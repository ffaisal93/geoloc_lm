{
    "Tyngre vapen till Ukraina om M får bestämma": "Efter det extra inkallade sammanträdet i riksdagens försvars- och utrikesutskott på måndagsförmiddagen, säger ordföranden Pål Jonson (M) ånyo att Ukraina behöver mer stöd i form av vapensystem.\n\n– Det är viktigt att vi vidtar åtgärder för att skicka större och mer kvalificerad försvarsmateriel till Urkaina.\n\nSpecifikt nämns artilleripjäsen Archer och robotsystem 70. Moderaterna, Kristdemokraterna och Liberalerna var före valet överens om att Ukraina har bättre behov av sådan materiel än Sverige. Det kan inte bara handla om sådant som Sverige kan avvara, enligt Jonson.\n\nBlir det så?\n\n– Det är vår ambition, säger Jonson.\n\nStora förluster\n\nMikael Oscarsson, KD:s försvarspolitiska talesperson, säger att Must informerat om att Ryssland lidit stora förluster.\n\n– Vi fick information om att 80 000 av de här 180 000 trupperna (soldaterna) som Ryssarna har skickat in, har gått under. Det är desperat från rysk sida att trappa upp det här, tyvärr, säger Oscarsson.\n\nHan tycker också att Sverige ska skicka Archerpjäser och robot 70 till Ukraina.\n\n– De gör bättre nytta där än i våra förråd.\n\nVänsterpartiet: ”Sekretess”\n\nHåkan Svenneling (V) deltog i mötet, men uttalar sig inte om vilka vapensystem som kan bli aktuella.\n\n– En stor del av mötet skedde under sekretss. Men det berörde så klart den ryska mobiliseringen, säger han.\n\nVad tycker du att det behövs för stöd från svensk sida?\n\n– Ja det kommer det att behövas. Vi kommer att behöva stödja Ukraina långsiktigt både ekonomiskt, humanitärt och militärt.\n\nÄven om det gäller Archer?\n\n– Vi får se på vad den nya regeringen kommer fram till.\n\nOm en månad, den 25 oktober, ska Försvarsmakten och Försvarets materielverk svara på ett uppdrag de fick av den avgående regeringen för några veckor sedan. Myndigheterna ska ge sin bedömning av hur stödet till Ukraina kan se ut på både kort och lång sikt.\n\nHÄR kan du läsa som Rysslands mobilisering.",
    "Ukrainsk skräck för Putins plan: ”Skrämmande”": "Ukrainsk skräck för Putins plan: ”Skrämmande”\n\nhelskärm\n\nPresident Zelenskyj har sagt att Putin ”skickar sina medborgare till döden” med mobiliseringen. Hans försvarsdepartement utmålar de ryska reservisterna som tragiska fyllskallar. Men en ukrainsk toppdiplomat varnar för det som väntar.\n\ncheck Hånar ryska soldater i video\n\ncheck Tvingas slåss mot sitt folk",
    "Det mesta talar fortfarande mot Ryssland": "Ukraina och väst har nu ett tidsfönster på sex månader. Om vi i väst snarast ger Ukraina det som de behöver kan landet ta tillbaka de områden som förlorats.",
    "Ryska val i Ukraina": "Ryssland har startat\n\nflera val i områden\n\ni östra Ukraina.\n\nMänniskor där\n\nkan rösta på om de vill\n\nbli en del av Ryssland.\n\nMen flera ledare\n\ni världen säger\n\natt valen är en bluff.\n\nValen är inte fria\n\noch demokratiska.\n\nResultatet i valet\n\nkommer att bli\n\nsom Ryssland vill,\n\näven om folk inte har röstat så.\n\nRysslands president\n\nVladimir Putin kommer\n\nsedan att använda det\n\ni kriget mot Ukraina.\n\nDet säger flera experter.\n\nOm Ukraina försöker\n\natt ta tillbaka sina områden\n\nså kommer Ryssland försöka stoppa det.\n\nPutin kommer att säga\n\natt Ukraina attackerar områden\n\nsom har röstat ja till\n\natt tillhöra Ryssland.\n\nDet säger experterna.\n\n8 SIDOR/TT",
    "Thomas Steinfeld: Kriget i Ukraina har invaderat också civilsamhället": "Efter Putins överfall på Ukraina har även civilsamhället kommit att bli en part i kriget. Det strävar inte längre efter fred utan efter seger. Thomas Steinfeld bekymras av detta, men hoppas på en återkomst för dialog i stället för krig.",
    "1 miljard i ökat stöd till Ukraina": "Statsminister Magdalena Andersson tog under måndagen den 29 augusti emot Ukrainas utrikesminister Dmytro Kuleba för samtal om bland annat ett ökat svenskt stöd till Ukraina.\n\nVid den gemensamma presskonferensen inledde statsminister Andersson med att hälsa den Ukrainska utrikesministern tillbaka till Stockholm och reflekterade därefter kring de starka minnen som hennes resa till Kiev tidigare i juli har skapat.\n\n– Det är hjärtskärande att se grymheterna och ert stora bördiga land ödeläggas, kommenterade statsministern sina upplevelser.\n\nArtikel: Magdalena Andersson har besökt Ukraina\n\n– Ni försvarar er själva och ert land, men ni försvarar också våra gemensamma europeiska värderingar och internationella regelverk. Gränser får aldrig ändras med våld och krig. Detta är ett enormt åtagande, och det är vår plikt och ära att stötta er på alla upptänkliga sätt. Det är därför min regering kommer att gå vidare med nya stödpaket till Ukraina för ett värde av 1 miljard svenska kronor, cirka 100 miljoner US-dollar, sade hon.\n\nTvådelat stödpaket\n\nStatsminister Andersson beskrev stödet som tvådelat:\n\n– Den första delen är ett nytt militärt stöd, på 500 miljoner kronor. Innehållet i det nya stödpaketet motsvarar era förfrågningar och ska komplettera donationer från andra nationer. Ett beslut i frågan kommer fattas inom en mycket nära framtid.\n\nDen andra delen av Sveriges stöd avser att stödja Ukrainas ekonomi, motståndskraft och återhämtning, med ytterligare 500 miljoner SEK. Statsminister Andersson beskrev stödet i flera punkter:\n\n– Sverige kommer att stärka sitt stöd till återhämtning och återuppbyggnad av Ukraina, inte minst genom hantering och återanvändning av förstörd infrastruktur. Återvinning av förstörda byggnader och infrastruktur kan vara farligt och explosivt. Sverige är väl lämpat att tillsammans med internationella partners bistå Ukraina inom denna sektor. Vi kommer också att stödja med köp av ukrainskt vete, vilket kommer att stödja den ukrainska ekonomin och säkerställa fortsatta mattransporter från Ukraina.\n\n– Vi kommer att ge finansiering till FN:s världslivsmedelsprogram för att köpa, flytta och leverera vete som för närvarande har fastnat i Ukraina till länder som riskerar att drabbas av svält. Det innebär att det svenska bidraget kommer att möjliggöra avgång av ett fullastat fartyg, innehållande cirka 30 000 ton ukrainskt vete, till miljontals mottagare som riskerar att svälta. Eftersom detta ökar självförsörjningen är det också avgörande för ukrainskt oberoende.\n\nStatsministern avslutade sitt anförande vid presskonferensen med att understryka Ukrainas europeiska tillhörighet:\n\n– Ukraina är en del av den europeiska familjen, och den europeiska familjen kommer att hjälpa er att vinna det här kriget.\n\nUnder sitt besök träffar utrikesminister Kuleba även sin kollega utrikesminister Ann Linde samt biståndsminister Matilda Ernkrans.",
    "Fortsatt stort intresse för att stödja Ukraina: ”Alla vill hjälpa till”": "Lokaljournalistik när och var du vill\n\n8 veckor för 8 kr\n\nMed plus får du tillgång till alla artiklar på sajten och i vår nyhetsapp för 8 kr de första 8 veckorna. Därefter ord. pris 129 kr/mån utan bindningstid.\n\nE-tidning ingår ej. Du får även tillgång till digitala nyheter från 15 andra varumärken inom NWT Media och kan dela din prenumeration med upp till tre familjemedlemmar inom ditt hushåll. Som prenumerant får du även ta del av exklusiva erbjudanden och tävlingar.\n\nPrenumererar du på papperstidningen?\n\nDå ingår allt digitalt innehåll i din prenumeration.",
    "Kasta ut Putins armé från hela Ukraina": "Nu behövs mer vapen till Ukrainas försvar, särskilt tunga vapen. Utrikesminister Dmytro Kuleba har framfört till Sverige att Ukraina önskar och behöver svensktillverkade tunga vapen, särskilt artellerisystem 08 Archer och luftvärnssystemet RBS 70.\n\n\n\n\n\nSverige har 72 kompletta Archersystem och borde kunna avstå flera av dessa för att ge ett rejält bistånd för att det demokratiska Ukraina ska kunna kasta ut Putins terrorarmé från sitt plågade, sönderbombade land och uppnå fred.\n\n\n\nPutins ideér att Ryssland har rätten och skyldigheten att besätta och erövra landområden som behärskats av imperierna Tsarryssland och Sovjetunionen, under någon tid de senaste trehundra åren, måste betecknas som befängda. Dessutom måste starkt ifrågasättas om Ryssland efter sina krigsbrott i Ukraina ska kunna fortsätta att vara en av de permanenta medlemmarna, med vetorätt mot beslut, i Förenta Nationernas säkerhetsråd.\n\n\n\n\n\nUkraina kämpar inte bara för sitt eget land utan för alla Europas demokratier och för demokratier i hela världen. Om Putin behåller sin maktställning i Ryssland och med gränslöst massiva terrorbombningar och fruktansvärd hänsynslöshet totalt krossar Ukraina är katastrofen inte bara Ukrainas utan ett mycket allvarligt bakslag för alla demokratier. Kinas hot mot Taiwan lär då öka och fler stater kommer känna av ökade hot.\n\n\n\n\n\nSveriges ledning bör planera och genomföra rejäla vapenbidrag för att fred ska åstadkommas i Ukraina. Önskvärda svenska vapen, förutom Archer och RBS 70, för att uppnå målet är Sjövärnsrobot 17 och Robot 57 även kallad ”Stridsvagnars skräck”. För övrigt skulle inte Sveriges stridsflygsystem i världsklass JAS Gripen kunna vara ett effektivt verktyg för att uppnå fred i Ukraina? Svenska vapenresurser och kompetenser┣ behöver användas för att säkerställa och påskynda att fred skapas.",
    "Författarpar sålde allt – flyttade till Ukraina och skrev krigsdagbok - Kulturnytt i P1": "När Ryssland i februari anföll Ukraina valde författarna Margit Richert och Thomas Engström att lägga sitt pågående romanprojekt åt sidan och flytta till Kiev. Nu kommer deras krigsdagbok ”In i Ukraina” som berättar om vardagen mellan maj och augusti.\n\nI boken tar de tar tydlig ställning för Ukraina, och sedan en tid tillbaka arbetar de för den georgiska legion som bekämpar den ryska armén. Så \"In i Ukraina\" ska inte misstas för ett objektivt reportage, säger Thomas Engström.",
    "Försvarsexpert: Ukraina gynnas av att Putin lägger sig i militära strategin": "Uppgifterna om att det ska ha uppstått en spricka mellan den ryska armén och president Vladimir Putin kan gynna Ukraina, säger försvarsexperten Ilmari Käihkö.\n\n– Ju mer Putin lägger sig i den militära strategin, desto bättre är det för Ukraina.",
    "Kristersson måste skicka Archer till Ukraina": "Linnea Hylén: Kristersson måste skicka Archer till Ukraina\n\nDen nya regeringen har ett tungt ansvar att utöka Sveriges militära stöd till Ukraina. Innan det är för sent.\n\nDen nya regeringen har ett tungt ansvar att utöka Sveriges militära stöd till Ukraina. Innan det är för sent.\n\nDet här är en krönika av en medarbetare på ledarredaktionen. Kristianstadsbladet politiska hållning är liberal.\n\nArtillerisystemet Archer är ett av de vapensystem som står högst på Ukrainas önskelista. Foto: Marcus Olsson/Försvarsmakten\n\nRysslands krig i Ukraina är långt ifrån över. Under torsdagen talade president Vladimir Putin till världen om hur en ¥delvis mobilisering” ska genomföras. 300 000 reservister kallas in för att strida. Mobiliseringen blir i sammanhanget en bekräftelse av att Putin inte tänkt gå med på någon diplomatisk lösning, trots de massiva militära nederlagen de senaste månaderna.\n\nDen desperata ryska krigsmakten befinner sig i en trött och sårbar position. Om kriget ska fortsatta har Putin i praktiken bara haft ett val: mobilisering. Mobiliseringen av reservister bedöms dock inte leda till något större genombrott på slagfältet. Männen som kallats in är äldre och har inte haft någon omfattande militär träning på flera år. Till råga på allt är motivationen låg, vilket tragikomiskt illustrerades av gårdagens populära Googlesökning i Ryssland: ”Hur bryter man en arm hemma”. Att Putin måste kalla in reservister tyder endast på att Kreml saknar bättre alternativ.\n\n”Kriget kommer inte ta slut förrän Ryssland fått vad de vill ha, eller förrän Putin har förlorat kriget i sin helhet.”\n\nTrots att den ryska krigsmakten har uppenbara problem har Putin gjort det tydligt att han inte accepterar ett nederlag. Kriget kommer därför inte ta slut förrän Ryssland fått vad de vill ha, eller förrän Putin har förlorat kriget i sin helhet. Det är dessa två alternativa slut som västvärlden måste utgå ifrån när de diskuterar sitt stöd till Ukraina.\n\nEuropa har sedan krigets början visat sitt stöd för Ukraina. Rysslands aggressioner har fördömts och sanktioner har införts för att pressa den ryska ekonomin. Västvärlden har skickat ekonomiska och militära medel till Ukraina för att stötta civila och militära funktioner. Sverige har sedan februari bidragit med bland annat pansarskott, minröjningsutrustning, pansarvärnsvapen, kulsprutor och sjömålsrobot 17. Försvarsmakten har även bidragit med grundutbildning av ukrainska soldater i Storbritannien.\n\n”En donation av artillerisystemet Archer skulle vara en ”game changer”.”\n\nI slutet av valrörelsen annonserade regeringen ett sjunde stödpaket till Ukraina bestående av artilleriammunition motsvarande 500 miljoner kronor. Oppositionen krävde dock mer än vad S-regeringen var villiga att erbjuda. Moderaterna och Kristdemokraterna beskrev paketet som både ”ynkligt och svagt”. Kristdemokraternas försvarspolitiska talesperson Mikael Oscarsson menade under valrörelsen att en donation av artillerisystemet Archer särskilt skulle vara en ”game changer”. Han har inte fel.\n\nUkraina har tidigare satt Archersystemet högt upp på sin önskelista. Det är en sak att ge ammunition, men Ukraina behöver även verktygen för att avfyra skotten mot fienden. Om svenska Försvarsmakten bedömer att vi kan undvara ett antal Archersystem bör dessa givetvis ges till Ukraina omedelbart.\n\n”Om svenska Försvarsmakten bedömer att vi kan undvara ett antal Archersystem bör dessa givetvis ges till Ukraina omedelbart.”\n\nKriget som utkämpats i mer än ett halvår är bevisligen inget störtlopp där de betydande insatserna endast ska koncentreras till en kort och intensiv period. Ukrainakriget är mer av ett segdraget maratonlopp där uthålligheten testas gång på gång. Ryssland nöter sakta men säkert ut sina militära resurser och de har få möjligheter att fylla på med kritiskt materiel till följd av sanktionerna.",
    "Sverige deltar i två domstolsmål om kriget i Ukraina": "Sverige har valt att intervenera (delta) i två domstolsmål om ansvar av Ryssland för brott mot folkrätten. I den Internationella domstolen i Haag pågår ett mål mellan Ukraina och Ryssland som rör anklagelser om folkmord. Samtidigt handlägger Europadomstolen i Strasbourg ett mellanstatligt mål mot Ryssland om grova brott mot de mänskliga rättigheterna under kriget i Ukraina.\n\n− Ansvarsutkrävande för brott som begås i samband med Rysslands aggression mot Ukraina är högt prioriterat för Sverige. Sverige har därför valt att delta i flera av de domstolsmål som nu pågår för att utkräva ansvar av Ryssland, säger utrikesminister Ann Linde.\n\nSverige är part i folkmordskonventionen och har valt att delta i det mål i Internationella domstolen som Ukraina tidigare i år inledde mot Ryssland. I en så kallad interventionsförklaring som lämnas in till domstolen i dag redovisas den svenska synen på de tolkningsfrågor som väcks i målet.\n\nDet mellanstatliga målet inför Europadomstolen rör omfattande och allvarliga brott mot de mänskliga rättigheterna under kriget i Ukraina. En central fråga i målet är i vilken mån Ryssland kan hållas rättsligt ansvarigt enligt Europakonventionen för händelser på ukrainskt territorium. Igår beslutade regeringen att Sverige ska begära Europadomstolens tillstånd att gå in i målet som en tredje part.\n\nSverige kommer i bägge målen att föra fram ståndpunkter som ligger i linje med Ukrainas. För Sverige är det grundläggande att folkrätten respekteras, att ansvar för aggressionshandlingar utkrävs och att uppgifter om krigsförbrytelser utreds. Medvetna anfall mot civila personer och objekt strider mot krigets lagar. Mänskliga rättigheter och grundläggande friheter gäller även i krigstid och måste alltid skyddas.",
    "Västs syn på Ukraina står författaren Oksana Zabusjko upp i halsen": "Den ukrainska författaren Oksana Zabuzkjo upprörde många med en artikel i våras om kopplingen mellan rysk litteratur och rysk aggression. Västs vilja att förstå Putin står henne upp i halsen.\n\nRasism är ett starkt ord. Men Oksana Zabuzjko menar att det var en blandning av okunskap och rasism som ledde till att västvärlden länge betraktade Ukraina som Rysslands bakgård och inte tog det ryska hotet på allvar.",
    "Fiskerifrågor och jordbruket i Ukraina på EU-möte": "EU-ländernas ministrar med ansvar för jordbruks- och fiskeripolitik möts i Bryssel 26 september. De kommer bland annat att diskutera fiskemöjligheter inför samråd med Storbritannien och Norge. Läget för jordbruket i Ukraina kommer också att lyftas vid mötet.\n\nInför fiskesamråd med Storbritannien och Norge\n\nMinistrarna kommer att presentera sina ståndpunkter inför kommissionens konsultationer med Storbritannien och Norge om fiskemöjligheter inför 2023.\n\nDe kommer även att hålla en diskussion inför kommissionens överläggningar med berörda kuststater (Norge, Storbritannien, Island, Grönland, Färöarna och Ryssland) avseende bestånden makrill, blåvitling, sill och kungsfisk.\n\nFör Sverige är det särskilt viktigt att det gränsöverskridande fisket i Skagerrak liksom tillträdet till norsk ekonomisk zon i Nordsjön bevaras.\n\nEfter konsultationerna ska medlemsstaterna förhandla om en politisk överenskommelse om fiskemöjligheterna för 2023, som sedan ska antas vid Jordbruks- och fiskerådet i december 2022.\n\nJordbruket i Ukraina\n\nKommissionen kommer att informera ministrarna om läget för jordbruksproduktionen och logistiken inom jordbruket i Ukraina. Utvecklingen av jordbruket i Ukraina och logistiken till och från Ukraina har stor betydelse för livsmedelstryggheten globalt. Det handlar framför allt om försörjningen av spannmål men även tillgång till handelsgödsel.\n\nMinistrarna väntas diskutera hur arbetet med solidaritetskorridorer har fungerat och vilka ytterligare åtgärder som kan vidtas för att säkra livsmedelstryggheten.\n\nÖversyn av industriutsläppsdirektivet\n\nSom ett led i att genomföra EU:s gröna giv har kommissionen föreslagit en revidering av industriutsläppsdirektivet. Syftet med direktivet är att förebygga och begränsa föroreningar från industriella verksamheter. Kommissionen föreslår nya förenklade krav för djurhållande verksamheter. Nytt är att även nötkreatur ska ingå. Idag omfattas endast grisar och fjäderfä av direktivet.\n\nVid mötet kommer ministrarna att diskutera kommissionens nya förslag.\n\nAmbassadör Torbjörn Haak företräder Sverige vid mötet.",
    "Kriget i Ukraina: Kiev befarar en rysk vinteroffensiv": "Nu börjar jakten på värmeelement och elektriska filtar i Kiev. Efter Putins besked om mobilisering befaras en möjlig vinteroffensiv mot huvudstaden. ”Vi är beredda på alla slags attacker från norr”, säger en ukrainsk löjtnant till SvD i Kiev.",
    "Ukraina: Ryska attacker med ”kamikazedrönare”": "Ukraina: Ryska attacker med ”kamikazedrönare”\n\nPublicerad: I går 08.26 Uppdaterad: I går 10.09\n\nTre ryska ”kamikazedrönare” har under morgonen slagit ner i Odessa.\n\nAttacken ska ha träffat flera myndighetsbyggnader i centrum.\n\n– Vår uppgift är nu att säkra stadens försörjning, säger borgmästaren Gennady Trukhanov i ett inlägg på Facebook.\n\nUnder morgonen har ryska styrkor attackerat Odessas centrum, rapporterar ukrainska tidningen Pravda och hänvisar till ett uttalande från operativa kommandot Syd.\n\nAttacken genomfördes med så kallade \"kamikazedrönare\". Attacken träffade flera myndighetsbyggnader i de centrala delarna av staden. Tre attacker har hittills rapporterats.\n\nRäddningstjänsten arbetar nu med att släcka de bränder som uppstått i samband med attackerna.\n\nEn av drönarna sköts ner av luftförsvaret innan den träffade sitt mål, skriver Pravda.\n\nIngen ska ha kommit till skada i attackerna men flera byggnader har skadats.\n\nPå Facebook meddelar stadens borgmästare Gennady Trukhanov att flera bostadshus och lokaler i närheten av explosionen fått mindre skador.\n\n– Efter morgonens attack är vår uppgift nu att säkra stadens försörjning – detta inkluderar att lägga om kollektivtrafiken på sträckor, vilket kommer att göras inom kort, säger han.\n\nThe Guadrian rapporterar att den ukrainska militären rapporterat ett dussintal robotattacker mot flera civila mål under söndagsmorgonen. Under de senaste 24 timmarna ska 35 samhällen ha drabbats av attacker.",
    "Fem punkter om kriget i Ukraina": "Under hösten har Ukraina inlett en motoffensiv mot områden som Ryssland tagit kontroll över, och nått flera framgångar. Bland annat genomfördes ett rejält överraskningsmoment i Charkivregionen , och president Volodymyr Zelenskyj uppgav i början av september att Ukraina tagit kontrollen över mer än 30 bosättningar. I staden Izium i samma region hittades en massgrav med hundratals kroppar. Flera av de döda bar spår av tortyr, som enligt Zelenskyj utförts av rysk militär.",
    "Svensk diplomat bistår Ukraina utreda krigsbrott": "Den stora EU-missionen i Ukraina, som på landets begäran hjälper dem in på en demokratisk och rättssäker väg, har efter Rysslands anfallskrig fått lägga om sitt arbete till flyktinghjälp, bistånd och kartläggning av misstänkta krigsbrott. – Det finns bevis på enorma krigsförbrytelser och förmodligen också brott mot mänskligheten, säger den svenske diplomaten Fredrik Wesslau.\n\nDiplomaten Fredrik Wesslau arbetar som biträdande chef på EU:s stora rådgivande kontor i Ukraina, kallat EUAM. Efter Rysslands olagliga militära invasion av Ukraina har EU-kontorets uppgifter gått från att i huvudsak lämna råd vid reformeringen av landets säkerhetssektor till att bland annat hjälpa till vid kartläggningen och bevissäkring av de omfattande krigsbrott som Ryssland misstänks för.\n\n– När kriget började ställde vi om vår verksamhet till att hjälpa flyktingar att lämna Ukraina och att få in hjälp i landet. Därefter har vi jobbat med krigsbrott och hjälpt ukrainska åklagarmyndigheten med bevisinsamling, men också att förbereda åtalen, säger Fredrik Wesslau på Stockholmsbesök till Europaportalen.\n\nHan berättar att EU i dagsläget bistår med särskild utrustning och 25 krigsbrottsexperter. Han hoppas att antalet experter ska utökas till 40-45.\n\n– Vi har sett bevis på enorma krigsförbrytelser och förmodligen också brott mot mänskligheten. Åklagarna har registrerat 35 000 individuella fall, säger Fredrik Wesslau som tror att antalet misstänkta brott kommer att öka i takt med att Ukraina tar tillbaka ryskockuperat territorium.\n\nEn konsekvens av kriget är också att det finns gott om handeldvapen i landet vilket riskerar att smugglas till kriminella i EU, något som hände efter Balkankriget på 90-talet. Därför jobbar de EU-utsända även med att förhindra att vapen flödar in i EU.\n\n– Vi hjälper polisen och inrikesministeriet att sätta upp ett register, avslutar Fredrik Wesslau.",
    "EU:s försvarsministrar eniga om fortsatt stöd till Ukraina": "Den 30 augusti deltog försvarsminister Peter Hultqvist i EU:s informella försvarsministermöte som ägde rum i Prag, Tjeckien. Mötet fokuserade bland annat på fortsatt stöd till Ukraina.\n\nPå dagordningen stod diskussioner om konsekvenserna av Rysslands invasion av Ukraina och fortsatt stöd från EU-länderna till Ukraina. Oleksii Reznikov, Ukrainas försvarsminister, deltog via videokonferens och redogjorde för landets fortsatta behov. Under mötet konstaterades att det finns ett starkt politiskt stöd för att EU ska gå vidare i arbetet med att ta fram en gemensam militär utbildningsinsats för ukrainska medborgare.\n\n– EU måste fortsätta att stå enade i stödet för Ukraina och fortsätta att arbeta i nära samarbete med partners som USA och Storbritannien. Sverige har varit positiva till att få igång en utbildningsinsats inom EU, så det är mycket bra och viktigt att vi nu kan ta det arbetet vidare som en del i att långsiktigt stödja Ukraina, sa försvarsminister Peter Hultqvist efter mötet.\n\nJean-Pierre Lacroix, chef för FN:s fredsinsatser, samt företrädare för Nato, deltog också under delar av dagen. Vid mötet diskuterade EU-ländernas försvarsministrar även försvarsindustriella frågor.\n\nSom ett led i förberedelserna inför Sveriges ordförandeskap i EU våren 2023 träffade försvarsminister Peter Hultqvist ordförandelandet Tjeckiens försvarsminister, Jana Černochová, och EU:s höge representant för utrikes frågor och säkerhetspolitik, Josep Borrell.",
    "Tre skäl talar för ukrainsk seger – men ett talar emot": "Mejla Wolfgang Hansson\n\nTre skäl talar för ukrainsk seger – men ett talar emot\n\nPublicerad: 17 september\n\nDetta är en kommenterande text. Analys och ställningstaganden är skribentens.\n\nFörsta gången frågan ställdes var när Ryssland tvingades överge sina försök att inta Kiev.\n\nStarka skäl finns att ställa den igen efter den kaosartade ryska flykten från Charkiv-regionen.\n\nKan Ukraina vinna kriget?\n\nDet finns flera skäl som talar för ukrainsk seger men också det som talar emot. Det är farligt att ta ut någon seger i förskott.\n\nFör talar:\n\n1. Stridsmoral och motivation\n\nPå den här punkten har de ukrainska soldaterna och det ukrainska samhället visat sig vara helt överlägset. De vet vad de slåss för. De kämpar för sin frihet och för sin nations överlevnad.\n\nDet faktum att de först lyckades driva tillbaka de ryska trupperna från Kievs förorter och nu återtagit stora ockuperade områden i den nordöstra delen av landet har ytterligare höjt stridsmoralen.\n\nPå den ryska sidan är situationen den motsatta. Att man två gånger tvingats retirera från stora områden man intagit har fått de ryska soldaterna att inse att bilden deras ledare ger av Ukrainas stridsförmåga inte stämmer med verkligheten.\n\nLägg ovanpå det de stora ryska förlusterna i människoliv. Ingen kan säga exakt hur många ryska soldater som stupat men beräkningar från västliga säkerhetstjänster talar om någonstans mellan 20 000 och 50 000 döda.\n\nDe ryska soldaterna vet dessutom inte riktigt vad de slåss för. Vilket är förödande för stridsmoralen.\n\nhelskärm Ukrainas president Volodomyr Zelenskyj möter soldater i Charkiv-regionen.\n\n2. Vapen från väst\n\nTill en början var hjälpen från väst mest symbolisk. Men när Ukraina visade förmåga att stå emot den ryska invasionen ökade viljan att skicka tunga vapen. I början var det turkiska drönare som gav Ukraina en fördel i striderna. Nu är det bland annat svenska pansarskott och tungt artilleri från USA.\n\nPutin har varit förvånansvärt passiv i sina försök att stoppa vapenleveranserna.\n\nSammantaget har västvärlden satsat enorma summor på att utrusta den ukrainska armén och det har gett resultat.\n\nMer hjälp är att vänta. Bland annat tränas ukrainska soldater nu på ett antal moderna vapensystem i bland annat Storbritannien. Vapen och trupper som snart kan sättas in vid frontlinjen.\n\nUkraina får dessutom tillgång till signalspaning och andra militära underrättelser från USA. Något som visat sig ovärderligt för att överlista ryssarna.\n\nhelskärm Volodomyr Zelenskyj.\n\n3. Historiska exempel\n\nPå pappret borde en seger för Ukraina vara en omöjlighet. Ryssland är en kärnvapenmakt med världens näst bäst utrustade armé. Men det har hänt många gånger tidigare att David lyckats besegra Goliat.\n\nVem hade trott att Nordvietnam med sina barfotasoldater skulle lyckas besegra supermakten USA? Men efter över 50 000 stupade fick USA nog.\n\n1979 invaderade Sovjetunionen Afghanistan för att rädda kommunistregimen. Efter tio år av motstånd från gerillakrigare som USA och Saudiarabien var med och utrustade och finansierade drog sig ryssarna tillbaka som förlorare.\n\nEfter att ha störtat talibanerna och i 20 år försvarat Afghanistan mot terrorväldets återkomst lämnade de amerikanska styrkorna med svansen mellan benen i augusti förra året. Talibanerna tog makten igen.\n\nHelt osannolikt men ändå hände det.\n\nMen det finns också en fara att de ukrainska framgångarna på slagfältet övertolkas. Västvärlden letar efter tecken på att det går bra för Ukraina eftersom som de flesta av oss vill att Ukraina ska vinna kriget eller åtminstone hindra Putin från att segra. Det gäller att behålla perspektiven.\n\nÄven om Ukraina nu återtagit en del territorium så håller Ryssland fortfarande stora delar av östra och södra Ukraina. Och det finns inga garantier för att krigslyckan inte kan vända.\n\nhelskärm ”Risken finns också att Putin blir tillräckligt desperat för att använda kemiska vapen eller taktiska kärnvapen”.\n\n...men Putins svar kan vända kriget\n\nVi vet inte hur Ryssland kommer att svara på de senaste ukrainska framgångarna, bortsett från de terrorbombningar av civila mål som redan skett.\n\nÄn så länge har Putin bara använt en del av de stridskrafter som Ryssland kan skaka fram. Skulle han ge order om en allmän mobilisering kan styrkeförhållandena ändras dramatiskt. Ryssland skulle kunna få bortåt en miljon man till. Ukraina har redan mobiliserat och kan inte utöka sina stridskrafter så mycket mer.\n\nMycket tyder på att den ryska armén så här långt använt en hel del äldre och omoderna vapen. Möjligen har Ryssland en del överraskningar i ladorna som man sparat eftersom landet formellt inte befinner sig i krig.\n\nRisken finns också att Putin blir tillräckligt desperat för att använda kemiska vapen eller taktiska kärnvapen eller att han låter ställa till med en strålningskatastrof vid det ukrainska kärnkraftverket Zaporizjzja.\n\nEn ukrainsk seger inom räckhåll innebär också risker för omvärlden. Putin vet att om Ryssland förlorar kriget innebär det också nästan garanterat slutet för honom själv som envåldshärskare.\n\nDetta faktum gör honom extra farlig i ett trängt läge. Om han störtas vet vi inte vem eller vad som kommer istället.\n\nEn ukrainsk seger är fullt möjlig men Ryssland kommer att finnas kvar. Men vi har ingen aning om i vilken form.",
    "Massgravar i Izjum - en påminnelse om vad Rysslands krig mot Ukraina fört med sig": "",
    "Svensk krigsfånge i Ukraina släppt": "Logga in på Dagens Nyheter\n\nFör att använda den här funktionen behöver du vara inloggad.\n\neller\n\nMed ett gratiskonto kan du följa skribenter och ämnen samt spara artiklar.",
    "Uppdrag till Försvarsmakten om fortsatt stöd till Ukraina": "Regeringen ger Försvarsmakten i uppdrag att redovisa förslag på hur ett fortsatt stöd till Ukrainas försvar kan utformas på både kort och lång sikt.\n\nFörslagen ska omfatta bland annat materiellt stöd och utbildningsstöd. Försvarsmakten ska beakta såväl sådan materiel som ingår i\n\nkrigsorganisationen, som materiel som har utgått ur den organisationen.\n\nAv redovisningen ska framgå stödets omfattning, kostnader och när stödet kan lämnas samt en bedömning i fråga om de sekretess- och\n\nsäkerhetsskyddsaspekter som finns vid lämnande av stöd. Även påverkan på Försvarsmaktens operativa förmåga eller påverkan på myndighetens verksamhet i övrigt ska framgå.\n\n\n\nUppdraget ska genomföras i samverkan med Försvarets materielverk.\n\nFörsvarsmakten ska senast den 25 oktober 2022 lämna en skriftlig\n\nredovisning av uppdraget till Försvarsdepartementet.",
    "Oklart hur många svenskar som åkt till Ukraina för att kriga – Försvarsmakten: ”Kan inte hindra någon”": "Det finns en förordning i Sverige som säger att personer som är anställda inom Försvarsmakten inte får strida för ett annat land utan tillstånd från regeringen, och något sådant tillstånd finns inte för strid i Ukraina.\n\n– Försvarsmakten kan lagligen inte förhindra någon från att åka iväg för att strida i Ukraina, men däremot kan det komma att påverka en anställning eller ett engagemang hos oss efteråt. Det är något som vi kommer att behöva göra enskilda bedömningar om kopplat till säkerhetsprövningar, säger Therese Fagerstedt, Försvarsmaktens pressekreterare.\n\nVad tycker Försvarsmakten om att svenska militärer åker till Ukraina för att strida?\n\n– Försvarsmakten och Sverige har en skyldighet att skydda svenskt territorium, och med det säkerhetsläge som råder just nu gör vi det bäst genom att använda vår personal här.\n\n\n\nHar ni koll på hur många som valt att lämna Försvarsmakten för att strida i Ukraina?\n\n– Nej Försvarsmakten har ingen uppfattning om vilket antal det kan röra sig om, säger Therese Fagerstedt.",
    "Ryska kritiker vill gå hårdare fram mot Ukraina": "Ukraina har de senaste två veckorna återtagit den till stor del ryskockuperade Charkiv-regionen.\n\n– Det här är inte längre ett hybridkrig. Det här är ett verkligt, fullt krig. Och vi måste göra oss redo för det, sa senatorn Igor Morozov i rysk statlig tv.\n\nAtt kritik hörs i de statsägda och strikt kontrollerade tv-kanalerna är anmärkningsvärt, enligt Carolina Vendil Pallin som är expert på rysk inrikespolitik.\n\n– Det är först när det kommer på nationell tv som den ryska befolkningen faktiskt blir medveten om att kritiken finns, säger hon och fortsätter:\n\n– Vi vet inte varför den här kritiken från nationalistiska krafter tillåts nu och vad som blir utfallet av det hela. Men det vi kan konstatera är att det är en annan dynamik i debatten i Ryssland som tillåts just nu.\n\nSamtidigt kräver dussintals ledamöter i lokala parlament Putins avgång, till skillnad från debattörerna i rysk tv. De är mot invasionen och vill se ett slut på kriget, snarare än att utöka krigsinsatsen.\n\nHur hotad är Putin? Svaret får du i videoklippet.",
    "Han arrangerar en stödgala för Ukraina – lastbil med förnödenheter ska gå ner till kriget": "Han arrangerar en stödgala för Ukraina – lastbil med förnödenheter ska gå ner till kriget\n\nI höst går en lastbilstransport från Kalmar mot Ukraina med förnödenheter. Nu arrangerar Göran Axelsson en stödgala för att samla ihop pengar och material till resan.",
    "Debatt: Öka stödet – Genom Ukraina försvarar vi Sverige": "Att stödja Ukraina är inte bara att stödja friheten, utan också att stödja Sveriges säkerhet. Varje krona som läggs på att bygga upp ukrainsk motståndskraft är en krona som läggs på att försvara Sverige. Därför är det skamligt och rent av pinsamt att Sverige inte ger mer stöd till Ukraina än man gör. Det skriver Matilda Ekeblad och Pasi Huikuri, Moderata Ungdomsförbundet, MUF.\n\nDet har gått mer än sex månader sedan Putin invaderade i Ukraina. Sex månader sedan Rysslands trupper klev in i ett fritt, självständigt och demokratiskt land för att mörda dess folk, ta deras resurser och utplåna den ukrainska nationen. Sex månader sedan vi fick uppleva Europas värsta konflikt i modern tid, sedan det säkerhetspolitiska läget försämrades drastiskt och barnen i Kiev kunde somna utan ljudet av bomblarm. Rysslands vedervärdiga invasion saknar motstycke och Ukraina behöver all hjälp de kan få för att vinna kriget.\n\nTrots detta och Sveriges solidariska säkerhetspolitik är Sverige inte det land som toppar listan av länder som hjälper Ukraina mest, tvärtom. Det måste ändras, allt annat är oacceptabelt.\n\nEtt blodigt krig\n\nDen 24 februari bröt Rysslands invasion av Ukraina den period av fred mellan Europas stater som rått sedan andra världskrigets slut. Den “särskilda militära operation” som diktatorn Vladimir Putin trodde skulle kunna genomföras utan något större motstånd blev istället ett blodigt krig.\n\nTrots att Ukraina har mindre resurser än Ryssland har de ukrainska styrkorna lyckats stå emot och slagit ut ryska förband, flygbaser och vapentransporter. Ukrainas insatser och beslutsamhet att försvara sin egen frihet är beundransvärda, men för att de ska lyckas fortsätta stå emot den ryska militären behöver de mer hjälp än vad de idag får av EU – och framförallt Sverige. Kriget är inte längre i det politiska rampljuset, men fortfarande kämpar och dör ukrainare för sitt land. Och de behöver vårt stöd.\n\nAtt stödja Ukraina är inte bara att stödja friheten, utan också att stödja Sveriges säkerhet. Varje krona som läggs på att bygga upp ukrainsk motståndskraft är en krona som läggs på att försvara Sverige. Varje rysk stridsvagn som sprängs i Donbas, varje ryskt stridsflyg som skjuts ned över Kherson och varje ryskt fartyg som sänks i Svarta havet ger Putin mindre makt att hota Europa och visar på bräckligheten i detta nya ondskans imperium.\n\nSkamligt och pinsamt Sverige\n\nAtt Sverige då inte gör mer är beklämmande. Norge har hittills gett tre gånger så mycket till Ukraina som vi har och även lilla Estland har skickat mer militärt stöd än oss, jämfört med landets BNP . Även med den nya miljard i stöd som regeringen har aviserat i veckan kommer vi inte ens komma i närheten av nivån på den hjälp som Norge har skickat. Det är skamligt och rent ut sagt pinsamt. Speciellt när vi har en regering som länge hävdat att de driver en solidarisk säkerhetspolitik.\n\nRyssland och andra länders diskussioner om fred är spel för gallerierna. Ryssland har sagt att Ukraina inte är ett land och ifrågasatt det ukrainska folkets hela existens. Vapenstillestånd skulle bara ge Ryssland möjlighet att återhämta sig och påbörja en ny offensiv. Det vore att spela Putin rakt i händerna. Ukraina vet bäst om och när förhandlingar ska ske.\n\nSverige måste skicka mer vapen\n\nSverige måste arbeta hårdare för att så snabbt som möjligt befria Europa från allt beroende av Putin, vi måste verka för allt skarpare sanktioner för att på riktigt förneka Putin all tillgång till de resurser och komponenter som hans krigsmaskin kräver och vi måste ge Ukraina det stöd de behöver. Humanitärt, finansiellt och – framförallt – militärt.\n\nSverige måste skicka mer materiel för att stödja den väpnade kampen, även tyngre och mer avancerade vapen än vad vi hittills har skickat.\n\nFör det är endast så vi kan stoppa Putin. Även när det är svårt, när el- och bränslepriserna stiger, måste vi göra allt för att stödja kampen för frihet, vilket enligt Natos generalsekreterare Jens Stoltenberg kan ta flera år. Vi kan inte tysta se på när ett oskyldigt land invaderas, när män skjuts, kvinnor våldtas och barn kidnappas. Som Astrid Lindgren sade: “Det finns saker som man måste göra, även om det är farligt. Annars är man ingen människa utan bara en liten lort.”\n\nDen 24 augusti var inte bara dagen då ett halvår hade passerat sedan Ryssland bröt den europeiska freden. Den 24 augusti var också Ukrainas trettioförsta självständighetsdag. Det får inte bli den sista. När Ukraina nu startar sin motoffensiv är det dags att ge Ukraina all den hjälp vi kan ge. Det är vår plikt som ett fritt, demokratiskt land. Slava Ukraini.\n\nMatilda Ekeblad\n\nMUF:s förbundsordförande\n\nPasi Huikuri\n\nMUF:s internationella sekreterare",
    "Tobias Engqvist från Umeå stred fem månader i Ukraina: ”Flera av mina kamrater dödades”": "Tobias Engqvist gjorde värnplikten i Sverige på Lapplandjägargruppen i Kiruna som plutonsignalist skyttesoldat. Han var där med i hemvärnet. Men han lämnade svenska försvarsmakten, eftersom han skulle strida för ett annat land.\n\nHan passerade gränsen till Ukraina den 21 mars. I Ukraina fick han en vårdutbildning i en paramilitär sjukvårdsbataljon.\n\n– De var noga att jag kunde innan jag fick göra ingrepp. Jag hamnade på sjukhus och fick stoppa blödningar, och sy många gånger, säger Tobias Engqvist.\n\n”Flera av mina kamrater dödades”\n\nTobias Engqvist stannade i fem månader i Ukraina. Under den tiden arbetade han både som stridande soldat i ukrainska armén och ambulanssjukvårdare. Han tycker att han gjort en viktig insats, framförallt när han räddade liv på som ambulanssjukvårdare.\n\n– Jag ville göra en insats och stoppa Putin. Flera av mina kamrater dödades. Jag vara nära själv flera gånger. En gång kom en granat och träffade mitt värn, kanske två meter ifrån mig. Då fick jag ganska ont i huvudet, berättar Tobias Engqvist.\n\nNu är han hemma i Umeå igen. Se hans bilder och hör om tiden i Ukraina i videon.",
    "Motståndets ord i krigets Ukraina": "Orker. Slava Ukraini! Putler!\n\nEfter att Ryssland invaderade Ukraina den 24 februari har det ukrainska språket berikats med många nya ord och begrepp.\n\nDe är vapen i den psykologiska krigföring som riktas mot de ryska angriparna, och är ofta både hånfulla och obscena. Många av dem har spritts över världen.",
    "Sakråd den 23 augusti med anledning av flyktingmottagandet från Ukraina": "Den 23 augusti bjöd kulturminister Jeanette Gustafsdotter in representanter från det civila samhället och myndigheter till ett sakråd om flyktingsituationen med anledning av invasionen av Ukraina. Syftet med sakrådet var att få en uppdaterad lägesbild och ta del av hur organisationerna ser på situationen framåt. Vid sakrådet deltog även kulturministerns statssekreterare Nina Andersson.",
    "Ryssland bekräftar: Ukrainska framgångar i nordost": "Enligt oberoende bedömare har ukrainska förband brutit igenom flera frontavsnitt och tagit sig långt in på tidigare ryskockuperat område. Reuters utsända, en av få journalister på plats, rapporterar om hur ukrainsk polis nu patrullerar byar som flyende ryssar gett upp.\n\nUnder lördageftermiddagen stod det klart att de ryska trupper lämnat ockuperade Izium. Filmer på sociala medier visar ukrainska förband som befinner sig i staden, som är ett viktigt nav för transport av bränsle och ammunition till de ryska invassionsstyrkorna i Donbass.\n\nSenare bekräftade Moskva att man beordrat reträtt från de ockuperade delarna av Charkiv för att ”omgruppera” i de ryskkontrollerade delarna av Donetsk.\n\nKupiansk återerövrat\n\nBilder på sociala medier visar hur ukrainska soldater reser landets flagga över Kupiansk sju mil längre norrut, en viktig knutpunkt på järnvägen från Ryssland.\n\nDet brittiska försvarsdepartementet bedömer att den ryska militärledningen inte var förberedd på motattacken, och att sektorn endast var lätt försvarad.\n\nOffensiven tycks gå snabbare än de flesta väntat sig. Enligt ISW har Ukraina på några dagar återerövrat 1 000 kvadratkilometer ockuperat område och tagit kontrollen över mer än 30 samhällen.\n\nUppgifterna är svåra att verifiera eftersom oberoende journalister inte tillåts bevaka motoffensiven. Men framgångarna bekräftas även av den ryska sidan:\n\n– Försök görs för att få bort de ukrainska styrkorna, men det är hårda strider och våra trupper trycks tillbaka, säger den rysktillsatte tjänstemanen Vitalij Gatjev i en tv-intervju.\n\n”Överlistat oss”\n\nSamtidigt som ryska medier visar bilder på fordonskolonner med påstådda förstärkningar till Charkiv-regionen luftar proryska militärbedömare öppet sitt missnöje med krigsinsatserna. Inte minst då Ukraina just nu har framgång på två fronter: Charkiv i norr och Cherson i söder.\n\n”Vi måste vara ärliga, ukrainska ledningen har överlistat oss här”, skriver den proryske ukrainske bloggaren Juryj Podoljaka, med en miljonpublik på Telegram, enligt The New York Times.\n\nEnligt Katarina Engberg, senior rådgivare på Sieps, bör man dock vara försiktig med att dra stora växlar på vad de ukrainska framgångarna på slagfältet betyder på längre sikt.\n\n– Ukraina har fått ett marginellt övertag just nu, men det ska man inte förväxla med något strategiskt avgörande för utgången av kriget. Vad det handlar om är att flytta fram sina positioner så att man kan förstärka inför vintern, säger hon i SVT:s Morgonstudion.",
    "Viktigast i veckan: Nya massgravar i Ukraina – Ungern inte längre en demokrati": "Europaportalen sammanfattar veckans händelser i europeisk politik.\n\nPå torsdagen kom uppgifter om nya massgravar, och nya misstänkta krigsbrott, som hittats i ett område i Ukraina som tidigare har kontrollerats av Ryssland. Samtidig meddelas att USA ger 6,5 miljarder kronor i militärt stöd medan EU ger en miljard kronor till uppbyggnad av skolor som Ryssland förstört. Finlands statsminister Sanna Marin ville se ökat tryck på Ryssland.\n\nI sitt årliga linjetal på onsdagen lovade EU-kommissionens ordförande Ursula von der Leyen att samma dag komma med nya förslag för att få ner de höga energipriserna. Hon lovade också nya regler för statsskulder, stödpaket till företag, säkra viktig råvarutillgång, skärpta regler mot korruption och ratificera nya handelsavtal. Hon vill också se fördragsändringar men det blir upp till medlemsländerna att bestämma.\n\nPå grund av en försämrad rättsstat och inskränkningar av flera fri- och rättigheter är Ungern inte längre en demokrati, slog EU-parlamentet fast med stor majoritet på torsdagen. Alla svenska partier stödde uttalandet utom SD.\n\nTill sist noteras\n\n… att Europaparlamentet antog ett direktiv om minimilöner, något som de flesta svenska politiker kritiserat som ett möjligt hot mot den svenska modellen\n\n… att aldrigt tidigare, vad Eurostat vet, har andelen lediga jobb i EU och i Sverige varit så höga som nu\n\n… att utländsk media i sin rapportering om det svenska valet fokuserade på “invandringsfientliga Sverigedemokraternas” framgång. Politico spekulerade i om den nya regeringen, med hänvisning till SD och de kommande svenska EU-ordförandeskapet, skulle orsak en ny EU-kris.",
    "Kritiken i rysk tv: Omöjligt att besegra Ukraina med nuvarande metoder": "– Sedan ett par dagar tillbaka är det ett antal av de som debatterar i tv som medger att det går dåligt i kriget, säger Bert Sundström.\n\nEtt exempel är lokalpolitikern Boris Nadezjdin som hamnade i livlig debatt efter att ha föreslagit fredsförhandlingar i statligt ägda tv-kanalen NTV.\n\n– Den ryska armén strider mot en stark armé med stöd från de ekonomiskt och teknologiskt starkaste länderna, säger han.\n\nHan fick snabbt mothugg från andra paneldeltagare som menade att det inte går att förhandla med Ukrainas regering.\n\nSe ett utdrag från debatten i ryska NTV och hör Bert Sundström berätta hur Vladimir Putin, ryska medier och folket reagerat på den ukrainska motoffensiven.",
    "Uttalande av EU:s utrikesrepresentant om Rysslands anfallskrig mot Ukraina": "Europeiska unionen fördömer i starkast möjliga ordalag Rysslands senaste upptrappning av landets olagliga, oprovocerade och oberättigade aggression mot Ukraina. Trots många uppmaningar från det internationella samfundet till Ryssland att omedelbart upphöra med sin militära aggression mot Ukraina har den ryska ledningen tyvärr beslutat annorlunda. Den 21 september valde Ryssland konfrontationens väg genom att tillkännage delmobilisering i Ryssland, genom att stödja anordnande av olagliga ”folkomröstningar” i de ukrainska territorier som för närvarande är ockuperade av Ryssland och genom att återigen hota med att använda massförstörelsevapen.\n\nEU upprepar sitt starkaste fördömande av planerna på att anordna olagliga ”folkomröstningar” som syftar till rysk annektering av delar av regionerna Donetsk, Cherson, Luhansk och Zaporizjzja – områden i Ukraina som för närvarande är ockuperade av Ryssland. Dessa olagliga ”folkomröstningar” är ytterligare en flagrant kränkning av Ukrainas oberoende, suveränitet och territoriella integritet och ett allvarligt åsidosättande av FN-stadgan.\n\nRysslands agerande i Ukraina fortsätter att hota freden och säkerheten i Europa och världen över och får allvarliga globala konsekvenser i form av ökad livsmedelsotrygghet och stigande energipriser. EU upprepar sin uppmaning till Ryssland att respektera principerna i FN-stadgan och att dra tillbaka dessa olagliga planer. Ryssland, dess politiska ledarskap och alla som deltar i anordnandet av dessa ”folkomröstningar” samt andra kränkningar av folkrätten och internationell humanitär rätt i Ukraina kommer att ställas till svars:Ytterligare restriktiva åtgärder mot Ryssland kommer också att införas så snart som möjligt i samordning med våra partner. EU och dess medlemsländer kommer aldrig att erkänna dessa områden som något annat än en del av Ukraina och kommer att fortsätta att stödja Ukrainas ansträngningar att återställa sin territoriella integritet så länge det är nödvändigt.\n\nI enlighet med FN-stadgan och folkrätten utövar Ukraina sin legitima rätt att försvara sig mot Rysslands aggression för att återfå full kontroll över sitt territorium och har rätt att befria ockuperade territorier inom sina internationellt erkända gränser. Vi hyllar den ukrainska försvarsmaktens tapperhet och hälsar med glädje dess framgångar under den pågående motoffensiven. Vi kommer att fortsätta att stödja dess ansträngningar genom att tillhandahålla militär utrustning så länge det behövs.\n\nUtöver det enorma lidande som orsakats av Rysslands aggression mot det ukrainska folket har Ryssland valt att ytterligare öka kostnaden för kriget även för den ryska befolkningen genom en delmobilisering.\n\nHänvisningarna till kärnvapen påverkar inte vår beslutsamhet, föresats och enighet att stå vid Ukrainas sida eller vårt omfattande stöd till Ukrainas förmåga att försvara sin territoriella integritet och suveränitet så länge som krävs. Vidare bekräftar EU sitt åtagande att fortsätta att stödja de östliga partnerländernas och västra Balkans motståndskraft.\n\nEU står fast vid sitt orubbliga stöd för Ukrainas självständighet, suveränitet och territoriella integritet, och kräver att Ryssland omedelbart, fullständigt och villkorslöst drar tillbaka alla sina trupper och all militär utrustning från Ukrainas hela territorium inom landets internationellt erkända gränser.\n\nKandidatländerna Nordmakedonien, Montenegro, Albanien, Ukraina och Republiken Moldavien, de potentiella kandidatländerna i stabiliserings- och associeringsprocessen Bosnien och Hercegovina* och Georgien samt Efta- och EES-länderna Island, Liechtenstein och Norge ansluter sig till detta uttalande.\n\n* Nordmakedonien, Montenegro, Albanien och Bosnien och Hercegovina omfattas även fortsättningsvis av stabiliserings- och associeringsprocessen.",
    "EU-ländernas ministrar enas om ytterligare 5 miljarder euro i stöd till Ukraina": "EU:s finansministrar och centralbankschefer träffade företrädare för Europeiska kommissionen och ECB vid Ekofinrådets informella möte i Prag. Finansministrarna diskuterade effekterna av Rysslands anfallskrig mot Ukraina på de europeiska ekonomierna och stödde ett snabbt antagande av ytterligare ekonomiskt stöd till Ukraina på 5 miljarder euro.\n\nEfter överenskommelsen i juli om stöd på 1 miljard euro enades EU-ländernas finansministrar i Prag om att påskynda nästa delutbetalning av makroekonomiskt stöd till Ukraina på 5 miljarder euro.\n\nDet nya lånet på 5 miljarder euro kommer att användas för statens dagliga verksamhet och för att säkerställa driften av landets kritiska infrastruktur, t.ex. kontor, skolor och sjukhus. Vid nästa möte i Ekofinrådet kommer jag att verka för att vi snabbt ska enas om de återstående tre miljarderna euro. Detta förutsätter att vi också kommer överens om hur detta belopp ska fördelas mellan lån och bidrag. Zbyněk Stanjura, Tjeckiens finansminister\n\nNär detta ekonomiska stöd väl antagits blir det ett komplement till annat EU-stöd till Ukraina på det humanitära området, utvecklingsområdet, tull- och försvarsområdet.\n\nUnder debatten om ekonomiskt stöd till Ukraina diskuterade finansministrarna även Ukrainas återuppbyggnad efter kriget.\n\nBakgrund\n\nAssocieringsavtalet mellan EU och Ukraina, som trädde i kraft den 1 september 2017, för Ukraina och EU närmare varandra. Avtalet främjar inte bara djupare politiska förbindelser, starkare ekonomiska band och respekt för gemensamma värden utan har också skapat en ram för fullföljandet av en ambitiös reformagenda som är inriktad på kampen mot korruption, ett oberoende rättsväsende, rättsstatsprincipen och ett bättre företagsklimat. EU har gett fortsatt stöd till dessa reformer som är avgörande för fortsatta investeringar, högre produktivitet och en förbättrad levnadsstandard på medellång sikt.\n\nNågra av de stödinstrument som EU under perioden 2014- 2020 bistått Ukraina genom är flera på varandra följande makroekonomiska stödinsatser som omfattat sammanlagt över 7 miljarder euro i lån och bidrag.\n\nRysslands krig mot Ukraina har en negativ inverkan på Ukrainas redan känsliga ekonomiska och finansiella stabilitet. Det har bland annat lett till ett betydande utflöde av kapital.",
    "Ryssland attackerar flera platser i Ukraina": "Ryssland attackerar flera platser i Ukraina\n\nPublicerad: 17 september Uppdaterad: 17 september\n\nhelskärm Ett brinnande fordon efter en ukrainsk attack i Donetsk. Nu hävdar Ryssland att de också genomför attacker i området.\n\nRyssland hävdar att de attackerar flera ukrainska städer.\n\n\"Hotet från luft- och robotattacker finns i hela Ukraina\", skriver Ukrainas militär på Facebook.\n\nRyssland hävdar att de attackerar ukrainska styrkor i Cherson, Charkiv och Donetsk, rapporterar Reuters med hänvisning till det ryska försvarsministeriet.\n\nPå Facebook bekräftar Ukrainas militär att Ryssland har genomfört en rad attacker längs frontlinjen i östra Ukraina under det senaste dygnet.\n\n\"Hotet från luft- och robotattacker finns i hela Ukraina\", skriver militären.\n\nRyssland anklagar också Ukraina för att ha utfört artilleriangrepp mot kärnkraftverket Zaporizjzja.\n\nEn talesperson för Ukrainas utrikesministerium förnekar att attacken ägt rum.\n\nTidigare i september gick Ukraina i en stor motoffensiv mot Ryssland i Charkiv-regionen. I samband med detta ska den ryska militären ha dragit sig tillbaka, samtidigt som Ukraina tog tillbaka flera städer.\n\nRyssland har även erkänt nederlag i området.",
    "Så bromsar Europa Ukrainas offensiv 13 september 2022 - Europapodden": "Ett missnöje gror över att Europa inte hjälper till ännu mer nu när Ukraina går på offensiven och återtar territorium. Bland annat har man efterfrågat tyska stridsvagnar, som inte skickas. Även det finansiella stödet är oerhört viktigt för Ukrainas möjligheter att fortsätta stå emot den ryska invasionen. Men även där går det mycket trögt från EU:s sida. Varför tar det så lång tid och vad får det för konsekvenser?\n\nJohnson sågs som hjälte – nu hoppas Ukraina på Truss\n\nVolodymyr Zelenskyj och Boris Johnson hade nära och tät kontakt. Den tidigare brittiske premiärministern var en av de första ledarna i världen att besöka Kiev efter Rysslands invasion och i Ukraina har Boris Johnson hyllats som en hjälte. Nu frågar sig många hur Liz Truss kommer att ta över stafettpinnen. Behåller Storbritannien Europas ledartröja när det kommer till att stötta Ukraina? Hör om den nya premiärministerns första tunga vecka som helt kom att överskuggas av drottning Elizabeths död.\n\n\n\nMedverkande:\n\nClaes Aronsson, programledare\n\nSusanne Palme, Ekots EU-kommentator\n\nKristian Åström, Ekots ekonomikommentator\n\nStephanie Zakrisson, Londonkorrespondent",
    "Poddar och fördjupningar om kriget i Ukraina - Teman": "Du måste aktivera javascript för att sverigesradio.se ska fungera korrekt och för att kunna lyssna på ljud. Har du problem med vår sajt så finns hjälp på https://kundo.se/org/teknisk-support/",
    "Röster från krigets Ukraina visar på den starka motståndsviljan": "Röster från krigets Ukraina visar på den starka motståndsviljan\n\nI antologin ”Under Ukrainas öppna himmel” ger 25 skribenter från Ukraina en bred bild över sitt land efter det ryska anfallet i vintras. Men här finns också andra texter, om historien och det dagliga livet. Kulturskribenten Christian Swalander läser en mörk bok som trots allt ger hopp. ”Den vittnar om övertygelsen att kriget går att vinna.”\n\nI antologin ”Under Ukrainas öppna himmel” ger 25 skribenter från Ukraina en bred bild över sitt land efter det ryska anfallet i vintras. Men här finns också andra texter, om historien och det dagliga livet. Kulturskribenten Christian Swalander läser en mörk bok som trots allt ger hopp. ”Den vittnar om övertygelsen att kriget går att vinna.”\n\nDetta är en recension i Kristianstadsbladet. En recension är en kritikers bedömning av ett konstnärligt verk.\n\nTetyana samlar ihop lite ved från en förstörd skola i Charkiv. Hennes hemstad är en av många städer som bombats under det ryska kriget, som startade den 24 februari. Foto: Evgeniy Maloletka\n\nAntologi ”Under Ukrainas öppna himmel. Röster ur ett krig” Redaktörer: Mikael Nydahl och Kholod Saghir Flera översättare (Ariel förlag, i samarbete med Svenska Pen)\n\nSamma dag som jag skriver den här recensionen kommer nyheten att Ryssland avser att anordna en folkomröstning i de ukrainska områdena Luhansk och Donetsk, som befinner sig under rysk ockupation, och där folk nu ska få rösta om huruvida de önskar ansluta sina territorier till Ryssland. Putin och hans anhang i Kreml tänker alltså anordna samma skendemokratiska charad som för åtta år sedan genomfördes i det ockuperade Krym.\n\nRysslands oförlåtliga och vanvettiga angrepp på Ukraina ser alltså ut att få ännu ett absurt och fullständigt rättsvidrigt inslag, som om det inte vore illa nog med den mordiska framfart de ryska styrkorna bedrivit sedan angreppet inleddes den 24 februari.\n\nI ”Under Ukrainas öppna himmel” har redaktörerna Mikael Nydahl och Kholod Saghir, i samarbete med flertalet svenska intellektuella med engagemang i Ukrainas sak, samlat ett antal texter som med olika infallsvinklar berättar om krigets erfarenheter.\n\nFörfattaren och journalisten Olena Stepanenko är en av de 25 som medverkar i nya boken \"Under Ukrainas öppna himmel\", som ges ut av Ariel förlag i samarbete med Svenska Pen. Foto: Privat/Pressbild\n\nI boken medverkar tjugofem ukrainska skribenter, företrädesvis författare och journalister. Texterna är korta och genremässigt varierade, här finns skönlitterärt berättande, rapporter från terrorbombade byar och städer och starkt uttrycksfull lyrik.\n\nI en historisk tillbakablick av Volodymyr Jermolenko skildras hur förhållandet mellan Ryssland/Sovjetunionen och Ukraina sedan 1600-talet präglats av hur en imperialistisk och hänsynslös övermakt försökt kuva ett land som haft olyckan att vara dess granne, men också hur det gång på gång misslyckats. På 1700-talet ställde sig kosackledaren Mazepa på svenskarnas sida i kriget mot Ryssland som då lade Ukraina under sitt välde, men den ukrainska identiteten bestod.\n\nPå 1930-talet var det Stalins Sovjet som fullkomligt förhärjade Ukraina, och släppte lös den stora svältkatastrof som fått namnet Holodomor, och som varje ukrainare förhåller sig till i beslutsamheten att stå emot den nuvarande ryska regimens erövringskrig och avsikt att utplåna den ukrainska identiteten.\n\n”Oavsett hur utfallet av kriget blir, kommer ”Under Ukrainas öppna himmel” att finnas kvar som ett vittnesbörd om hur Ryssland systematiskt begår folkrättsbrott.”\n\nEn av flera förstörda byggnader i Charkiv, Ukraina. Foto: Leo Correa\n\nNya antologin ”Under Ukrainas öppna himmel” består av texter av 25 skribenter, varav flera skildrar dagens Ukraina efter att Ryssland startat sitt krig mot landet. Foto: Leo Correa\n\nBoken rymmer vittnesbörd från städer där de ryska trupperna begått massmord på civilbefolkningen, som i Butja, och där terrorbombningar förstör bostadshus och järnvägsstationer. En sådan stad är också Charkiv, som var ett blomstrande kulturellt och vetenskapligt centrum, men som nu till stora delar ödelagts.\n\nOavsett hur utfallet av kriget blir, kommer ”Under Ukrainas öppna himmel” att finnas kvar som ett vittnesbörd om hur Ryssland systematiskt begår folkrättsbrott.\n\nNya antologin med texter från och om Ukraina släpps under Bokmässan i Göteborg. Foto: Ariel förlag\n\nI flera texter påpekas hur senfärdigt omvärlden reagerat på det ryska angreppet. När Ryssland annekterade Krym för åtta år sedan borde naturligtvis sådana sanktioner som först nu satts in implementerats. Med viss bitterhet konstateras i boken att västvärlden oreflekterat tycks ha betraktat Ukraina som en del av en rysk intressesfär. Landet ansågs långt ifrån kvalificerat för att ens kunna bli kandidatland till EU, vilket kunde inneburit ett ökat skydd mot ett ryskt angrepp. Att omvärlden också reagerat lamt på den ryska annekteringen av Donetsk och Luhansk har även det visat sig vara ett allvarligt missgrepp.\n\n”Under Ukrainas öppna himmel” vittnar övertygande om den ukrainska motståndsviljan och övertygelsen om att kriget går att vinna. Nu gäller det för västländerna att effektivt bidra till den seger som förhoppningsvis ska förverkligas.",
    "Kina vägrar fortfarande fördöma den ryska invasionen av Ukraina": "Fördömandena har haglat efter Vladimir Putins tal under gårdagen, i vilket den ryska presidenten beordrade mobilisering av ytterligare 300 000 soldater till kriget i Ukraina och hotade omvärlden med kärnvapen.\n\nEfter hans uttalanden uppmanade det kinesiska utrikesminister till eldupphör, samt efterlyste ett slut på konflikten genom dialog och förhandlingar.\n\nDetta följer i sin tur på att Putin officiellt uttryckte sin förståelse för Kinas ”frågeställningar och bekymmer” kring utvecklingen i Ukraina när han träffade Xi Jinping personligen i Uzbekistan förra veckan, vilket Kinamedia skrev närmare om just innan helgen.\n\nI takt med att Ryssland blir paria i allt större delar av omvärlden, är det fullt logiskt att Kina diplomatiskt vill distansera sig från landets diktator och det misslyckade krig han bedriver.\n\nMen detta betyder ingalunda att Kina kommer överge Putin. Det är i sammanhanget minst lika viktigt att titta på vad Kina inte säger eller gör. Exempelvis benämner man likt den ryska retoriken fortfarande inte ens konflikten för ett krig, och man har heller inte fördömt invasionen av Ukraina.\n\nEfter gårdagens dramatiska tal publicerade exempelvis Reuters en analys med rubriken ”As Putin escalates Ukraine war, China stands awkwardly by him”. Där konstateras bland annat att den gemensamma rivaliteten mot USA samt det ekonomiska samarbetet är viktigare faktorer för Kina att fortsätta samarbetet:\n\nAlthough China probably hoped for a short war, Putin’s battlefield moves in Ukraine – seeking to counter recent defeats – are unlikely to concern Beijing or change the substantive nature of the countries’ relationship, analysts said. The governing factor remains geopolitics, including Beijing’s competition with Washington. Economic cooperation between the two giant neighbours is likely to grow as China reaps the benefits of more and cheaper energy supplies while Russia offsets losses from European Union bans.\n\nAnalysen framhåller hur Kina inte har fördömt invasionen, samt att landets statliga medier inte heller rapporterade särskilt mycket alls om Putins tal trots all uppmärksamhet och alla fördömanden som talet resulterade i på andra håll.\n\nDet noteras även hur Kinas utrikesminister Wang Yi under gårdagens möte i FN:s generalförsamling sade till sin ryska kollega Sergei Lavrov att Kina kommer vidhålla en så kallad ”objektiv” och ”rättvis” linje kring konflikten.\n\nDetta var i sin tur en återupprepning av vad Li Zhanshu, Kinas tredje högst rankade politiker, sade till Vladimir Putin när han besökte Ryssland för två veckor sedan, just innan Putins möte med Xi Jinping i Uzbekistan.\n\nSom jag påpekade förra veckan här på Kinamedia, så rapporterade statliga kinesiska medier inte heller Li Zhanshus citat, vilket innebär att man inte är helt bekväm med att kabla ut stödet för Ryssland. Det var istället den ryska duman som publicerade Li Zhanshus stöd med både text och video.\n\nFörvisso stämmer det att Kina av allt att döma inte har bidragit med den direkta militära hjälp som Ryssland har efterfrågat för att kunna växla upp sin krigsinsats i Ukraina. Detta skulle nämligen riskera att även Kina eller kinesiska företag utsätts för samma sanktioner, vilket vore en hård smäll mot världens största handelsnation.\n\nMen samtidigt vill man inte heller ta ställning mot de ryska krigshandlingarna genom att fördöma dem. Istället försöker Peking leda omvärlden till att tro att man står på rätt sida genom tomma uttalanden om eldupphör och uppmaningar till förhandling.\n\nOch på samma gång uttalar man alltså bakom stängda dörrar eller i mer anonyma sammanhang förståelse för det ryska agerandet. När detta dessutom sker av så pass högt uppsatta tjänstemän som Li Zhanshu och Wang Yi, har hållningen garanterat redan cementerats på central nivå.\n\nSom jag skrev i den senaste upplagan av Kinamedia nyhetsbrev, så har Kina allt att vinna på att fortsätta stödja Putin även om Ryssland kör fast på det ukrainska slagfältet.\n\nEtt utdraget krig gör inte bara att väst blir militärt uppbundet i Europa under en längre tid. Det innebär även att Ryssland blir mer beroende av Peking, vilket i sin tur gör att Kina kan köpa välbehövliga energiråvaror till ännu mer förmånliga priser.\n\nEller som ukrainska analytiker i veckan beskrev det: Med nuvarande utveckling riskerar Ryssland reduceras till en bensinstation med rabatt för Kina.\n\nI samtal med Nikkei Asia framhåller de ukrainska analytikerna att pengarna från Kina redan nu är helt avgörande för Ryssland, även om oljan nu säljs betydligt billigare än tidigare då Putin ”inte har något alternativ”.",
    "Glädje och sorg i befriade delarna av Ukraina – SVT på plats i Izium": "Förstörelsen är stor i staden Izium efter den ryska reträtten. Men trots ruinerna råder glädje i staden.\n\n– Den 10:e fick vi veta att man hissat flaggan på berget Kremjanets. Vi blev helt överlyckliga, säger Ljuda, till SVT:s reporter Elin Jönsson och fotograf Lars Lyrefelt.\n\nMen efter sex månader av ockupation kommer det ta lång tid innan vardagen kan återvända hit. Natalja som bor i staden hade precis renoverat sin lägenhet när huset träffades av en granat.\n\n– Jag hade tänkt att bo här livet ut och nu har jag ingenting kvar. Tvättmaskinen köpte jag på kredit och mitt kylskåp var också nytt, säger hon.\n\nSe de starka känslorna från staden Izium i videon ovan.",
    "Victoria Belim: Kände avsmak inför alla lögner": "",
    "UTRIKES: Framgång för Ukraina": "Ukrainska styrkor avancerar i de södra delarna av landet och trycker tillbaka de ryska ockupanterna.\n\nDet skriver det brittiska försvarsdepartementet i sin senaste underrättelserapport.\n\n– Ukrainska pansarstyrkor har fortsatt att attackera Rysslands södra grupperingar i flera riktningar sedan i måndags, skriver departementet och tillägger:\n\n– Ukrainska formationer har på vissa ställen tryckt tillbaka frontlinjen och utnyttjat ett relativt tunt ryskt försvar.\n\nRyssland kommer att svara\n\nRyssland kommer troligtvis att svara på de ukrainska framgångarna.\n\nMobila enheter från Ukrainas östra delar, där Ryssland har fokuserat sin krigsföring, kommer troligtvis att förflyttas till de södra delarna av Ukraina.\n\nBataljoner med frivilliga från den tredje armékåren uppges även vara på väg till fronten i Ukraina, rapporterar det brittiska departementet.\n\n– Ryssland fortsätter att påskynda försöken att hitta nya förstärkningar. Frivilliga bataljoner från den nya 3:e armékåren lämnade sin hemmabas nära Moskva den 24 augusti, framhåller britterna.\n\nDet är dock oklart om nyrekryteringen kommer att få en önskad effekt.\n\nFlera av de nya ryska soldaterna har en begränsad utbildning.\n\n– Styrkorna har sannolikt ont om folk, med begränsad utbildning och träning, skriver britterna i onsdagens rapport.\n\nAttackerar färjor\n\nDen amerikanska tankesmedjan ISW uppger att ukrainska styrkor har börjat sikta in sig på ryska pontonfärjor som transporterar soldater över floden Dnipro. Ukraina har tidigare förstört flera broar som korsar floden.\n\n– Effekterna av att förstöra färjor kommer sannolikt att vara mer tillfälliga jämfört med förstörelsen av broar, skriver ISW.\n\nTankesmedjan framhåller dock att attackerna ändå kan göra skillnad i samband med att Ukrainas markoperation fortskrider.\n\nFoto: General Staff of the Armed Forces of Ukraine\n\nText: Redaktionen",
    "Svenska reaktioner: Bra med stödet för Ukraina – men fördragsöppning oroar": "Svenska EU-politiker ger tummen upp till den del av Ursula von der Leyens linjetal som lyfter vikten av frihandel och skärpt korruptionsbekämpning – men kritiserar vaghet om klimatet och demokrati. Beskedet att EU-fördragen kan komma att öppnas för omförhandling oroar flera partier.\n\nEU-kommissionens ordförande Ursula von der Leyens årliga linjetal som hölls i EU-parlamentet i Strasbourg på onsdagen väckte blandade känslor hos de svenska Europaparlamentarikerna.\n\nAtt von der Leyen tydligt underströk EU:s stöd för Ukraina – både i ord och i form av klädsel i den ukrainska flaggans färger – välkomnades brett bland de svenska politikerna i parlamentet.\n\n– Det glädjer mig att det var den stora kärnan i talet, sade bland annat Sara Skyttedal (KD) på en pressträff med svenska EU-parlamentariker efter talet, och socialdemokraten Heléne Fritzon underströk att det är oerhört viktigt att hålla uppe solidariteten med befolkningen i Ukraina.\n\nAtt kommissionsordföranden lyfte fram vikten av att EU, med nya handelsavtal, stärker sin handel med demokratiska handelspartners i världen välkomnades både av Moderaterna och Liberalerna, som tycker att frihandel har varit en för lågt prioriterad fråga i EU de senaste åren.\n\n– Det här är symboliskt och geopolitiskt viktigt men också en fråga om tillgång till mineraler och andra strategiska varor, sade Karin Karlsbro (L) och välkomnade att von der Leyen var så tydlig kring dessa frågor.\n\nCenterpartiets Abir Al-Sahlani gladdes åt att von der Leyen utlovade hårdare tag mot korruption i unionen – ett initiativ som också fick en av dagens starkaste applåder i parlamentet under talet.\n\nKlimat-kritik\n\nDäremot var både Miljöpartiet och Vänsterpartiet starkt kritiska mot vad de kallade ett alltför svagt tal för klimatet. Malin Björk (V) kallade den del av talet där von der Leyens pratade om klimatet “utan substans” och Alice Bah Kuhnke (MP) påpekade att vi inte bara befinner oss i en krigskris utan även mitt i en klimatkris.\n\n– Det är helt absurt att ett sådant långt tal inte har ett större fokus på att presentera åtgärder för att hantera klimatkrisen som är på riktigt och som är nu. Det är oansvarigt, och oförklarligt, sade Alice Bah Khunke som tyckte att von der Leyen skulle ha presenterat ett uppdaterat åtgärdspaket för klimatet med kraftfulla åtgärder och tydliga mål.\n\nBlandad energi-reaktion\n\nEnergi var ett stort fokus i von der Leyens tal och medan ledamöterna sade sig invänta de konkreta förslagen som kommissionen ska lägga fram under dagen så var de första reaktionerna blandade.\n\nMalin Björk (V) välkomnade förslag om att företag inte ska få ta ut övervinster på energipriserna och att von der Leyen uttalat säger att EU:s elmarknad inte fungerar i sin nuvarande form, medan Abir Al-Sahlani (C) varnade för “planekonomi”.\n\nBåde Moderaternas Tomas Tobé och Sverigedemokraternas Charlie Weimers var kritiska till att kärnkraften inte nämndes som en del av lösningen i energikrisen.\n\nSvagt kring demokrati\n\nKarin Karlsbro (L) efterlyste mer fokus på rättsstatens principer och demokrati i dagens linjetal.\n\nHon fick medhåll av bland annat Malin Björk (V) som “totalt underkände” von der Leyens tal om detta.\n\n– Hon skulle varit mycket tydligare kring det arbete som vi nu står inför vad gäller utbetalningar till Polen och Ungern, att inga utbetalningar kommer om de inte lever upp till villkoren, sade Malin Björk.\n\nFördragsöppning oroar\n\nvon der Leyens förslag om att öppna upp för ändringar i EU:s fördrag är något som oroar flera partier. “Alarmerande” kallade Sara Skyttedal beskedet och var särskilt orolig för att sociala frågor, som idag är frågor som medlemsländerna själva bestämmer över, då skulle riskera att bli EU-kompetens.\n\nÄven Charlie Weimers (SD) var kritisk.\n\n– Fördragsändringar öppnar för mer maktbefogenhet för Bryssel och det har jag ju också varnat för tidigare, sade han.\n\nModeraternas Tomas Tobé tyckte inte att nu är rätt tid att öppna upp långdragna diskussioner om EU:s fördrag.\n\n– Vi har extremt många viktiga frågor att lösa nu, det vore bättre om vi lade politisk kraft åt att lösa dessa, sade han.\n\nJämställdhet och barn\n\nHeléne Fritzon (S) var besviken över att inga konkreta åtgärder lyftes för att främja jämställdheten i unionen och att komma tillrätta med frågor som våld mot kvinnor och en ojämställd arbetsmarknad – något som hon hade hoppats på inför talet.\n\nDäremot välkomnade hon att von der Leyen lyfte fram barnens perspektiv i talet, med bland annat ett löfte om att avsätta 100 miljoner euro till att bygga upp ukrainska skolor.\n\n– Nu gäller det att se till att man inom varje område i talet går från ord till handling, påpekade Heléne Fritzon.",
    "Alisa, 10, flydde från Ukraina – nu visas hennes porträtt": "Luxate är den medicinska termen för sönderdelad, isärtagen. Med sin utställning med samma namn vill Uppsalafotografen Sarah Rimmö Toure belysa människorna som har flytt hit från Ukraina. Det gör hon genom bildporträtt av 40 barn som flytt kriget i Ukraina och hamnat i Uppsala.\n\n– Jag vill visa upp barnen så att de blir någonting mer än en siffra i statistiken, säger hon.\n\n”Saknar Ukraina”\n\nEn av de som är med i utställningen är Alisa Pavelko från staden Vysjhorod i Ukraina. Hon kom till Sverige med sin mamma, pappa och två bröder.\n\n– Jag saknar verkligen Ukraina, säger hon.\n\nHör Alisa Pavelko och Sarah Rimmö Toure berätta mer i klippet.\n\nUppsala fotofestival pågår fram till söndag.",
    "Ukrainas andra front i kriget mot Putin 17 september 2022 - Konflikt": "I Konflikt den här veckan åker vi tillbaka till Ukraina. Ett Ukraina där hoppet om att faktiskt besegra Ryssland på slagfältet nu börjat spira efter en framgångsrik motoffensiv . Men samtidigt med framgångarna på slagfältet tornar orosmolnen upp sig. Kommer Europa orka fortsätt stödja Ukraina i kampen mot Putin?\n\nKorrespondent Lubna El-Shanti återvänder till staden Mykolaiv, nära den södra fronten i Ukarina. En stad där kranvattnet åter börjat rinna efter att de våldsamma ryska attackerna nu upphört. En stad där både kamplusten och krigströttheten spirar parallellt. Bland annat hör vi guvernör Vitalyj Kim som berättar att han nu har svårt att sova utan ljudet av artilleribeskjutning.\n\nDavid Rasmusson ringer upp den kända ukrainska krigskorrespondenten Illia Ponomarenko vid Kyiv Independent som beskriver ett krig av eviga artilleridueller och som också menar att den ukrainska motoffensiven har ett delvis politiskt syfte. Den ska visa omvärlden att de vapen och pengar som doneras till Ukraina ger effekt och att det är viktigt att vapenleveranserna fortsätter. Men att sända det budskapet kommer med ett högt pris i människoliv.\n\nProgramledare Robin Olin intervjuar Christoph Trebesch på forskningsinstitutet Kiel Institute som kartlägger omvärldens stöd till Ukraina. Hans siffror visar att Europa ligger långt efter USA i sitt stöd och att vissa rika Västeuropeiska länder ligger långt ner på listan över de som bidrar till krigsinsatsen. Ilmari Käihkö, docent i krigsvetenskap vid försvarshögskolan, efterfrågar tydligare besked från Europa. Hur mycket och hur länge man är beredda att understödja Ukraina både ekonomiskt och militärt?\n\nRuntom i världen kämpar ukrainska flyktingar och exilukrainare för att omvärlden inte ska glömma bort kriget. I Helsingborg demonstrerar Måndagsrörelsen på Stortorget och där står bland annat Tanja Urba. Hon kom till Sverige från Ukraina för 13 år sedan och hon tycker sig ha börjat se tecken på trötthet bland helsingborgarna .\n\nMycket fokus har lags på vapenleveranserna till Ukraina, men det ekonomiska stödet är kanske ännu viktigare. Ekonomikommentator Kristian Åström beger sig till den hemlighetsfulla Yes-konferensen i Kiev där den ukrainska ekonomin står i fokus, en ekonomi som kan utsättas för hyperinflation.\n\nMen ukrainare har varit kreativa när det gäller att få in pengar till krigskassan. Robin Olin intervjuar en konstnär som bara vill identifiera sig VK. Den anonyme konstnären i Kiev har grundat och leder det digitala museet Meta History Museum of War. Konstnärer får tolka avgörande händelser i kriget och verken säljs sen på nätauktion som NFT, en form av digital konst som använder blockkedjeteknik. Intäkterna går till krigskassan.\n\nProgramledare: Robin Olin\n\nrobin.olin@sr.se\n\nReportrar: Lubna El-Shanti, Kristian Åström\n\nTekniker: Stina Fagerberg\n\nProducent: David Rasmusson\n\ndavid.rasmusson@sr.se",
    "Svenska VA-branschen i gemensam insats för Ukraina": "Det har nu gått över sex månader sedan Ryssland invaderade Ukraina. I krigets spår följer brist på dricksvatten, något som fått den ukrainska vattensektorn att söka internationellt stöd. I juni mottog EurEau ett brev från ukrainska VA-aktörer och en officiell förfrågan om assistans har ställts till EU-kommissionen. Från svenskt håll har en stödinsats koordinerats av MSB och Livsmedelsverket där Svenskt Vatten skickat ut en förfrågan om materiel till medlemmar och företagspartners. En förfrågan som togs emot med öppna armar av branschen.\n\n– Det var välkommet med ett samlat initiativ. Alla medarbetare på VA SYD är starkt medvetna om vattnets betydelse för ett fungerande samhälle så det har kliat i fingrarna att få hjälpa till, säger Dag Oredsson.\n\n\n\n\n\nDag Oredsson, Kommunikationschef VA SYD\n\n(Foto: Kristina Strand Larsson)\n\nVA SYD är en av flera organisationer som avvarar materiel i syfte att säkra åtkomsten till dricksvatten i Ukraina. För dem var det en självklarhet att bidra, både kortsiktigt och i längden.\n\n– Vi vill visa solidaritet. På sikt handlar detta om återuppbyggnaden av det demokratiska Ukraina, menar Dag Oredsson.\n\nAtt frågan engagerar Svenskt Vattens medlemmar är tydligt, även om den krävt en del kreativ problemlösning. Bland annat lyfts lokala variationer i den efterfrågade utrustningen som en försvårande aspekt, men Dag Oredsson pekar också på hur engagemanget inom organisationen väcktes och förslag på annan behjälplig utrustning strömmade in. Andra tillfrågade organisationer lyfte tillgången till oanvänd utrustning och verktyg som en försvårande aspekt. Då både löpande operativ drift och ökade krav på krisberedskap måste säkras finns det sällan oanvänt materiel att tillgå. För VA SYD löstes denna fråga genom ett hållbarhetstänk där använd men fullt funktionsduglig utrustning nu får bidra till vattenförsörjningen i Ukraina.\n\nSvenskt Vatten ser responsen från den svenska VA-branschen som värdefull, både för Ukraina och bilden av branschen nationellt.\n\n– Vi på Svenskt Vatten vill rikta ett stort tack till våra medlemmar och företagspartners som tagit sig tid att inventera och avvara materiel som stöd till Ukraina. Genom ert bidrag visar vi att VA-branschen i Sverige kan och vill bidra i ett större perspektiv, säger Pär Dalhielm, Svenskt Vattens VD.",
    "Rapport från ukrainska gränsen: ”Putin och Kreml sitter ohotat kvar”": "”Ryssland inför delvis allmän mobilisering.” Det meddelade president Vladimir Putin i ett tv-sänt tal under onsdagsmorgonen. Beskedet innebär att runt 300 000 reservister kallas in till armén.\n\nI Ryssland har beskedet mötts av omfattande protester och över 1000 människor uppges nu ha gripits i samband med protesterna på ett 40-tal platser i landet.\n\nSVT:s utrikesreporter Bert Sundström befinner sig i Belgrod i Ryssland, bara ett par mil från gränsen till Ukraina. Han tror inte att protesterna kommer att påverka vare sig Putin eller Kreml nämnvärt.\n\n– Vanligt folk ser det som en gäspning och tänker att ”det är klart att det här kommer fortsätta”. Men det har varit ganska stora demonstrationer med ryska mått mätt, säger han och fortsätter:\n\n– Ingenting som kommer att få en politisk konsekvens här i Ryssland.\n\nMotstånd mot Kreml slås ner\n\nBristen på konsekvenser beror framförallt på att motstånd mot Kremls åsikter vanligtvis slås ner av polis och att människor sätts i fängelse. Enligt Sundström gör det att viljan att demonstrera inte blir särskilt stor.\n\n– Det är pyttesmå saker som stör Kreml. Det är därför man sätter in så mycket polisiär kraft man kan, säger han.\n\nBeslutet har även rönt stor uppmärksamhet i resten av världen och fördöms av ledare världen över. Danmarks försvarsminister Morten Bødskov kallade beskedet ”fullständigt oacceptabelt” och USA:s president Joe Biden uppmanar världens ledare att fortsätta stödja den ukrainska regeringen med vapen och ekonomiskt stöd.\n\nOroande ”fejkomröstningar”\n\nEnligt Sundström är det kanske mest alarmerande med utvecklingen de planerade så kallade “folkomröstningarna” som ska hållas i flera ockuperade eller delvis ockuperade regioner i Ukraina för att legitimera en anslutning till Ryssland.\n\n– Det får förmodligen stora konsekvenser för kriget som gör att det kommer att bli till ett krig mellan Ryssland och Nato, säger han.\n\n– Väldigt allvarligt kan det bli, avslutar han.\n\nSe SVT:s utrikesreporter redogöra för krigets senaste utveckling från ukrainska gränsen i videon ovan.",
    "Erdogan: Putin vill avsluta kriget": "Turkiets president Recep Tayyip Erdogan har i en intervju med amerikanska PBS diskuterat hur det går för Ryssland och Ukraina i kriget.\n\nPresidenten uppger att han har fått indikationer på att Putin vill avsluta kriget ”så snart som möjligt”, något som framgått under samtal på de möten som ledarna haft i Uzbekistan.\n\n– Han har visat för mig att han är villig att avsluta det här så snart som möjligt. Det var mitt intryck, för hur det går (i Ukraina, red. anm.) just nu är ganska problematiskt, säger Erdogan i intervjun.\n\n– Jag tror att ett viktigt steg kommer att tas framåt.\n\nSäger att Ukraina ska få tillbaka landsområden\n\nPå frågan om Ryssland ska tillåtas att behålla en del av det territorium som det har tagit från Ukraina sedan det invaderade i februari säger han nej.\n\n– Nej, och utan tvekan nej.\n\n– Om fred ska kunna upprättas i Ukraina kommer naturligtvis återlämnandet av de landområden som invaderats att att vara en viktig punkt. Det är vad som förväntas.\n\nVidare säger Erdogan att de har sedan 2014 bett Putin att lämna tillbaka Krim till sina ”rättmätiga ägare”.\n\n– Men sedan dess har, tyvärr, inga framsteg gjorts, säger Erdogan.\n\nMen när journalisten frågar honom om Putin ska hållas ansvarig för de civila ukrainare som dött i landet säger han att det inte går att ”välja någons sida” utan menar att det ”inte bara är ukrainare som dör” utan att det även finns ”många offer på den ryska sidan”.\n\n– Vi kommer inte att nå en slutsats genom att ta ställning. Vi ska inte försvara en enstaka ledare. I stället måste vi försöka nå en slutsats som kommer att tillfredsställa alla inblandade parter.\n\nUkraina gör framsteg – tar tillbaka områden\n\nUnder de senaste veckorna har Ukraina lyckats befria ett flertal områden som tidigare varit ockuperade av ryska styrkor. Förra veckan kom beskeden att Ukraina återtagit områden kring Charkiv, däribland staden Izium där man senare upptäckt flera massgravar.\n\nAllra senast verkar Ukrainas styrkor i öst även ha tagit ett viktigt kliv in i ockuperade Luhansk. Guvernören för Luhansk-regionen, Serhij Hajdaj, uppger att den ukrainska armén har återtagit kontrollen av Bilohorivka, en liten by i utkanten av staden Lysytjansk.\n\nOmråden under rysk kontroll, områden med rysk militär närvaro och områden som Ukraina har tagit tillbaka, enligt analyser från den 19 september. Bild: Johan Hallnäs/TT\n\nUppgifterna är svårbekräftade, men stöds av bilder av ukrainska soldater som patrullerar på gatan i den krigshärjade byn.\n\nI Izium, där Ukraina har visat upp massgravar som lämnats i den ryska arméns spår, meddelas att det hittills har grävts fram kvarlevor av 146 personer, varav två barn. Kreml tillbakavisade i måndags alla dessa uppgifter som \"lögner\".\n\nLÄS OCKSÅ: Ukraina: Vi har klivit in i Luhansk\n\nLÄS OCKSÅ: Snabba steg mot ryska annekteringar\n\nLÄS OCKSÅ: Ukrainska framgångar i kriget – återtagit Kupjansk och Izium\n\nLÄS OCKSÅ: McDonalds öppnar på nytt i Ukraina\n\nVill du veta mer om hur GP arbetar med kvalitetsjournalistik? Läs våra etiska regler här."
}