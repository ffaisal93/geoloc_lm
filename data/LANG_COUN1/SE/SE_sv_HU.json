{
    "EU-parlamentet: Ungern inte längre en demokrati": "Ungern är numera en hybridregim med parlamentariskt envälde, enligt EU-parlamentet som ser en allt sämre utveckling för demokratin i landet. Alla svenska EU-politiker stödde uttalandet utom Charlie Weimers (SD) och Peter Lundgren (-).\n\nI dag torsdag röstade parlamentet för en interimsrapport som går igenom den politiska utvecklingen i landet.\n\n– Situationen har utvecklats på ett dramatiskt sätt på alla områden, sade Gwendoline Delbos-Corfield, en miljöpartistisk fransk EU-parlamentariker som ansvarar för rapporten, i en debatt på onsdagen.\n\nHon pekade på demokratiska försämringar i den ungerska vallagen, domstolsväsendets minskade oberoende, begränsningar av parlamentets rättigheter under pandemin, spioneri mot journalister och ökad korruption där premiärminister Viktor Orbán och hans krets tillskansat sig EU-medel.\n\nInte längre en demokrati\n\nRapporten refererar till en rad akademiska sammanställningar som slår fast att Ungern inte längre kan räknas som en demokrati utan en ”hybridregim med parlamentariskt envälde”, något som många EU-parlamentariker i debatten tog fasta på.\n\n– Ungern har blivit EU:s första icke-demokratiska medlemsland och det blir bara värre och värre och värre. Skurkregeringen i Ungern ska inte få ett enda öre av våra skattebetalares pengar, sade Socialdemokraternas Evin Incir med hänvisning till att landet samtidigt riskerar att få EU-stöd indraget för att det inte lever upp till rättsstatens principer .\n\n”Ungrofobi”\n\nAnnons\n\nFörsvarare av den ungerska regeringen i EU-parlamentet förde fram att Fidesz vunnit sin fjärde raka valseger och att de därför har rätt att bestämma och att kritiker är ”ungrofober” och att det pågår en \"häxjakt\".\n\n– Denna debatt har pågått längre än tio år och jag har aldrig sett en sådan samling fakta, halvsanningar och antaganden i ett EU-dokument. Detta är inget annat än ungrofobi, sade György Hölvényi från det ungerska nationalkonservativa koalitionspartiet KDNP.\n\nHan liksom andra kritiker till rapporten undvek dock att peka på vad som skulle vara fel med själva innehållet i den.\n\nKritik mot medlemsländerna\n\nNär ett land hamnar i ett artikel-7.1-förfarande passas frågan till medlemsländerna som sedan 2018 har hållit i ett antal utfrågningar med Ungern men inte kommit vidare. I rapporten beklagar parlamentet medlemsländerna för deras ”oförmåga att göra meningsfulla framsteg” och att det inte krävs enhällighet bland medlemsländerna för att slå fast att ”det finns en klar risk” att Ungern allvarligt åsidosätter unionens värden eller för att utfärda konkreta rekommendationer till Ungern.\n\n– Det ligger i ministerrådets händer och jag tror vi inte kan göra något mer här. Jag är väldigt oroad eftersom jag inte ser något hända, sade rapportansvariga Gwendoline Delbos-Corfield.\n\nRapporten stöddes vid torsdagens omröstning av 433 ledamöter mot 123 och 28 som avstod. Alla närvarande svenska EU-parlamentariker röstade för rapporten förutom Sverigedemokraternas Charlie Weimers och den politiske vilden Peter Lundgren som röstade mot. David Lega (KD) och Jessica Stegrud (SD) var frånvarande vid omröstningen.\n\nPengapress\n\nÄven om det politiska trycket på Ungern från andra EU-länder och EU-kommissionen haft en begränsad effekt verkar pengar röna större framgång. Med den nya rättsstatsmekanismen hotar kommissionen att dra in 70 procent av EU-stödet till Ungern. Landets regering har presenterat ett åtgärdspaket för att svara på kommissionens invändningar. Kommissionen väntas ta beslut i frågan i helgen om huruvida EU-stöd till Ungern ska dras in eller ej.",
    "EU rekommenderar att frysa miljarder i stöd till Ungern": "Europeiska unionens verkställande gren, EU-kommissionen, föreslog under söndagen budgetskyddsåtgärder i syfte att ”säkerställa skyddet av EU:s budget och EU:s ekonomiska intressen” mot brott mot rättsstatsprincipen, ett av unionens grundläggande värden, i medlemslandet Ungern.\n\nEU drar åt tumskruvarna\n\nI nästan ett decennium har EU-kommissionen anklagat Ungerns premiärminister Viktor Orbán för att avveckla demokratiska institutioner i landet, ta kontroll över media och inskränka minoriteters rättigheter. I veckan röstade EU-parlamentet även igenom ett fördömande där man slog fast att Ungern inte längre kan ses som en fullvärdig demokrati, utan snarare en ”parlamentarisk autokrati”. Alla de närvarande svenska ledamöterna utom två, Charlie Weimers (SD) och Peter Lundgren (partilös, tidigare SD) röstade för.\n\n– Jag anser att det är en förolämpning mot en ungersk person om någon ifrågasätter Ungerns förmåga till demokrati, svarade Ungerns utrikesminister Péter Szijjártó på en pressträff.\n\nEU:s budgetkommissionär Johannes Hahn säger att man, trots åtgärder som Ungern redan har föreslagit för att komma till rätta med bristerna, har föreslagit indragen finansiering till landet om cirka 7,5 miljarder euro.\n\n”Dagens beslut är ett tydligt bevis på kommissionens beslutsamhet att skydda EU:s budget och att använda alla verktyg som står till vårt förfogande”, säger Hahn i ett pressmeddelande.\n\n”Inte någon allmän bestraffning”\n\n– Det har gnisslat länge mellan Bryssel och Budapest, konstaterar SVT:s korrespondent David Boati i SVT Nyheter Direkt.\n\nEnligt honom är det första gången som EU-kommissionen hotar skarpt med att använda denna ”demokratimekanism”.\n\n– Den är inte någon allmän bestraffning för olämpligt beteende från Bryssel utan det ska finnas en tydlig koppling, att EU-medel, alltså europeiska skattebetalares pengar, riskerar att gå till verksamheter som är odemokratiska eller korrupta.\n\nRådet, det vill säga de 27 medlemsländerna, har nu en månad på sig att med kvalificerad majoritet besluta om åtgärderna ska antas.\n\n– Sen öppnar kommissionen också för att Ungern fortfarande har en chans, att visa resultat, göra reformer så att man kan dra tillbaks det här, säger Boati.\n\nUngern har fram till den 19 november på sig att komma med svar på unionens farhågor.",
    "Szalais drömklack chocksänkte Tyskland – Ungern i ledning i \"dödens grupp\"": "Det som på förhand kunde definieras som \"dödens grupp\" i Nations League, artade sig inte alls som många hade tänkt sig.\n\nPå fredagskvällen ställdes Tyskland mot Ungern som, redan innan matchen, toppade gruppen. Bakom sig hade de Italien, Tyskland och England.\n\nI den första halvleken var det mycket riktigt Ungern som stod för den starkaste insatsen.\n\nEfter 17 minuter klev lagkapten Adam Szalai fram på en hörna - och som han gjorde det. Dominik Szoboszlai slog in bollen som Szalai smidigt klackade in. 1-0 till Ungern.\n\nTyskland fick aldrig hål på det ungerska försvaret de första 45 minuterna och det skulle gå ordentligt trögt även i den andra halvleken.\n\nANNONS\n\nTrots att Tyskland till största del höll till på gästernas planhalva så gick det inte vägen i anfallsspelet. I stället var Ungern nära att utöka ledningen med dryga kvarten kvar.\n\nDå kom inbytte Marin Adam till ett avslut som ställde Ter Stegen. Men Barcelona-målvakten fick handskarna på bollen i sista stund.\n\nNär matchen gick in i slutminuterna av ordinarie speltid hotade tyskarna på riktigt. Men Ungern stod emot och frustrationen var ett faktum hos de vitklädda när de till slut fick se sig besegrade.\n\n- Vi var för långsamma i vårt uppbyggnadsspel, vi gjorde för många misstag. Vårt mål var att vinna gruppen, även om det inte såg så ut, säger tyske mittfältaren Joshua Kimmich till ZDF enligt uefa.com.\n\nNu kommer kampen om en semifinalplats avgöras i sista matchen då Ungern ställs mot Italien. Inför matchen skiljer det två poäng mellan lagen.\n\nANNONS\n\nStartelvor:\n\nTyskland: Ter Stegen - Hofmann, Süle, Rüdiger, Raum - Gündogan, Kimmich - Gnabry, Müller, Sané - Werner\n\nUngern: Gulácsi - Orbán, At. Szalai, Lang - Fiola, Schäfer, Nagy, Kerkez - Szoboszlai, Gazdag - Ad. Szalai",
    "SD står fortfarande på det ungerska tyranniets sida": "”Eftersom Sverige inte är Ungern, eftersom vi inte sitter i regeringsställning (än) och eftersom media i Sverige inte fungerar som media i Ungern, är vi tvungna att anpassa oss till den verklighet som råder här. Det innebär inte minst att vi måste anpassa vår retorik efter det rådande läget.”\n\nÄnda sedan 2015, då partisekreteraren Richard Jomshof skrev sina anmärkningsvärda ord om Ungern, har Sverigedemokraterna förföljts av frågor om dess förhållande till det centraleuropeiska landet som under Viktor Orbáns högerradikala parti, Fidesz, steg för steg förvandlats från en liberal demokrati till en auktoritär polisstat.\n\nGång på gång har SD besvarat dessa frågor i ord och handling med att bekräfta sin beundran för den etnonationalistiske tyrannen – från Kent Ekeroths hyllning, på ungerska, till Orbán från riksdagens talarstol, till dåvarande EU-parlamentarikern för SD Kristina Winbergs svar till SVT att Orbán ”är precis den ledare jag skulle vilja ha i Sverige”.\n\nMen efter att Åkesson fått hård kritik för att ha uppgett att han föredrar Orbán framför Tysklands dåvarande kansler Angela Merkel började SD till synes gradvis ”anpassa sin retorik efter det rådande läget” och förneka partiets uppenbara beundran för Fidesz-regimen.\n\nUnder tiden har denna regim knappast bättrat på sitt internationella rykte. År 2019 larmade Europarådet om brott mot mänskliga rättigheter i landet, och samma år klassade den liberala institutionen Freedom House Ungern som ett endast ”delvis fritt” land.\n\nUnder pandemin avskaffades folkstyret i landet och ersattes av en de facto diktatur, som endast delvis rullades tillbaka när krisen var över.\n\nSå sent som i juli riktades skarp kritik mot Ungern efter ett rasideologiskt tal av Orbán, som var så grovt att hans egen regeringsrepresentant och vän Zsusza Hegedüs avgick i protest och beskrev talet som ”rent nazistiskt” och ”värdigt Goebbels”. Presidenten hade förkunnat att ungrare ”är ingen blandras, och vill inte heller bli en blandras”. Andra EU-länder där folk med europeisk och icke-europeisk bakgrund lever tillsammans ”är inte längre nationer”, sa Orbán. Han anklagade också den judiske filantropen George Soros för att påtvinga Ungern migranter som hotar att ”ombefolka” landet. Talet fördömdes av bland andra Ungerns chefsrabbin, Internationella Auschwitzkommittén och EU-kommissionens vice ordförande.\n\nFör den som följt landets dramatiska resa ner i ultrakonservatismens avgrund var det alltså väntat att Europaparlamentet till sist, denna vecka, klassade Ungern som inte längre en demokrati – utan en ”elektoral autokrati”.\n\nDiktaturfasoner, helt enkelt, för att låna ett begrepp som Jimmie Åkesson nyligen hördes använda.\n\nOch för den som följt Sverigedemokraterna under åren kom det således inte heller som någon överraskning att deras ledamöter, Charlie Weimers och Peter Lundgren, var de enda svenska EU-parlamentarikerna som röstade emot fördömandet.\n\nÄn en gång har Sverigedemokraterna tydligt markerat sitt stöd för den antidemokratiska regimen i Orbáns Ungern. Något som fått skarp kritik av bland andra Karin Karlsbro, EU-parlamentariker för Liberalerna, som kommenterade att ”SD håller som vanligt Orbán om ryggen”.\n\n“Jag blir inte förvånad, men fortfarande förbannad över att Sverigedemokraterna inte klarar av att kritisera de uppenbara problem med rättsstaten som deras högerpopulistiska vän Viktor Orbán skapat”, skriver Karlsbro på sin officiella sajt. Hon tillägger: ”Det är helt enkelt inte trovärdigt att säga sig värna demokrati och rättsstat samtidigt som man direkt motsätter sig kritik mot situationen i Ungern.”\n\nDet är lätt att instämma. Man får hoppas att de som nu tar in SD i regeringssamarbetet i Sverige är lika vaksamma på hemmaplan som i Bryssel.\n\nMorgan Finnsiö är researcher och utbildare på Expo.",
    "Viktigast i veckan: Nya massgravar i Ukraina – Ungern inte längre en demokrati": "Europaportalen sammanfattar veckans händelser i europeisk politik.\n\nPå torsdagen kom uppgifter om nya massgravar, och nya misstänkta krigsbrott, som hittats i ett område i Ukraina som tidigare har kontrollerats av Ryssland. Samtidig meddelas att USA ger 6,5 miljarder kronor i militärt stöd medan EU ger en miljard kronor till uppbyggnad av skolor som Ryssland förstört. Finlands statsminister Sanna Marin ville se ökat tryck på Ryssland.\n\nI sitt årliga linjetal på onsdagen lovade EU-kommissionens ordförande Ursula von der Leyen att samma dag komma med nya förslag för att få ner de höga energipriserna. Hon lovade också nya regler för statsskulder, stödpaket till företag, säkra viktig råvarutillgång, skärpta regler mot korruption och ratificera nya handelsavtal. Hon vill också se fördragsändringar men det blir upp till medlemsländerna att bestämma.\n\nPå grund av en försämrad rättsstat och inskränkningar av flera fri- och rättigheter är Ungern inte längre en demokrati, slog EU-parlamentet fast med stor majoritet på torsdagen. Alla svenska partier stödde uttalandet utom SD.\n\nTill sist noteras\n\n… att Europaparlamentet antog ett direktiv om minimilöner, något som de flesta svenska politiker kritiserat som ett möjligt hot mot den svenska modellen\n\n… att aldrigt tidigare, vad Eurostat vet, har andelen lediga jobb i EU och i Sverige varit så höga som nu\n\n… att utländsk media i sin rapportering om det svenska valet fokuserade på “invandringsfientliga Sverigedemokraternas” framgång. Politico spekulerade i om den nya regeringen, med hänvisning till SD och de kommande svenska EU-ordförandeskapet, skulle orsak en ny EU-kris.",
    "Italien klart för Nations League-semi - monsterinsats av Donnarumma": "Ungern ledde Nations League grupp B inför sista omgången då man ställdes mot tvåan Italien hemma i Budapest. Förutsättningarna var då enkla: Italien behövde vinna för att gå vidare till slutspel, annars var det Ungern som skulle knipa platsen.\n\nMen Europamästarna stod pall för uppgiften och tog sig vidare till semifinal.\n\nMatchinledningen var jämn, men i 27:e minuter tog Italien ledningen. Ungern-försvaret slarvade med bollen flera gånger om på egen planhalva, vilket Giacomo Raspadori utnyttjade och enkelt kunde rulla in 1-0 i ett till synes tomt mål.\n\nI början av andra halvlek hade Ungern en trippelchans att kvittera. Dominik Szoboszlai testade först ett skott utifrån som Gianluigi Donnarumma räddade, returen hamande framför fötterna på Adam Szalai som fick två chanser - men forwarden lyckades inte överlista PSG-målvakten.\n\nANNONS\n\nInget mål där, i stället utökade Italien ledningen till 2-0 kort därefter. Federico Dimarco fyllde på vid bortre stolpen och kunde från nära håll stöta in sitt första landslagsmål. Ungern hade sedermera en gyllene chans att reducera, men återigen stod Gianluigi Donnarumma för en monsterräddning.\n\n\"Donnarumma gör en otrolig prestation. Samma nivå som i EM 2020\", skriver italienske journalisten Tancredi Palmeri på Twitter.\n\n\"Bara en man kan rädda världsekonomin just nu\", skriver Italian Football TV skämtsamt, med en bild på Donnarumma.\n\nUngern tryckte på för ett reduceringsmål men lyckades inte få hål på gästerna. Italien vann matchen med 2-0, vinner gruppen och är klart för semifinal i Nations League.\n\n- Det var viktigt för oss att nå slutspel för andra gången i rad. Tyvärr, resten finns fortfarande kvar (Italien missade VM 2022). Vi kommer inte ifrån det, säger förbundskapten Roberto Mancini till RAI Sport.\n\nANNONS\n\n- Grabbarna gjorde det bra som kom tillbaka i en extremt svår grupp, nu har vi mer arbeta att göra. Vi behöver bara ta oss igenom december, efter det kommer allt kännas enklare…\n\nStartelvor:\n\nUngern: Gulacsi - Lang, Orban, At. Szalai - Fiola, Nagy, Schäfer, Kerkez - Nego, Ad. Szalai, Szoboszlai.\n\nItalien: Donnarumma - Toloi, Bonucci, Acerbi - Di Lorenzo, Barella, Jorginho, Cristante, Dimarco - Raspadori, Gnonto.",
    "Medieuppgifter: Orbán vill häva EU-sanktioner mot Ryssland": "Orbán vill att EU drar tillbaka sina sanktioner mot rysk energi och föreslår att ett “nationellt råd” ska utreda frågan, uppger ungersk media. Detta samtidigt som EU just inlett diskussioner om ytterligare sanktioner mot Ryssland.\n\nSamtidigt som EU håller på och förbereder nya sanktioner mot Ryssland, som reaktion mot nya ryska krigshot mot Ukraina, kommer uppgifter om att Ungerns premiärminister Viktor Orbán på hemmaplan driver på för att ta bort de sanktioner mot rysk energi som EU redan beslutat om.\n\nOrbán, som ses som den EU-ledare som står den ryska regimen närmast, ska i onsdags uttalat att dessa EU:s sanktioner ska tas bort, rapporterar Bloomberg, med hänvisning till uppgifter i den ungerska tidningen Magyar Nemzet.\n\nEnligt tidningen ska Orbán i ett slutet möte med medlemmar av regeringspartiet Fidesz ha sagt att sanktionerna har skadat den europeiska ekonomin mer än den ryska och att dra tillbaka dem skulle dämpa inflationen och minska risken för lågkonjunktur.\n\nAnnons\n\nFidesz parlamentariska gruppledare, Mate Kocsis, sade till journalister på torsdagen att Orbán föreslagit att ett \"nationellt samråd\" skulle inledas i frågan. Kritiker har sagt att sådana kampanjer, tidigare riktade mot invandrare och den ungerskfödda amerikanska investeraren och liberala filantropen George Soros, “uppgår till lite mer än en storskalig statlig reklamkampanj som gränsar till statlig propaganda”, skriver Bloomberg.\n\nUngerns ledare har även tidigare motsatt sig sanktioner mot Ryssland och därmed blockerat EU-länderna att gå vidare i frågan, eftersom beslut i utrikesfrågor kräver godkännande från alla medlemsländer.\n\nOlika uppgifter\n\nHotet om ett ungerskt veto kan med andra ord äventyra de diskussioner som just nu pågår kring nya sanktioner som bland annat kan komma att handla om pristak på rysk olja. Enligt en källa till tidningen Politico har Ungern redan sagt att de avser motsätta sig alla energirelaterade sanktioner, medan andra källor till tidningen uppger att de tror att en kompromiss om pristak på rysk olja kan vara möjlig att nå.",
    "Ledare: Söder passar bättre som ambassadör i Ungern": "Ledare: Söder passar bättre som ambassadör i Ungern\n\nRegeringsförhandlingarna och det svenska talmansvalet är några av ämnena på fredagens ledarsidor.\n\nBehovet av en kandidat med bred uppslutning och grundmurat förtroende är stort, skriver DI:s Tobias Wikström inför måndagens val av talman. Han lovordar att Socialdemokraterna öppnat för att stödja ett omval av moderaten Andreas Norlén.\n\n”Det bör de andra partierna välkomna, och därmed inte lansera någon annan kandidat.”\n\nGP:s Håkan Boström skriver att SD kan ges ambassadörs- och landshövdingeposter eftersom just talmansposten inte är ett lämpligt sätt att kompensera partiet för att de inte får sitta med i regeringen. Även Boström förordar ett omval av Andreas Norlén eftersom han ”torde vara den ideala talmannen för att samla både liberaler och konservativa”.\n\n”En mer kontroversiell figur som Björn Söder (SD) passar i så fall bättre som ambassadör. Varför inte i Ungern?”",
    "Svenskarna röstade på Danmark – inte Ungern": "I väntan på att valresultatet fastställs kan man ändå slå fast några saker med säkerhet. Sverigedemokraterna är valets stora segrare. Men även Socialdemokraterna gjorde ett starkt val.\n\nOm man utgår från den klassiska ekonomiska höger-vänsterskalan blåser det inte någon högervind överhuvudtaget. Det finns ingen efterfrågan på avregleringar, privatiseringar eller att slimma välfärdsstaten. A-kassan vann över arbetslinjen, om man så vill.\n\nVisserligen blåser det ingen stark vänstervind heller. Vänsterpartiet gjorde ett uselt val, och Miljöpartiet är inte större än fem procent.\n\nDäremot kan man tala om en stark högervåg i valet längs den nyare GAL-TAN-skalan. De partier som förordar en mer generös migrationspolitik och att leva efter gröna värderingar – C, V och MP – lockar inte ens var femte väljare. Hela föreställningen om en ung Generation Greta visade sig vara en myt.\n\nI stället är valet ett rop efter lite basal ordning och reda i samhället. Runt 70 procent av väljarna har röstat på partier – S, SD och M – som har utlovat krafttag mot gängbrottsligheten och en stram migrationspolitik.\n\nMånga kommer att tolka valresultatet som att Sverige har förflyttat sig långt ut på den yttersta högerkanten. Det kommer att varnas för konservatism, nationalism, fascism och blåbrun högerpolitik i största allmänhet. Sverige har blivit ”ett av världens mest reaktionära länder”, slog Aftonbladets kulturchef Karin Pettersson fast i sin valanalys.\n\nOch visst kommer det att bli en radikal omläggning av både migrations- och kriminalpolitiken om högersidan vinner. Men från vad? Till vad?\n\nSverige har under decennier tagit emot fler asylsökande än något annat västland per capita – 407 000 uppehållstillstånd har utfärdats bara under åren 2012-21. Samhället har inte haft förmågan att absorbera ett så stort inflöde av hjälpsökande människor. Samtidigt har Sverige flest dödsskjutningar i hela Europa sett till befolkningsmängd och det enda landet med en utveckling som skenar åt fel håll.\n\nDet är utgångsläget som är extremt. Många väljare har dragit slutsatsen att den svenska exceptionalismen – eller experimentet om man så vill – har slagit allvarligt fel. Man vill inte längre att Sverige ska vara ett världssamvete utan prioritera att få ordning på det egna landet.\n\nValresultatet skulle kunna ses som att en stor majoritet av svenskarna vill att Sverige ska bli lite mer som övriga Norden. Det är inte högerextremt att vilja ha ett flyktingmottagande på danska, norska eller finska nivåer. Det är heller inte reaktionärt att vilja förse svensk polis med danska befogenheter i kampen mot det mycket grövre gängvåldet i Sverige.\n\nDe omkring 70 procent av väljarna som röstade för hårdare tag och minskad invandring i valet 2022 vill inte att Sverige ska bli ett nytt Ungern, utan lite mer som Danmark under S-styre.\n\nVäljarnas önskan är inte mer extrem än så.",
    "Ungern tar täten i räntehöjningarna": "",
    "Omotiverat hemmalag kan fällas för stor pott": "Ungern är på väg att göra något historiskt då man leder sin grupp och kan ta sig hela vägen till slutspel. Trots att nationer som Tyskland, England och Italien stått för motståndet. Man körde över England på bortaplan och lyckades utmanövrera Tyskland förra omgången. Tyskland dominerade bollinnehavet men det var Ungern som var närmare 0-2 än att Tyskland skulle få in ett 1-1-mål. Det som imponerat kanske allra mest är deras försvarsspel. Man är aggressiva och kompakta med hög backlinje. Laget vet precis när man ska gå upp i aggressiv press och när man ska sjunka tillbaka. Tyskland hade enorma problem att hitta igenom Ungerns försvar.\n\nItalien kommer att behöva spela med en fart vi inte fått se från laget tidigare under gruppspelet om man ska bryta igenom den ungerska försvarsmuren. Italien behöver vinna för att gå om Ungern och bärga gruppsegern. För Ungerns del räcker det med kryss. Ett tidigt mål skulle vara kostsamt för båda lagen så mycket talar för att vi får se en låst inledning där inget av lagen vill ta några risker. Under 2,5 mål i matchen finns att spela till oddset 1,63.\n\nPå Bomben bygger jag kupongen runt Rumänien som favorit hemma mot Bosnien. Gästerna är redan klar gruppetta och kan välja att rotera i startelvan med gott samvete samtidigt som Rumänien behöver vinna för att undvika nedflyttning. England mot Tyskland har alla ingredienser för att bli en målrik tillställning med ett högt pressande Tyskland och ett England som trivs som bäst i kontringsspelet.\n\nMatchlistan\n\nEngland – Tyskland 1\n\nBåde Tyskland och England såg oroväckande svaga ut i sina första matcher den här samlingen. Tyskland skapade knappt en målchans hemma mot Ungern. Gästerna saknar Rüdiger.\n\nUngern – Italien 2\n\nEfter segrar mot Tyskland och England är det dags att börja ta Ungern på allvar. Som lag är man extremt svåra att bryta ner. Italiens insats mot England var ett steg framåt. Kallt odds på bortasegern.\n\nMontenegro – Finland 1\n\nBåda nationerna spelar för att undvika nedflyttning. För Montenegros del räcker det med en poäng medan Finland kan behöva vinna beroende på hur det går i Rumäniens match. Vidöppet inför!\n\nRumänien – Bosnien-Hercegovina 1\n\nBosnien har redan säkrat gruppsäkert och därmed avancemang till A-gruppen. Gästerna kan välja att testa nya spelare och rotera i elvan. Rumänien måste vinna för att hålla sig kvar i gruppen.\n\nNordmakedonien – Bulgarien 1\n\nNordmakedonien förtjänade mer från mötet mot Georgien sett till spelet, men man lyckades inte ta tillvara på chanserna. Bulgarien har inte övertygat när det kommer till bortaspelet - etta.\n\nCartagena – Alavés 2\n\nTidigt toppmöte i den spanska andradivisionen. Alaves toppar tabellen och är ett av tre lag som fortfarande är obesegrade efter sex matcher. Cartagena har mött lättare motstånd.\n\nAldosivi – Central Cordoba 2\n\nMeli och Schelotto återfinns på skadelistan för hemmalaget. Gästerna får klara sig utan Laba, Riano och Leguizamon. Aldosivis formrad är dyster läsning. Cordoba får utgångstipset.\n\nColon de Santa Fe – Arg. Juniors X\n\nColon har varit en enorm besvikelse i ligan. Laget befinner sig först på en 25:e plats i serien. Argentina inledde serien starkt men har tappat på slutet. Nuss saknas för Juniors. Oddsen är korrekta.\n\nDagens bästa spel\n\nUngern – Italien: Under 2,5 mål.\n\nOdds: 1,63\n\nANNONS: Lämna in expertens spelförslag här\n\nBomben\n\nA. England – Tyskland\n\n1, 3 – 2, 4\n\nB. Ungern – Italien\n\n0, 2 – 1, 3\n\nC. Montenegro – Finland\n\n0, 2 – 0, 3\n\nD. Rumänien – Bosnien-Hercegovina\n\n2, 3 – 0, 2\n\n256 rader, spelstopp 20.44\n\nANNONS: Lämna in expertens systemförslag här",
    "Damkronorna till kvartsfinal efter straffdrama mot Ungern": "Damkronorna till kvartsfinal efter straffdrama mot Ungern\n\nEfter tre spelade perioder stod det 2–2 mellan Damkronorna och Ungern i hockey-VM.\n\nMira Jungåker öppnade målskyttet i tidigt i matchen. Ungern kunde dock kvittera genom Emma Kreisz innan den första periodpausen.\n\nI den andra återtog Sverige ledningen efter att Linnea Johansson skickade in pucken i den ungerska kassen. I matchens sista period kvitterade Ungern igen, denna gång genom Franciska Kiss-Simon.\n\nDet ungerska målet blev matchens sista och dramat kom att avgöras på straffar. Hela 15 missade straffar lades innan Sveriges Hanna Olsson avgjorde.\n\nSegern innebär att Sverige är klara för slutspel. Damkronorna möter Tjeckien på tisdag, om Sverige vinner matchen vinner de även sin mästerskapsgrupp.",
    "Kina har en trojansk häst i Europa – kriget om 6G redan här": "Kina har en trojansk häst i Europa – kriget om 6G redan här\n\nhelskärm\n\nREPORTAGE FRÅN UNGERN: I utkanten av Budapest ligger världens största Huawei-fabrik utanför Kina. Här blickar man redan mot 6G, nästa generation av superteknologi. Följ med till staden Páty som blivit symbol för en större geopolitisk historia.",
    "Första Nio Power Swap har rullat ut från fabriken i Ungern": "Nio håller på att etablera sig i Europa. Sverige är ett av de länderna som står på tur och den första modellen kommer bli Nio ET7.\n\nNio har också öppnat en fabrik i Ungern som bygger de batteribytarstationer som Nio erbjuder som komplement till traditionell laddning med sladd. Nu har den första färdiga stationen rullat ur från fabriken.\n\nDenna ”Power Swap-station” som det heter på Nio-språk är på väg till Tyskland, men det är okänt till vilken ort. Under högtidliga former markerade Nio detta som startpunkten för utrullningen i Europa. På plats under en ceremoni fanns bland annat Qin Lihong och William Li, Nios två grundare.\n\nSedan milstolpen i Ungern har duon William Li och Qin Lihong också synts till i Tyskland där ska de ha åkt runt i en Nio ES8. Att Nios lansering i Europa är nära är mycket tydligt.\n\nDet är sedan tidigare bekräftat att den första modellen Nio ET7 ska bli beställningsbar i Norge, Tyskland, Nederländerna, Danmark och Sverige senare i år. De första bilarna ska redan vara på väg på ett skepp till Europa.",
    "Samma hörna som Ungern och Polen bör man inte stå i": "Det var ingen obetydlig sak som röstades igenom i Bryssel i veckan. Omdebatterade i Sverige, men inte det enda viktiga, var de så kallade ”minimilönerna”.\n\nNu var det förvisso inte något lagkrav på lägstalöner i medlemsländerna som röstades fram i EU-parlament. Nej, det handlade om att de medlemsländer som redan i dag har lagstadgad minimilön bättre ska ta hänsyn till flera, valfria, kriterier. Landets skattenivå, produktivitetsutveckling och köpkraft är några saker som länderna ska välja mellan. Fackförbund och arbetsgivarorganisationer ska också konsulteras när lönerna sätts.\n\nDessutom ska staterna uppmuntra till ökat kollektivt förhandlande. EU-kraven handlar alltså också om att öka fackens och arbetsgivarnas inflytande över lägstalönerna.\n\nI direktivet, som nu behöver godkännas i ministerrådet för att bli verklighet, hyllas den modell för lönesättning som finns i bland annat Sverige.\n\nLänders traditioner – där förhandling mellan arbetsgivare och fack är norm – ska alltså respekteras. Trots dessa försäkringar har Sverige varit en broms snarare än en konstruktiv samtalspartner. I samtliga svenska partier, i stora delar av näringslivet och bland fackföreningarna har man satt sig på tvären. Det heter att den svenska lönesättningsmodellen inte får påverkas av direktivet.\n\nBromsen bör diskuteras. Men att svensk avtalsmodell inte ska sättas ur balans är klokt. Denna lönesättningsform har tjänat Sverige väl. Fack och arbetsgivare vet bättre än något myndighetskontor i Stockholm vilka ekonomiska förutsättningar och problemområden deras bransch eller verksamhet har. Det är en flexibilitet som inte ska underskattas. Förhandlingsmodellen resulterar också i förhållandevis stabila arbetsmarknader.\n\nI övriga EU är dessa förhandlingsmodeller undantag, inte regel. Där är det i huvudsak staten som sätter nivån på lägstalönerna. Resultatet i dessa länder är ofta långa köer utanför politikers dörrar men också höga domstolskostnader. De fackförbund och företagsintressen som står närmast politikerna får då mer inflytande än andra. Det är knappast eftersträvansvärt. Därför hade det inte varit fel om den svenska lönesättningsmodellen hade gått på export.\n\nSamtidigt kan sådant inte kopieras rakt av. Den sortens förändring måste komma inifrån, och kan inte orkestreras från Bryssel. EU-direktivets uppmuntran till kollektiv förhandling, hur ska sådant gå till? Det är facken, inte staten, som ska ragga medlemmar.\n\nSamtidigt: aggressiv strejkpolitik och tjurskalligt försvar av privilegier kan säkert locka en och annan medlem men också skrämma bort andra. Det är på sikt även skadligt för ekonomin, allmänhetens förtroende för fackföreningar och relationerna med arbetsgivarna. Men även näringslivet måste ta sig till förhandlingsbordet, och inte viska i politikers öron. Sådant kräver tillit, men allra mest: insikten om ömsesidigt beroende.\n\nSå var det bromsen. Bara för att den svenska modellen i stort är välfungerande, betyder inte det att man ska obstruera i EU om sådant som kan vara nyttigt för andra. EU är ett samarbete mellan demokratier. Då krävs kompromisser och solidaritet, inte enögdhet.\n\nOch flera stater har erfarenheter av att somliga länder utnyttjar den inre marknaden för att konkurrera med låga kostnader, uppnådda genom undermåliga eller diskriminerande trygghetssystem. Sådant kan undergräva den gemensamma marknaden.\n\nSedan finns det förstås saker som är värda att diskutera och lyssna på. Vad kan och bör EU ha inflytande över, och i vilken utsträckning? I klimat- och flyktingfrågor finns det skäl att ha gemensamma former och regler. Rysslands krig i Ukraina kräver även det sammanhållning. Och om ingreppen handlade om att helt styra länders lönesättning hade det varit att gå alldeles för långt. Men förslaget handlar ju inte alls om det. Däremot om att göra kriterierna för lönesättning genom lag transparanta och förutsägbara.\n\nLaval-domen spökar fortfarande hos arbetsmarknadens parter i Sverige. Risken för att en överivrig EU-domstol skulle tolka direktivet till nackdel för den svenska förhandlingsmodellen finns, men får anses vara förhållandevis liten.\n\nOch återigen har vi detta med sällskap. När Sverige sätter sig på tvären på detta vis står landet plötsligt i samma hörna som Polen och Ungern. Det är länder som gärna rider på den inre marknadens fördelar och vill ta emot EU-pengar, men som ofta bråkar när de borde kompromissa för EU:s funktionssätt. Dessa stater har politiserat domstolar och undergrävt pressfriheten. Nyss antog EU-parlamentet, med stor majoritet, också en rapport om utvecklingen av rättsstaten i Ungern. I den slogs det fast att landet inte längre är en fri demokrati. SD – den ungerska regimens ideologiska vänner – röstade dessbättre som enda svenska parti, mot detta ställningstagande.\n\nDen sortens sällskap kan Sverige vara utan. Både i regering och i EU.",
    "Första segern för Danmark": "Danmark har tagit sin första seger i VM. Detta efter att man besegrade Ungern med 1-0, efter ett avgörande i den tredje perioden.\n\nUnder söndagskvällen spelade värdnationen Danmark mot Ungern i damernas VM. Danmark hade inför matchen inlett med två raka förluster mot Sverige respektive Tjeckien.\n\nMen söndagens match skulle bli till seger för danskorna. Hemmanationen ställdes mot Ungern i Fredrikshamn där den första och andra perioden var mållösa mellan två jämna lag. Men i den tredje perioden kom avgörandet. Josefine Jakobsen frispelade Julie Östergaard som i sin tur fintade ner den ungerska målvakten och satte dit 1-0.\n\nAnnons: ⇢ Svenska Spel - Spela på JVM här ⇠\n\nSvenska Spel Sport & Casino AB. Åldergräns 18 år. Stödlinjen.se\n\n\n\nMålet kom efter tre minuter i tredje perioden och blev matchens enda. Lisa Jensen (till vardags i Malmö Redhawks) höll nollan för Danmark. En viktig seger för Danmark alltså, som nu har tre poäng på tre matcher. Man kliver därmed förbi Tyskland i tabellen. Danmark och Tyskland ställs mot varandra i den sista gruppspelsmatchen, där mycket kan avgöras. För Ungerns del så väntar Sverige imorgon kväll, 19:30, i Ungerns sista gruppspelsmatch.",
    "Italien girar högerut": "Italien ser ut att få sin mest högerorienterade regering sedan andra världskriget. Hur detta påverkar landets inställning till EU är dock för tidigt att säga, enligt en expert.\n\nEn koalition av partier till höger och ytterhöger går mot seger i söndagens italienska nyval. Största parti blir högernationalisterna Italiens bröder som gått från drygt 4 procent av rösterna i förra valet 2018 till över 26 procent. Dess ledare Giorgia Meloni ser samtidigt ut att bli Italiens första kvinnliga premiärminister.\n\nValresultatet innebär att Italien, enligt Reuters, får sin mest högerorienterade regering sedan andra världskriget. Högerkoalitionen, som fick knappt 44 procent av röster, väntas på grund av valsystemet utformning ändå få majoritet både i parlamentets över- och underhus.\n\nItaliens bröder ingår i samma partigrupp som Sverigedemokraterna och polska regeringspartiet Lag och rättvisa i EU-parlamentet.\n\nMeloni har ändrat åsikt om synen på Ryssland och har stött västs sanktioner mot landet. Hon har dock tidigare ställt sig på den ungerske nationalkonservative premiärministern Viktor Orbáns sida i frågan om EU-kommissionens hot om att stoppa 80 miljarder kronor i EU-stöd till Ungern.\n\nI ett uttalande efter valet sade Giorgia Meloni att det nu är ”dags att ta ansvar” och att hennes regering ”kommer att verka för alla italienare”, rapporterar Rai.\n\nEnligt Arturo Varvelli, Italienchef för tankesmedjan Europeiska utrikesrådet (ECFR), menar att det finns en viss grad av oförutsägbarhet i hur Giorgia Meloni kommer att bedriva sin EU- och utrikespolitik. Han pekar på att hon driver en politik med fokus på nationellt intresse men att hon samtidigt de senaste månaderna ändrat sin syn på Ryssland.\n\nAnnons\n\n– Det är för tidigt att säga vad som kommer att förändras för EU och dess maktbalans, sade Varvelli i en kommentar.\n\nHan ser en möjlighet att hon delvis fortsätter på avgående premiärminister, teknokraten Mario Draghis, inslagna väg med ”nationellt intresse inbäddat i nationella normer” men att detta samtidigt kan ändras.\n\n– Det finns utan tvekan en risk för att populistiska, EU-kritiska och transatlantiska krafter fortfarande kan få den nya regeringen att avvika från denna nya kurs, sade Varvelli.\n\nLågt valdeltagande\n\nItalien har historiskt ett jämförelsevis högt valdeltagande. Men söndagen val lockade den lägsta andelen väljare någonsin.\n\nDet väntas ta flera veckor innan en ny regering, den 68e sedan 1946, kan komma på plats.",
    "200 nya Bosch-jobb till Ungern": "© HIPA\n\nIngenjörslaget kommer att arbeta med ett flertal fordonsinriktningar när centret är färdigställt, skriver Hungarian Investment Promotion Agency i en rapport. Bland områdena nämns självkörande bilar, assisterad körning, elektrifiering och artificiell intelligens.\n\nInvesteringen uppgår till 11,4 miljoner euro och kommer resultera i en anläggning på 3'500 kvadratmeter, varav 2'000 kvadratmeter är avsatt för kontorsytor och 1'500 för verkstad.",
    "Hilary Knight blev tidernas mesta poänggörare när USA körde över Ungern": "Inför VM i Danmark var den kanadensiska legendaren Hayley Wickenheiser, som spelade en säsong i det svenska herrlaget Linden HC (division 1), den som gjort flest poäng i damernas VM-historia: 86.\n\nSå är det inte längre. I kväll passerades hon nämligen av USA:s forward Hilary Knight. När Knight, 12,39 in i den andra perioden, assisterade till Hannah Bilkas 7–0-mål i kvartsfinalen mot Ungern tangerade hon Wickenheisers poängrekord.\n\n”Det är galet!”\n\nOch 3.10 senare, när hon fick en andrassist till Caroline Harveys 9–0, var hon plötsligt ensam rekordinnehavare.\n\n– Det är galet! Man börjar ju bara med en dröm om att representera sitt land på världsscenen. Det är ju en ära bara att få vara här, sade hon till TSN efter matchen.\n\nHar åtta VM-guld\n\nI den tredje perioden fick hon dessutom göra ett mål sköt som innebar 11–0.\n\n33-åriga Knight har under karriären tagit bland annat åtta VM- och ett OS-guld.\n\nSju poäng i detta VM\n\nUSA vann till slut med 12–1.\n\nHittills i VM har Knight, som gör sitt tolfte VM, svarat för fyra mål och tre assist.\n\n– Det är en sån enorm ära att få vara en del av det här laget och spela med dessa kvinnor och få tävla på den här världsnivån, säger hon.\n\nDen här turneringen har varit rekordens VM och tidigare i veckan hyllades Finlands och Luleås backstjärna Jenni Hiirikoski av det Internationella ishockeyförbundet, IIHF, för att hon nu är tidernas meste VM-spelare. Det här är 35-åringens 14:e VM i karriären.",
    "DAMBERG EMOT KRINGGÅ UNGERNS VETO MOT MINIMISKATT (OMS)": "(Omsändning: skickades första gången på fredagskvällen)\n\nPRAG (Nyhetsbyrån Direkt) Sverige motsätter sig att EU kringgår kravet på enhällighet och inför en minimiskatt för företag bland 26 EU-länder.\n\nDet sade finansminister Mikael Damberg i en intervju med Nyhetsbyrån Direkt på fredagen.\n\nTidigare på fredagen förklarade Tyskland, Frankrike, Italien, Spanien och Nederländerna vid ekofinmötet att de överväger att kringgå Ungerns veto genom att en mindre grupp EU-länder inför OECD-överenskommelsen om minimibeskattning.\n\nSyftet med initiativet anses också vara att sätta press på Ungern att dra tillbaka vetot.\n\n\"Den bästa implementeringen är genom ett EU-direktiv. Vi hoppas fortfarande att EU-arbetet kan leda framåt\", sade Mikael Damberg.\n\n\"Om det skulle visa sig helt omöjligt framöver får vi återkomma till den frågan om förstärkt samarbete. Vi är inte där nu\", fortsatte han.\n\nEU-fördraget ger möjlighet till att en mindre grupp ska samarbeta närmare under vissa förutsättningar. Ett exempel på sådant samarbete är euron.\n\nMen för Sverige är det viktigt att behålla enhälligheten i skattebeslut i EU.\n\n\"Vi vill inte släppa på enhälligheten. Det finns stora risker med att Europa skulle överta beskattningsrätten från Riksdagen när vi ska finansiera välfärden\", sade Mikael Damberg.\n\nVid en presskonferens efter ekofinmötets första dag sade mötets ordförande, Tjeckiens finansminister Zbynek Stanjura, att han kommer att fortsätta försöka nå enighet inom EU.\n\nNärmaste mål är att försöka enas vid nästa ekofinmöte den 4 oktober. Men ingen tidsgräns finns, sade han.\n\nEU-kommissionens vice ordförande för ekonomi Valdis Dombrovskis sade att en överenskommelse med alla 27 EU-länder vore att föredra.\n\nUngern lade överraskande in sitt veto mot minimiskatten på 15 procent vid ekofinmötet i juni. Tidigare har Ungern inte rest några invändningar.\n\nEU-bedömare anser att Ungern använder minimiskatten som gisslan för en helt orelaterad fråga, att få sin återhämtningsplan med stora EU-pengar godkänd.\n\nUngerns återhämtningsplan ger landet tillgång till 7,2 miljarder euro i bidrag och 9,7 miljarder euro i lån.\n\nKommissionen har hittills stoppat planen på grund av stora brister i Ungerns rättsväsende.\n\nBengt Ljung +32 22 30 74 56\n\nhttps://twitter.com/Direktbryssel\n\nNyhetsbyrån Direkt",
    "Fem lån på tre år - nu vill Lahne ta ny fart: \"Inte nått i närheten av min potential\"": "Jack Lahne, 20, slog igenom i Brommapojkarna 2018 och flyttade till Amiens. Sedan dess har han gjort fyra mål på 18 matcher på tre och ett halvt år i Frankrike - och främst varit utlånad till andra lag.\n\nLahne har, under korta sejourer, varit hos AIK, Örebro SK, BK Häcken och Botev Plovdiv - och lämnade i somras åter den franska klubben, men den här gången för ett säsongslån med köpoption.\n\nNu är Lahne på plats i Ungern och har gjort två assist på sex framträdanden med Budapest-klubben Ujpest, som fått en tuff start på säsongen och är på tionde plats i den ungerska högstaligan.\n\n- Det startade lite skakigt, då det var lite svårare att komma in i laget när vi inte spelade så bra. Vi fick inte med oss resultat, och då är det en svår situation. Nu börjar jag komma in i det mer och mer, och det är jätteskönt att vi tagit första vinsten i ligan och i cupen, säger han till Fotbollskanalen.\n\nANNONS\n\nInför säsongen ville Lahne gå på ett lite längre lån och blev lockad av den ungerska klubben.\n\n- När jag hörde att Ujpest var intresserat, så visste jag inte så mycket. Jag googlade och såg att det är en otrolig klubb med en otrolig historia, och att det finns extremt bra spelare här. Det är skönt att jag är här i ett år, så jag kan känna mig hemma, etablera mig och inte bara komma tillbaka till Amiens gång på gång efter tre månader. Det är skönt att kunna sätta upp mål som jag har för ligan.\n\nLahne är nöjd med sin senaste utlåning till Botev Plovdiv, då han känner tränaren Azrudin Valentić sedan tiden i BP och fick gott om speltid, men tycker samtidigt att det varit lite tufft med alla korta lån senaste åren. Han menar att det varit hackigt och att han inte fått vila mellan säsongerna.\n\n- Jag har inte varit i ett lag längre än sex månader. Jag har gått på lån, lån, lån, och det tar på en. Jag lämnade BP under försäsongen, drog till Amiens mitt under deras säsong, och sedan var det AIK och därefter tillbaka till Amiens för försäsong. Sedan spelade jag i Örebro, och sedan tillbaka till Amiens, och sedan var det Häcken och därefter Amiens igen och Botev, säger han och fortsätter:\n\nANNONS\n\n- Det har inte varit så mycket vila och tid att återhämta sig mentalt. Nu känner jag att jag äntligen fått chans att göra det, vilket är superskönt och bra. När jag kom hit var jag fullt utvilad och det var bara att köra. Sedan tar det lite tid att komma in i truppen, lära känna spelarnas spelstil och laget.\n\nLahne trivs nu utmärkt i Budapest och hoppas på att göra bra prestationer framöver. Han vill plocka fram det han har i sig och nå ut till sin fulla potential på fotbollsplanen.\n\n- Det är en otroligt bra klubb, väldigt professionell och en otrolig stad. Allt är rätt nu, så nu är det bara fotbollen. Jag vet att den äntligen kommer visas på det sättet som jag velat visa i flera år. Det är inte bara glimten som jag hade ett litet tag i BP, jag har mycket mer att visa. Jag känner inte att jag nått i närheten av min fulla potential, och alla mål jag satt upp, som att bli uttagen till U21-landslaget. Jag har massa mål jag vill nå och jag ser verkligen fram emot detta.\n\nANNONS\n\nDu vill bevisa vad du går för framöver?\n\n- Ja, och inte bara för alla andra, utan mest för mig själv. Jag vill framför allt vara nöjd själv med mitt spel och att jag spelar bra. Då kommer alla andra tycka det också, då jag är min egen största kritiker till min fotboll. Jag vill kunna klappa mig själv på ryggen efter säsongen för att jag gjort det bra. Sedan kommer allt falla på plats. Då kommer det inte vara att jag var ett ”tre månaders-skott” i BP, att jag flög upp då. Jag vill visa att jag är en bra fotbollsspelare.",
    "EU-kommissionens nyhetsbrev 22 september 2022": "Kära EU-intresserade,\n\nÅterigen står den ryska brutaliteten i Ukraina i centrum. De obeskrivliga bilderna från massgravarna utanför staden Izium talar sitt tydliga språk. De skyldiga måste ställas till svars och därför är just utredningarna av de ryska krigsförbrytelserna av stor betydelse. Det ryska aggressionskriget är också i centrum under mötena i FN:s generalförsamling i New York denna vecka där stats- och regeringschefer från hela världssamfundet deltar. Rysslands brott mot internationell rätt och mot de värderingar som FN står för är flagranta. Att inget medlemsland i FN kan ställa sig neutral till detta var något som inte minst Frankrikes President Emmanuel Macron klargjorde i sitt mycket tydliga anförande. Han tryckte särskilt på att det ryska agerandet handlade om oacceptabel imperialism. Gårdagens och dagens besked från Putin om fejkade folkomröstningar i de ockuperade områdena och beslutet om partiell rysk mobilisering är en allvarlig upptrappning. Reaktionen från Europeiska unionen är entydig; fördömande av de ryska besluten och fortsatt och förstärkt stöd till Ukraina. Men Putins förhoppningar grusas steg för steg. På slagfältet pressas hans styrkor tillbaka, internationellt är Ryssland allt mer isolerat och ekonomin kraftigt försvagad. Hans försök att genom gasvapnet splittra Europeiska unionen och slå in en kil mellan Europa och USA har lett till det motsatta. Just den transatlantiska sammanhållningen i stödet till Ukraina är särskilt väl förankrad.\n\nKommissionens beslut om att föreslå att 7.5 miljarder Euro stödet till Ungern var första gången som den nyligen beslutade konditionalitetsmekanismen tillämpas. Den är viktig för att värna om att de betydande medel som de europeiska skattebetalarna ställer till EU:s förfogande används på ett korrekt sätt. Här finns allvarliga brister i Ungern bland annat vad gäller offentlig upphandling och självständig finanskontroll. Förslaget går nu vidare till rådet för beslut med kvalificerad majoritet. Parallellt fortsätter diskussionerna med Ungern och nästa avstämning blir den 16 november då Ungern utlovat att bristerna skall vara åtgärdade.\n\nKommissionen antog den 16 september en europeisk mediefrihetsakt som ska skydda mediernas mångfald och oberoende. Den föreslagna förordningen innehåller bland annat skyddsåtgärder mot politisk övervakning och politisk inblandning i redaktionella beslut. Fokus ligger på oberoende och stabil finansiering av public service samt på insyn i medieägande och fördelning av statlig annonsering. Den innehåller också åtgärder för att skydda det redaktionella oberoendet och offentliggöra intressekonflikter. Kommissionen föreslår en vakthund i form av en oberoende europeisk medienämnd där de nationella media myndigheterna ingår. Nämnden skall t.ex kunna göra yttranden om nationella åtgärder och beslut som påverkar mediemarknaden.\n\nRepresentationen tillsammans med Lunds kommun och Lunds universitet anordnade EU-dagar i just Lund den 20-21 september. Kommissionär Ylva Johansson deltog och höll ett uppskattat inledningsanförande som betonade bland annat allvaret i den ryska aggressionen och utmaningarna i kampen mot internationell brottslighet och i synnerhet den allt ökande sexuella exploateringen av barn, länk till talet. Finlands tidigare statsminister gjorde en övergripande betraktelse om tillståndet i Unionen. Därutöver hölls ett antal seminarier på olika teman. Dagarna var välbesökta och diskussionerna och samtalen intensiva.\n\nChristian Danielsson\n\nChef för EU-kommissionens representation i Sverige",
    "Topptipset 26/9-22": "Topptipset 26/9-22\n\nDags för nya grupper i Nations League att avgöras under måndagen. Kampen om förstaplatsen i Grupp A3 och att undvika jumbopositionen i Grupp B3 står i fokus denna kväll. Förutom landslag som är i farten blickar vi både mot den spanska tvåan samt det argentinska finrummet. Ett minst sagt lurigt uppdrag står framför oss. Första anhalt, Wembley!\n\nSpela gärna Topptipset tillsammans med några av våra andelsläggare eller varför inte testa vårt reduceringsverktyg, där du kan reducera upp till 20.000 kr. Läs mer om hur Topptipset fungerar här.\n\nSpelstopp Topptipset: 20:44\n\n1. England – Tyskland 1\n\nEngland är borta! De tre lejonen har misslyckats med att vinna någon av de fem NL-matcherna som rullat och därmed är avståndet upp till Tyskland på tredjeplatsen omöjligt att gå ikapp. Ett gigantiskt misslyckande för Southgate och gänget som därmed trillar ur A-gruppen. Att kliva av Nations League-scenen utan en enda seger finns dock inte på kartan. Britterna rustar i detta megamöte då nyss nämnda tyskar gästar Wembley. Die Mannschaft fick på läppen av Ungern hemma i Leipzig. Trots stort bollinnehav så skapade Hansi Flicks manskap förvånansvärt lite högkvalitativa lägen. Med tanke på hur bongen i övrigt är utformad är det läge att ta ställning i London. Vi går för ettan och spikar!\n\n2. Ungern – Italien 1\n\nMarco Rossi har förädlat kol till diamanter av det ungerska landslaget. Hemmanationen har gruppsegern i egna händer hemma mot Italien och det får anses som en sensation modell större. Värdarna har spelat ett otroligt uppoffrande försvarsspel och därutöver finns klass i gubbar som Szalai, Szoboszlai med flera framåt. Italien måste vinna i Budapest för att kunna kliva upp på förstaplatsen i gruppen. Gli Azzurri gjorde en bra match mot England hemma på San Siro i föregående omgång men att de blåklädda denna gång ska streckas till skyarna är faktiskt helt orimligt. Alla tecken ska med tidigt där ettan åsamkar korsdrag bland kuponghögarna.\n\n3. Montenegro – Finland 2\n\nFinland fick bara med sig en pinne från hemmamatchen mot Rumänien i fredags. Det betyder att Berguvarna från öst kan ramla ner på jumboplats i gruppen vid oavgjort eller förlust på Stadion pod Goricom. Pukki och gänget bör därför vara extremt motiverade till att gå för segern men ska det vara möjligt måste prestationen upp jämfört med senast. Montenegrinerna föll i Balkan-derbyt mot Bosnien och är därmed borta från förstaplatsen. Kvalité finns det i hemmatruppen men frågan är givetvis hur det står till med motivationen. Gubbläge, etta-tvåa, blir ett utmärkt val.\n\n4. Rumänien – Bosnien 1\n\nDags att slänga fram den gamla klyschan “motivation slår klass”. Bosnien är redan klara gruppsegrare och har säkerligen firat med en del läskeblask i helgen efter segern mot rivalen Montenegro. Coach Ivaylo Petev och gänget är därmed i Bukarest och kickar boll helt utan press med en därtill trolig rotation kring startelvan. Rumänien spelade bra fotboll i Finland och låg närmast segern men fick nöja sig med 1-1 i Helsingfors. Värdarna ska ha väldigt god chans att få jubla åt tre poäng denna gång istället och därmed skaffa sig förhoppningar om att lösa spel i B-divisionen även till nästa gång. Vi singlar ettan.\n\n5. Nordmakedonien – Bulgarien X\n\nGibraltar åker ur och Georgien vinner Grupp 4 (League C). Med andra ord är matchen på Todor Proeski National Arena betydelselös i mångt och mycket men för bulgarerna finns det morötter! Gästnationen har nämligen inte vunnit en bortamatch sedan september 2018. Det var även över fyra år sedan som bulgarerna lyckades vinna två tävlingsmatcher i följd vilket också är möjligt nu efter 5-1-segern mot Gibraltar i omgång 5. Med en etta som ser ut att rulla upp över 60 procent är det X2 som målas dit först. Ettan adderas först vid större plånbok.\n\n6. Cartagena – Alavés X\n\nVi avrundar med tre klubblagsmatcher. Cartagena visar god form. Fyra vinster på fem försök sedan 21:a augusti är starka papper. Inför hemmamatchen mot Alavés finns frågetecken på en del spelare. Bland annat har svenske Isak Jansson varit utanför träning de senaste veckorna. Även klubbens kanske vassaste striker i Alfredo Ortuno är out minst en månad på grund av skada. Illa. Alavés ramlade ur La Liga i fjol och toppar nu en ännu ung Segunda efter sex raka utan förlust. Gästerna möter dock ett kompakt och väldigt bra hemmalag. Värdarna har nämligen vunnit sju av sina tio senaste matcher på Municipal Stadium Cartagonova. Mycket svårsiat. Inte fel att helgardera trots smygvärdet till vänster.\n\n7. Aldosivi – Central Córdoba X\n\nTre vinster på 20 försök. Ett hemskt facit som värdarna från Mar del Plata sitter inne på vilket gör en bottenplacering i den argentinska ligan till ett trist faktum för Aldosivi. Hajarna, som hemmalaget kallas, saknade sin rutinerade målskytt Martín Cauteruccio (skadad) mot Arsenal de Sarandí och statusen på uruguayanen är även här oklar. Central Córdoba är i något bättre slag men besökarnas spel på bortabana är genomgående dåligt. Gästerna har på sina fem senaste resor förlorat fyra och misslyckats med att måla i samtliga av dessa. 0-0 har därtill två raka inbördes bataljer slutat. Målsnålt och jämnt även nu. Krysset öppnar, därefter kladdar vi på med garderingar med start från vänster.\n\n8. Colón de Santa Fe – Argentinos Juniors 2\n\nDet sprakar knappast kring dessa båda herrskap för tillfället. Hemmalaget har vunnit en ynka fotbollsmatch sedan juli och rasat nedåt i tabellen. Målskytten Ramón Ábila har därtill nio raka 90-minutare utan att hitta nätet. Troll i maskineriet är en enkel beskrivning av de rödsvarta. Argentinos Juniors har fem raka utan seger utanför Estadio Diego Armando Maradona. Gästerna från Buenos Aires hittas ändå som ett topp 8-lag efter 20 omgångar och vann senaste matchen mellan lagen (3-1). Tvåan får första penseldraget även om åtminstone en kryssgardering ska ses som nödvändigt.\n\nStugans superspik!\n\n⚽️ Rumänien\n\nRumänerna spelade bra fotboll borta mot Finland och förtjänade segern i Helsingfors. Bra läge för de gulklädda här att slå tillbaka ett redan uppflyttningsklart Bosnien.\n\nStugans kupongrensare!\n\n💣 Ungern\n\nEn poäng räcker för Ungern att vinna sin extremt tuffa grupp. Imponerande! Svenska folket verkar dock inte hålla med. Italien målas upp till skyarna i Budapest och då är vi givetvis inte sena med att måla ner en magiskt vacker etta.\n\nI samarbete med Svenska Spel Sport & Casino AB\n\nSpel för dig över 18 år\n\nSpelar du för mycket?\n\nRing Stödlinjen: 020-819100",
    "Rättsstatens principer i fokus på EU-möte": "När EU:s ministerråd för allmänna frågor möttes i Bryssel den 20 september diskuterade de situationen för rättsstatens principer. De följde också upp EU:s framtidskonferens och det årliga linjetal som EU-kommissionens ordförande Ursula von der Leyen höll den 14 september. Ministrarna fick även en genomgång av relationerna mellan EU och Storbritannien.\n\nEfterlevnad av rättsstatens principer och uppföljningen av EU:s framtidskonferens var några av frågorna på dagordningen när EU:s ministerråd för allmänna frågor möttes i Bryssel 20 september. EU-minister Hans Dahlgren företrädde Sverige.\n\nTjeckiska ordförandeskapet\n\nMöttes inleddes med att ordförandeskapet presenterade sina fem övergripande prioriteringar:\n\nHantering av flyktingkrisen och Ukrainas\n\nåteruppbyggnad\n\nåteruppbyggnad Energisäkerhet\n\nStärka Europas försvar och\n\ncybersäkerhet\n\ncybersäkerhet Strategisk motståndskraft i Europas ekonomi\n\nDemokratiska institutioners motståndskraft.\n\nDialog om rättsstatens principer i EU\n\nMinistrarna diskuterade utvecklingen på rättsstatsområdet.\n\nDiskussionen tog avstamp i EU-kommissionens årliga rapport om situationen på rättsstatsområdet i EU som presenterades i juli. Diskussionen handlade främst om de nationella rättssystemen, om åtgärder mot korruption, om situationen för media samt om andra institutionella frågor om kontroller och motvikter.\n\n- Många länder, inklusive Sverige, ansåg att det är väldigt bra att EU-kommissionen nu för första gången använder det nya instrumentet, det vill säga villkorsmekanismen, för att hålla inne utbetalningar till Ungern. Nu återstår det att se om Ungern genomför de åtgärder man som man har utlovat, sa EU-minister Hans Dahlgren efter mötet.\n\nEU-kommissionens linjetal och den årliga framsynsrapporten\n\nMinistrarna diskuterade innehållet i det årliga linjetalet som EU-kommissionens ordförande Ursula von der Leyen höll den 14 september.\n\nEU-kommissionen presenterade årets framsynsrapport som är ett stöd för kommissionens arbete. I 2020 och 2021 års rapporter handlade främst om EU:s resiliens och förstärkning av unionens långsiktiga kapacitet och handlingsfrihet. I år handlar rapporten om samverkan mellan den gröna och den digitala omställningen och omställningens potential att göra EU långsiktigt hållbart och konkurrenskraftigt.\n\nRelationen mellan EU och Storbritannien\n\nMinistrarna fick en lägesuppdatering med fokus på det så kallade Nordirlandsprotokollet som är en del av utträdesavtalet mellan EU och Storbritannien.\n\nKonferensen om Europas framtid\n\nKonferensens slutrapport med 49 förslag ska nu följas upp av EU:s institutioner.\n\nPå mötet den 20 september följer ministrarna upp konferensen med en diskussion som bland annat handlade om inställningen till revidering av fördrag och beslutsregler.\n\nDärutöver hade ministrarna en sedvanlig förberedelse inför Europeiska rådets möte i oktober.",
    "SVERIGE: Kent Ekeroth gör comeback i SD": "Sverigedemokraten och den tidigare riksdagsledamoten Kent Ekeroth är tillbaka i politiken.\n\nUppdraget i fråga är som oppositionsråd i Region Dalarna, avslöjar Dala-Demokraten.\n\nBeslutet togs under gårdagskvällen av 14 invalda SD-representanter i regionen.\n\nKent Ekeroth ska nu dela på rollen som partiets oppositionsråd i Dalarna tillsammans med P-O Ahlström.\n\nTillfrågades under sommaren\n\nMen frågan hade redan ställts till Ekeroth långt tidigare än så.\n\n– Det var i somras som jag tog kontakt med Kent och frågade om han ville jobba för oss i Dalarna, säger Kent Forschner Hell, gruppledare för SD i Borlänge.\n\nRiksdagsledamot 2010-2018\n\nKent Ekeroth gick med i Sverigedemokraterna 2006 och redan vid partiets riksdagsdebut 2010 tog profilen plats som en av SD:s ledamöter.\n\nRiksdagskarriären varade fram till 2018 då han inte längre fanns kvar på SD:s valbara lista inför valet.\n\nPolitikern har också suttit med i justitieutskottet, en plats han lämnade 2017 efter uppmaning av partiledaren Jimmie Åkesson.\n\n– Om Jimmie nu känner så starkt att jag inte borde sitta i justitieutskottet så kommer jag lämna den platsen, sade Kent Ekeroth enligt Aftonbladet vid tillfället.\n\nBlickar framåt efter skandal\n\nEkeroth var också inblandad i den så kallade järnrörsskandalen från 2010 tillsammans med partikollegorna Erik Almqvist och Christian Westling.\n\nHuvudpersonen hoppas dock att händelsen, som avslöjades av Expressen 2012, inte ska ligga honom i fatet i kommande uppdrag.\n\n– Jag tror det beror på vilken sida du står på. Den ena sidan ältar förstås detta medan andra faktiskt ser vad jag åstadkom i politiken i riksdagen. Sedan har jag som person utvecklats på många områden. Nu ser jag fram mot att jobba med sjukvården i Dalarna och att vi kommer att ha en bra dialog med alla partier i Region Dalarna, säger Kent Ekeroth till Dala-Demokraten.\n\n\"Drag i debatten\"\n\nKent Ekeroth uppmärksammades flera gånger för sin retorik under tiden i riksdagen, och hamnade vid ett flertal tillfällen i blåsväder för hårda inlägg i debatterna.\n\nFredrik Trygg, gruppledare för SD i Dalarna, hoppas nu att det kan bli “drag i debatten” efter Ekeroths intåg.\n\nHan säger också till DD att han inte vill kommentera den comebackande politikerns förflutna och att Ekeroth var en “visionär” under sina riksdagsår.\n\nVerkat i Ungern\n\nEfter att Kenth Ekeroth lämnade politiken levde han och bodde i Ungern, enligt ett avslöjande av Expressen från 2018.\n\nNågonting han dock inte var särskilt sugen på att tala med tidningen om.\n\n–Jag behöver inte berätta alla mina privata detaljer, vad jag gör eller inte gör i Ungern, sade Ekeroth då.\n\nAvhoppande tvillingbror\n\nSD-profilen har även en tvillingbror, Ted Ekeroth, som tidigare var aktiv inom Sverigedemokraterna.\n\nBrodern var aktiv i SD i Lund och kandiderade bland annat till ordförandeposten för partiet i staden.\n\nÅr 2017 hoppade Ted Ekeroth av sina politiska uppdrag efter skarp kritik av vad han beskrev som partiets strategi.\n\nFoto: Sveriges Riksdag\n\nText: Redaktionen",
    "Ledarna som är Putins” bästa vänner” i Europa": "Ryssland har blivit en pariastat i Europa, men det finns fortfarande några få länder som kan betecknas som Kremlvänliga. Det rör sig i huvudsak om Ungern och Serbien, menar Östeuropaexperten Jakob Hedenskog.\n\n– I mångt och mycket handlar det om en vurm för president Putin som person, att han ses som en stark ledare.",
    "En småtrevlig första halvlek. En galen andra – med sex mål.": "Tyskland förlorade senast mot Ungern, och hade ingen chans att ta gruppsegern.\n\nEngland var degraderat till B-gruppen i Nations League genom förlusten mot Italien\n\nSå det var knappast några förhoppningar om en sång- och dansfotboll på Wembley i London på måndagskvällen.\n\nFarhågor som besannades till stor del i första halvleken.\n\nMen i andra hade flaskan skakats och allt kom på en och samma gång.\n\nMinut 52: Engelske förvararen Harry Maguire passade bollen rakt på Jamal Musiala. När han sedan försökte ta bollen av tysken lyckades han i stället sparka ner Musiala. Straffen sätter İlkay Gündoğan säkert.\n\nMinut 67: Kai Havertz vek vackert in 2–0 utan chans för Marc-André ter Stegen.\n\nMinut 71: Luke Shaws skott studsade lite turligt i mål efter att Jude Bellingham drivit upp bollen.\n\nMinut 75: Mason Mount avslutade med ett magnifikt skott. Målfesten fortsatte till 2–2.\n\nMinut 83: Nico Schlotterbeck kapade med dobbarna. Den efterföljande straffen – den andra efter VAR-granskning satte Harry Kane stensäkert i krysset.\n\nMinut 87: Målorgien avslutades när Kai Havertz mycket enkelt lade in bollen efter en målvaktstavla av Marc-André ter Stegen.\n\nSlutresultat alltså galna 3–3.\n\n– Inte trodde man inte att England kunde spela så här bra. De var nära sin sjätte raka förlust, men vänder. Mycket starkt, menade expertkommentatorn Martin Åslund i Viaplays sändning.\n\nI gruppens andra match vann Italien mot Ungern med 2–0. Vilket betyder att italienarna får spela semifinal i Nations League till våren.",
    "Storpublik i kanotens hjärta – nöjd Nilsson hemma igen efter JVM-äventyret i Ungern": "David Nilsson från Kungälvs kanotklubb gjorde sitt första junior-VM. Han ställde upp på 500 meter K2 med Victor Skagerö från Jönköping, samt i K2 mix med Örebro-tjejen Emelie Ferguson. Bägge K2-kanoterna tog sig till semifinal. Konkurrensen var stenhård och det blev stopp i semin båda gångerna, fast bara halvsekunden från att nå B-finalerna.\n\n– Min tanke är att jag är nöjd med vår insats. Vi fick väldigt bra lopp, Victor och jag persade, men det var väldigt tufft. VM är inte lätt. Fast Victor och jag är hur nöjda som helst, det fanns inget vi kunde förbättra i loppet. Det var precis att det inte räckte. Synd, men vi hade inget mer. Ledarna tyckte också att vi gjorde väldigt bra lopp, det fanns inte mycket mer att säga om det, säger David Nilsson.\n\nSommar och storpublik\n\nHan och Emelie Ferguson slog också sitt personliga rekord i mix-klassen. Fast det var mindre uppseendeväckande, eftersom det var första gången de tävlade ihop. De hade bara kört ihop på träningsläger innan.\n\nKanot i Szeged och Ungern är som längdskidor i Holmenkollen och Norge. Ungrarna var helt dominerande i mästerskapet och vann medaljligan klart. Det var en upplevelse att bara vara där och tävla, med storpublik och fortfarande ljumma sommarkvällar.\n\n– Szeged och Ungern är kanotsportens hjärta. Det är väldigt stort där. Vi fick höra om att det var många tusen där och tittade. Det är väldigt stor skillnad jämfört med lilla Sverige. Här är det tränare och några föräldrar i publiken, säger David Nilsson.\n\nNu återstår två tävlingshelger. David Nilsson ska först tävla i Besättningsregattan i Katrineholm och sedan i Höstregattan i Jönköping.\n\nGlöm inte att ladda ner vår nyhetsapp till din mobil: 1. Sök på Kungälvs-Posten i AppStore eller Google Play. 2. För att ladda ner nyhetsappen klickar du på ”hämta” eller ”installera”. 3. Godkänn att nedladdningen påbörjas. 4. Därefter påbörjas nedladdningen. 5. När nedladdningen är klar klickar du på ”öppna” för att öppna nyhetsappen. 6. Klart, nu har du laddat ner nyhetsappen. Du hittar appen på din hemskärm i mobilen bland dina andra appar.",
    "Erdogan: Sverige en vagga för terrorism": "Ann Lindes tillbakavisar den turkiske presidenten Erdogans uttalande under tisdagskvällen och säger att han har helt fel.\n\n– Det är naturligtvis fel och vi kommer att bli medlemmar i Nato. Vi är fullt beredda att arbeta mot terrorism. Vi fortsätter att uppfylla det avtalet vi har med Turkiet, Finland och Sverige, säger utrikesminister Ann Linde till SVT Nyheter.\n\nDet var amerikanska public service-kanalen PBS som tidigare i dag intervjuade Erdogan, som för närvarande befinner sig i FN:s generalförsamling i New York.\n\nErdogan fick frågan om Sverige och Finland och Turkiet kommit närmare en uppgörelse, och om Turkiet är berett att permanent blockera Sveriges och Finlands inträde i Nato, om man inte kommer överens.\n\n”En vagga för terrorism”\n\nErdogan svarade inte på frågorna. I stället upprepar han kritiken mot Sverige.\n\n– Sverige har varit en vagga för terrorism. Och terroristerna har infiltrerat hela vägen in i deras parlament, säger Erdogan.\n\nHan fortsatte att kritisera Sverige för att ”terrorister får demonstrera i Stockholm”.\n\n– I Finland, å andra sidan, är de inte som i Sverige. De är lite lugnare och de har mer kontroll över utvecklingen. Men Sverige är inte så. De använder alltid vissa skäl. De använder alltid vissa ursäkter. De pratar alltid om konstitutionen. Och som konstitutionens rådande princip värdesätter de yttrandefriheten, säger Erdogan och fortsätter:\n\n– Och i gengäld säger jag att terrorism inte har något med yttrandefriheten att göra. Och det turkiska parlamentet är den slutliga beslutsfattaren.\n\nKlartecken från andra länder\n\nSamtidigt får Sveriges och Finlands inträde i militäralliansen i stadig takt godkänt från andra Natoländer. Sverige har fått klartecken från Portugal Grekland och Spanien. Slovakien, är på tur och där parlamentet behandlar frågan om en vecka.\n\nDärefter återstår bara att få godkänt från Ungern och just Turkiet. Båda länder som Sverige haft tämligen gnisslande relationer med under senare år.\n\nUngerns justitieminister Judit Varga lovar även att en ungersk ratificering inte ska bli något problem, även om inget färdigt datum för behandlingen är satt.\n\n– Det står på parlamentets agenda. Det handlar bara om tajmning. Men lita på mig: Ungern är med och stöder fullständigt ett inträde, säger Varga på väg in till ett EU-möte i Bryssel på tisdagen.\n\nGodkännande krävs från alla Natos 30 medlemsländer innan Sverige och Finland kan släppas in.",
    "Polsk minister: Vår framtida säkerhet avgörs av kriget i Ukraina": "Polska regeringen driver på för fler sanktioner mot Ryssland och för ytterligare stöd till Ukraina.\n\n– Vår egen framtida säkerhet avgörs av kriget, säger vice utrikesminister Szymon Szynkowski i en intervju med DN.",
    "Metz chockade Györ i Champions League": "Giganterna från Ungern bjöd in Metz till ett riktigt stormöte. Det var grönklädda Györ som fick bära favoritskapet, men det var gästerna från Frankrike som dominerade matchen.\n\nEfter förra säsongens finalförlust är Györ ute efter att gå hela vägen i år – och det har börjar bra i gruppspelet. Fram tills idag fanns idel vinster i facit, men så stod ett fransk taggat lag på andra sidan för att sätta stopp för segermaskinen från Ungern idag.\n\nOch kanske var det Metz start som chockade Györ något? Ledningen var uppe i sex mål under flera sekvenser i första halvlek, men landade på fyra lagom till halvtidsvilan.\n\nI andra halvlek kämpade Györ för att komma närmare, men det var istället Metz som gled ifrån. I slutet av matchen ledde gästerna med åtta bollar, men sedan lyckades de grönklädda jobba sig något närmare. Matchen slutade 28-24 och Metz är därmed fortsatt obesegrade i årets Champions League.\n\n– Metz-laget spelade bättre än oss från första stund. Jag kan säga att vi hade en av de sämsta prestationerna någonsin på hemmaplan. Jag har ingen förklaring till det här spelet. Vi gjorde många misstag individuellt och som lag kan jag bara nämna kampen som en positiv. Jag är tacksam mot fansen för att de uppmuntrade oss hela tiden. Detta nederlag borde nu göra oss bättre och starkare, säger Ambros Martín till Györs hemsida.\n\nGyör – Metz 24-28\n\nGyör: A. Hansen 5, E. Nze Minko 4, L. Blohm 4, V. Kristiansen 3, A. Gros 2, Ryu Ehn-Hee 2, N. Schatzl, V. Lukacs 1, S. Solberg 1\n\nMetz: C. Valentini 7, B. Almeida 4, S. Bouktit 4, K. Jorgensen 4, L. Burgaard 3, D. Bont 3, V. Maslova 2, T. Horacek 1\n\nVipers bäst i det nordiska derbyt\n\nI Kristiansand bjöd de rosaklädda Vipersspelarna in Odense till ett nordiskt derby. Fjolårets CL-vinnare gick in som favoriter och satte sig i förarsätet direkt. I halvtidspausen var ledningen uppe i 16-10, och Odense kom aldrig närmare än så.\n\nDet rosaklädda visade varför de fortsatt är ett lag att räkna med i internationella sammanhang och bjöd aldrig in Odense i matchen igen. Slutresultatet skrevs till 34-27 och Vipers är därmed uppe i tre raka segrar.\n\nJamina Roberts stod för tre av Vipers 34 mål.\n\nVipers Kristiansand – Odense 34-27\n\nVipers Kristiansand: V. R. Dah 7, A. Debelic 6, A. Vyakhireva 5, M. Jerabkova 4, J. Knedlikova 4, S. Naes 3, J. Roberts 3, L. Tchaptchet 2\n\nOdense: M. Rej 7, B. Van Wetering 7, M. Hojlund 4, R. Iversen 3, A. Ikehara 2, M. Aardahl 1, D. Housheer 1, T. Pedersen 1, K. Vollebregt 1\n\nI Tjeckien var det dag för Krim att besöka Most i den tredje rundan av Champions League’s gruppspel. Båda lagen har haft en tuff start på årets turnering och har endast förluster i bagaget. Idag var det därmed dags för något av lagen att ta säsongens första poäng.\n\nKrim gick på knock redan i första halvlek och tavlan visade 21-13 efter 30 spelade minuter. I andra halvlek fortsatte gästernas dominans och differensen mellan lagen blev större och större. Matchen slutade 42-29 till Krim och därmed har gästerna från Ljubljana i Slovenien tagit hem årets första seger.\n\nMost – Krim 29-42\n\nMost: A. Striskova 8, L. Mikulcik 5, V. Mikulaskova 3, T. Sutranova 3, Tereza 2, A. Spone 2, K. Kostelna 2, D. Somionka 1, M. Polakova 1, V. Smetkova 1, C. Cholevova 1\n\nKrim Ljubljana: B. Lazovic 7, S. Kovarova 6, J. Radicevic 6, D. Dmitrieva 6, T. Stanko 5, M. Svetik 3, V. Klemencic 2, A. Varagic 2, E. Markovic 2, A. Rosiak 1, N. Ljepoja 1, L. Cerovak 1\n\nRysare i Ungern\n\nTill Ungern hade Brest Bretagne rest för att möta Ferencvaros under lördagskvällen. Gästerna från Frankrike hade endast förluster i bagaget inför dagens match, medan hemmalaget lyckades knipa två poäng i premiärmatchen.\n\nDet var en riktig fransk dominans under matchinledningen. Brest hann göra fyra mål innan Ferencvaros gjorde sitt första, och sedan väntade ytterligare tre mål från gästerna innan tvåan kom för ungrarna. Ferencvaros kämpade sig dock tillbaka in i matchen i slutet av halvleken och kunde gå till halvtidsvila med tre måls underläge (9-12).\n\nFerencvaros kom ikapp tidigt i andra halvlek, men lyckades aldrig riktigt ta över greppet. Slutet av matchen bjöd på spänning och nerver, men Brest Bretagne såg ändå ut att ha något sånär koll på läget. Matchen slutade 21-20 och gästerna kan därmed inkassera två poäng till den tidigare tomma potten.\n\nFerencvaros – Brest Bretagne 20-21\n\nFerencvaros: K. Klujber 8, S. Szollosi 3, A. Malestein 3, E. Bölk 2, G. Marton 2, B. Edwige 1, D. Cvijic 1.\n\nBrest Bretagne: D. Jaukovic 12, I. Grbic 4, M. Kobylinska 2, C. Lassource 2, C. Mauny 1\n\nLok. Zagreb – Buducnost 24-25\n\nLok. Zagreb: K. Birtic5, T. Curic 4, M. Tupek 4, L. Buric 3, K. Drama 3, M. Kaludjerovic 2, A. Malec 2, T. Petika 1\n\nBuducnost: M. Reicevic 7, I. Pavicevic 5, : Pletikosic 4, A. Cardoso 3, N. Bulatovic 2, I. Codec 2, N. Kadovic 1, I. Tepic 1\n\nDagens matcher i Champions League:\n\nFerencvaros – Brest Bretagne 20-21\n\nMost – Krim 29-42\n\nGyör – Metz 24-28\n\nVipers Kristiansand – Odense 34-27\n\nLok. Zagreb – Buducnost 24-25",
    "Nya framgångar för Chalmers Formula Student": "​– Vi är jättenöjda – både med framgångarna i Österrike och i Ungern! I Ungern var det första gången som Chalmers Formula Student (CFS) tävlade med förarlös elbil och då kom vi ändå sjua bland 24 lag. Så där kan man säga att vi vann ”rookieligan”, vilket känns jättekul, säger Linnéus Karlsson från Chalmers-laget som under sommaren har deltagit i två omgångar av världens största ingenjörstävling för studenter, Formula Student.\n\nI år blir det 20-årsjubileum för Chalmers deltagande i Formula Student, världens största ingenjörstävling för studenter. Ända sedan 2002 har studenter från Chalmers Formula Student-kurs designat och konstruerat egna Formel-bilar för att tävla mot lag från tekniska universitet från hela världen. Under 2015 års omgång byttes förbränningsmotorerna ut mot elektriska motorer och 2017 infördes en ny deltävling. Då var det nämligen hög tid för självkörande bilar att göra entré på racerbanan.\n\n\n\n\n\nI somras var det så dags igen för Chalmers Formula Student att ge sig ut på tävlingar i Europa. Först i Österrike och par veckor senare i Ungern. Och för första gången kunde Chalmers-laget rulla fram en skräddarsydd elbil anpassad för både manuell och autonom styrning till startgroparna. Ett resultat som har föranletts av ett flerårigt och fruktbart samarbete mellan institutioner.\n\n\n\n\n\n– Det faktum att vi nu skulle göra bilen autonom krävde ytterligare kompetens i teamet. Ända sedan man introducerade elbilar i tävlingen har det här projektet skett i samarbete mellan institutioner och i år kunde vi ta in fler studenter för att jobba med elektronik och mjukvara. Och det har gått väldigt bra, säger Björn Pålsson, docent i dynamik vid institutionen för mekanik och maritima vetenskaper och kursledare på Formula Student-kursen. \"Man jobbar ända in i kaklet\"\n\nI årets Chalmers-team ingick ett 30-tal studenter, mestadels Master-studenter från Mobility Engineering, som sedan september i fjol har arbetat hårt för att få färdigt en startklar bil i tid. Alla moment ska hinnas med inom loppet av några månader: från förstudie, designarbete och digital konstruktion till det fysiska bygget av bilen och slutligen testning. ​\n\n– Det är tillåtet att utgå från tidigare byggen men den större andelen av delarna av bilen förbättras och görs om. Enligt reglerna måste lagen kunna påvisa ”significant changes to the chassis structure” för att bidraget ska kvalificeras. Om domarna märker att bilen är för lik tidigare bidrag, så åker man dit, förklarar Björn.\n\n\n\n\n\n\n\nI år behövde teamet dessutom hinna utveckla en autonom del som stod redo att monteras på inför de självkörande tävlingsmomenten i Ungern men tas av i de förarstyrda tävlingarna i Österrike. Och processen har inte helt oväntat kantats av en del stress.\n\n\n\n– Man jobbar ända in i kaklet. Det är ont om tid. Det är en stor uppgift i sig att bygga en bil och så siktar man alltid för högt. Det enda laget har tummat på är test-tid. Men teamet har lyckats realisera sitt koncept och sin idé och det tycker jag de skall vara väldigt nöjda med, säger Björn.\n\n\n\n\n\n\n\n\n\n\n\nUnder tävlingarna poängsätts bilarna i statiska moment där bilens konstruktion och ekonomi bedöms följt av dynamiska event med körning på bana: acceleration då bilen ska avverka en sträcka på kortast möjliga tid från stillastående, så kallad ”skidpad” då bilen ska köra runt en klassisk åtta-formad bana samt bankörning av olika längd. I det förarlösa momentet använder de tävlande en fjärrkontroll utrustad med endast en startknapp och ett nödstopp. Bortsett från det ska bilen kunna klara sig själv och ta sig runt banan för egen maskin. ​\"Man kan säga att vi vann rookie-ligan\" Så hur gick det då?\n\n\n\n\n\n– I Österrike kom vi på en sammanlagd tiondeplats. I Ungern var det första året som vårt lag tävlade med förarlös elbil och då kom vi på en sjundeplats bland 24 tävlande lag. Så där kan man säga att vi vann ”rookieligan” och det slår nog lite högre än i Österrike. De andra lagen hade ju tävlat med förarlösa bilar i några år och att vi så här på första försöket kunde lyckas så bra känns ju jättekul. Men vi är jättenöjda - både med framgångarna i Österrike och i Ungern,” konstaterar Linnéus Karlsson, en av medlemmarna i Chalmers-teamet som annars pluggar Teknisk Fysik.\n\n\n\n\n\n\n\n\n\nSett till placering presterade Chalmers-laget bäst i Norden, och även om framgångarna för Chalmers-teamet måste ses som ett faktum var det – precis som tidigare år – tyskarna som dominerade på prispallarna. I den österrikiska tävlingen drog tyska Stuttgart hem guldet och i det förarlösa momentet i Ungern var det laget från Karlsruhe som gick hem som segrare.\n\n\n\n\n\n– De bästa tyska lagen är väldigt duktiga och de testar mer och har lättare bilar. Vi på Chalmers bygger absolut en ”state of the art-bil”, men de bästa tyska lagen är bättre på att bygga en lättare bil. Och de har även bra förare, förklarar Björn. Kunskapsdelning och ärkerivaler\n\nOch trots att de presentationer som lagen håller inför domarna är stängd för konkurrenter är kunskapsdelningen generös mellan lagen under eventen. Något som Chalmers-laget försöker ta med sig det bästa av inför kommande tävlingar.\n\n\n\n\n\n– Vi sneglar på alla lag, men framför allt de tyska för att försöka ta reda på vad som är state-of-the-art. De flesta lag är ganska öppna med hur de har konstruerat sina bilar och man kan absolut lära sig av varandra. Och vi håller på att utveckla en egen kraftelektronik inom ramarna för kursen. Så vi hoppas att bilen ska bli lättare nästa år. I nuläget väger vår bil drygt 200 kilo för manuell körning. De bästa tyska bilarna är nere på 170 kilo, förklarar Björn.\n\n\n\n\n\nDe tyska lagen må vara ett föregångsland på området men det är en helt annan konkurrent som Chalmers-laget och – kanske framför allt - deras kursledare Björn har riktat in sig på att bräda.\n\n\n\n\n\n– Jag har gjort NTNU i Trondheim till våra ärkerivaler, för att det är lite roligt och för att de är norrmän. Och i år presterade de faktiskt sämre än Chalmers, trots att de normalt sett är väldigt duktiga. Så det är kul om vi slår dem ibland. När NTNU:s bil gick sönder 2018 sa kommentatorerna att hela Chalmers-laget nog skulle få en runda öl för att ha slagit NTNU, säger Björn och skrattar. \"Här får man vara med och göra något på riktigt\"\n\nSåhär några veckor efter att årets tävlingar har avgjorts är lärdomarna många. Både kring vad man kan utveckla inför nästa års upplaga men också vad man som student kan ta med sig i framtiden, som student och senare i karriären.\n\n\n\n\n\n– Det bästa med den här kursen är nog att man både får jobba teoretiskt och också väldigt praktiskt. Jag kommer från teknisk fysik och där är ju mycket teoretiskt. Här får man verkligen vara med och göra något på riktigt, förklarar Formula-studenten Linnéus.\n\n\n\n\n\nOch kurskamraten Jakob håller med:\n\n– Även i industrin får man ju aldrig vara med i alla moment i kedjan. Det får man verkligen här, från början till slut.\n\n\n\n\n\n– Ett Formula studentlag möter i princip samma utmaningar som en riktig fordonstillverkare gör, fast i mindre och förenklad skala. Men det är samma färdigheter som krävs. Här får de praktiska erfarenheter av att bygga och testa bilar själva. Och kursen är väldigt populär hos arbetsgivare. En av de främsta sakerna som studenterna får med sig är att de blir bättre på att koordinera sina insatser tillsammans med andra och se hur just deras kvaliteter passar in i helheten, förklarar kursledare Björn Pålsson.\n\n\n\n\n\nOm endast ett par veckor startar nästa Formula Student-kurs på Chalmers och rekryteringen pågår för fullt.\n\n– Studenterna kan komma från alla möjliga program på Chalmers, framför allt är det Master-studenter från maskin, elektro eller data. Så det är bara att skicka in en ansökan så följer vi upp med en intervju, förklarar Björn.\n\n\n\n\n\nChalmers Formula Student Driverless har tidigare tävlat i klassen för autonoma bilar under åren 2018-2021 medan Chalmers Formula Student har tävlat i de förarstyrda klasserna 2002-2021. I år var alltså första gången som just Chalmers Formula Student-teamet tävlade med förarlös bil. ​\n\n\n\nText: Lovisa Håkansson",
    "Historiskt EU-förslag – vill skära ner miljardstöd": "Historiskt EU-förslag – vill skära ner miljardstöd\n\nEU-kommissionen föreslår att Ungern ska bli av med drygt en tredjedel av sitt EU-stöd på grund av korruption, rapporterar Ekot. Det handlar om 7,5 miljarder euro, omkring 80 miljarder kronor.\n\nDet är första gången som kommissionen vill använda verktyget man kallar rättstatsmekanismen för att minska stödet till ett EU-land.\n\n– Det är faktiskt historiskt, det har aldrig kommit så här långt tidigare, säger SR:s Brysselkorrespondent Andreas Liljeheden.\n\nUngern är ett av de länder som får mest stöd per capita av EU. Unionen anser att landet uppvisat brister när det gäller offentlig upphandling samt att bekämpa korruption. Bland annat har premiärminister Viktor Orbán kritiserats för att delar av stödet gått till hans affärsbekanta, enligt Liljeheden.",
    "Hur stark är Sveriges demokrati? -": "Det är lättare att demontera demokratin än man kanske tror. Svensk grundlag utgår från att politiker vill väl. Men ett parti med egen majoritet i riksdagen kan på några få år ta kontroll över domstolar, medier och andra partiers möjlighet att påverka – även i Sverige.\n\n– Min personliga uppfattning är att vi behöver se över skyddet för vår grundlag och göra den mer beredd, framför allt när vi ser utvecklingen i Europa, säger Patrik Bremdal, docent i konstitutionell rätt vid Uppsala universitet.\n\nDet är valrörelse 2022 och i Ekots utfrågning av partiledarna säger flera partiledare att de självklart strävar efter att få över 50 procent av rösterna. För partiet skulle det givetvis vara en vinstlott, att kunna genomföra det man vill. Demokratin, däremot, skulle nervöst skruva på sig.\n\nÄndrat grundlagen nio gånger\n\nDet ungerska partiet Fidesz var från början ett vänsterliberalt parti som låg i opposition med det styrande kommunistpartiet. I valet 2010 fick partiet, tillsammans med ett stödparti, över två tredjedelars majoritet i parlamentet.\n\nSedan dess har partiet drivit igenom en rad lagar som har förskjutit maktbalansen till regeringens fördel. Bland annat har författningen, Ungerns grundlag, ändrats vid nio tillfällen.\n\nEfter att ha följt utvecklingen i Ungern och Polen fick Patrik Bremdal idén att göra ett seminarium på Juristprogrammet i Uppsala där han ställde frågan:\n\nHur svårt skulle det vara att genomföra liknande förändringar i Sverige?\n\nJuriststudenter monterade ner demokratin\n\nFör att ta reda på detta delades juriststudenterna in i fem grupper, för att testa hur starkt skyddet för svensk demokrati är:\n\nTvå grupper representerade ett populistiskt parti med majoritet i riksdagen, Regeringspartiet, en grupp utgjorde oppositionen i riksdagen, och ytterligare två grupper företrädde EU och Europadomstolen.\n\nRegeringspartiet, som i rollspelet hade fått över 50 procent av rösterna, anlitade ett gäng konsulter för att ta fram förslag på hur demokratin kan demonteras, för att sedan kunna behålla sin makt för all framtid.\n\nDe handlade bland annat om att ändra valsystemet och vallagen, för att göra det möjligt att sprida propaganda vid vallokalerna, och se till att bara regeringspartiets valsedlar delas ut. Men också att ändra i grundlagen.\n\nGanska lätt att demontera demokratin\n\nDen grupp juridikstudenter som representerade oppositionen, försökte hitta sätt att avsätta regeringen, genom misstroendeomröstning och krav om folkomröstning, men upptäckte snabbt att det det var omöjligt, eftersom det saknade majoritetsstöd hos de folkvalda i Riksdagen.\n\n– Vi har kört seminariet i ett par terminer. Det brukar vara en ögonöppnare hur lätt det kan vara och hur fort det kan gå, att det inte finns så många spärrar. Den andra insikten är hur svårt det är att skydda sig mot den här utvecklingen, säger Patrik Bremdal.\n\nLäs också: Diktaturerna på global frammarsch\n\nSpärrar som skyddar mänskliga rättigheter\n\nFör att ändra i den svenska grundlagen krävs två beslut med ett val emellan. Det behöver dock inte vara ett ordinarie val utan räcker med ett extraval, vilket kan skynda på processen för ett parti som vet med sig att det har stöd från mer än 50 procent av de röstande.\n\nFör demokratin är långsamhet en dygd då den ger möjlighet till eftertanke och debatt. Och för att minska regeringens möjlighet att snabbt inskränka mänskliga fri- och rättigheter genom att ändra grundlagen, kan man skapa olika slags spärrar.\n\nTill exempel att ge minoriteten rätt att fördröja den typen av beslut ett år, eller att kräva större majoritet för förslag som lagrådet säger nej till.\n\n\n\n* Lagrådet granskar lagförslag och ska normalt höras när det gäller ändringar i grundlagar som rör bland annat yttrandefriheten.\n\nLätt att ändra valkretsarna på kommunal nivå\n\nMen att ändra lagar är bara ett sätt för ett parti med majoritet att öka sin makt. Regeringen styr myndigheterna och kan snabbt tillsätta mer lojala chefer. Det är också regeringen som utser domarna. Domstolarna är dessutom styrda av Domstolsverket som styrs av regeringen.\n\n– Så makten är ganska knuten till regeringen, på gott och ont. Vi behöver ju en effektiv regering, säger Patrik Bremdal.\n\nI USA finns sedan länge en diskussion om valkretsar, där framför allt republikaner har kritiserats för att förändra indelningen så att det gynnar det egna partiet. I Sverige är sådana förändringar svåra att genomföra på riksnivå.\n\n– Det är svårare på riksnivå än på kommunal nivå där det absolut finns en möjlighet att dela in valkretsarna så att det gynnar det egna partiet, säger Patrik Bremdal.\n\nGrundlagen utgår från att politikerna vill väl\n\nPatrik Bremdal beskriver den svenska grundlagen som lite naiv då den utgår ifrån att politikerna vill väl. I och med att Sverige har varit förskonat från svårare former av maktmissbruk har grundlagen inte förberetts för att förhindra ett sådant.\n\n– Min personliga uppfattning är att vi behöver se över skyddet för vår grundlag och göra den mer beredd, framför allt när vi ser utvecklingen i Europa, säger Patrik Bremdal.\n\n– Man kan till exempel se över reglerna kring hur grundlagen ändras och på nytt utreda möjligheterna till att införa någon form av författningsdomstol.\n\nEn författningsdomstol är en statlig institution som har i uppgift att kontrollera om lagar strider emot grundlagen, och kan i så fall förklara dem ogiltiga.\n\nFem sätt att urholka demokratin Så här skulle politiska partier med egen majoritet kunna öka sin egen makt på demokratins bekostnad: Ta över kontrollen över public service och öka kontrollen över andra medier genom att till exempel rikta presstödet mot medier som är lojala.\n\nTillsätt lojala domare i domstolarna och lojala rektorer för lärosätena. Gör samma sak med myndigheterna.\n\nÄndra i grundlagen för att göra det möjligt att inskränka olika fri- och rättigheter som föreningsfrihet och demonstrationsfrihet. (I Ungern slog ett författningstillägg 2018 fast att mötesfriheten inte får ske på bekostnad av andras rätt till privatliv. Därigenom kan polisen neka tillstånd för demonstrationer i närheten av politikers och andra offentliga personers bostäder).\n\nÄndra reglerna för partistöd för att minska andra partiers möjlighet att påverka.\n\nFörändra indelningen i valkretsar så att den gynnar det egna partiet.\n\nSkydd för demokratin i folks skallar\n\nMen en demokrati skyddas inte bara av grundlagen och andra lagar, själva grunden för att demokratin inte ska gå att avskaffa finns i medborgarnas huvuden.\n\nSten Widmalm, professor i statsvetenskap vid Uppsala universitet, och Thomas Persson, docent vid samma universitet, driver projektet Det öppna samhället.\n\nDet undersöker hur de attityder formas som är grundläggande för demokratin. Två demokratiska grundbultar, som forskarna undersökt med hjälp av SOM-institutets enkätundersökningar 2021 är politisk intolerans och självcensur.\n\nPolitisk intolerans handlar om viljan att strypa fri- och rättigheter för grupper med åsikter man ogillar. Självcensur att man i stället lägger restriktioner på sig själv, hindrar sig att uttrycka ”obekväma” åsikter.\n\nSverigedemokrater och Socialdemokrater mest intoleranta\n\n– Den goda nyheten var att vi i Sverige har lyckats få ner hat mot minoriteter. Däremot finns en omfattande intolerans mot sverigedemokrater, antivaxxare (vaccinationsmotståndare) och abortmotståndare, säger Sten Widmalm.\n\nDe mest intoleranta enligt undersökningen, är medborgare som sympatiserar med Sverigedemokraterna och Socialdemokraterna.\n\nIntolerans mot sd:are, antivaxxare och abortmotståndare\n\nDeltagare i undersökningen fick välja ut en grupp i samhället som de ogillar, vilken som helt. Flest, 22,8 procent valde sverigedemokraterna, näst flest antivaxxarna (17,4 procent) och nummer tre på listan över mest ogillande grupper blev abortmotståndare (16,8 procent).\n\n– Vi tycker inte att det är ett problem att man tycker illa om olika grupper, däremot är det ett problem om man tycker att man kan dra in deras demokratiska rättigheter, som demonstrationsfrihet och yttrandefrihet, möjligheten att bli lärare, bli vald till riksdagen eller bli statminister, säger Sten Widmalm.\n\n\n\nHat mot oliktänkande ett hot mot demokratin? Det räcker inte med att ogilla sina politiska meningsmotståndare, visar den undersökning i samarbete med SOM-institutets opinionsmätningar, som uppsalaforskarna gjort: Ungefär var femte person tycker att grundlagsstadgade rättigheter, som att få uttrycka sig i tal och skrift, gott kan dras in – för grupper man ogillar.\n\nÄnnu fler, mellan 34 och 38 procent, är beredda att upphäva dessa gruppers rätt att demonstrera eller att bilda en organisation.\n\nNästan hälften av de tillfrågade i undersökningen anser att personer i gruppen de ogillar inte borde få kandidera till riksdagen och hela två tredjedelar (64 procent) att dessa inte borde kunna bli statsminister.\n\nOch 44 procent att personer som tillhör den grupp de ogillar inte ska få arbeta i sjukvården eller äldreomsorgen. Politisk tolerans handlar om människors vilja att ge även grupper som de själva ogillar lika rättigheter, att stå upp för allas rätt att uttrycka sina åsikter Källa: Politisk tolerans och självcensur i orostider (pdf)\n\nMånga svenskar törs inte säga vad de tycker\n\n– Vi fick också ett besvärande resultat när det gäller vad man uppfattar att man själv kan säga i debatter och liknande sammanhang, det vi kallar självcensur, och som ligger på samma nivå som i USA, säger Sten Widmalm.\n\nI undersökningen uppgav 53 procent av de svarande att de inte anser sig kunna tala öppet om sina uppfattningar eftersom andra kan tycka att de är stötande.\n\nAttityder som politisk intolerans och självcensur påverkas bland annat av upplevda hot – som pandemin, en ekonomisk kris och det ökade skjutvapenvåldet, menar forskarna.\n\nSkolan viktig för demokratin\n\nFör att motverka att rädsla och osäkerhet skapar antidemokratiska attityder måste vi, enligt Sten Widmalm, göra mycket: det gäller inte bara att stävja våldet. Vi behöver även en bättre skola.\n\n– Det handlar om hur vi lär ut kunskap och hur vi styr värderingar, men det kan också bli för mycket styrning, så att det motverkar sitt syfte, säger Sten Widmalm.\n\nEtt område där Sten Widmalm gärna ser att elever får mer kunskap om är hur vår demokrati skapades.\n\n– Det är till exempel inte många som kan säga vem Peter Forsskål* var, säger Sten Widmalm.\n\n*Peter Forsskål föddes 1732 och var naturforskare och filosof. Han skrev bland annat en politisk skrift, Tankar om den borgerliga friheten (1759), som censurerades av regeringen och senare inspirerade till den svenska tryckfrihetslagen 1766.\n\nDemontera demokratin med hjälp av demokratin\n\nSofia Näsström, professor i statsvetenskap vid Uppsala universitet, arbetar med ett forskningsprojekt om demokratins självförsvar.\n\n– Det handlar om hur en demokrati kan försvara sig mot de aktörer som använder sig av demokratins friheter för att avveckla demokratin, säger Sofia Näsström.\n\nI stora drag finns tre olika strategier:\n\nDen legala försvarslinjen. Försvarar demokratin genom att med lagens hjälp förbjuda partier, vissa symboler eller begränsa demonstrationsfriheten för icke-demokratiska grupper. Ett exempel är Tyskland.\n\nDen politiska försvarslinjen. Att bjuda in till samarbete och kompromisser. Tanken är att demokratin är sin bästa försvarare, att den kan tämja de icke-demokratiska krafterna.\n\nDen sociala försvarslinjen. Att försöka rycka undan mattan på dem som exploaterar politiskt missnöje genom att satsa på sociala insatser.\n\nFörakt från de rika och hat från de fattiga\n\nSofia Näsström arbetar just nu med en bok där hon försöker koppla ihop välfärd och demokrati.\n\n– Social och ekonomisk ojämlikhet underminerar den politiska jämlikheten. Som Aristoteles sa så skapar stora klyftor förakt från de rika och ilska från de fattiga som kan kanaliseras av odemokratiska politiska ledare, säger Sofia Näsström.\n\nHon beskriver sociala reformer som en del av vad som kan kallas demokratins anda. Ett samhälle som skapar rädsla eller förstärker en strävan efter status kan motverka demokratins anda, som handlar om emancipation, frigörelse.\n\n– I en demokrati blir människor friare men är också lika ansvariga för framtiden. Det är vi själva som bär upp institutionerna.\n\nText: Johan Frisk på uppdrag av forskning.se",
    "Erika Samuelsson ny CDO på Cyxone": "Erika Samuelsson ny CDO på Cyxone\n\n22 september, 2022\n\nI början av hösten tillkännagav First North-bolaget Cyxone att man rekryterat Erika Samuelsson till ny Chief Development Officer med ansvar för kliniska och icke-kliniska aktiviteter med Cyxones läkemedelskandidater. BioStock fick möjlighet att ställa några frågor till Erika, om hennes bakgrund, uppdrag och målsättningar.\n\nMalmöbaserade Cyxone utvecklar läkemedel mot autoimmuna sjukdomar. Inom kort ska bolaget inleda fas IIb-studier med kandidaten Rabeximod i reumatoid artrit (RA). Dessutom pågår utvecklingsarbete i multipel skleros (MS) med den kliniska kandidaten T20K.\n\nFokus på fas IIb\n\nMycket av bolagets fokus ligger för närvarande på den kommande fas IIb-studien i RA. Under sommaren lämnade Cyxone in prövningsansökan i Polen, Ungern och Georgien och bolaget väntar besked från myndigheterna under hösten. Läs mer.\n\nI MS-projektet med T20K pågår prekliniska studier och utvärdering av olika administreringsvägar som kan utöka möjligheterna för kandidaten. Cyxone har även inlett en pilotstudie med sin samarbetspartner om optimering av tillverkningsprocessen. Läs mer.\n\nErika Samuelsson ny CDO\n\nDet är dessa processer som Erika Samuelsson ska driva i sin nya roll som Chief Development Officer. Med 20 års erfarenhet från life science-sektorn ska Samuelsson ansvara för kliniskt och icke-kliniskt utvecklingsarbete med bolagets läkemedelskandidater. Närmast kommer Samuelsson från diagnostikbolaget Immunovia och har tidigare haft positioner på cellterapibolaget Idogen och immunterapibolaget Alligator Bioscience.\n\nBioStock fick chansen att prata med Erika Samuelsson, om hennes bakgrund, uppdraget och målsättningar.\n\nErika, vilka av dina yrkesmässiga erfarenheter är mest relevanta för ditt uppdrag på Cyxone?\n\n– Jag har erfarenhet av läkemedelsutveckling inom immunologi, exempelvis från Alligator Bioscience och Idogen. Där har jag ansvarat för studier inom både tidiga och sena utvecklingsstadier; allt ifrån utveckling av tidiga forskningsidéer till program i klinisk utveckling, både i en övergripande projektledande roll och inom CMC. Jag var bl a CMC-ansvarig då Alligator utlicensierade sin läkemedelskandidat till J&J (Johnson och Johnson) 2015. Det var en mycket lärorik och intressant tid.\n\n– Jag har även lång erfarenhet av att arbeta i små börsnoterade bolag där kompetens inom flera olika områden ofta är av stort värde. Utöver mitt arbete inom forskning och utveckling har jag stor erfarenhet av affärsutveckling, alliance management samt strategisk kommunikation i börsnoterade bolag.\n\nVad ligger högst på din prioriteringslista just nu i din nya roll på Cyxone?\n\n– Högsta prioritet är den planerade fas IIb-studien med Rabeximod i reumatoid artrit. Under sommaren skickade Cyxone in ansökningar till myndigheter respektive etikkommittéer i Ungern, Polen och Georgien och just nu ser vi fram emot att få svar från dem för att kunna starta studien så snart det är möjligt. I veckan fick vi positivt besked från Polen.\n\nOm du tittar framåt – vad har du för mål avseende de olika programmen på ett års sikt?\n\n– Vi hoppas att då vara i full gång med fas IIb-studien med Rabeximod i reumatoid artrit samt att ha avancerat de prekliniska aktiviteterna i T20K-programmet så pass långt att vi kan förbereda för kommande kliniska studier.\n\nPrenumerera på BioStocks nyhetsbrev\n\n”*” anger obligatoriska fält Email * Val * Veckobrev Nyhetssvepet International Newsletter * Obligatoriska fält Email Detta fält används för valideringsändamål och ska lämnas oförändrat. Δ\n\nInnehållet i BioStocks nyheter och analyser är oberoende men BioStocks verksamhet är i viss mån finansierad av bolag i branschen. Detta inlägg avser ett bolag som BioStock erhållit finansiering från.",
    "Starkt och lägligt stöd till UNHCR har hjälpt miljontals ukrainare på flykt – UNHCR Sverige": "Sedan början på kriget i Ukraina har över 7,1 miljoner flyktingar från Ukraina korsat gränsen till grannländerna och vissa har tagit sig vidare och sökt skydd i andra länder i Europa. Samtidigt befinner sig mer än 6,9 miljoner människor i Ukraina på flykt inom landet och möter utmaningar såsom brist på boende, mat, grundläggande infrastruktur och tillgång till arbete och utbildning.\n\nDen snabba responsen från Sverige och andra nordiska och baltiska länder med finansiering och annat stöd har gjort det möjligt för UNHCR, FN:s flyktingorgan, att snabbt reagera vid det humanitära nödläget i Ukraina och i grannländerna.\n\nNär vintern nu snabbt närmar sig kommer många att behöva brådskande och kontinuerligt stöd för att kunna klara sig i det kalla vädret. De kommer bland annat att behöva tryggt och säkert boende, reparationer av skadade hem, varma kläder och psykosocialt stöd.",
    "UPPGIFTER: SD kan stängas ute från viktigt politisk område": "Tillsammans ska partierna komma överens om en väg framåt för Sverige.\n\nModeratledaren Ulf Kristersson vill samla partierna på ”sin sida av politiken”. Det står redan klart att de fyra partierna kan enas på många områden, bland annat i frågor rörande gängbrottsligheten, migrationen och energipolitiken.\n\nMen ett politiskt område bränner – utrikespolitiken.\n\nEnligt uppgifter till Expressen ökar pressen på Ulf Kristersson. Flera L-företrädare, men även delar av Moderaterna, kräver att Sverigedemokraterna ska hållas borta från frågor som rör utrikespolitiken och EU.\n\nIstället uppmanas Kristersson att söka stöd hos S.\n\n– Vissa frågor kommer vi behöva göra upp brett över blockgränsen och söka samarbeten med Socialdemokraterna i, säger en central källa i Liberalerna till Expressen.\n\nKontroversiell omröstning i EU\n\nLiberalernas kritik mot SD:s utrikespolitik handlar bland annat om Sverigedemokraternas syn på Ungern.\n\nI slutet av förra veckan beslutade EU-parlamentet att Ungern inte längre ses som en demokrati, efter en omröstning.\n\n– Några av de huvudsakliga problemområdena handlar om hur landets konstitutionella system och valsystem fungerar, rättsväsendets oberoende, korruption och intressekonflikter samt yttrandefrihet, inklusive mediepluralism. Situationen för den akademiska friheten, religionsfriheten, föreningsfriheten, rätten till likabehandling, inklusive hbtqi-rättigheter, minoriteters rättigheter samt rättigheter för migranter, asylsökande och flyktingar, är också problematisk, skriver EU-parlamentet.\n\nSju av åtta svenska partier röstade för den rapport som fastslog att Ungern inte längre lever upp till rättsstatens principer. Ett parti röstade emot – Sverigedemokraterna.\n\nDet fick Liberalernas EU-parlamentariker Karin Karlsbro att reagera.\n\n– Idag blev vi igen påminda att Sverigedemokraterna inte står upp för rättsstatens principer i EU. Resten av Europaparlamentet är tydliga - Ungern är inte längre att räkna som en fri demokrati. Men SD håller som vanligt Orbán om ryggen, skrev hon på Twitter.\n\nSverigedemokraterna svarade i en skriftlig kommentar till DN:\n\n– Betänkandet bidrar därför till att underminera EU:s rättstatlighet och till en vidare politisering av det rättsstatliga begreppet som sådant i EU. Därför röstade vi nej.\n\nVill ha inflytande\n\nSD-ledaren Jimmie Åkesson har tidigare betonat att Sverigedemokraterna ska och vill ha inflytande över samtliga politiska områden.\n\nPå en pressträff tillsammans med gruppledare Henrik Vinge presenterade Jimmie Åkesson ett hundratal reformer som SD tar med sig in i en regeringsförhandling.\n\n– Vi behöver säkerställa och kräva att en regering som tillträder med vårt stöd kommer att bedriva en politik som väsentligen avspeglar den våra väljare röstar för, konstaterade SD-ledaren.\n\nFoto: Sverigedemokraterna\n\nText: Redaktionen",
    "Så spelas semifinalerna och placeringsmatcherna i dam-VM 2022": "Fyra lag har tagit sig till VM-semifinal i Danmark. USA, Schweiz, Tjeckien och Kanada ska göra upp om medaljerna i damernas VM. Sverige ska i sin tur spela minst en placeringsmatch mot Japan.\n\nDet blir ingen svensk medalj i Danmark, då man förlorade sin kvartsfinal mot Kanada med 0-3. Nu väntar istället placeringsmatch för Damkronorna.\n\nMen fyra länder lyckades vinna sina respektive kvartsfinaler. Tjeckien besegrade Finland i sin kvartsfinal och kommer få spela om medaljerna där man möter USA i sin semifinal, som i sin tur krossade Ungern.\n\nAnnons: ⇢ Unibet - 100 kr bonus på JVM ⇠\n\n18+ år | Regler & villkor gäller | Gäller nya kunder\n\n\n\nSchweiz besegrade Japan och tar sig till semifinal där man ställs mot de regerande mästarna Kanada. Placeringsmatcherna spelas emellan Japan och Sverige, samt Finland mot Ungern. Finland, som bäst rankat av de utslagna lagen, får alltså möta Ungern som är sämst rankat. Medan Damkronorna tar emot Japan alltså, klockan 16:00 på lördag.\n\nPlaceringsmatch omgång två spelas på söndag, där vinnarna i de första placeringsmatcherna spelar om femteplatsen i turneringen. På söndagen den 4 september spelas även bronsmatch och final.\n\nSemifinalerna\n\nLördagen den 3 september:\n\nUSA – Tjeckien\n\n14:00\n\nKanada – Schweiz\n\n18:00\n\nPlaceringsmatcherna\n\nLördagen den 3 september:\n\nFinland – Ungern\n\n12:00\n\nSverige – Japan\n\n16:00",
    "Insändare. Noterat av DN:s läsare den 16 september 2022": "Logga in på Dagens Nyheter\n\nFör att använda den här funktionen behöver du vara inloggad.\n\neller\n\nMed ett gratiskonto kan du följa skribenter och ämnen samt spara artiklar.",
    "L har passerat anständighetens gräns i normaliseringen av SD": "I Ungern styr Viktor Órban med järnhand. Först avvecklades demokratiska institutioner, sedan mänskliga rättigheter. Órban har nämligen ändrat grundlagens vallagar för att gynna det egna partiet. Domstolar och myndighetschefer har sedan utsetts utifrån om de är lojala med det styrande partiet eller inte. De granskande medierna är svaga, pressfriheten rankas som sämst i hela EU. Kvinnor som vill göra abort i Ungern ska tvingas lyssna på fostrets hjärtljud före aborten.\n\nVi har kunnat bevittna hur presidenten i Ungern har använt sin nyvunna fullkomliga makt för att montera ned individuella rättigheter. Det är nu straffbart att hjälpa asylsökande, homosexualitet har likställts med pedofili i landets senaste anti-hbtqi-lag och den betydande judiska majoriteten ignoreras helt i konstitutionen. Det är anmärkningsvärt för ett parti och en ledare som en gång var liberal och stark motståndare till totalitära krafter. Europaparlamentet slog nyligen fast att Ungern inte kan betraktas som en fullvärdig demokrati.\n\nLikartad utveckling\n\nUtvecklingen i Polen är likartad, där högerextrema Lag och Rättvisa styr. Där har högsta konstitutionsdomstolen fyllts med partilojala och pressfriheten har inskränkts. Det har möjliggjort för att i praktiken helt avskaffa aborträtten i landet. Likaså har så kallade hbtqi-fria zoner införts.\n\nDet är allvarliga inskränkningar av mänskliga rättigheter i sig, men det som oroar mest är den makt dessa ledare nu har skaffat sig. Ingen kan säga var det slutar, men den totalitära riktningen är tydligt utpekad; auktoritära ledare som Putin, Erdogan och Xi Jingping är förebilder.\n\nFör Sverige är det skrämmande är att Sverigedemokraterna har så nära band till dessa partier. Jimmie Åkesson har återkommande hyllat Órban för sitt ledarskap och kunde inte välja mellan Putin eller Biden. I Europaparlamentet sitter SD i en högerextrem partigrupp och röstar gång på gång för ryska intressen. Pressfrihet i Polen, stopp av utbetalningar av EU-medel till länder med politiskt kontrollerade domstolar, EU-rätt över polsk rätt, rätt till abort och motstånd mot hbtqi-fria zoner är alla exempel på omröstningar där SD ställt sig på tvären. Det är en farlig väg att gå. I såväl USA som Polen finns ett starkt folkligt stöd för rätt till abort. Trots det får högerextrema igenom lagar i motsatt riktning. Sverige är inte vaccinerat mot en liknande utveckling.\n\nFör Sverige är det skrämmande är att Sverigedemokraterna har så nära band till dessa partier. Jimmie Åkesson har återkommande hyllat Órban för sitt ledarskap och kunde inte välja mellan Putin eller Biden\n\nDet strider mot EU-rätten och de krav EU ställer på länder som ska ansluta sig till unionen att avveckla rättsstaten och demokratin. Trots detta är det svårt för EU att ingripa genom att ta ifrån dem rösträtt eller begränsa utbetalningar av EU-medel. Så sent som i söndags föreslog EU-kommissionen att EU ska frysa utbetalningar av cirka 80 miljarder kronor till Ungern. Nu är det EU-medlemsländerna som ska fatta det slutliga beslutet. I Europaparlamentet röstade Sverigedemokraterna emot just detta. I vår blir Sverige ordförandeland i EU; självklart gläds både Ungern och Polen över att få en ny allierad i form av Sverige.\n\nDe senaste dagarna har segerrusiga Sverigedemokrater travesterat hell seger – nynazistisk svenska för sieg heil – ogrundat anklagat Aktuellt för partiskhet, och hotat att rugbytackla journalister. Det går kalla kårar längs ryggraden när SD:s pubertala tonläge påminner om vår högstadietid med skränande nynazister.\n\nBeklaga sig\n\nUnder helgen kunde vi höra Europaparlamentets liberala partigrupp i Europaparlamentet beklaga sig över de svenska Liberalernas val att samarbeta med Sverigedemokraterna. Till svars menade Liberalernas partiledare Johan Pehrson att Sverigedemokraterna är Liberalernas “ huvudsakliga motståndare”. Det är en retorik som kommer direkt efter valet. Dessutom hänvisar Johan Pehrson till valresultatet, som om det inte fanns något alternativ. Detta trots att Liberalerna valda bana år före valresultat fastställts.\n\n’’Jimmie Åkesson kan lita på Liberalerna’’ sade Pehrson under valrörelsen. Anständighetens gräns är passerad. Frågan är var den nya gränsen ska dras? Är det när biståndet halveras? När public service ska ”reformeras”? När invandringen ska ned till noll? Vi socialdemokrater har en skyldighet att ställa L till svars gällande partiets vägval – att de aktivt arbetar för att normalisera ett parti med nynazistiska rötter och att Sverige snart får en historiskt illiberal regering, med eller utan SD-ministrar.\n\nJytte Guteland, Europaparlamentariker och tillträdande riksdagsledamot för Socialdemokraterna\n\nMattias Vepsä, riksdagsledamot för Socialdemokraterna",
    "Kristersson måste forma EU-politik tillsammans med S": "EU-kommissionen föreslår att EU-bidrag till Ungern på 81 miljarder kronor ska frysas, fram till att Ungern genomför reformer som säkrar rättsstaten. Varken svenska eller andra skattebetalare har någon anledning att skyffla in pengar i stöd till en halvdiktatur, där det dessutom är stor risk att pengarna försvinner in i korruption.",
    "Spelschemat till hockey-VM 2023 presenterat": "Sveriges herrar kommer än en gång att spela VM i Tammerfors nästa år. Nu har spelschemat till VM i Tammerfors och Riga presenterats, där Tre Kronor inleder mot Tyskland den 12 maj.\n\nVM 2022 anordnades i Tammerfors och Helsingfors i Finland och till 2023 kommer mästerskapet tillbaka till Tammerfors, efter succén där. Tammerfors kommer att arrangera VM tillsammans med Riga då den lettiska huvudstaden fick arrangera ett VM under pandemitider vilket genererade i noll publik.\n\nNu har spelschemat till VM 2023 släppts, där Tre Kronor (ledda av Sam Hallam) ska tävla om medaljerna. Sverige kommer att spela sina matcher i Tampere Deck Arena (Tammerfors) under gruppspelet, och ställs mot Tyskland i premiären den 12 maj. Sedan väntar ytterligare sex gruppspelsmatcher innan gruppspelet är över.\n\nAnnons: ⇢ Unibet - 100 kr bonus på JVM ⇠\n\n18+ år | Regler & villkor gäller | Gäller nya kunder\n\n\n\nFinland spelar premiärmatchen i VM den 12 maj, mot USA. Gruppspelet pågår till och med 23 maj. Sedan tar kvartsfinalerna vid den 25 maj. Semifinalerna spelas 27 maj och final och bronsmatch den 28 maj.\n\nTre Kronors matcher i VM 2023\n\n12 maj:\n\nSverige-Tyskland, 19:20\n\n14 maj:\n\nSverige-Österrike, 19:20\n\n15 maj:\n\nFinland-Sverige, 19:20\n\n18 maj:\n\nUngern-Sverige, 15:20\n\n20 maj:\n\nSverige-Frankrike, 19:20\n\n22 maj:\n\nDanmark-Sverige, 15:20\n\n23 maj:\n\nSverige-USA, 15:20\n\nHela spelschemat för gruppspelet\n\nMatcherna står i svensk tid.\n\nGrupp A:\n\n12 maj:\n\nFinland-USA, 15:20\n\nSverige-Tyskland, 19:20\n\n13 maj:\n\nFrankrike-Österrike, 11:20\n\nUngern-Danmark, 15:20\n\nTyskland-Finland, 19:20\n\n14 maj:\n\nUSA-Ungern, 11:20\n\nFrankrike-Danmark, 15:20\n\nSverige-Österrike, 19:20\n\n15 maj:\n\nTyskland-USA, 15:20\n\nFinland-Sverige, 19:20\n\n16 maj:\n\nDanmark-Österrike, 15:20\n\nFrankrike-Ungern, 19:20\n\n17 maj:\n\nUSA-Österrike, 15:20\n\nFinland-Frankrike, 19:20\n\n18 maj:\n\nUngern-Sverige, 15:20\n\nDanmark-Tyskland, 19:20\n\n19 maj:\n\nUngern-Finland, 15:20\n\nÖsterrike-Tyskland, 19:20\n\n20 maj:\n\nUSA-Danmark, 11:20\n\nÖsterrike-Finland, 15:20\n\nSverige-Frankrike, 19:20\n\n21 maj:\n\nTyskland-Ungern, 15:20\n\nUSA-Frankrike, 19:20\n\n22 maj:\n\nDanmark-Sverige, 15:20\n\nÖsterrike-Ungern, 19:20\n\n23 maj:\n\nTyskland-Frankrike, 11:20\n\nSverige-USA, 15:20\n\nFinland-Danmark, 19:20\n\nGrupp B\n\n12 maj:\n\nSlovakien-Tjeckien, 15:20\n\nLettland-Kanada, 19:20\n\n13 maj:\n\nSchweiz-Slovenien, 11:20\n\nNorge-Kazakstan, 15:20\n\nSlovakien-Lettland, 19:20\n\n14 maj:\n\nSlovenien-Kanada, 11:20\n\nNorge-Schweiz, 15:20\n\nTjeckien-Kazakstan, 19:20\n\n15 maj:\n\nSlovakien-Kanada, 15:20\n\nTjeckien-Lettland, 19:20\n\n16 maj:\n\nSlovenien-Norge, 15:20\n\nSchweiz-Kazakstan, 19:20\n\n17 maj:\n\nLettland-Norge, 15:20\n\nKanada-Kazakstan, 19:20\n\n18 maj:\n\nTjeckien-Slovenien, 15:20\n\nSchweiz-Slovakien, 19:20\n\n19 maj:\n\nLettland-Slovenien, 15:20\n\nKazakstan-Slovakien, 19:20\n\n20 maj:\n\nNorge-Tjeckien, 11:20\n\nKanada-Schweiz, 15:20\n\nKazakstan-Lettland, 19:20\n\n21 maj:\n\nSlovenien-Slovakien, 15:20\n\nTjeckien-Schweiz, 19:20\n\n22 maj:\n\nKanada-Norge, 15:20\n\nKazakstan-Slovenien, 19:20\n\n23 maj:\n\nSlovakien-Norge, 11:20\n\nKanada-Tjeckien, 15:20\n\nLettland-Schweiz, 19:20",
    "Samuel Johansson Europamästare: ”Gjorde det svårt”": "I helgen avgjordes Europamästerskapet i Aquabike Runabout.\n\nDå tog svenske Samuel Johansson hem totalsegern. Han slutade tvåa i den sista deltävlingen, GP i Ungern, och säkrade vinsten.\n\n– Jag fick en dålig start och gjorde det svårt för mig själv. Men jag lyckades avancera och försökte bara avsluta mästerskapet bra. Jag är nöjd, säger Stenungsundssonen i en intervju med arrangören.\n\nHan slutade för tvåan Andrzej Wisiniewski, Polen, och trean Lino Araujo, Portugal, i totalen.",
    "Andreas ”Stycket” Nilsson: ”Jag låg och grät på golvet”": "Blir det en återkomst till landslaget för Andreas Nilsson?\n\nPremium: När han kom till Ungern satt han och grät på sitt vardagsrumsgolv och ville bara därifrån.\n\nNu har Andreas Nilsson bott i Veszprém i nio år och går i bräschen för ett av världens bästa handbollslag – men är fortfarande ratad av landslaget.\n\n– Om jag får frågan är det klart som fan jag vill vara med och spela VM för Sverige på hemmaplan, säger ”Stycket”."
}