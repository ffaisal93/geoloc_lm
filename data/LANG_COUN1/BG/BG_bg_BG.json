{
    "Браво, българи! Цял мач обиждани и освирквани, но победители": "Браво, българи! Цял мач обиждани и освирквани, но победители\n\nБългария победи Северна Македония като гост с 1:0 в напечен мач от Лигата на нациите. Кирил Десподов донесе успеха на \"лъвовете\" с гол в 50-ата минута след асистенция на Радослав Кирилов. Срещата на \"Тоше Проески\" в Скопие се игра при скандално поведение от страна на публиката на домакините, която първо освирка мощно националния химн на България, а след това не спря да обижда българите с различни грозни епитети. Победата ни, първа за нас навън от 2018 година, беше от важно естество относно предстоящия жребий за квалификациите за Евро 2024 и разпределението на отборите в урните за него.\n\nНаставникът на България Младен Кръстаич направи три промени спрямо предишния двубой, който беше негов дебют начело на трикольорите - победата с 5:1 над Гибралтар. На вратата на нашите отново застана стражът на ЦСКА 1948 Даниел Наумов. Пред него действаха Виктор Попов, Пламен Гълъбов, Валентин Антов и Антон Недялков, който се завърна на позицията на левия бек. Виктор Попов пък излезе на мястото на Иван Турицов, а Гълъбов на тази на Петко Христов.\n\nВ средата Кръстаич заложи отново на Илия Груев, Илиян Стефанов и атакуващия футболист на Левски Марин Петков. Отсъстващият спрямо срещата преди три дни беше Филип Кръстев, на чието място излезе някогашният му съотборник в Славия Янис Карабельов. Напред атаката отново поведоха Кирил Десподов и Радослав Кирилов.\n\nНаградиха капитана на Северна Македония\n\nПреди първия съдийски сигнал публиката на \"Тоше Проески\" се показа като негостоприемна спрямо българския тим. Имената на футболистите ни бяха освирквани мощно, а след това същото се случи и с националния химн на България. Последваха много грозни скандирания по адрес на българите, дошли от целия стадион.\n\nОсвиркаха химна на България в Скопие, ругатни \"бугари-татари\" и \"цигани\" за националите ни\n\nМачът започна нервно, без сериозни положения пред двете врати, а обидните скандирания от трибуните по адрес на нашите продължиха. В 15-ата минута Тодор Тодороски влезе много грубо с бутоните в коляното на Марин Петков и австрийският рефер Юлиан Вайнбергер правилно показа червен картон на левия бек на домакините, като ситуацията беше потвърдена с VAR.\n\nБойко Борисов: С подобни действия съседите ни от Северна Македония не показват, че разбират европейските ценности\n\nМалко след това селекционерът на Северна Македония Благоя Милевски получи жълт картон за протест срещу друго съдийско решение, което \"роди\" още грозни възгласи против българите и викове \"УЕФА мафия\".\n\n33\n\nВ 28-ата минута нашите момчета създадоха първата опасност пред рамката на северномакедонците, но Кирил Десподов пропусна възможността да накаже отблизо вратаря на домакините.\n\nВ 25-ата минута централният нападател на домакините Милан Ристовски стреля опасно към българската врата, но Даниел Наумов реагира добре и успя да избие топката в корнер.\n\n33\n\nВ началото на второто полувреме България поведе в резултата! Това се случи в 50-ата минута, когато Радослав Кирилов намери Кирил Десподов на добра позиция. Капитанът на \"лъвовете\" овладя и простреля стража на Северна Македония Столе Димитриевски - 1:0 за България! Десподов и останалите от нашия тим изразиха бурно радостта си пред родната агитка, под освиркванията на останалата част от \"Тоше Проески\".\n\n33\n\nВ 59-ата минута нашият отбор докосна втори гол. Антон Недялков намери топката с глава след центриране от ъглов удар, но бранител на домакините изчисти от голлинията. Малко след това обаче същата ситуация се повтори и пред българската врата, като този път Валентин Антов беше последна преграда пред гола. В 64-ата минута северномакедонците пропуснаха още една възможност - на два метра пред рамката на Наумов.\n\nКозирката на стадиона в Скопие прокапа\n\nВ 82-ата минута крилото Езджан Алиоски се оказа на стрелкова позиция пред вратарското ни поле, но ударът му мина встрани от целта. След 180 секунди Недялков намери Десподов с дълъг пас, той пък подаде на Кирилов, но изстрелът на нападателя беше блокиран от бранител на домакините.\n\n33\n\nВ 88-ата минута на терена настана меле, след като футболист на домакините провокира Кирилов, който се сблъска с него. Играта беше прекъсната за около половин минута, а съдията показа жълти картони на Барди и Ради Кирилов. Така последният съдийски сигнал възвести българската победа.\n\n33\n\nСЕВЕРНА МАКЕДОНИЯ 0:1 БЪЛГАРИЯ\n\n0:1 Кирил Десподов (60)\n\nСтартовите състави:\n\nСеверна Македония: 1. Столе Димитриевски, 4. Егзон Бейтулай, 5. Гьоко Зайков, 6. Висар Муслиу, 2. Тодор Тодороски, 9. Александър Трайковски, 10. Енис Барди, 7. Елиф Елмас, 8. Езджан Алиоски, 23. Боян Миовски, 19. Милан Ристовски.\n\nБългария: 1. Даниел Наумов, 6. Виктор Попов, 5. Пламен Гълъбов, 23. Валентин Антов, 14. Антон Недялков, 16. Марин Петков, 8. Янис Карабельов, 22. Илиян Стефанов, 4. Илия Груев, 11. Кирил Десподов, 10. Радослав Кирилов.\n\nСнимки: Владимир Иванов",
    "ПЕС настоява да не се отлага решението за приемането на България и Румъния в Шенген": "Социалистите в Европейския парламент (ЕП) искат да се проведе дебат за присъединяването на България и Румъния към Шенген. Те призовават да се не отглага въпроса в контекста на усложнената външнополитическа ситуация и заплахите за сигурността по външните граници на ЕС. ПЕС иска дебатът да влезе на предстоящата пленарна сесия, която ще се проведе от 3 до 6 октомври в Страсбург.\n\nПълното прилагане на разпоредбите на достиженията на правото от Шенген, включително премахването на проверките по вътрешните въздушни, морски и сухопътни граници, е от ключово значение за България и е изключително важно то отново да влезе в дневния ред на Европейския парламент и Съвета. Поредно отлагане би донесло единствено негативи и значителната икономическа тежест не само за страната, но и би увеличило риска от недоверие към волята на ЕС да изпълнява политическите си ангажименти.\n\nТемата е особено актуална на фона на военните конфликти, новата бежанска вълна, затруднените вериги на доставки и общата несигурност.\n\nЕвропейските социалисти посочват и че отлагането на въпроса подхранва скептицизма, подклажда чувството за несправедливост, накърнява популярността на ЕС и в крайна сметка подкопава обществената подкрепа за общите европейски действия. България успешно е преминала всички етапи на оценки по Шенген и е недопустимо години наред приемането й да се отлага по различни причини, които не са свързани с управлението на външните граници\n\nБългария не може да продължава да бъде заложник на двойни стандарти и вътрешнополитически битки. Разширяването на Шенгенското пространство ще бъде победа за целия ЕС и ще направи външните граници по-силни и по-устойчиви на кризи, заявяват от ПЕС.\n\nПрипомняме, през септември у нас пристига екип от експерти от федерацията на ЕК да се запознаят на място дали България отговаря на условията за приемане в Шенген. Такава проверка ще има и в Румъния. А резултати и доклад се очакват през декември месец. Т.е. влизане реално в дебат по въпроса не може да се случи в момента.\n\nОт години се утвърждава тезата, че страната ни е изпълнила условията за приемане в Шенгенското пространство. Това обаче не се случва, а в последния месец бе изтъкнато като причина нередностите при контрола на границата с Турция.\n\nС влизането си в Шенгенското пространство България ще стане външна граница на зоната, което придава съществено значение на спора между държавата и частната фирма \"Евролаб 2011\" за контрола върху внасяните стоки на ГКПП \"Капитан Андреево\", който беше подхванат от кабинета \"Петков\" и продължен от служебното правителство на Гълъб Донев. Правосъдният министър Крум Зарков също намекна, че приемането ни не е въпрос само на изпълнение на техническите изисквания.",
    "Урсула фон дер Лайен идва в България преди вота": "Председателят на Европейската комисия Урсула фон дер Лайен ще посети България. Това обяви европейският говорител Ерик Мамер, съобщи БНР.\n\n\n\nПосещението ще се проведе на 1 октомври.\n\nБългарското правителство е изпратило покана.Посещението й е свързано с откриването на интерконектора с Гърция. Смята се, че той поставя началото на разнообразни доставки в Европа.Очакват се различни държавни ръководители на събитието. Вероятно ще присъства македонският държавен глава Стево Пендаровски.Очаква и се гръцкият премиер Кириакос Мицотакис. Откриването ще е тържествено.Българският държавен глава Румен Радев лично е разпратил поканите.",
    "Какви са заплахите за България?": "\"Целта на войната от гледна точка на Владимир Путин е крайно неясна. Русия не може да спечели тази война, но не знаем какви безумия може да извърши Путин. Това е най-големият риск. Обявената мобилизация цели допълнително да смачка хората в Русия. Всички недоволни ще бъдат или пратени на фронта, за да загинат, или пратени в затворите, или ще бъдат принудени да станат дезертьори, изгнаници в чужбина\", коментира военният експерт Велизар Шаламанов, бивш служебен министър на отбраната.\n\nТой каза пред БНР, че елитът в Русия е създаден изкуствено чрез насилие и репресия от съюза между КГБ и организираната престъпност.\n\n\"Този елит е свързан със зависимости, идеологическа обвързаност. След промените се превърна в елит от сътрудници и организирана престъпност на базата на куфарчета с пари от явни престъпления, търговия с наркотици и оръжия. Такъв елит не може да води Русия в правилната посока\".\n\nСпоред него съществен проблем е намесата на Путин, включително на тактическо ниво.\n\n\"Русия се крепи на армията. Това, което прави той, е практически да я унищожи\".\n\nШаламанов посочи реалните заплахи за страната ни - използване на ядрено оръжие, ядрена авария, масова бежанска вълна, ескалация на войната, засилени хибридни кибер атаки.\n\n\"У нас не беше свикан Съветът по сигурността и не беше изработена ясна позиция, базирана на данни, на обмен на информация със службите на нашите съюзници. Президентът свика консултативна среща, в която зададе някаква рамка, която премиерът сега следва, но тя отклонява фокуса на правителството от реалните заплахи и рискове, които нямат пряка връзка с агресията на Русия. Това е изместване на фокуса, дезориентация на сектора за сигурност“.\n\n“Поради неумението да се управляват кризи накрая те се стоварват върху армията - бежанска криза, наводнения, пожари, пандемия. Армията е малка, с малък бюджет и с блокирана програма за превъоръжаване\", каза Шаламанов.",
    "Колко ще струва ски ваканцията в България тази зима?": "Формирането на цената на ски картите зависи най-вече от енергийните ресурси, каза Мариян Беляков, изпълнителен директор на \"Пампорово\" АД\n\nБизнесът, свързан със ски туризма у нас, прави всичко възможно да ограничи обстоятелства, които биха довели до ръст в цените, но е необходима и допълнителна подкрепа с някои мерки. Това обясни Мариян Беляков, изпълнителен директор на \"Пампорово\" АД, в предаването „Бизнес старт” по Bloomberg TV Bulgaria.\n\nПо думите му една от антикризисните мерки, които могат да помогнат за предстоящия зимен сезон, е да се върне режимът за използване на безакцизно гориво за отопление на хотели и на друг вид сгради. Действието на мярката за 9% ДДС, включително и за достъп до спортни съоръжения, също трябва да бъде удължена след края на 2022 година, защото е ключова за оцеляване на сектора, каза Беляков.\n\n„Към момента не знаем какви ще бъдат цените на ски картите ни, но правим всичко възможно ако има ръст, той да бъде минимален“, заяви той в предаването.\n\nСъбеседникът сподели, че формирането на цената на ски картите зависи най-вече от енергийните ресурси. „Ски туризмът е нещо много скъпо, изключително скъпо да бъде произведено и поддържано. Маржовете на печалба вече са много малки, те се свиват все повече до момент, в който вероятно няма да има и печалба“, каза той.\n\n„С цените на нощувките нещата са сходни. И там не може да си позволим да направим драстични повишения, тъй като не сме сигурни дали пазарът ще може да го понесе. Говорим за не повече от 10-15% повишение към днешна дата“. „Ще направим всичко възможно да няма големи сътресения в предстоящия ски сезон от ценова гледна точка”, заяви Беляков.\n\n„Като основна фирма, която доставя услуги, свързани с туризма в Пампорово, сме напът да се откажем от природния газ на фона на 300-400-процентното увеличение в цената му. Вариантът за нас е да преминем на ток и твърдо гориво“, посочи Беляков.\n\nЩо се отнася до ранните записвания за предстоящия зимен сезон, гостът посочи, че към момента има добри индикации въпреки случващото се около нас - трудната икономическа ситуация в България и случващото се в Европа.\n\n„Има добри индикации, но все пак не бива да бъдем прекалено оптимистични с прогнозите. Най-силна активност очакваме от туристите най-вече в България, така както е било при нас през последните няколко години“, каза гостът.\n\nТой уточни, че ранните записвания продължава да вървят. Очакват се посетители от традиционно силните за нас пазари Великобритания, Ирландия и доста силните през последните години балкански пазари - Румъния, Сърбия, Турция, Гърция.\n\n\"Има известни индикации за раздвижване на нови пазари като Полша и Чехия, но в такава ранна фаза това също са индикативни показатели и не можем да кажем към момента, че следва да се очакват чудеса“, коментира Беляков.\n\nВижте целия коментар във видеото на Bloomberg TV Bulgaria.",
    "Парадоксите, заради които България е все на този хал": "Парадоксът е такава конструкция, при която се приема едно твърдение, след което с логични стъпки се стига до неговото противоположно. В кампаниите на голяма част от партиите парадоксите са на водещо място. Ако логиката предопределяше изборните резултати, наличието на парадокси в посланията щеше да е решаващо. Но изглежда не е.\n\n“Мирът” няма да спре войната\n\nМного от партиите заедно с президента на България са за “мир” в Украйна на всяка цена, включително разпарчетосването и дори унищожаването на нападнатата държава. И в крайна сметка кой може да се противопостави на мира – той е безспорно висше благо. Но историята познава ситуации, в които “омиротворяването” е разпалвало войните: Мюнхен 1938 г. и Крим 2014 г. са очевидни примери. Както Хитлер е получил Судетите от Чехословакия, така и Путин на практика получи Крим и части от Донбас, но това не намали военните апетити и на двамата. По същия начин призивите за бърза загуба на Украйна и “замразяване” на конфликта всъщност ще дадат възможност на агресора просто да подготви следващата фаза на операцията си – дали ще е Киев, Молдова, Прибалтика, а защо не направо Варшава. В крайна сметка това са все територии, които някога са били в Руската империя.\n\nЛипсата на оръжие не значи край на войната\n\nПо гореизложените причини тези, които настояват България да не дава военна подкрепа на Украйна срещу агресора, всъщност не се борят за мир, а най-вероятно точно за обратното. Решението да воюва или не, си е на украинския народ и то трябва да бъде уважавано, каквото и да е: той е изправен пред безспорно и страховито зло. Но след като украинците са решили да се опълчат на агресора, задължението на цивилизованите народи и на нормалните хора е да им помогнат, а не да направят така, че те да загубят максимално бързо, уж за тяхно собствено добро. Ако някой е загрижен за доброто им, би трябвало да уважава и свободния им избор.\n\nПутин няма да спре да рекетира\n\nВойната (в съществена степен) причини инфлацията, но ако войната спре, инфлацията няма да изчезне. Голяма част от говоренето на преките или непреки защитници на Путиновата война у нас създава впечатлението, че ако Украйна загуби бързо войната, Европа ще заживее отново при ниски цени на газа и без инфлация. Проблемът е, че ако Путиновата стратегия на ценови енергиен шантаж спрямо Европа се окаже успешна и режимът му получи, каквото иска, той няма да престане с рекета. В крайна сметка, ако Европа е готова да плаща високи цени сега, защо да не го прави и другата зима, при някоя още по-специална операция. Или направо постоянно.\n\nОт тази гледна точка не краят на войната със загуба на Украйна ще успокои енергийните цени, а съвсем други политики и действия - например, европейска енергийна независимост от Русия и затягането на лихвената политика на ЕЦБ.\n\nЗа да има място за газ от “Газпром”, който го няма, отказваме шест танкера втечнен газ заради липса на слотове, които ги има. Този парадокс е саморазбираем и няма нужда от обяснение. Трябва към него да се добави само организирането от служебното правителство на “публични търгове” за доставка на втечнен газ през същите слотове, които уж ги няма. Както и воят срещу “посредниците”, след който същите посредници са учтиво поканени да участват с оферти на публични търгове. Логиката тук излиза в отпуск по болнични.\n\n„Възраждане“, което не е възрожденско, „Възход“, който е упадък и други парадокси\n\nВ имената на някои от партиите се забелязват логически парадокси. Върхът на българското Възраждане е републиканизмът на Левски и неговият стремеж да бъдем “равни с другите европейски народи”. Днес, партия, която се е нарекла “Възраждане”, подкрепя режима на един военен диктатор, който всъщност иска да разруши организациите на “европейските народи”, към които ние принадлежим. Най-малкото републиканизмът и демократизмът на Левски са в пряк конфликт с прехласването по една диктатура с все по-отчетлив азиатско-тоталитарен характер.\n\nПо сходен начин стои въпросът и с тези, които искат “Възход” за България чрез защита на “националния ни интерес”. Егоистичните стратегии на по-малки играчи, които са зависими от съдействието на другите, доказано водят до неуспех. В теорията за рационалния избор има много “проблеми на колективното действие” – от дилема на затворника до трагедията на общинската земя – които показват как егоистичното поведение води не до възход, а до упадък (или поне субоптимален резултат). Теорията е желязна и важи дори за андрешковците.\n\nНо на новите по-малки партии може да им бъдат простени очевидните логически парадокси в имената, когато имаме “Граждани за европейско развитие на България”, срещу управлението на които се получи загрижена (по причина на корупция) резолюция, приета от Парламента на ЕС с много голямо мнозинство. Или пък формация “Продължаваме промяната”, която не успя (засега) да продължи промяната особено дълго и т.н.\n\nЛогическите дилеми\n\nЛогическите дилеми са такива ситуации, в които разумът е безсилен – каквото и да избере, все ще е свързано със загуба на ценност. Класическият избор на Антигона по Софокъл (дали да умре, нарушавайки забраната на Креон, за да погребе брат си) и на Софи от известния роман на Стайрън (кое от двете си деца да даде за унищожение в концлагера) са примери за дилеми – всяко решение е свързано със сериозна загуба. Макар и в не такъв трагичен вариант, българският избор на 2 октомври може да бъде описан като логическа дилема: дали да се направи коалиция с откровено проруска партия като БСП, или пък с партия като ГЕРБ, срещу която има тежки съмнения (поради множество скандали и липса на адекватното им разследване) за корупция. И двете споменати партии не помагат за разумно решение на тази дилема.\n\nБСП имат на своя страна аргументът, че те участваха в правителство, което не се поддаде на изнудването на “Газпром”, изгони 70 руски дипломата и сериозно разплете македонския възел. Де факто България дори изпращаше оръжие на Украйна, въпреки уж “официалната позиция” за обратното. Но пък БСП не допринесе с нещо за тези решения, а точно обратното – направи ги по-трудни. Но стратегията на БСП в кампанията изглежда е да заприлича на “Възраждане” колкото се може повече (поне по украинския въпрос, но не само).\n\nВъпросът за лидера на ГЕРБ\n\nГЕРБ от своя страна пък са основно загрижени за продължаването на трудовия стаж на лидера си. Докато той е начело на ГЕРБ, няма как тази партия да скъса и с проблемните схеми от миналото си – от магистралите, през Капитан Андреево, та до хазарта и скандалите около Васил Божков. Иван Костов дори видя в ГЕРБ, воден от Борисов, връх на една пирамида на организираната престъпност. Разбира се, тук не става дума за една личност, но тя все пак е централна за цялостен модел на управление, отречен на три последователни избора през 2021 г. с доста добри аргументи. А новите избори не могат да „изперат“ нито тези аргументи, нито нечии репутации.\n\nВ една такава ситуация, в която разумът се натъква на парадокси и дилеми, мнозина всъщност биха си казали. “Абе, какво толкова ще му мислим – гласуваме там за някакво правителство, стига то да не ни откара извън ЕС и НАТО. Не ни трябват логици, трябват ни хора, които могат да сглобят отбор, да направят схема, да се разберат помежду си. То е ясно, че ще се и пооблажат, но важното е, че нещата ще вървят.”\n\nТочно заради такива разсъждения България е на този хал и все не можем да догоним другите. Вече и румънците стават непостижима цел за нас. Това е отмъщението на логиката.\n\nТози коментар изразява личното мнение на автора и може да не съвпада с позициите на Българската редакция и на ДВ като цяло.",
    "Ковид-19 в България...": "1884214\n\n188 са новите случаи на коронавирус в България при направени 1 261 теста през изминалото денонощие. 65,96% от новозаразените са лица, които не са ваксинирани, показват данните на Единния информационен портал към полунощ. Положителни проби са дали близо 14,9 процента от всички изследвани.\n\nПочиналите лица, при които е бил потвърден новият коронавирус, са общо 37 698. За последното денонощие един човек е загубил битката с болестта, като той не е бил ваксиниран.",
    "Greenpoint Logitics - зеленият превозвач на България": "Ако сте от хората, които предпочитат био продукти, бихме искали да Ви дадем повод за размисъл: какъв е смисълът да консумираме качествена, екологично чиста храна, ако тя е доставена със замърсяващ въздуха транспорт и по този начин замърсява дробовете ни? Да, губи се.\n\nА ако сте един от поне 5942-те производители на био продукти у нас (по данни на IFOAM Organics Europe), или фирма, ангажирала се да намали въглеродния си отпечатък, бихме искали също да се обърнем и към Вас: можете ли да наречете своя бизнес устойчив, ако превозвате чисти продукти с мръсни превозни средства? Да, отговорът е не.\n\n\"Много фирми, които създават екологично чисти продукти, започнаха да търсят решения, с които да завършат веригата си на доставки със зелен транспорт\", казва Цветанка Фратева, която е съсобственик и управител на Greenpoint Logistics. Тя и нейната компания дават решения именно за гореописаните ситуации - превоз на стоки с единствения у нас изцяло електрически автомобилен флот.\n\nИзточник: Изабел Янкова, Уайлд Пикчърс ЕООД\n\n\"Наскоро с мен се свърза фирма, която произвежда хранителни продукти от розово масло - чисти и сами по себе си уникални за българския пазар. Те поискаха да имат и такъв транспорт за стоката си\", казва още мениджърът. Тук е мястото да се каже, че преди да се захване с логистичния бизнес, тя работи от страната на клиента - организира транспорта като получател. Ето защо тя добре познава нуждите на клиентите, защото до съвсем скоро е търсила, а не предлага пренос на товари.\n\nНито спедитор, нито куриерска фирма\n\nФратева казва за компанията си, че тя не е нито спедиторска, нито куриерска, а е нещо по средата. \"Ние се явяваме подизпълнител на големите спедиторски фирми в разноса на стоки в последните километри до бизнес партньорите им\". В момента компанията работи с няколко ключови партньори като MW Logistika, DB Schenker, Delamode, cargo-partner, Despred, Bon Marine, Dimex, Werta, BNN, Bauzentrum, Maranata, Raben, NTZ, Freeline, Prosped и други.\n\nЗа да разберете по-лесно транспортните услуги на Greenpoint Logistics, си представете следната ситуация: голям камион с 20 тона товар от различно естествено (групаж) е изпратен към дестинация София, където десетки клиенти очакват своята стока. ТИР-ът се разтоварва в склад в покрайнините на града, защото поради транспортни, а и поради икономически причини не може да обикаля града и да разтоварва на адреси. Тук на помощ идва услугата на управляваната от Фратева компания - с пъргави зелени бусове тя може да достави почти всяка стока на до 100 км разстояние. Без никакви вредни газове.\n\n\"Има много други компании, но няма никоя с услуга като нашата. Тя е електрическа, безвредна, а чрез нея всяка фирма би могла много лесно и много бързо да даде своя принос за опазването на околната среда\", казва Цветанка Фратева. И то на същата цена, каквато струва традиционния транспорт.\n\n- Колите вече са пропътували 129 500 км без вредни емисии от старта през януари 2022 г. - С други думи, това означава 3 пъти да обиколиш Земята без CO2 - Greenpoint Logitics доставя до 150 адреса на ден, което е около 3000 на месец\n\nЗелена флотилия, пръсната из България\n\nНа разположение на клиентите на Greenpoint Logistics в момента са 28 лекотоварни автомобила Volkswagen e-Crafter - един от водещите модели в света на електрическия транспорт на стоки. Побира до 975 килограма полезно тегло, което предостатъчно за пазарната ниша, която завладява компанията. Освен това флотилията разполага с 3 автомобила на метан - като най-екологична (и в момента най-бързо поскъпваща) алтернатива.\n\nСтратегията на компанията е да разполага своите коли при партньорите си, чиито стоки вози. Така колите сутрин са заредени и готови за разноси с още по-голяма бързина и ефективност и без празни курсове. Към момента можете да засечете на пътя зелените превозни средства в градовете София, Пловдив Русе, Варна и Бургас. \"Виждам разрастването ни в индустриалните градове, където кипи бизнес - стартирайки от София, искаме да стъпим във всички големи индустриални зони\", споделя Фратева.\n\nСлед по-малко от година от старта на Greenpoint, плановете за растеж вече са реалност, а благодарение на партньори, присъединили се към зелената идея, мрежата от градове на картата на България, остава да се запълни с последните локации - Велико Търново и Стара Загора.\n\nЛогиката е ясна - там където има индустрия, ще има и какво да бъде пренасяно. В този ред на мисли мениджърът е хвърлил око и на румънската столица Букурещ, която се намира на само 60 км от българската граница и където, по думите й, индустрията е силно развита, както и нужната инфраструктура за електромобили.\n\nПопитана колко още ще расте автопарка на Greenpoint Logistics, Цветанка Фратева обяснява, че това зависи изцяло от спедициите, които ще им подадат ръка и бъдещите поръчки. Нейната формула за растеж е простичка: \"да си коректен като превозвач и да предлагат това, което можеш да изпълниш\". Виждането й е, че бизнесите трябва да се профилират и да работят заедно: \"Не може всяка фирма да изпълнява всякакви услуги - един е силен в международния транспорт, друг в крайната дистрибуция и всеки според уменията си има ниша, в която да се съсредоточи и да се усъвършенства\".\n\nЕто защо Greenpoint внимателно разработва своята ниша, като един признак затова е, че независимо докъде пътуват колите, те да се отличават в трафика. \"Много сме заложили на това как изглеждат превозните средства, а също така и шофьорите\". Освен зелени на цвят, бусовете са винаги чисти, а шофьорите - с униформи, спретнати, а визията им кореспондира с мисията и превозните средства.\n\nИзточник: Изабел Янкова, Уайлд Пикчърс ЕООД\n\nПревозвачът, който строи и фотоволтаични централи\n\nАко си спомним обаче началото на текста и примера с био продуктите, превозвани с дизелови камиони, няма как да не се замислим и върху следния казус: достатъчно зелени ли са зелените бусове, ако не се зареждат със зелен ток? Разбира се, отговорът е не. И тук Фратева намира нестандартно решение: да строи фотоволтаични мощности при партньорите си, където нощуват колите. \"Така оптимизираме - колата сутринта е напълно заредена със съхранена изцяло зелена слънчева енергия и готова за работа на мястото, от което получава работа\", обяснява тя.\n\nМениджърът обаче признава, че това не е лесно начинание от правна гледна точка - покривът е чужда собственост, което усложнява узаконяването на построените обекти. Ето защо тя мисли и за алтернативно решение - създаването на соларни навеси, които да покриват 4 паркоместа. Така хем конструкцията ще бъде лесна за изграждане и узаконяване, хем разходите по нея няма да бъдат твърде високи. Иначе казано, зеленият кръг ще бъде затворен.\n\nGreenpoint прави именно това в базата си, където вече основно зареждат бусовете - затваря кръга на зелената си идея и независимост и осигурява зелен ток за доставките на партньорите си и техните клиенти, до последния километър!",
    "\"Не са свободни и справедливи\". България осъди референдумите в Украйна пред ООН": "България осъди така наречените референдуми за присъединяване към Русия, които се провеждат в няколко украински области пред Общото събрание на ООН. Това съобщи БНР в неделя.\n\n77-ата годишна сесия на събранието се провежда в Ню Йорк САЩ, като на нея присъства и външният министър на Русия Сергей Лавров.\n\n\"България е сериозно обезпокоена от настоящата ескалация на конфликта и от частичната мобилизация, обявена в Руската федерация. Ние също така осъждаме референдумите, които се провеждат в окупираните украински територии. Считаме, че те не са свободни и справедливи и че те нямат обвързваща сила\", каза служебният министър на външните работи Николай Милков.\n\n\"Тази незаконна военна агресия, която се води от страна постоянна членка на Съвета за сигурност, не само подронва глобалната сигурност, но и създава опасност за целия международен ред, основан на правила\", добави той.\n\nПо-късно в неделя пред Националното радио служебният премиер Гълъб Донев също осъди руските референдуми и критикува мобилизацията в Русия, която по негови думи \"води до ескалация на напрежението и до това държавите в Европа и тези, които са близо до конфликта между Русия и Украйна, да нямат сигурност за това доколко военните действия ще продължат и с какъв интензитет ще са\".\n\n\"Едно такова действие на Русия е недопустимо, още повече, че тя е постоянен член на Съвета за сигурност на ООН и би трябвало да спазва стриктно Устава на ООН и да не сплашва с военна сила която и да било друга държава, което е пряко нарушаване на Устава на Организацията\", добави Донев.\n\nТой каза също, че ще свика Съвета за сигурност към министър-председателя през следващата седмица - \"предполагам в четвъртък, за да вземем конкретни решения и мерки и да сме готови за реакция\", каза той.\n\nНовината идва два дни след като президентът Румен Радев каза, че България няма да признае резултатите от референдумите и осъжда използването на ядрена реторика в днешно време, както и решението на Москва за частична мобилизация, защото то ще повиши интензитета на бойните действия.\n\nПрезидентът Радев, както и служебното правителство, назначено от него, са обвинявани, че заемат проруски позиции и опитват да върнат енергийната зависимост на България от \"Газпром\".",
    "Вижте какво приближава България": "© Plovdiv24.bg Жълт код за потенциално опасно време е обявено в 15 области на страната във вторник. Това показва справка в сайта на НИМХ. За някои области предупреждението за дъжд, за други за гръмотевици, а за трети – за силен вятър. Потенциално опасно се очаква да бъде времето във вторник във Видин, Монтана, Враца, Плевен, Ловеч, София-град, София област, Перник, Кюстендил, Благоевград, Смолян, Кърджали, Хасково, Ямбол и Бургас.\n\n\n\nНа места в Западна България явленията ще бъдат интензивни. Ще духа слаб до умерен юг-югозападен вятър. Преобладаващите минимални температури ще бъдат между 11° и 16°, в София - около 12°.\n\n\n\nОблачността ще се задържи значителна с превалявания, на повече места и по-интензивни след обяд и вечерта. Ще има и гръмотевици. Ще духа слаб, в Югоизточна България и на места северно от планините умерен до силен юг-югозападен вятър. Максималните температури ще бъдат между 21° и 26°, в София - около 22°. През нощта срещу сряда валежите ще спрат, а облачността ще намалее до ясно време.\n\n\n\nНад Черноморието облачността ще бъде предимно облачно, след обяд и вечерта на места с превалявания. Ще духа умерен, по южното крайбрежие временно силен юг-югозападен вятър. Максималните температури ще са между 23° и 26°. Температурата на морската вода е от 16° до 20°. Вълнението на морето ще бъде 2-3 бала.\n\n\n\nВ планините ще бъде със значителна облачност и валежи, на повече след обяд. Ще има и гръмотевици. Ще духа умерен и силен запад-югозападен вятър. Максималната температура на височина 1200 метра ще е около 16°, на 2000 метра - около 10°.\n\n\n\nВ сряда и четвъртък ще има променлива облачност, само на отделни места ще превали. Вятърът ще остане от югозапад, температурите ще се задържат сравнително високи, минималните между 12° и 17°, а максималните - между 23° и 28°.",
    "Politico: България спира ядрени санкции срещу Москва frognews.bg": "През уикенда Европейската комисия организира поредица от срещи с висши дипломати, за да чуе предложенията на страните-членки преди изготвянето на пакета, който се очаква да бъде представен тази седмица.\n\nПсевдореферендумите в 4-те украински територии, окупирани от Русия, и откриването на масов гроб с над 400 тела в град Изюм, убедиха много „гълъби“ в страните от ЕС, че са необходими нови мерки срещу Руси , посочва изданието.\n\nСпоред дипломати ядрената енергия едва ли ще бъде част от пакета, въпреки че Полша и балтийските страни са изготвили съвместно предложение по въпроса за първи път. Той включва целеви санкции срещу руската ядрена индустрия .\n\nЯдрената енергетика е ключов сектор във Франция, но и в България, която изнася електроенергия за Гърция и Западните Балкани, отбелязва Politico. Забраната изглежда проблематична най-вече заради трудностите, които може да създаде за поддръжката на ядрените централи, построени в България по време на комунизма.\n\nНай-важният фактор в призива за нови санкции е настояването на САЩ за механизъм за таван на цените за износа на руски петрол, договорен от страните от Г-7. Вашингтон иска този механизъм да бъде въведен до 5 декември, когато влиза в сила забраната за внос на руски суров петрол по море, казаха дипломати.\n\nЕдин от тях изтъква, че американците настояват компаниите да бъдат известени 90 дни по-рано за въвеждането на тавани върху цените. А Европа вече е закъсняла.\n\nНе липсва и съпротива срещу пределната цена на петрола. Тя иде най-вече от Кипър. Очаква се обаче поне тази точка да влезе в пакета и той да бъде финализиран на неформалната среща на европейските ръководители на 6 и 7 октомври в Прага.\n\nДвама от дипломатите твърдят, че пакетът ще включва и контрол върху вноса на диаманти, стоманени полуфабрикати, машини и химикали.\n\nНяколко държави, включително Холандия, предлагат санкции за лица, помагащи за заобикалянето на ограничителните мерки.",
    "България бе много близо до сензация срещу световните шампионки от Сърбия": "България бе много близо до сензация срещу световните шампионки от Сърбия\n\nБългария допусна втората си поредна загуба на Световното първенство по волейбол за жени в Нидерландия и Полша.\n\nВъв втората си среща от група \"С\" българките отстъпиха драматично с 2:3 (21:25, 25:22, 27:25, 21:25, 9:15) срещу световните шампионки от 2018 година и бронзов медалист от последните Олимпийски игри в Токио 2020 Сърбия, въпреки че водеха с 2:1 гейма.\n\nСелекционерът на българския отбор Лоренцо Мичели започна със състав: Лора Китипова, Елица Атанасийевич, Силвана Чаушева, Нася Димитрова, Мирослава Паскова, Мира Тодорова и либерото Мила Пашкулева.\n\nБългарските волейболистки поведоха на световните шампионки с 5:2 в началото на двубоя. \"Плавите\" обърнаха развоя на първата част след 5 поредни точки, последната дойде след отлична изява на Бранкица Михайлович - 6:8. Лоренце Мичели взе прекъсване за България. Националките изравниха при 10:10. Тиана Бошкович изведе Сърбия напред с 16:13. Лоренцо Мичели взе второто си прекъсване за първата част. Мираслава Паскова атакува от зона 4 по диагонала за 14:18. При 14:19 в игра за България се появиха Петя Баракова и Радостина Маринова. Ас на Мирослава Паскова - 16:19. Мира Тодорова атакува в центъра за 17:19. Националките намалиха до 19:20. Тияна Бошкович атакува безпроблемно от зона 4 - 19:21. Сърбия стигна до геймбол при 24:20. Силвана Чаушева намали до 21:24. Даниеле Сантарели взе прекъсване за \"репрезентацията\". Световните шампионки спечелиха първата част с 25:21\n\n16\n\nМирослава Паскова атакува успешно от зона 6 и равенство 3:3 в началото на втората част. Две поредни успешни атаки на Силвана Чаушева и България поведе с 5:3. Елица Атанасийевич атакува над двойна блокада за 7:6. мощна атака на Елица Атанасийевич и България поведе с 14:12. Мирослава Паскова атакува успешно от зона 4 за 15:15. Две поредни атаки на Силвана Чаушева и 19:17. Мира Тодорова направи 20:17 със страхотна единична блокада. Даниеле Сантарели взе прекъсване за Сърбия. ас на Мира Тодорова и 22:18. Даниеле Сантарели взе и второто си прекъсване. Тиана Бошкович атакува в аут и 23:20. Блокаут на Елица Атанасийевич изведе националките до геймбол при 24:21. Анна Бийелица отигра в атака за 24:22. Лоренцо Мичели взе прекъсване. Нася Димитрова атакува мощно в центъра и България спечели втората част с 25:22.\n\n16\n\nБългария поведе с 2:1 в началото на третата част след блокада на Лора Китипова. Елица Атанасийевич атакува мощно от зона 4 за 3:2. Националките успяха да запазят преднината си при 7:6. мощна атака на Мира Тодорова и 8:7. Нася Димитрова атакува от \"краче\" за 9:8. Страхотна единична блокада на Мира Тодорова и равенство при 12:12. Пайп на Елица Атанасийевич доведе до ново равенство 13:13. Националките успяха да поведат със 17:15. Лора Китипова пусна технично топката в полето на световните шампионки за 18:16. Българските волейболистки дръпнаха с 20:17. Даниеле Сантарели взе прекъсване за \"репрезентацията\". Елица Атанасийевич игра с блокадата за 21:18. Двоен блок спря атака на Силвана Чаушева и възстанови равенството при 21:21. Лоренцо Мичели взе прекъсване за националките. Мирослава Паскова изведе волейболистките ни до геймбол при 24:23. Сара Лазо успя да изравни при 24:24. \"Краче\" на Нася Димтрова и геймбол №3 за момичетата на лоренцо Мичели. Блокада спря атака на Елица Атанасийевич спря атака на Тияна Бошкович и България спечели третата част с 27:25.\n\n16\n\nОтлична атака на Силвана Чаушева даде преднина на България с 3:1 в началото на 4-ата част. Силвана Чаушева атакува по блокадата от зона 2 за 5:4. \"Плавите\" поведоха с 10:7, а Ларенцо Мичели взе прекъсване за България. Елица Атанасийевич отигра в атака над блокадата за 8:10. Единична блокада на Елица Атанасийевич - 10:10. Световните шампионки поведоха с 20:14. Лоренцо Мичели пусна в игра повечето ни резервни състезателки. Радостина Маринова намали до 15:20. Ас на Радостина Маринова 19:23. Двойна българска блокада и 20:23. Даниеле Сантарели върна в игра Тияна Бошкович. Мария Йорданова атакува успешно то зона 4 - 21:23. Даниеле Сантарели взе прекъсване за \"плавите\". Световните шампионки спечелиха 4-ата част с 25:21.\n\n16\n\nСветовните шампионки от Сърбия дръпнаха с 4:0 след атака на Анна Бийелица. Лоренцо Мичели взе прекъсване за България. \"Краче\" на Нася Димитрова донесе първата точка за България в тайбрека при 1:5. Силвана Чаушева успя да отиграе в атака - 2:5. Сръбската блокада заработи и \"репрезентацията\" поведе с 8:2. Мирослава Паскова атакува успешно по диагонала от зона 4 за 3:8. Единична блокада на Мира Тодорова - 4:8. Мирослава Паскова отигра отлично в атака - 5:9. Бианка Буша игра с блокадата и Сърбия поведе с 10:5. Елица Атанасийевич намали до 6:10. Ас на Бианка Буша и световните шампионки дръпнаха с 12:6. Лоренцо Мичели взе таймаут за България. Силвана Чаушева атакува от зона 6 за 7:12. Тияна Бошкович атакува в аут - 8:12. \"Краче\" на Нася Димитрова намали резултата до 9:12. Силвана Чаушева атакува в мрежата и Сърбия стигна до мачбол при 14:9. Саро Лозо донесе успеха на световните шампионки в тайбрека с 15:9 и в мача с 3:2 гейма.\n\n16\n\nНа 29 септември в следващата си среща от Световното първенство България ще играе срещу олимпийските шампионки от Токио 2020 и бронзов медалист от Мондиал 2018 САЩ.\n\n16\n\nНай-резултатна за България стана Силвана Чоаушева с 18 точки (1 ас). Капитанът Елица Атанасийевич добави още 17 точки (2 блока).\n\n16\n\nМира Тодорова се отличи с 13 точки (3 аса, 4 блока). Мирослава Паскова записа 12 точки (2 аса), а Нася Димитрова 10 точки (2 блока).\n\n16\n\nЗа Сърбия с 26 точки завърши Бианка Буша (2 аса, 4 блока). Тияна Бошкович добави 22 точки.\n\n16\n\nСара Лозо добави още 16 точки (1 ас).\n\n16\n\nБЪЛГАРИЯ - СЪРБИЯ 2:3 (21:25, 25:22, 27:25, 21:25, 9:15)\n\nБЪЛГАРИЯ: Лора Китипова 3, Силвана Чаушева 18, Елица Атанасийевич 17, Мирослава Паскова 12, Нася Димитрова 10, Мира Тодорова 13 - Мила Пашкулева-либеро (Радостина Маринова 5, Мария Йорданова 1, Петя Баракова 1, Гергана Димитрова)\n\nСтарши треньор: ЛОРЕНЦО МИЧЕЛИ\n\nСЪРБИЯ: Сладжана Миркович 4, Тияна Бошкович 22, Бранкица Михайлович 7, Бианка Буша 26, Мина Попович 2, Йована Стеванович 8 - Теодора Пушич-либеро (Ана Бийелица 7, Мая Алексич 5, Бояна Дърча, Катарина Лазович, Сара Лозо 16)\n\nСтарши треньор: ДАНИЕЛЕ САНТАРЕЛИ.\n\nГледайте спорт на MAX с най-вълнуващите двубои от волейболното Световното първенство 2022, на живо, в ефира на MAX Sport.",
    "Един от първите закони, които „Изправи се, България“ ще внесе в следващия парламент, ще е свързан с реформата във водния сектор": "Един от първите закони, които „Изправи се, България“ ще внесе в следващия парламент, ще е свързан с реформата във водния сектор. Това каза на среща със симпатизанти в Разград лидерът на партията Мая Манолова.\n\nТя обясни, че от партията са присъствали на общественото обсъждане в КЕВР и са възразили срещу повишението на цената на ВиК услугата в Разград, решението е атакувано и пред прокуратурата. Лидерът на „Изправи се, България“ призовава ръководството на „Водоснабдяване – Дунав“ в Разград да не се възползва от решението на КЕВР, а да отложи увеличението за края на отоплителния сезон. Манолова каза още, че част от т.нар. „спасителен план“ на партията е всеки член на домакинство, от дете до възрастен да може да ползва по 3 кубика вода на фиксирана цена от 2 лв.\n\nМая Манолова беше в Разград, за да подкрепи кандидатдепутатската листа и водача й Симеон Изворов. Той посочи, че не дава празни илюзии и неизпълними обещания, а целите си ще постигне с ясна посока, с решителност, постоянство и без страх.",
    "БТА :: За миналата година България има 1% ръст на развитие на иновациите, докато Сърбия и Гърция": "За миналата година България отбелязва един процент ръст на развитие на иновациите. За сравнение Сърбия и Гърция бележат осем процента ръст в иновациите. Смятаме, че българската иновационна екосистема има своя потенциал и своя ресурс за развитие. Това каза Моника Станишева, член на Управителния съвет на Българския иновационен форум (БИФ), по чиято инициатива в София Тех Парк бе представена Новата европейска иновационна програма.\n\nВ рамките на инициативата, реализирана съвместно с Изпълнителна агенция за насърчаване на малките и средните предприятия, десетки иноватори, инвеститори, финансови институции, стартъп проекти, представители на бизнеса, науката, политиката и гражданското общество дебатираха за развитието на иновативната екосистема у нас.\n\nСтанишева постави във фокуса на дискусията необходимостта от план за ускорено развитие на иновациите в България. Иновациите проектират успешното бъдеще, добави тя и отбеляза, че в бъдеще светът ще се дели на нации, които развиват върхови технологии, и такива, които ги консумират.\n\nНие виждаме себе си като общност от визионери, ентусиасти, иноватори, оптимисти, която работи за интегрирана екосистема в България, такава екосистема, която създава възможности за добрите идеи да се развиват, за стартъпите да се учат, за иноваторите да намират финансиране и най-важното да растат глобално, каза тя.\n\nПо думите и стартът е бил поставен през март 2022 г., когато еврокомисар Мария Габриел е събрала 40 представители на иновативната екосистема на откровен разговор за това какво е нужно и какво пречи на различните членове на екосистемата в България да се развиват и да растат по-бързо и по-успешно.\n\nСтана ясно, че основните проблеми са на първо място достъп до финансирането, посочи Станишева и уточни, че пари има, но е необходима по-добра интеграция на университети и индустрия. По думите й БИФ е платформа, която свързва, информира и подпомага сътрудничеството между отделните елементи на екосистемата у нас.\n\nПо време на събитието бяха представени и редица вдъхновяващи примери на иновативни компании. Анджела Иванова, съосновател на LAM’ON, представи опита на стартъп компанията, която премахва пластмасата от печатарския бизнес. Ние сме една от малкото компании, които получихме инвестиция от европейския акселератор, посочи Иванова. Тя заяви, че вече имат подкрепата и изпълняват програма за развитие на собствено производство тук в страната и в момента очакват своите машини. Продуктите ни вече са патентовани, сертифицирани с най-висок процент екологичност, добави тя. Към продуктите вече имало интерес от Япония. Милена Терзиева, която е на 18 години, представи опита на Solar Stickеrs. Терзиева заяви, че самите стикери променят цвета си и алармират хората за опасността от прекомерна консумация на пластмаса с пиенето на вода, вследствие нагряването на пластмасовата бутилка.",
    "Най-сетне България и Румъния се разбраха за Дунав мост ІІІ": "България и Румъния се договориха най-накрая за третия мост над река Дунав. Инфраструктурното съоръжение ще бъде изградено при Русе – Гюргево, където е и първият Дунав мост и така бе планирано, но досега двете държави не можеха да се разберат окончателно за мястото. За целта ще бъде подписано споразумение между двете държави.\n\nВ друг документ те ще регламентират ангажиментите на двете държави за изпълнението на проекта Fast Danube и създаването на съвместно дружество за управление на дейностите по проекта. За това се договориха вицепремиерите на двете страни Христо Алексиев и Сорин Гриндияну на среща в Букурещ, съобщи Министерството на транспорта и съобщенията в понеделник.\n\nСлужебният вицепремиер Алексиев е в румънската столица като ръководител на българската делегация в Конференцията на пълномощните представители на Международния съюз по далекосъобщения към ООН.\n\nДвете споразумения с ясни задачи и конкретни срокове за изпълнение на различните етапи ще бъдат подписани в най-скоро време, се казва в съобщението.\n\nХристо Алексиев и Сорин Гриндияну са на едно мнение, че строителството на нови мостове, удълбочаването на Дунав, фериботната свързаност и подобреното преминаване през граничните пунктове, трябва да бъдат разглеждани като един общ стратегически приоритет с няколко проекта в него.\n\nВицепремиерът Алексиев постави пред своя колега и въпроса за модернизацията на жп участъка Крайова - Калафат, който е продължение на жп линията от Дунав мост ІІ в румънска територия.\n\nВ средата на октомври двамата вицепремиери планират обща среща в Брюксел, на която ще представят заедно проект за финансиране на следващата фаза от Fast Danube и Дунав мост ІІІ.\n\nХристо Алексиев и Сорин Гриндияну потвърдиха желанието си, успоредно с постигнатото споразумение за третия мост над Дунав, да работят и по останалите проекти за изграждане на мостове между двете държави, съгласно подписаното споразумение от 2019 г.",
    "Иван Костов: Влиянието на Путин в България е в упадък": "Бившият премиер на България /1997- 2001 г./ Иван Костов представи тази вечер книгата си \"Политиката отвътре\".\n\n\"Тази книга е моето политическо завещание\", приизна Костов пред препълнената Зала 3 на НДК.\n\nВ словото си бившия премиер констатира, че влиянието на Путин в България е в упадък. Шеговито дъпълни, че вероятно ще се намери българин, който да се радва, ако руския президент използва ядрено оръжие, но и в други страни ще се намерят такъв, така че не \"бива да си посипваме главите с пепел\".\n\nКостов упрекна Брюксел и големите европейски лидери, че са пренебрегнали мнението на източноевропейците, когато още от 2008 г. и после през 2013-та са предупреждавали за вредното лияние на Путин. \"Никой не ни чу!\" и сега Европейския съюз харчи милиарди, за да се противопостави на руската имперска политика.\n\nГолемият въпрос за него е кога ще се сплоти демократичната общност, защото тя хаби много енергия във вътрешни раздори. \"Няма лидери\", заключи Костов и добави, че те трябва да се излъчат с натиск отдолу.\n\nГледайте премиерата на новата книга на бившия премиер Иван Костов \"Политиката отвътре\" от Зала 3 на НДК.",
    "Цветан Цветанов: Позицията на България за частичната мобилизация в Русия е закъсняла": "\"Ние не виждаме нищо, което да се случва през последните месеци, което да бъде с много ясно позициониране на страната ни и изпълняване на ангажиментите ни към НАТО и ЕС\". Това каза по БНТ лидер на \"Републиканци за България\" Цветан Цветанов. Той определи позицията на българското правителство и президент след частичната мобилизация в Русия като закъсняла. Според него е трябвало незабавно да се свика съвет по сигурността към МС.\n\nТой подчерта, че предвид случващото се в Русия, службите у нас трябва да очакват миграционен натиск от хора, бягащи от мобилизацията и предупреди, че заедно с тях, у нас могат да бъдат внедрени и агенти.\n\n\"Сега трябва да очакваме такъв натиск от Русия и службите да си свършат работата много добре, защото могат да бъдат внедрени хора от паравоенни формирования, или хора, които да провокират напрежение. Тези, които бягат от Русия, трябва да получат хуманитарен статут, но да отговарят на условията за това\", заяви Цветанов.\n\nЦветан Цветанов изрази мнение, че България е станала 100% зависима от Русия към края на 2020 г., при реализирането на „Турски поток“. Той попита защо страната ни се отказала в този период от 1 млрд. и 350 млн. лв., които са щели да дойдат по стария газопровод, който е идвал от Украйна и припомни, че договорът е бил до 2029 г.\n\n\"Ние сме част от това което се случва днес в Украйна, защото ако нямаше \"Турски поток\" и \"Северен поток\", Русия нямаше да си позволи това, което прави днес, защото основният ѝ приход е от енергийните ресурси, които тя изнася\", допълни той.",
    "Подвариантът на \"Омикрон\" - \"Кентавър\", вече е в България": "6372 Снимка: Getty Images\n\nПодвариантът на Омирон \"Кентавър\" /ВА.2.75/ вече е в България, съобщиха на сайта на Националния център по заразни и паразитни болести /НЦЗПБ/.\n\nВ НЦЗПБ чрез целогеномно секвениране от ново поколение успешно са анализирани 82 клинични проби със SARS-CoV-2. Пробите са взети от пациенти с COVID-19 в периода 02.08-02.09.2022 г. и са изпратени от 17 различни лечебни заведения от 16 области на страната.\n\nЗа първи път в България е установен подвариант на \"Омикрон\" ВА.2.75 (подвариант на линията BA.2), който изглежда, че се разпространява по-бързо от подвариант BA.5. Световната здравна организация (СЗО) класифицира BA.2.75 като \"вариант на тревожност под наблюдение\" - variant of concern lineages under monitoring (VOC-LUM), посочват от НЦЗПБ.\n\nПри всички 82 клинични проби е установен вирусен вариант \"Омикрон\". Съотношението на подвариантите на \"Омикрон\" е както следва: BA.2.75 (2.4%), BA.4.x (3.7%), BA.5.x (72.0%) и BE.x/BF.x, които са подвариант на BA.5 (22.0%).\n\nЕто и таблицата на НЦЗПБ с разпространение на вариантите на SARS-CoV-2 в различни области на страната:\n\nТаблица: НЦЗПБ\n\nПровежда се допълнително епидемиологично проучване, уточняват от НЦЗПБ.\n\nНЦЗПБ продължава да наблюдава разпространението на SARS-CoV-2 в страната с акцент за търсене на варианти с ускорено разпространение, променена вирулентност и имуногенност, които са с повишено значение за общественото здраве.",
    "Износът на България за Бавария надхвърля рекордните 1 млрд. евро": "Износът на български стоки за федерална провинция Бавария през 2021 г. надхвърли 1 млрд. евро, което е рекорд в двустранния стокообмен. Това стана ясно по време на среща между министъра на икономиката и индустрията Никола Стоянов и държавния министър по федералните въпроси и медиите и началник на Баварската държавна канцелария Флориан Херман.\n\nПо време на разговора държавният министър Флориан Херман сподели задоволство от традиционно отличното партньорство между България и Бавария на икономическо и политическо равнище. Бавария е водещ инвестиционен партньор на България с редица успешни примери в областта на машиностроенето, производството на компоненти за автомобилната индустрия, ИКТ и др.\n\n\"Добрите резултати, които отчитаме ни амбицират да постигаме още по-високи цели в търговско-икономическите ни отношения\", подчерта министър Стоянов. Той запозна германския си колега с предстоящите му срещи с потенциални инвеститори от Бавария като двамата се договориха да насърчават инвестиционните процеси на федерално и държавно ниво.\n\n\"Страната ни се стреми да привлича не просто нови инвестиции, а такива, които ще дадат добавена стойност за икономиката ни, ще стимулират ръста на доходите и уменията на служителите\", обясни Никола Стоянов.\n\nБългария и Бавария да обменят опит в областта на информационните и комуникационните технологии, бе договорено по време на срещата. Бавария, като водещата германска провинция в областта на иновациите и високите технологии, през 2019 г. обяви инвестиционен план, озаглавен \"Hightech Agenda Bayern\", посредством който провинцията инвестира бюджет от близо 3.5 млрд. евро в създаването на центрове по компетенции. Те се ситуират в различни баварски градове с фокус развитието на елементи на високите технологии - изкуствен интелект, чисти технологии, квантови компютри, космически технологии, подкрепа на стартиращи предприятия и др.\n\nЦентровете ще работят за създаването на иновации, предназначени за индустрията и бизнеса. Двамата министри се обединиха около тезата, че успешният опит на Бавария в областта на осъществяване на връзката наука-бизнес би могъл да бъде заимстван в България по линия на създаване на нови партньорства с Българската академия на науките (БАН), университетите и бизнеса.\n\n\"България получи сериозно внимание на най-голямата конференция за предприемачество, иновации, ИТ и дигитализация, която се провежда в Мюнхен – \"Bits&Pretzels\", именно заради подготвените си кадри и постигнатите резултати в сектора\", подчерта министър Стоянов.\n\nПо думите му страната ни може да предложи много не само като дестинация за инвестиции, но и при партньорство между български и баварски компании в областта на ИКТ сектора, иновациите и дигитализацията.\n\n\"България и Бавария могат да си партнират при насърчаване на тези бизнес контакти, особено с оглед поредицата от кризи, пред които сме изправени\", каза още българският министър.\n\nПриоритет за министър Стоянов е и максимално бързото активизиране на постоянната междуправителствена комисия България-Бавария, която да ускори партнирането между Бавария и България в сферите от взаимен интерес. Интерес представлява потенциалното партниране между български и баварски компании в общи наднационални проекти на ЕС ниво, стана ясно още по време на разговора.\n\nНа срещата, която се проведе днес в Баварската държавна канцелария в Мюнхен, присъстваха и генералният консул на РБ в Мюнхен Драгомир Димитров и ръководителят на Службата по търговско-икономически въпроси-Мюнхен Стефан Йонков.",
    "Корнелия Нинова: България не бива да бъде въвличана във военния конфликт": "Най-важно е да преведем страната през идващата зима\n\nПо думите ѝ в момента не трябва да се дават пари за нови самолети\n\n“Имаме много ясен план и съм загрижена за това, че колегите от другите партии не предлагат конкретни мерки. Говори се в кампанията общо с пожелания и лозунги, но няма конкретика. Ние предлагаме няколко важни неща още през октомври със стартирането на парламента да станат факт. За да осигурим зимата по-спокойно на българските граждани - таван на цените на газ, парно и вода.” Това заяви лидерът на БСП Корнелия Нинова в предаването „120 минути“ по bTV.\n\nНинова коментира, че с наложения мораториум на цената на тока през миналата зимата се е помогнало на много семейства. „Тогава бяхме много атакувани като партия. Успяхме да го наложим в правителството. В момента половин Европа върви към таван на цените на различни енергоносители. Изземване свръхпечалбите на енергийните дружества също вече става европейска политика. Тези свръхпечалби бяха взети от държавните дружества и отидоха във Фонда за енергийна сигурност. Оттам подкрепихме икономиката и домакинствата. Смятаме, че тази политика трябва да продължи\" , добави тя за част от мерките на БСП в подкрепа на българските семейства.\n\n„Ние предлагаме доста сериозен социален пакет- преизчисление на пенсии, увеличение на вдовишки надбавки, безплатни лекарства и учебници за деца, както и увеличение на минималната работна заплата. Парите могат да дойдат от няколко източника- работеща икономика, потребление и инвестиции. Но, за да има работеща икономика, трябва държавата да застане до фирмите и да ги подкрепи, както го правихме досега. Разбира се, и съкращаване на ненужни разходи. Служебният кабинет онзи ден прие един инвестиционен разход от близо 2 млрд. за закупуване на нови 8 самолета F-16. Абсолютно излишно е в момента. Тези пари ни трябват за социални политики, за да преведем народа си през тежката зима. В момента пари за нови самолети, които ще дойдат незнайно кога, не трябва да се дават“, добави лидерът на БСП за социалните приоритети и предложения на партията.\n\nНинова обясни, че предлагания от левицата пакет социални мерки е на стойност около 3 млрд. лева и добави, че само преизчисляването на пенсиите варира около 1.5 милиарда. „За данъците в нашата програма предлагаме необлагаем минимум, който да е прага на бедност. Досега в правителството въведохме необлагаемия минимум- 600 лева за млади семейства с едно дете и 1200, ако имаш две деца и работиш са ти необлагаема сума. 200-те лева ваучери за храна са необлагаема сума. Това е малката стъпка, сега предлагаме по-голяма. Необлагаем минимум от 504 лева“, обобщи тя по отношение на предложенията, свързани с необлагаем минимум.\n\nТя бе категорична, че когато редовното правителство си е тръгнало, в бюджета е имало близо 9 млрд. лв, както и 1.5 млрд. излишък. „Ако бюджетът се изпълнява така, както сме го заложили – ще има достатъчно пари за социални политики“, посочи лидерът на българските социалисти.\n\n„Мобилизацията ескалира конфликта и увеличава рисковете от задълбочаване последиците от войната: икономически, социални и енергийни .Хората са разединени. Мисля, че има обединителна теза- двете страни да спрат военните действия и да се премине към преговори. Това е единствения добър изход за Европа, света и България. Винаги е възможно, стига да има воля. Ние заявяваме още, че България трябва да положим всички усилия да не става участник във военния конфликт. Санкциите не дават очаквания резултат, виждаме го и исторически. Санкциите и контрасанкциите вредят повече на нас, отколкото на Русия. Ние имаме принципна и последователна позиция против санкциите“, заяви Корнелия Нинова по отношение на конфликта в Украйна.\n\nПо думите ѝ, редовното правителство е постигнало дерогация за доставките на петрол и това трябва да продължи. „Ако и по отношение на петрола наложим ембарго и нямаме алтернатива – ще стане много тежко на българския пазар, икономика и домакинства. На първо място поставяме въпроса как едно решение се отразява на България, българската икономика и на българските семейства. Бихме гласували против санкциите, защото така ще защитим България и българския интерес. Ако се стигне до там, ще убеждаваме коалиционните партньори и ще ги питаме кое е по-важно- санкциите или българският народ да не стои на тъмно и студено през зимата? Ние имахме спорове и по отношение износа на оръжия за Украйна. В крайна сметка седнахме и решихме България да не изнася оръжия за там, а да оказва само хуманитарна помощ. Направихме всичко по силите си в нашето правителство- приехме бежанци от Украйна ,осигурихме им подслон и храна. Подкрепяме всички хора, които бягат от войната обобщи тя позицията на левицата.\n\nЛидерът на БСП заяви, че социалистите показват това, което са свършили през 7-те месеца, когато са били част от редовното правителство. „Предлагаме конкретни решения как да изведем България от кризата. Наблюдава се и връщане на наши избиратели, които преди това са гласували за ПП или ИТН. Когато Кирил Петков еднолично взе решение да изгони 70-те руски дипломати – ние се произнесохме. Тогава водехме преговори за ново правителство и казахме – ново правителство да, но без Кирил Петков и нищо не се е променило“, обобщи тя.\n\nВ заключение Корнелия Нинова заяви, че за БСП е най-важно в момента инфлацията, цените, доходите, бедността и неравенствата да бъдат решени като проблеми. „И да преведем България през тази зима най-вече с помощ за семействата“, завърши тя.",
    "Лошо! ЦРУ потвърди отровна новина за България": "“С 410 души на ден, или със 17 души на всеки час намалява населението на България. На всеки 3 минути страната ни губи по един човек.\n\nСпоред сайта на ЦРУ България е на първо място в света, сред 230 страни, по намаляване на населението.” Това съобщи директорът на Демографския институт към БАНИ акад. Петър Иванов\n\nУченият припомни, че от 9 млн. население вече сме 6,8 млн. души, според проучване на ООН от юли тази година. Същото проучване казва, че към 2050 г. България ще загуби една четвърт от населението си. Прогнозите на Световната банка пък сочат, че през 2050 г. ще сме само 4,5 млн. души.\n\nПредварителните данни от преброяването на населението, което се проведе през есента на 2021 г. показаха, че населението в България е 6,5 млн. души.\n\nТой обясни, че българите, които живеят зад граница са около 2,5 млн. души и че всяка година страната ни напускат около 60 000 от сънародниците ни.\n\nДанните на НСИ показват, че за три десетилетия населението на България се е стопило с 1,5 млн. души.\n\nПродължителността на живот у нас е средно 71,4 г. при 80 г. в европейските страни. На практика всеки месец изчезва по едно българско село. Ако демографската тенденция не бъде променена, не след дълго в страната ще живеят огромно количество пенсионери и малцинство работещи.",
    "НАТО разполага отбранителна група в България": "До няколко седмици Италия ще поеме командването на многонационалната бойна група, която ще бъде разположена на наша територия. Тя е част от четирите нови батальона, които НАТО разполага по Източния си фланг.\n\nВоенни сили от различни националности и под италианско командване съвсем скоро ще подпомагат сигурността ни.\n\n„Нормалният състав на такава група е между 800 и 1 000 души, с всички възможни въоръжения, които са необходими за самостоятелни действия на такава тактическа група. Тя е под командването на НАТО”, посочи военният експерт Велизар Шаламанов.\n\n„Допълнително към България и Италия ще бъдат привлечени Черна гора, Албания, САЩ, Гърция, Турция ще действа от нейната територия”, коментира служебният министър на отбраната Димитър Стоянов.\n\n„Най-важният елемент, е че тази многонационална бойна група разполага с всички средства за командване, управление и разузнаване”, каза още Шаламанов.\n\nПреди няколко месеца НАТО реши да разположи допълнителни бойни групи на няколко точки по Източния си фланг с цел той да бъде подсилен.\n\n„Нека не забравяме, че тази батальонна бойна група идва малко късно, в сравнение с тези в трите балтийски държави и в Полша. Очакването е много бързо да се върви и към предно разполагане на многонационална бригада”, уточни още военният експерт.\n\nИ макар пряка заплаха за страната ни в момента да няма, има редица рискове. „Всеки един сигнал, който постъпва при нас, се анализира много внимателно. Безпокойството, разбира се, живее във всички нас”, смята вицепрезидентът Илияна Йотова.\n\nНуждата от многонационалните бойни групи експертите виждат още повече след обявената частична мобилизация от президента на Руската федерация Владимир Путин и заплахата за използване на ядрени оръжия.\n\n„Никой не би могъл да предскаже до каква ескалация би могло да се стигне, при положение, че някой първи използва, макар и така нареченото тактическо ядрено оръжие, защото със сигурност ще има ответна реакция. Не е тайна, че Пентагонът и САЩ имат разработени планове за случаи на превеждане в най-висока степен на бойна готовност на руските ядрени сили”, обясни ген. Димо Гяуров.",
    "Вносът на дърва от България спрял, Гърция видя голямо поскъпване": "Липсата на дървесина за огрев доведе до голям скок на цените в Гърция, съобщи БНР.\n\n\n\nГърция не може да покрие търсенето на вътрешния пазар. До този момент страната разчиташе на вноса от България.\n\n\n\nТърговци на едро обясняват, че този внос е бил прекратен.\n\nОбясняват, че у нас две фирми имат монопол над търговията и продават на много висока цена.Голямо е търсенето в Северна Гърция. Правителството в Гърция започна действия по темата.Раздават се безплатно дърва на жителите във високите региони. Очаква се и таван на цените.Предстои диалог по темата.",
    "България U20 взе реванш от Белгия и грабна бронза на Евроволей 2022": "България U20 взе реванш от Белгия и грабна бронза на Евроволей 2022\n\nНационалният отбор по волейбол на България за младежи до 20 години спечели бронзовите медали на Европейското първенство в Италия.\n\n25\n\nМомчетата на селекционера Мартин Стоев взеха реванш и надиграха връстниците си от Белгия с 3:1 (25:17, 25:19, 19:25, 25:17) в малкия финал на турнира, игран тази вечер в зала \"Палацето дело Спорт Корадо Рома\" в Монтесилвано.\n\n25\n\nТака младите \"лъвове\" завършиха шампионата с отличие, като направиха крачка напред в сравнение с европейското първенство през 2020-а, когато останаха на 4-о място.\n\nПо-късно тази вечер от 21,00 часа е големият финал за титлата между домакините от Италия и Полша.\n\nМартин Стоев: Благодаря на момчетата! Ангажиментът ми приключи\n\nСрещата ще бъде давана пряко по телевизия B1B.box.\n\n25\n\nНачалото на първия гейм беше отлично за българските момчета, които бързо поведоха с 4:0 след серия от сервиси на разпределителя Стоил Палев и много добра игра на блокада. Въпреки прекъсването за треньора на Белгия Крис Ейкманс, България запази преднината си до 8:3 след бърза атака през центъра на Лазар Бучков. Преднината на младите \"лъвове\" дори нарасна до 11:5 след успешна блокада на Ивайло Дамянов. Белгийците върнаха три точки за 11:8 след грешка на българите и две блокади на Ленерт Белерт и Яспер Верхаме, което накара Мартин Стоев да поиска тайм-аут. Разликата отново нарасна до 15:10 след контра блок-аут на Александър Николов и грешка на Базил Дермо. Предимството на България стана 19:13 след две отлични атаки на Георги Татаров, а след това 22:14 след грешка на Белерт и силен ас на Венислав Антов. В крайна сметка България спокойно спечели гейма с 25:17 след нова атака на Алекс Николов.\n\n25\n\nВтората част тръгна много равностойно, но постепенно България успя да дръпне с 12:9 при сервис на Лазар Бучков. Постепенно разликата нарасна до 16:12 след отлична блокада на Ивайло Дамянов и силна контра на Алекс Николов, а след това до 19:13 след атака-пайп на Георги Татаров и блок на Алекс Николов. Българските младежи успяха да запазят предимството си и затвориха гейма в своя полза при 25:19 след атака в аут на белгийците.\n\n25\n\nТретата част стартира малко по-добре за Белгия, която поведе с 4:1 след няколко грешки на българските момчета. Постепенно младите \"лъвове\" успяха да изравнят при 8:8 след отлична атака на Венислав Антов и грешка на Яспер Верхаме. Равенството се запази до 10:10, след което белгийските младежи дръпнаха отново с 12:10 след две отлични изяви на капитана Фере Регерс. Това накара Мартин Стоев да поиска тайм-аут. България съумя отново да стигне до равенство при 15:15 след ас тип \"чекмедже\" на Георги Татаров и страхотна контра на втория разпределител Симеон Николов, който влезе като резерва. Белгийците за пореден път поведоха с 18:15 след силни изяви на Регерс и Верхаме. Въпреки усилията на българите и второто прекъсване за Мартин Стоев, разликата стана 22:17 след контра блок-аут на Йипе Шрьовен. Белгия без проблеми спечели гейма с 25:19 и намали изоставането си на 1:2.\n\n25\n\nВ началото на четвъртия гейм България бързо поведе с 3:0 след две силни атаки на Алекс Николов, но Белгия веднага изравни при 3:3 след няколко грешки на българите при сервис на Яспер Верхаме. Играта продължи точка за точка до 7:7, след което младите \"лъвове\" дръпнаха с 10:7 след атака от втора линия на Алекс Николов и грешки на Фере Регерс и Сиетсе Де Бруйн. Въпреки тайм-аута за треньора на Белгия Крис Ейкманс, разликата се запази и дори нарасна до 13:9 след контра през центъра на Борис Начев, който влезе в игра малко по-рано през гейма. Белгия върна две точки за 13:11 след грешки на българските момчета. За пореден път играта продължи точка за точка до 17:14, след което последва контра на Алекс Николов и 18:14. Преднината на България стана 20:15 след нова блокада на Алекс Николов, след което спокойно спечели гейма с 25:17 след силна атака на Венислав Антов, а с това мача с 3:1 и бронзовите медали.\n\n25\n\nНай-полезен за България бе капитанът Александър Николов с 20 точки (3 блока, 44% успеваемост в атака и 57% позитивно посрещане) за победата. Венислав Антов (1 блок, 1 ас и 34% успеваемост в атака) и Георги Татаров (2 блока, 1 ас, 43% успеваемост в атака и 43% позитивно посрещане) добавиха 14 и 13 точки за успеха.\n\n25\n\nЗа тима на Белгия Фере Регерс бе над всички с 23 точки (1 блок, 39% успеваемост в атака и 45% позитивно посрещане), но и неговите усилия не бяха достатъчни за победа.\n\n25\n\nБЪЛГАРИЯ - БЕЛГИЯ 3:1 (25:17, 25:19, 19:25, 25:17)\n\nБЪЛГАРИЯ: Стоил Палев 2, Венислав Антов 14, Георги Татаров 13, Александър Николов 20, Лазар Бучков 3, Ивайло Дамянов 5 - Георги Митов-либеро (Симеон Николов 1, Владимир Гърков, Борис Начев 1, Ерик Стоев, Калоян Ботев-либеро)\n\nСтарши треньор: МАРТИН СТОЕВ\n\nБЕЛГИЯ: Тийл Ван Луверен 5, Базил Дермо 5, Фере Регерс 23, Ленер Белерт 1, Яспер Верхаме 6, Симон Лука Влахович 1 - Кобе Вервимп-либеро (Йипе Шрьовен 11, Сиетсе Де Бруйн 3, Робе Понзеле, Матис Вервимп)\n\nСтарши треньор: КРИС ЕЙКМАНС.\n\nСнимки: CEV.EU\n\nГледайте спорт на MAX с най-вълнуващите двубои от волейболното Световното първенство 2022, на живо, в ефира на MAX Sport.",
    "България изостава от ЕС в осигуряване на газови запаси за зимата": "© Reuters\n\nБългария най-вероятно няма да успее да постигне минималната цел на ЕС да запълни до 80 процента газовото си хранилище до началото на отоплителния сезон, който в ЕС започва на 1 октомври.\n\nПо данни на браншовата организация \"Газова инфраструктура Европа\" (Gas Infrastructure Europe) хранилището в \"Чирен\" е запълнено до 73.11%. Официално държавите от ЕС имат срок до края на октомври да си осигурят зимни запаси, но всички вече го направиха с изключение на Австрия, България, Унгария и Латвия.\n\nСредната запълняемост на подземните газови хранилища в ЕС достигна 87.4%, като в Португалия тя е 100%, а в Полша, Дания, Франция, Германия и Швеция е над 90%.\n\nОт европейските ни съседи газохранилище има само в Румъния и то е пълно до 83.6%\n\nСредно в ЕС целта от 80% беше постигната още в края на август.\n\nнай-сериозно е изоставането в Латвия, където газохранилището е пълно до половината. Унгария е в сходна позиция с България - 71.7%, а Австрия е достигнала запълняемост от 76.9%.\n\nСпоред \"Газова инфраструктура Европа\" темпото на насищане с газ на \"Чирен\" е под половин процент дневно, така че началото на отоплителния сезон няма да бъде посрещнато с готови запаси, но европейската цел за края на октомври може да бъде и изпълнена.\n\nЕС реши да задължи националните власти да поддържат газови запаси в подземните газохранилища в 22-те държави, които разполагат с такива, за да намалят енергийната зависимост от Русия и да се подсигурят при очакваното окончателно спиране на руските доставки за Европа.\n\nТази есен газохранилищата в ЕС трябва да се запълнят поне до 80%, а от следващата - до 90%. Държавите, които не разполагат със собствени хранилища, трябва да резервират обеми в тези на съседите си, като им плащат за съхраняването и си осигурят в тях поне 25% от годишното потребление на природен газ.\n\nЗапасяването с газ става задължително, 80% резерв до октомври\n\nГазохранилището в \"Чирен\" е едно от малките в ЕС. То има обем от 550 млн. куб. м. газ годишно при разходвани около 3 млрд. куб. м. от българските потребители.\n\nЕС гледа на газохранилищата като на един от инструментите за гарантиране на сигурността на газовите доставки, наред с диверсификацията на източниците.",
    "Как стюард спаси мъжа, пресякъл бул. „България“ по време на рали": "Мъж оцеля по чудо след като се опита да пресече с кучето си булевард \"България\" по време на рали.\n\nВ събота 50 от най-бързите пистови пилоти у нас се състезаваха на пътния възел под квартал „Бояна“. По време на състезанието мъж на средна възраст опитва да премине пътното платно заедно с кучето си и с напитка в ръка.\n\n„Един недобросъвестен гражданин в неадекватно състояние със своето куче успя да премине първо едното, после и другото платно на бул. „България“. Нещо, което е недопустимо за пешеходците, дори когато няма състезание“, каза Румен Дунев, президент на Българската федерация по автомобилен спорт.\n\n\n\nСекунди след това профучават и състезателите.\n\n\n\n„Автомобилите се движат в различните серии с 200-250 км. в час. По-лошото е, че освен че можеше да пострада този гражданин с кучето, това можеше да предизвика и верижна катастрофа с останалите автомобили“, допълни Румен Дунев.\n\nНеправомерното пресичане се случва пред погледа на хиляди зрители.\n\n\n\nСамо бързата намеса и професионализмът на нашия маршал Павел Михов предотврати един доста неприятен инцидент“, обясни Румен Дунев.\n\n„Действително е много неприятен, но той показва всъщност какви са хората на пътя. Човекът, който реагира, така нар. \"маршал\", последната брънка в сигурността, реагира много адекватно и на практика му спаси живота“, заяви Диана Русинова, от Европейския център за транспортни политики.\n\n\n\nНе успяхме да открием мъжа с домашния му любимец за коментар, а неговият спасител отговори лаконично, че просто си е свършил работата и не търси известност.",
    "ГЕРБ представя пред бизнеса мерки за възстановяване и развитие на България": "Заместник – председателят на ГЕРБ Томислав Дончев и кандидати за народни представители ще представят пред Асоциацията на организациите на българските работодатели (АОБР) акценти от плана на партията за възстановяване и развитие на България. На срещата ще бъдат обсъдени икономическата нестабилност и енергийната криза, пред която е изправена страната ни, както и политиките на партията за подобряване стандарта на живот на българските граждани, на бизнес средата и насърчаване на инвестициите. Срещата ще се проведе на 27.09 2022 г. (вторник), от 13.00 часа на ул. „Чаталджа“ 76. На нея ще присъстват Лъчезар Борисов, Радомир Чолаков, Десислава Трифонова, Деница Сачева, Александър Иванов и Рая Назарян.\n\nКупуването и продаването на гласове е престъпление.",
    "Как може да се стимулира пазарът на биопродукти в България?": "Увеличаване на дела на биохраните в училищните столове предлагат от бранша\n\nПрез 2021 г. тенденцията за намаляване на площите за биоземеделие продължава и причините за това са комплексни, но много производители се отказват най-вече заради свръхрегулациите, наложени след 2014 г. Това коментира д-р Стоилко Апостолов, управител на фондация \"Биоселена\", в ефира на предаването „Бизнес старт“ по Bloomberg TV Bulgaria.\n\n„Всичко тръгна през 2014 г., когато започна бързото усвояване на пари от европейски фондове. Основната цел беше да се включат големите ферми и да вземат пари, но след това дойдоха проверки на Европейската комисия, които доведоха до свръхрегулация на сектора и много производители започнаха да се отказват“, споделя гостът.\n\nСпоред Апостолов някои от ограниченията, като например регулацията за финансиране на до 250 хектара земя, спира някои „схемаджии“. Но от друга страна регулациите в България са много по-строги от други държави в ЕС, което утежнява ситуацията за много био фермери. „В България, когато има проблем с едно животно се отнема сертификата на цялата ферма, а във Франция, например, не е така“, отбелязва събеседникът.\n\nДо 2020 г. 3% от обработваемите земи в България са били използвани за биоземеделие, а в края на декември 2021 г. те са спаднали до 1,6%. Гостът смята, че за да се обърне тази тенденция, е нужно да се стимулира търсенето на този пазар.\n\n„Парадоксално е, че почти всички търговски вериги имат биопродукти в портфолиото си, а в училищата и детските градини такива няма“, казва той.\n\nАпостолов и други организации, занимаващи се с биоземеделие, предлагат да се увеличи делът на биопродуктите в училищните столове, да се увеличат доставките за училищата и да се вкарат биопродукти в кухните на детските градини.\n\n„Сега там няма такива защото са по-скъпи. Тук важна роля играе и законът за обществените поръчки, където се дава предимство на по-ниската цена. Идеята е държавата да задели 30% повече бюджет, за да могат да се закупят био продукти“, газа гостът.\n\nТой добавя, че има и директива на ЕС за зелени обществени поръчки, която дава право на страните да дадат предимство на местния пазар без да нарушават правилата на ЕС за общия пазар.\n\nВ момента високата инфлация прави така, че конвенционалните продукти догонват биологичните като цени. \"Биоземеделието има предимство, тъй като не използва изкуствени торове, чиято цена е силно завишена в момента, но използват горива за тракторите си\", коментира още събеседникът.\n\nВижте целия коментар във видеото на Bloomberg TV Bulgaria.",
    "В Стара Загора се открива форум за поклонническия туризъм в България": "Форум на тема „Поклонническият туризъм в България – перспективи за развитие“ ще се състои на 27 септември в Стара Загора, съобщи общинският съветник от „Група за истината за Стара Загора“ Янко Янков, който е сред организаторите.\n\nАкцент ще бъде поставен върху привличането на туристи в Музея на религиите в Стара Загора.\n\nВстъпително експозе за възможностите за развитие на поклонническия туризъм в България ще представи доц. Павел Павлов от Богословски факултет , СУ „Климент Охридски“. След това ще изложи своята теза и проф.д.н. Евгений Сачев – преподавател в Тракийския университет. За ролята на социалните медии и технологии при популяризирането на културния туризъм ще говори доц. д-р Георги Калагларски, ръководител на магистърски програми във ВСУ “Черноризец Храбър“ и Висше училище по телекомуникации и пощи.\n\nПред БТА доц.д-р Карагларски съобщи, че се очаква да се подпише Меморандум за развитието на поклонническия туризъм в Стара Загора.",
    "Експерти ще представят идеите си за развитие на възобновяемата енергия в България": "© Икономедиа\n\nЕксперти от досегашната държавна администрация, от електроразпределително дружество и от природозащитната общност ще разяснят политиките и плановете за развитие на енергия от възобновяеми източници (ВЕИ) днес от 16 ч. Уебинарът е насочен към бизнеса и е част от проекта \"Натура 2000 - нови хоризонти\" , а записването е отворено и днес оттук.\n\nСлед кратки презентации експертите ще отговорят на въпросите на регистрираните участници. За представяния по темата екипът на \"Икономедиа\", партньор в проекта \"Натура 2000 - нови хоризонти\", е поканил трима експерти с различен профил.\n\nГеорги Стефанов бе през последните 7 месеца ръководител на политическия кабинет на вицепремиера по климатични политики. Анна Димитрова е ръководител на отдел \"Енергийна политика, околна среда и иновации\" на \"EVN България\". Петко Ковачев е независим експерт, работил в различни неправителствени организации (НПО) по проблеми, свързани с енергетиката, енергийните политики и връзката им с опазването на околната среда. Модератор на разговора ще е Вера Стаевска, журналист на \"Дневник\".\n\nПовече за събитието и контекста на темата за възобновяемите енергийни източници при война на Русия срещу Украйна и засилени природозащитни амбиции на Европейския съюз можете да прочетете тук.",
    "Пълна тишина за трагичното състояние на бомбоубежищата в България": "© Лили Тоушек Да не би да са ремонтирани, заредени с храна и медикаменти, да има стаи за деца?\n\nКоментарът е от профила на автора във фейсбук. Заглавието е на \"Дневник\".\n\nТези дни в прав текст от Русия ни казаха, че може да използва ядрено оръжие, ако се наложи, като се присъединят украинските територии в резултат на референдумите. Че ще се присъединят е ясно. Дали ще се наложи още не знаем. Но според мен да, ще се наложи.\n\nТова ме провокира за втори път след началото на войната в Украйна да питам какво става с бомбоубежищата в България. Помните ли как в началото ни показваха порутени скривалища, счупени нужници, неработещи вентилации, липса на всичко - от лекарства до пейки за сядане. Трагедия ни показаха.\n\nОт тогава до ден днешен българските медии, и най вече телевизиите, не мъцват по темата. Пълна тишина! Ама да не би да са ремонтирани вече, да са маркирани, да са направени листовки и раздадени на населението? Да не би да има тренировки в училищата как да се слезе най-бързо в укритието? Да не би да са заредени с храна и медикаменти, да има стаи за деца? Да не би комуникациите да са ОК и да са подменени вентилационните системи със съответните филтри?\n\nАми кажете ги тези работи, успокойте населението.\n\nПреди време ви казах как една пенсионирана учителка в Стара Загора има приготвена раница с най-необходимото за евакуация и оцеляване поне за няколко дни. Вие имате ли? Знаете ли какво трябва да има в една такава раница?\n\nОбратно броене 1945: Невероятната история на атомната бомба и 116-те дни, които промениха света Купете\n\nВече няколко месеца се занимаваме с нищоговоренето на т. нар. политици. То не бяха разходки по пазари с дини и пъпеши, правене на ашурета, може утре и лютеница да забъркат някъде. Кал малко ринаха... А за бомбоубежищата ни хък, ни мък.\n\nРадваме се на руснаците, че бягат от мобилизацията. А аз се моля тук да не се налага мобилизация... Ще останем само старците... И няма да знаем къде да се крием даже...",
    "Младен Кръстаич обясни как България подчини Северна Македония": "Селекционерът на националния отбор по футбол Младен Кърстаич остана много доволен от успеха.\n\n\"Важна победа. Поздравявам футболистите за страхотното желание за успеха. Аз вярвам в тези момчета, с които работих 7-8 дни\", каза сръбският специалист.\n\nсвързани статии Велика победа! България показа на Северна Македония кой е шефът\n\n\"Важно бе да победим, за да останем в тази група, за да сме в четвърта урна на жребия. Знам какво мога да очаквам от този отбор, но ни трябва още много работа, за да станем по-силни\", добави той.\n\n\"Може би се възползвахме от червения картон на съперника, но дори и без него, щяхме да играем офанзивно и да търсим успеха\", каза още Младен Кърстаич.",
    "Демократична България: Ще искаме комисия, която да установи вредите на Борисов от проекта ''Турски поток'' -": "Още в първите дни на новия парламент ще предложа да се състави парламентарна анкетна комисия, която да изясни какви са нанесените вреди на българската национална сигурност от действията на премиера Бойко Борисов, с които е поставил българската държава в енергийна зависимост от Русия и обслужил плановете на Путин за война срещу Украйна и цивилизования свят.\n\nТова заяви съпредседателят на „Демократина България“ Атанас Атанасов във връзка с изнесените от BIRD данни, за които се твърди, че са от сводки на ДАНС, които показват, че Борисов и президентът Румен Радев са били уведомени за потенциалните вреди от реализирането на проекта „Турски поток“.\n\nСпоред публикацията проектът е с „цел евентуално преустановяване на преноса през Украйна“. В друга предполагаема сводка от декември 2017 г. се отчита, че тръбата само ще пренася газ за Сърбия и Унгария, но няма да има връзка с българската система и няма да остава газ за вътрешния пазар.\n\nКъм момента няма коментар от ДАНС за тези документи.\n\n„Днес парламентът е единствения орган в държавата, който би могъл прозрачно да изясни истината за това престъпление против републиката, тъй като очевидно прокуратурата на Гешев прикрива престъпната дейност на Борисов“, се казва в коментар на Атанасов.\n\nКандидатът за народен представител Ивайло Мирчев също отчита, че България няма интерес от тази тръба, че по нея няма да тече газ за страната ни и единствената цел е да бъде заобиколена Украйна, за да може Путин спокойно да започне пълномащабна война срещу нея.\n\n„Заключенията в доклада на ДАНС са логични и 5 г. по-късно виждаме, че от контраразузнаването са били абсолютно прави. Фрапиращото е друго - защо Бойко Борисов и Радев, знаейки за този доклад не правят нищо, а обслужват интереса на Путин и в крайна сметка газовият байпас на Украйна е построен и то за сметка на българските данъкоплатци, щедро финансирали искането на Русия с 3 млрд. лв.?“, пита Мирчев, който води листите на „Демократична България“ в Бургас и Разград.\n\nИвайло Мирчев коментира и поведението на лидера на ГЕРБ и неговата партия по темата за газа.\n\n„Днес актьорът на републиката е в нова роля - той е евроатлантик №1 и бори \"лошите руснаци\", които докато бе на власт щедро обслужваше. Като премиер Борисов имаше две основни цели - да лети с хеликоптер над Турски поток и да дава нареждания на Pi Ar Sevi - \"Снимай, снимай да покажа после на Путин колко бързо работим\", а след това да гони руския президент по коридорите в Истанбул, за да му покаже снимки от почти готовата тръба“, коментира Мирчев.\n\n„Днес Борисов е НАТО-то на републиката. За него това е като любимата му игра белот - вдигаш хазартно на \"всичко коз\", дават ти контра, \"вътре\" си, но накрая се държиш все едно си победил. Време е да разберем, че Борисов лъже не само на карти, лъже и като политик, лъже народа си. От това губи България, губим всички“, завършва Мирчев.\n\nПарламентарни избори 2022. Купуването и продаването на гласове е престъпление!",
    "Руски самолети на два пъти са доближили въздушното пространство на България": "© Wikimedia Commons\n\nРуски самолети са доближили въздушното пространство на България на два пъти през февруари и март. Това заявиха от Министерството на отбраната на Испания, което обяви за приключила тазгодишната си кампания по Air policing в рамките на НАТО.\n\nКакто е известно, в началото на тази година България беше една от страните, които приеха испански изтребители, заедно с които нашите ВВС охраняваха въздушното пространство на страната ни.\n\nВдигнаха по тревога испанските изтребители от Граф Игнатиево\n\nОсвен на България, въздушните сили на Испания оказваха охрана на небето също така на Литва и Естония. От военното ведомство на иберийското кралство поясниха, че са били констатирани общо 38 случая, при които руски самолети са доближили границите на тези три държави, които са част от т.нар. Източен фланг на НАТО.\n\nОт испанските ВВС признаха, че най-натоварено е било в Литва, където на 34 пъти е трябвало да пресрещат руски самолети, наближили въздушното пространство на балтийската държава.\n\nЕто ги испанските самолети, които ще помагат за охраната на българското небе\n\nВ България и Естония, от друга страна, е било най-спокойно, тъй като там испанските пилоти е трябвало да реагират на два пъти за приближаващи руски самолети.\n\nНай-спокойно премина мисията ни в България, които нашите ВВС посетиха за първи път, за да подпомогнат с охраната на небето над Черно море. Там, между февруари и март, испанските пилоти реализираха едва два случая на пресрещане на самолети на Руската федерация, съобщи военното министерство на Испания, цитирано от 20minutos.\n\n2\n\n\n\n\n\n\n\n\n\nКопирано",
    "Спартак Плевен привлече национал на България": "Спартак Плевен обяви официално привличането на българския национал Станимир Маринов. 31-годишният гард бе част от отбора, който игра на Евробаскет 2022.\n\nМаринов прекара последните два сезона в тима настоящия шампион в НБЛ – Балкан Ботевград. През миналия сезон гардът се отчете с 9,6 точки, 2,4 борби и 4 асистенции средно на мач.\n\nКариерата на Станимир Маринов премина още през отборите на Доростол Силистра, Спортист Своге, БК Левски, Черно море, Берое, както и за румънския Клуж, украинския Черкаски Мавпи, косовския Сигал Прищина и френския Кимпер.\n\nБалкан в група с чехи, словаци и кипърци във ФИБА Къп\n\nБългария влезе в топ 50 на баскетбола\n\nНовините на Dsport и във Facebook, Viber, YouTube и TikTok!",
    "България е на 23-о място по продажби на Ferrari в Европа": "През 2021 година у нас са закупени 12 суперколи на италианската марка\n\nFerrari е един от автомобилните производители, които не гонят увеличение на продажбите на всяка цена. Дори представеният наскоро първи кросоувър на марката – Purosangue, ще бъде произвеждан в ограничен годишен тираж, за да се запази ексклузивността на колите на италианския бранд.\n\n\n\n\n\n\n\nВъпреки това, през 2021 година Ferrari записа най-доброто постижение в историята си, като продаде общо 11 155 нови автомобила на пазарите по света. Това е увеличение с 22% спрямо 2020 г. и с 9,8% спрямо 2019 г., като за първи път италианският бранд надхвърли прага от 10 000 продажби.\n\nСега обаче става ясно и как се разпределят тези автомобили на пазарите в Европа. И което е още по-интересно – къде се намира България по този показател. У нас официалният шоурум на марката отвори врати през лятото на миналата година, като според публикуваните данни за 2021 година в страната ни са продадени 12 автомобила от марката.\n\nОказва се, че по този показател България, която е на последно място в ЕС по доходи на населението, изпревари редица други държави. В Дания, например, която е една от страните с най-висок стандарт, също са продадени 12 коли на Ferrari за миналата година.\n\n\n\n\n\n\n\nСлед нас се нареждат още държави като Кипър, Словения, Малта и Сан Марино, а непосредствено преди България е Финландия с 14 коли. Лидер по продадени автомобили на Ferrari в Европа за 2021 г. е Германия с 1552 бройки, следвана от Великобритания – 1048, Швейцария – 604, Италия – 582, Франция – 333 и др.\n\n\n\n",
    "ФАЦ за руската пропаганда в България и провала на Фейсбук": "На страниците на \"Франкфуртер Алгемайне Цайтунг\" (ФАЦ) германската журналистка Нина Буб разказва за руската пропаганда в Европа - и по-специално за изводите, до които стигат експертите от германската неправителствена организация Център за следене на дезинформацията. Според тях Русия намира начини да заобиколи ограниченията и продължава да облъчва европейците с лъжливата информация и пропагандата на държавните си медии. В статията често става дума за България като класически полигон на руската пропаганда, а авторката припомня, че платформите Ютюб, ТикТок и Фейсбук са поели ангажимента да трият съдържанията на пропагандните канали \"Спутник\" и RT, но резултатите не са задоволителни, тъй като въпросните медии успяват да пласират своите дезинформации по заобиколни пътища, установяват експертите. Те препоръчват социалните мрежи да контролират по-стриктно дискусиите и да възпрепятстват разпространението на дезинформация, реч на омразата и насъскване.\n\n\"Как Фейсбук се провали в България\"\n\nВ този контекст авторката формулира подзаглавие \"Как Фейсбук се провали в България\" и пише: \"Един случай с Фейсбук онагледява трудностите, на които се натъкват платформите при модерирането на съдържанията. Сайтът на Атлантическия съвет в България, една неправителствена организация, която подкрепя ЕС и НАТО, многократно ставаше жертва на атаки от страна на тролове. Фейсбук реагира на нарушенията, извършвани от тези проруски тролове, като на няколко пъти ограничи достъпа до сайта на Атлантическия съвет, а през август изцяло свали профила. На Атлантическия съвет не му остана нищо друго, освен да си направи нов профил, но от организацията протестираха срещу неоснователното сваляне на сайта. Центърът за следене на дезинформацията посочва, че този случай илюстрира една трайна тенденция в европейските страни, където проблематичната политика на Фейсбук всъщност запушва устата на проевропейски гласове\", обобщава ФАЦ.\n\nФейсбук не бива да се превръща в платформа за възхвала на Путин\n\nПо-нататък в статията отново става дума за България: \"Фейсбук играе решаваща роля в разпространяването на дезинформацията, идваща от Кремъл. Тази компания не само не успява да модерира и да отстранява определени съдържания, но дори предоставя на феновете на Кремъл възможността да възхваляват Русия и Владимир Путин. От 2016 година насам функционира мрежа от четири Фейсбук-сайта на име WorldRusMir, която се поддържа от потребители на Фейсбук в Русия, Украйна, Гърция и България и агитира в полза на Путин. Тези четири профила заедно с един свързан с тях акаунт в Инстаграм достигат общо до 300 000 души.\n\nОще примери\n\nЦентърът за следене на дезинформацията установява, че тези профили са само частица от една по-голяма \"екосистема\" от Фейсбук-профили и групи, които правят реклама на Путин. Такива сайтове открито оповестяват, че публикуват съдържания, свързани с руския президент. Но има и други, които незабелязано променят функциите си\", пише авторката и дава пример с един български развлекателен сайт във Фейсбук, който бил създаден през 2013 година и вече има 885 000 последователи. Първоначално тази група възникнала като платформа за размяна на снимки, свързани с любовта, семейството и християнството, но междувременно разпространява проруски съдържания, произлизащи от съмнителни източници. Според ФАЦ този профил служи като платформа за разпространяване на пропаганда срещу ЕС и НАТО в България и вече споделя единствено линкове към статии в един български сайт, който се е самопровъзгласил за източник на новини. Авторката обяснява:\n\n\"Този сайт публикува както статии по сензационни теми и клюки за ВИП-ове, така и проруски текстове и очевидна дезинформация. Линковете към проруски статии биват отваряни много по-често от потребителите във Фейсбук в сравнение с другите съдържания на този сайт. Една публикация от 8 септември препраща към статия за Путин, който предлагал на България намаляване с 50% на цената на газа, ако страната напусне ЕС. Фалшиви новини като тази има колкото щеш. Тази публикация беше докладвана на Фейсбук като дезинформация, но в продължение на повече от 24 часа концернът изобщо не реагира\", четем към края на обширната статия във ФАЦ.\n\n*****\n\nВижте и това видео:",
    "Обявиха пещера край Своге за най-дългата в България": "Първият геопарк в България: Уникална природа и причудливи скални образования\n\nВ България има над 6000 пещери и се откриват и нови\n\nстана най-дългата пещера в България с. До момента най-дългата пещера беше Духлата, до с. Боснек, с 18 200 м. Това съобщиха спелеолози от пещерния клуб „Под Ръбъ“, който проучва пещерата.През 2017 г. Колкина дупка, до с. Зимевица, община Своге, стана иВ периода 19 - 24 септември т.г. беше последното изследователско проникване в Колкина дупка, в което участваха пещерняците Йорданка Донкова, Алекси Минев, Антон Танковски, Георги Беров, Димитър Генов, Кирил Цанев и Тина Алексова.Йорданка Донкова обяви, че след пробива на предходната експедиция очакванията, че. \"Събраният екип от седем души беше с ясно поставена цел. Приоритизираха се местата с най-голям потенциал и благодарение на неуморния труд на групата бяха'', посочи Донкова.По думите й за момента освен, че е най-дълбоката и най-дългата в България,и проучване пещера.\"Като спелеолог и хидрогеолог съм сигурен, че там има още много галерии, пещерни образувания, реки и други красоти, които могат да бъдат видяни в една пещера. Колкина дупка ще продължи да расте и да старее, защото природата е така устроена\", коментира от своя страна Светослав Маринов, един от членовете на „Под Ръбъ“.",
    "Северна Македония - България, Англия - Германия и още по ТВ в понеделник": "Този сайт използва „бисквитки“ (cookies). Разглеждайки съдържанието на сайта, Вие се съгласявате с използването на „бисквитки“. Повече информация тук.",
    "Министърът на отбраната: България категорично подкрепя продължаването на операцията на ЕС „Алтеа“ в Босна и Херцеговина": "© Министерство на отбраната\n\nСлушай новината Слушай новината\n\n„Поддържането на стабилност в страните от Западните Балкани, заедно с популяризирането на европейската им перспектива и евроатлантическата ориентация, са приоритет за България. Страната ни подкрепя усилията на властите на Босна и Херцеговина да продължат изпълнението на реформите по пътя към ЕС и в контекста на евроатлантическата интеграция.“ Това каза министърът на отбраната Димитър Стоянов Димитър Стоянов е роден на 28 октомври 1968 г. в Свиленград. През 1986 г. завършва след срещата със своя колега Сифет Поджич в Сараево днес, 26 септември, съобщиха от пресцентъра на военното ведомство.\n\n„В днешната комплексна ситуация на сигурността е необходимо да продължим да развиваме и задълбочаваме сътрудничеството между двете държави, в това число и между нашите министерства на отбраната“, заяви министър Стоянов. Той отбеляза, че на срещата с министър Поджич са обсъдили възможностите за разширяване на обмена на опит по отношение на реформите на въоръжените сили на двете страни, както и сътрудничеството в областта на военното образование и квалификация. „Българските висши военни училища и Военната ни академия са на много високо ниво и бих бил щастлив да видя обучаеми от Босна и Херцеговина в нашите военни образователни институции“, заяви министър Стоянов.\n\n„България e готова да продължи участието си в операцията на ЕС „Алтеа“ и при необходимост да поеме командването ѝ. Операцията има ключова роля за стабилността и сигурността, както в Босна и Херцеговина, така и в региона като цяло. Ние бихме искали да продължим да допринасяме към стабилността и сигурността в страната чрез участието си в операцията“, заяви министър Стоянов. По думите му подновяването на настоящия изпълнителен мандат на операцията, който изтича през ноември 2022 г., от Съвета за сигурност на ООН е още по-важно в контекста на радикално променената ситуация на сигурността след руската агресия в Украйна. Министър Стоянов подчерта, че България остро осъжда войната в Украйна.\n\n„Операцията на ЕС е много важна за сигурността в Босна и Херцеговина и трябва да продължи. Ние сме много доволни, че българският военен контингент ще участва в нея, както и досега“, заяви министър Сифет Поджич.\n\n„В момента България участва със 118 български военнослужещи - 12 в Щаба на операцията в Сараево и 106 в състава на Междинния регионален резерв. При необходимост ние сме готови да увеличим състава на националния контингент“, каза министър Стоянов в отговор на журналистически въпрос. „Това демонстрира ясно нашата воля в подкрепа на суверенитета, териториалната цялост, сигурността и стабилността на Босна и Херцеговина“, категоричен беше министърът на отбраната.\n\nДимитър Стоянов заминава на работно посещение в Босна и Херцеговина\n\nВ столицата на Босна и Херцеговина министър Стоянов проведе срещи със заместник-председателстващия Съвета на министрите и министър на външните работи Бисера Туркович и с Шефик Джаферович - председателстващ Председателството на страната. Те изказаха благодарности към България за това, че е признала първа независимостта на Босна и Херцеговина преди 30 години.\n\nВ рамките на визитата си в Босна и Херцеговина делегацията, водена от министъра на отбраната, ще посети база „Бутмир“, където ще се срещне с военнослужещите от българския военен контингент, участващ в операцията на ЕС „Алтеа“. Министър Стоянов ще разговаря и с командващия операцията генерал-майор Антон Весели и с началника на Щаба на НАТО в Босна и Херцеговина бригаден генерал Памела МакГаха.\n\n0\n\n\n\n\n\n\n\n\n\nКопирано",
    "В „Здравей, България” на 27 септември очаквайте": "„Изборът на България: Въпрос на парламент”. На финалната права – лидерът на „Възраждане” Костадин Костадинов.\n\nПоредна смърт, причинена от пиян и дрогиран шофьор. Ще има ли по-строги наказания и какви са работещите мерки срещу рецидивистите на пътя?\n\nСлед референдумите в 4 области в Украйна и започнатата мобилизация в Русия - какви са възможните сценарии за развитието на войната?",
    "Бесарабска българка участва в \"Гласът на България\"": "20-годишната Адриана Боровик от Одеса предизвика двама от треньорите на кастинга на тъмно в шоуто за музикални таланти \"Гласът на България\"- Дарина Йотова и Иван Лечев да се обърнат. Момичето избра да е в отбора на DARA.\n\n„Когато попълвах анкетата за участие в музикалния формат, изобщо не предполагах, че ще получа покана. За мен това беше голяма изненада и голяма отговорност. Започна войната в Украйна, получих поканата да дойда в София. Тук се чувствам добре, защото имам български корени, майка ми е българка от Болградски район. Нося голяма отговорност, защото представям българската общност в Украйна\", разказва за рубриката БГ Свят на БТА Адриана. Певицата сподели, че ще направи всичко възможно да стигне до финала.\n\nМомичето е студентка в четвърти курс на Киевската градска естрадно-циркова академия на изкуствата. Паралелно тя е солистка в Одеския градски театър \"Александър Салик\". Адриана участва и в дейността на българското младежко обединение към Всеукраинския център за българска култура в град Одеса.",
    "Очаква се вълна от руснаци, които ще дойдат в България по примера на украинците": "Клиенти от Русия вече се обаждат с желание за намиране на жилище под наем в България, в различни части на страната - основно в София, главно заради по-добрите възможности за наемане на офиси и комуникации в столицата. Очаква се вълна от руснаци, които ще дойдат в България по примера на украинците, които продължаваме да имаме като клиенти за наеми и за малък брой покупки, откакто започна войната на 24 февруари. България ще привлече хора с добри финансови възможности – от средния към висок сегмент, основно от големите градове в Русия. Това прогнозира Никола Стоянов, основател на Luximmo, в предаването „Бизнес старт” с водещ Христо Николов.\n\nСлед решението за частична мобилизация в Русия реакциите са разнопосочни, но повечето от познатите и бизнес партньорите ми очакваха, че ще се случи нещо подобно. Голяма част от руснаците, с които съм поддържал контакти през годините, вече не са в Русия, сподели събеседникът.\n\nПроцесът на изтичане на хора и капитали от Русия започна още от март месец насам. Голяма част от програмистите и хора в IT индустрията си предислоцираха позициите, където работят. Буквално в цяла Европа има движения на такива хора. Това са хора, които също могат да работят и от дистанция. Голяма част от техните фирми предприеха такава стратегия за преместване в други страни. Ще има засилване на тази тенденция, но само ако не бъдат затворени границите. Това се очаква да се случи всеки момент и вероятно съвсем скоро ще има някаква забрана за напускане на Русия.\n\nПредвид факта, че украинската вълна от февруари и март предизвика напрежение на наемния пазар в България, както и обстоятелството, че в момента сме и в период, в който студентите стават много активни в наемането на квартири, събеседникът посочи, че засиленото търсене е станало причина за значително вдигане на цените на квартирите.\n\n„Смятам, че ако има напрежение на пазара на недвижими имоти, то ще бъде по-скоро в наемните цени, които ще отидат нагоре може би с 10-15%, а може и повече в зависимост от това колко ще бъде напливът и дали ще има такъв. Но не очаквам да има липса на жилища на пазара под наем”, каза Стоянов.\n\nСъбседникът разказа, че от 2015 година насам се наблюдава тенденция за продажби от руски собственици на български имоти. Този тренд продължи до тази година, до началото на февруари, след което започна леко да намалява. Много хора прецениха, че е по-добре да си оставят някакво жилище в Западна Европа като място, където да могат да се преместят при нужда.\n\n„Сега вече след обявяването на мобилизацията смятам, че голяма част от руснаците, които нямат спешна нужда да продават, ще прекратят продажбата и ще оставят този имот като място, където биха могли да дойдат при нужда”.\n\nУкраинските граждани, които се преместиха в България, са по-скоро хора, които нямат дългосрочни планове да пребивават в нашата страна и ще продължат да са клиенти на наемния ни пазар. Много малка част от тях закупиха имоти. Предполагам, че ако войната продължи по-дълго, вероятно ще се случи този сценарий тези хора да започнат да купуват имоти в големите градове Варна, Бургас и София, каза експертът.\n\nКъде мигрират руснаците след началото на войната и защо Дубай е предпочитано място за заможните руснаци?\n\nВижте целия разговор във видеото.\n\nВсички гости на предаването „Бизнес старт” може да гледате тук.",
    "\"Демократична България\" е подготвила 25 законопроекта за следващия парламент": "© Юлия Лазарова\n\nВ първия ден на 48-ото Народно събрание \"Демократична България\" ще внесе пакет от 25 законодателни инициативи, в които се прицелва в разрешаването кризите и належащите проблеми на гражданите и бизнеса и в дългосрочен план, както и в модернизацията и устойчивото развитие на страната, съобщава обединението.\n\n\"Трябва отрезвяване, фокусиране, скромност и съзнание накъде вървят нещата. Хората очакват конкретни резултати за своя живот, а не поредния популистки търг за обещаване на по-високи заплати. Начините доходи да се качат трайно и устойчиво са инвестиции и добри работни места\", коментира в събота пред \"Дарик\" съпредседателят на \"Демократична България\" Христо Иванов.\n\nКато първа стъпка за намаляване щетите от кризата за хората и бизнеса с промени в Закона за енергетиката \"Демократична България\" ще предложи механизъм за компенсиране на високите сметки за газ на домакинствата и бизнеса, както и въвеждане на дефиниция за енергийна бедност. Служебното правителство вече обяви, че ще разработи механизми за подкрепа и за газа, които ще остави на вниманието на следващия парламент. За такива помощи заявка дадоха вече и от \"Продължаваме промяната\".\n\n\"Демократична България\" внася собствен законопроект за КПКОНПИ, за да гарантира ефективно разследване без създаване на нова политическа бухалка. Обединението ще настоява комисията да се оглавява от политически неутрален професионалист.\n\nСред законопроектите са и такива, облекчаващи бизнеса и насърчаващи инвестициите. А също и изменение на Закона за отбраната и въоръжените сили, с което да създаде Национален инвестиционен фонд \"Превъоръжаване и устойчивост на отбраната\". Още през 2023 г. трябва да бъдат разработени и договорени поне 10 дългосрочни проекта със срок за изпълнение 4 - 10 години според обединението.\n\n\"Демократична България\" ще продължи да настоява за системен подход и промени в редица законодателни актове, за да се освободят хората и бизнеса от непосилната тежест на бюрокрацията, както и за да стане публичният ресурс действително публичен за всички.\n\nОбединението ще предложи регламентиране на телемедицината, а също и изменения в Закона за авторското право и сродните му права, с който да се осигури баланс между правата на творците и интересите на продуцентите, ползвателите и разпространителите.",
    "Двустранното сътрудничество между България и Египет в енергетиката и икономиката обсъди президентът Румен Радев с египетския си колега Абдел Фатах ас-Сиси": "Възможностите за задълбочаване на двустранното сътрудничеството между България и Арабска република Египет в енергетиката и икономиката обсъдиха в телефонен разговор президентът Румен Радев и египетския му колега Абдел Фатах ас-Сиси. Обща бе позицията, че доверието в отношенията между двете страни е отлична основа за последващото всестранно развитие на двустранното партньорство.\n\nВ условията на сегашната енергийна криза Египет има потенциал да укрепи партньорските си отношения в енергетиката както с България, така и с редица държави от нашия регион, бе подчертано по време на разговора. Египет е сред износителите на втечнен газ и на електроенергия, а президентът Сиси изрази интерес за задълбочаване на сътрудничеството с България в областта на възобновяемите енергийни източници, производството на електромобили и на батерии за тях. По време на разговора бе договорено експертна делегация от България да посети Египет за обсъждане на конкретни проекти в тези области.\n\nБългария високо оценява ролята на Египет като регионален фактор за укрепване на сигурността и стабилността в Близкия Изток и Северна Африка, както и в борбата с нелегалния трафик на хора и справянето с миграционните потоци към Европа, подчерта Румен Радев. Необходимостта от общи действия в борбата срещу климатичните изменения и предстоящата Конференцията на ООН за изменението на климата 2022 г., на която Египет ще бъде домакин, също бе сред акцентите на разговора на президентите Румен Радев и Абдел Фатах ас-Сиси.\n\nПрезидентът Румен Радев поднови поканата си към президента на Египет да посети страната ни.",
    "Пет от най-красивите и цветни места в България (ГАЛЕРИЯ)": "На малка територия страната ни е събрала богата култура и история. Хубавите места, оказва се, са навсякъде около нас. А началото на есента, когато времето е топло, тези кътчета са идеални за разходки. В ГАЛЕРИЯТА ТУК вижте няколко идеи за пътешествия в родината.\n\nОще любопитни галерии:\n\nПет приказни градчета от целия свят (ГАЛЕРИЯ)\n\nНай-красивите ханзейски градове (ГАЛЕРИЯ)\n\nОбърната къща – атракция в село Марчево\n\nКак можете да си купите къща в Италия за 1 евро?\n\nНай-живописните кътчета в Италия (ГАЛЕРИЯ)\n\nЕдинбург - средновековна загадъчност (ГАЛЕРИЯ)\n\nМостар - скритата красота на Босна и Херцеговина (ГАЛЕРИЯ)\n\nОстров Капри – италианското съкровище (ГАЛЕРИЯ)\n\nНай-скъпите имоти в света, обявени за продажба (СНИМКИ)\n\nЗамъкът Нойшванщайн или къде се раждат приказките (ГАЛЕРИЯ)\n\n20 пленителни места в България, които трябва да посетите (ГАЛЕРИЯ)\n\n10 места, които трябва да посетите през 2018 г. (СНИМКИ)\n\n12 любопитни места на Земята, които никога няма да видите (ГАЛЕРИЯ)\n\nКои са най-спокойните градове в света (ГАЛЕРИЯ)",
    "Kaufland България разкрива 100 нови работни места": "Kaufland България разкрива 100 нови работни места с отварянето на хипермаркета си в столичния квартал \"Горубляне\". От началото на годината до момента компанията е увеличила екипа си с близо 200 души само в София, след като отвори и своя втори хипермаркет в кв. \"Младост\". Kaufland предоставя на екипа си от над 6600 души възможности за устойчиво кариерно развитие и много добри условия на труд – конкурентно заплащане и широк пакет от социални придобивки.\n\nКато един от най-големите работодатели в страната, опериращ на територията на 35 града, веригата използва редица иновативни практики в подбора на нови служители, чрез които успя да привлече вниманието на потенциалните кандидати и получи близо 1000 кандидатури.\n\nKaufland България се грижи да създаде на служителите си във всеки свой магазин добри работни условия и атмосфера с комфортни и просторни социални помещения, удобни касови маси, както и оптимизирана логистика при зареждане на стоките с ергономичните сгъваеми палети за многократна употреба. За приобщаване на новите членове на екипа от хипермаркета в „Горубляне“ Kaufland ще използва „Програма за въвеждане в работата“, която се основава на три стълба – отношение, информация и обучение. Основната й цел е да представи както компанията и нейните бизнес операции, история, култура и придобивки за служителите, така и да създаде чувство за принадлежност на новите служители към една от водещите компании в ритейл сектора у нас.\n\nKaufland в „Горубляне“ е построен върху терен с обща площ от над 15 000 кв. м., като значителна част от тях наподобяват истински парк. Търговската площ на новия хипермаркет ще е над 2500 кв.м. и това ще е вторият обект на ритейл лидера в столицата, който ще е на два етажа. Сградата отговаря на най-новите стандарти за екологично и енергийно ефективно строителство и ще се захранва със 100% „зелена“ енергия. За обезпечаване на работата му ще се използват екологични алтернативи, които да сведат въглеродните емисии до минимум. Компанията ще продължи интензивната си експанзия и през 2023 г., когато предстои отварянето на още три хипермаркета на веригата.\n\nЗапознайте се със свободните позиции и работодателската политика на Kaufland на kariera.kaufland.bg.",
    "В България се създала предпоставка за самонарастваща инфлация": "Политическият избор трябва да бъде категоричен, че са необходими вътрешни политики, които трябва да смекчат външния шок на енергийната инфлация, да се избегне рязко влошаване на ситуацията, свързана с индуцираната инфлация, която се самоподклажда, след като надхвърли 15% и достигна над 17% през август, ограничаване на риска от задълбочаване на спада в потреблението и увеличаване на безработицата. Това заяви пред БНР проф. д-р Татяна Хубенова от Института за икономически изследвания на БАН, председател на Съюза на икономистите в България.\n\nТя посочи, че в страната се е създала предпоставка за самонарастваща инфлация.\n\n\"Свръхликвидността е инжектирана и в българската икономика. Но това, което ние допуснахме, е изключително лош енергиен мениджмънт и изключително забавяне на реформите в енергетиката\", подчерта Хубенова.\n\nПо нейни думи войната в Украйна също е допринесла, но енергийната инфлация се наблюдава от края на 2021 г. и съчетана със свръхликвидната парична снабденост, сме в риска да потребяваме по-висока инфлация. Това изяжда доходите и намалява покупателната способност. Остава един висок риск за следващото полугодие, предупреди икономистът.\n\nТя отбеляза, че е необходима икономическа емпатия, \"която е изключително важна в тази военновременна обстановка, за да се удържи подклаждането на инфлацията\".\n\n\"А не да се разсъждава, че чрез спекула и покачване на цените провалът на другите ще бъде мой успех. България трябва да премине към преосмисляне на поведенческите роли, които имат бизнесът, гражданите и обществото като цяло\", настоя Хубенова.\n\nПо нейни думи бюджетът на България трябва да бъде балансиран.\n\nТя изтъкна, че страната тепърва има да предприеме решителни стъпки по отношение на капиталовите разходи, които са под 1/4 от планираните за тази година.\n\n\"Прогнозата за бюджетното салдо през 2023 г. се основава на хипотезата за рецесия в Европа, пренесена в България по линия на по-ниско външно търсене и на рязък спад в инфлацията. Това би означавало относително забавяне на приходите в бюджета, докато разходите, без политическа воля, ще продължат да растат с вече планираните темпове\", предупреди Хубенова.\n\nТя настоя да не се допуска месечният прираст на инфлацията да е с по-голяма стъпка от допуснатата досега.\n\nСпред нея у нас ще има забавяне на стопанския растеж през 2022 г., индуцирано и чрез каналите на международната търговия и инвестиция. Потреблението също щяло да отбележи значителен спад.\n\nХубенова обясни, че страната ни има да усвои 8% от БВП чрез Плана за възстановяване и устойчивост, но имало изключителен пропуск да изпълним европейската дисциплина."
}