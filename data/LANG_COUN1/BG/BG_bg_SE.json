{
    "Сърбия - Швеция 4:1 /репортаж/": "Забравена парола\n\nАко не получиш e-mail от нас, провери СПАМ папката на cвоята поща. Според различните филтри, нашето писмо може да попадне и там.",
    "Ще се огънат ли Швеция и Финландия пред искането на Анкара за екстрадиции?": "Финландия ще бъде домакин на дипломатическите преговори с Швеция и Турция - първата тристранна среща относно кандидатурите на скандинавските страни за членство в НАТО, откакто Анкара поиска от Стокхолм да екстрадира 73-ма „заподозрени в тероризъм“ души в замяна на турската подкрепа за членството в Алианса, пише Financial Times.\n\nРазговорите с участието на представители на трите страни ще се проведат след забележима промяна в тона от страна на Швеция, която депортира двама души, издирвани от Турция. Кюрдът Знар Бозкурт трябва да бъде депортиран от Швеция в Турция, въпреки че не присъства в списъка, съставен от турския президент Реджеп Тайип Ердоган. Бозкурт все още се намира на територията на скандинавската страна и е обявил гладна стачка в знак на протест. Неговата ситуация доведе до протести в Швеция, където живеят десетки хиляди кюрди.\n\nВ продължение на четири седмици Ердоган блокираше процеса по приемане на Швеция и Финландия в НАТО. Пробивът се случи в последния момент, точно преди началото на срещата на върха на Алианса в Мадрид. Генералният секретар Йенс Столтенберг с облекчение съобщи, че споразумението \"проправя пътя на Финландия и Швеция за присъединяване към НАТО\". Швеция и Финландия поеха и ангажимент да проверят дали лицата, заподозрени в тероризъм в Турция, могат да бъдат екстрадирани. Според финландското правителство това може да бъде направено в съответствие с европейското законодателство.\n\nОт години високопоставени военни и дипломати работят по новата стратегия на НАТО, а промените многократно се съгласуват с правителствата на 30-те страни членки. Точно когато документът беше почти готов, Русия нападна Украйна. Пасажите от стратегията, които така или иначе бяха критични към Русия, трябваше да бъдат пренаписани.\n\nВ началото на юли Ердоган настоя пред Швеция и Финландия да екстрадира незабавно десетки души, заподозрени в тероризъм. Турският президент дори изтъкна, че от Стокхолм вече са се ангажирали с това. Според турските медии Ердоган е заявил, че ще препоръча на парламента в Анкара да ратифицира присъединяването на Швеция към НАТО едва след като скандинавската държава даде своя „принос\" по въпроса. Ако откаже - няма да има \"никаква необходимост\" от това.\n\nСлед \"изненадата\", поднесена от Ердоган шведският министър на вътрешните работи и на правосъдието Морган Йохансон изтъкна, че макар в меморандума от Мадрид да е вписано и \"сътрудничество в сферата на сигурността\", в Швеция продължава да важи \"шведското право, което се прилага от независимите съдилища\". Шведски граждани не се екстрадират, а чуждестранните граждани могат да бъдат екстрадирани, \"само ако това е в съответствие с шведското право и с Европейската конвенция за правата на човека\".\n\nНАТО приветства кандидатурите на Финландия и Швеция за присъединяване към трансатлантическия алианс и за загърбване на продължилия десетилетия неутралитет в отговор на руската инвазия в Украйна. Магдалена Андерсон, шведски премиер и представител на Социалдемократическата работническа партия на Швеция (СДРПШ), която е в предизборна кампания, заяви във вторник, че няма да допусне коалиция с Лявата партия след изборите на 11 септември, след като някои от представителите ѝ бяха снимани да развяват знамето на Кюрдската работническа партия (ПКК).\n\nЛявата партия, бившата Комунистическа партия на Швеция, се противопоставя на желанието на Швеция да стане член на НАТО. Алиансът посредничи през юни за постигане на сделка за прекратяване на ветото от страна на Турция, но Ердоган сигнализира, че Анкара ще откаже ратификацията, освен ако Швеция не екстрадира 73-ма души - цифра, която не фигурира в споразумението.\n\nВместо това в споразумението просто се казва, че Стокхолм и Хелзинки ще разгледат „висящите искания за депортиране или екстрадиция на заподозрени в тероризъм експедитивно и задълбочено“. Представители на НАТО няма да присъстват на преговорите в петък.\n\n„Големият въпрос е дали Турция ще подходи буквално към тези искания, които тя поставя в писмен вид . . . или ще се съсредоточи върху общата промяна в подхода, настъпила от шведска страна“, коментира Сванте Корнел, директор на базирания в Стокхолм Институт за политика за сигурност и развитие.\n\nСъдилищата на Швеция наскоро одобриха екстрадирането на двама души, издирвани в Турция, включително Бозкурт и мъж, осъден за измама с кредитни карти. Абдула Девечи, адвокатът на Бозкурт, заяви пред FT, че клиентът му е започнал гладна стачка, след като е бил обвинен в тероризъм. Той добави, че Бозкурт е само кюрдски активист. „Не само кюрдските опозиционни активисти са пожертвани (заради Ердоган), но и шведската демокрация, свободата на изразяване и принципите на върховенството на закона“, изтъква Девечи.\n\nТурският министър на правосъдието Бекир Боздаг отговори с гневен коментар миналата седмица: „Ако смятат, че като екстрадират обикновени престъпници в Турция, ще ни накарат да повярваме, че са изпълнили обещанията си, грешат“. От своя страна представители на властта във Финландия заявиха, че страната ще се придържа към това, което е договорено с Швеция и Турция.\n\n„Времето ще покаже кога Турция ще бъде готова да продължи напред със собствената си ратификация“, заяви президентът на страната Саули Нийнистьо пред финландските посланици в Хелзинки.",
    "Сърбия смачка Швеция с хеттрик на Митрович, всичко ще се реши в Осло": "Сърбия смачка Швеция с хеттрик на Митрович, всичко ще се реши в Осло\n\nСърбия изигра един от най-силните си мачове в последните години и разгроми с 4:1 Швеция в среща от Лигата на нациите. Съдия на двубоя в Белград беше Георги Кабаков. Александър Митрович поведе сърбите с хеттрик, а едно попадение добави Саша Лукич. По този начин \"орлите\" събраха 10 точки и настигнаха водача в група 4 на Лига \"В\" Норвегия. Това означава, че съдбата на първото място ще се реши в прекия дуел между двата тима в Осло във вторник. Сърбите се нуждаят от задължителна победа, а Норвегия ще вземе квотата за Лига \"А\" и при равенство.\n\nПреди днешните мачове сърбите имаха теоретични шансове за първото място, които се увеличиха след загубата на Норвегия при гостуването на Словения. Скандинавците допуснаха пълен обрат на \"Стожице\" в Любляна и сърбите не само ги изравниха по точки, но имат и значително по-добра голова разлика. Ерлинг Холанд и компания обаче са лидери в подреждането благодарение на успеха си с 1:0 в Белград през юни.\n\nЗаради наказание от УЕФА сърбите и днес бяха подкрепяни от трибуните на стадион \"Райко Митич\" само от деца под 14 години. Селекционерът Драган Стойкович пусна в предни позиции Душан Влахович и Александър Митрович, а Филип Костич, Сергей Милинкович-Савич и Саша Лукич действаха в средата на терена. По фланговете се разчиташе на Андрия Живкович и Душан Тадич.\n\nШведите излязоха с трима нападатели в лицето на Деян Кулушевски, Виктор Гьокерес и Емил Форшберг. В халфовата линия Ян Андершон се довери на Виктор Клаесон, Матиас Сванберг, Йенс-Лис Мишел Кажус и Лудвиг Аугустинсон.\n\nСърбия имаше надмощие в началните минути, а Исак Хиен получи ранен жълт картон за задържане на Влахович. В 14-ата минута тадич центрира от левия фланг, а Живкович се оказа непокрит, но от няколко метра прати топката над вратата. В ответната атака Кулушевски проби и подаде на Виктор Клаесон, който много технично преодоля Ваня Милинкович-Савич и даде преднина на \"тре кронур\".\n\nДомакините обаче отговориха веднага. В 18-ата минута Живкович се реваншира за пропуска си с перфектно центриране към далечната греда, където Митрович показа умението си да играе с глава и възстанови равенството. Сърбите продължиха да притискат съперника и създадоха доста положения до средата на първата част. Секунди преди почивката Душан Тадич изпълни корнер, а Митрович пак скочинай-високо в наказателното поле и прати топката в мрежата за 2:1.\n\nСъс старта на второто полувреме в игра за Сърбия влезе Дарко Лазович, а в състава на Швеция се появи Кристофер Олсон. В 49-ата минута Митрович за трети път преодоля Робин Олсен, но първоначално попадението му беше отменено за засада. Последва преразглеждане на ситуацията с помощта на ВАР и Кабаков потвърди гола.\n\nШведите не знаеха как да реагират на развоя на мача, а защитата им не намираше начин да противодейства на разнообразните атаки на домакините. Влизането на Робин Куайсон и Антъни Еланга с нищо не помогна. В 70-ата минута Саша Лукич изненадващо стреля от ъгъла на наказателното поле и Олсен само изгледа полета на топката към вратата му - 4:1. Малко след това Митрович беше заменен, като накуцваше, докато излизаше от терена.\n\nПоследните минути преминаха спокойно за домакините, които се прибраха в половината си и не предприемаха никакви рискове. Швеция можеше да върне едно попадение, но Милинкович-Савич спаси удар на Йеспер Карлстрьом.\n\nЗа \"тре кронур\" това е четвърта поредна загуба в турнира. Отборът е на дъното в групата с едва 3 точки и трябва на всяка цена да победи Словения у дома, за да се спаси от изпадане в Лига \"C\".\n\nСнимки: Gettyimages",
    "Броят на смъртните случаи в Швеция, причинени от огнестрелно оръжие, достигна годишен рекорд": "Шведската полиция днес съобщи за смъртта на млад мъж, починал от раните си миналата нощ, след престрелка в южния шведски град Кришанстад. Така общият брой на смъртните случаи, причинени от огнестрелно оръжие в страната, достигна рекордно висок годишен брой, предаде ДПА.\n\nБроят на загиналите след прострелване с огнестрелно оръжие през тази година вече е 48, три месеца преди края на годината. През 2020 г. е имало 47 жертви на огнестрелни оръжия.\n\nПреди няколко дни началникът на шведската полиция Андерс Торнберг предупреди, че страната върви към надминаване на рекордния брой смъртни случаи след стрелба с огнестрелно оръжие, позовавайки се на ширещата се организирана престъпност. Той заяви, че броят им може да надхвърли 60 до края на годината и допълни, че причините са увеличеният брой оръжия, които се разпространяват по улиците на Швеция, както и младите извършители, които са все по-подготвени да ги използват, за да убият някого.\n\nВ международен план Швеция има репутация на много безопасна и спокойна страна, но борбата с престъпните банди бе основна тема по време на предизборната кампания преди изборите на 11 септември.\n\nШведски журналист, изследвал уличните банди през 2020г., пише в книга, че броят на престъпните организации в страната надхвърля 350. Те варират от банди на мотористи и етнически групи до малки местни мрежи, като всички се конкурират за пазара на наркотици в страната. Според журналиста, броят на тези банди се е утроил от 2010 г. насам.",
    "Пестене: Швеция затваря църкви и сауни, в Полша отменят ЧНГ партита": "Швеция затваря църкви и изключва сауни в много от градовете си. Страната се опитва да намали потреблението на енергия и разходите си тази зима.\n\nАндреас Мансон, инженер, заяви, че 150 от 540-те църкви в епархията на Лунд ще бъдат напълно или частично затворени тази зима. Това е част от националните усилия за намаляване на потреблението на енергия. Мансон следи за енергийните нужди на църквите в епархията.\n\n\"Няма съмнение, че отоплението е най-големият разход, много от сградите са с доста лоша изолация\", казва той пред местния ежедневник „Dagens Nyheter“, предаде анадолската агенция.\n\nОсвен това сауните и отопляемите плувни басейни или ще бъдат затворени, или ще работят с понижена температура.\n\nГрадският съвет на Малмьо планира да затвори изцяло съоръженията или да намали температурата в плувните басейни.\n\nВ интервю за обществената телевизия „SR“ кметът на Малмьо Катрин Джаме заяви: \"Имаме много енергоемки центрове за отдих със сауни, с отопляеми плувни басейни.\"\n\nПравителствените органи в 200 шведски общини също бяха помолени от правителството да намалят потреблението на енергия преди зимните месеци.\n\nПолските градове се подготвят за зимата\n\nВ югозападния полски град Вроцлав тази година няма да има новогодишно парти и освен на пазарния площад няма да има коледно осветление.\n\nОсветлението на мостовете ще бъде съкратено, а от 22:00 ч. постепенно ще бъде изключено, съобщиха от кметството на Вроцлав. Анализират се и възможностите за изключване на уличните лампи, предаде анадолската агенция.\n\nВаршава пък трябва да плати близо 950 млн. полски злоти (196 млн. долара) за енергийни доставки, което е два пъти повече, отколкото преди година.\n\nВ Познан градът трябва да се съобрази със сметките за енергия. Те са с 370% по-високи от тези през 2021 г., а в Радом увеличението ще достигне цели 900%.\n\nПредставители на местните власти също обмислят преминаване към дистанционно обучение на учениците.\n\n\"Училищата, болниците или културните институции не са в състояние да поемат разходите, които произтичат от увеличението на цените на електроенергията и донякъде на топлинната енергия. Олщин ще плаща с 540 % повече за електроенергия.\n\n\"За града това е увеличение на разходите с над 11 млн. злоти (2,3 млн. долара)\", казва кметът на града Пьотр Гюмович в интервю за местния вестник \"Gazeta Olsztynska\".\n\nТой добави, че \"дистанционното обучение заради температурата е реална възможност\".\n\nСпоред проучване на „UCE Research“ почти 70% от поляците се подготвят за предстоящата енергийна криза.\n\nВсеки пети анкетиран (20,1%) ще поддържа по-ниска температура в апартамента/къщата, отколкото преди. 18,3% от анкетираните ще изключат осветлението в стаите, които не използват.",
    "бичът, който е във фокуса на предизборната кампания в Швеция": "\"Преди стреляха в краката, сега - в главата\": Швеция се мъчи да спре дългата поредица от смъртоносни уреждания на сметки между престъпни банди, превърнали се в сериозен обществен проблем в центъра на кампанията за парламентарните избори в неделя.\n\n\"Това е моят син, Марли, когато беше на 19 години\", показва 51-годишната Мариса Ожилви на АФП снимка на усмихнат младеж - една от многото, които е наредила в апартамента си в Стокхолм.\n\n\"Стреляли в главата му, докато бил в кола с приятел\", плаче жената.\n\nУбийството, извършено на 24 март 2015 г. във Вярби - беден квартал в южната част на шведската столица, остава неразкрито, като разследването е прекратено 10 месеца по-късно.\n\nСпоред полицията повечето от тези убийства са разчиствания на сметки между враждуващи банди, контролирани от кланове, състоящи се преобладаващо от шведи от имигрантски произход. Те често биват извършвани на обществени места, понякога посред бял ден.\n\nТвърди се, че тези убийства са част от войната за контрол върху търговията с оръжия и наркотрафика. Те се увеличиха значително през последните години - до такава степен, че Швеция, една от най-богатите и отличаващи се с най-голямо социално равенство страни в света, вече е на челните места в Европа по брой убийства с огнестрелни оръжия.\n\nДЪЛГА ПРОЦЕСИЯ ОТ МЪРТЪВЦИ\n\nСпоред доклад, публикуван миналата година от Шведския съвет за превенция на престъпността, сред 22-те европейски държави, за които има налични данни, само Хърватия изпреварва скандинавската страна. Освен това никоя друга държава не регистрира такъв ръст като Швеция през последното десетилетие.\n\nОт 1 януари вече са били застреляни 48 души - три пъти повече отколкото през цялата 2021 г.\n\nВъпреки различните мерки, предприети от правителството на социалдемократите срещу престъпните банди, включително втвърдяването на наказанията и увеличаването на полицейските ресурси, убитите и ранените продължават да се трупат в една дълга процесия, така както атаките с взривни вещества и с прикрепени към автомобили експлозиви.\n\nПрестъпността, която е основна тема в предизборната кампания, наред с високите цени на енергията, е най-сериозният повод за безпокойство сред шведите, сочат проучвания на общественото мнение.\n\nНа 19 август в Малмьо, в южната част на страната, 31-годишен мъж, идентифициран като един от главатарите на престъпна банда в третия по големина шведски град, бе застрелян в търговския център \"Емпория\" няколко месеца след гибелта на брат си. 15-годишен тийнейджър бе задържан за убийството и му бяха повдигнати обвинения.\n\nСедмица по-късно, жена и синът ѝ бяха ранени от заблудени куршуми, докато играели на детска площадка в град Ескилстюна, западно от Стокхолм.\n\nДесницата, водена от Умерената коалиционна партия, и крайнодясната формация \"Шведски демократи\", които се надяват да вземат властта след изборите в неделя, се заричат да възстановят \"закона и реда\".\n\n\"ПАРАЛЕЛНИ ОБЩЕСТВА\"\n\nВ желанието си да отговори на неспирните критики срещу левицата, че не показва твърдост, министър-председателката Магдалена Андершон обеща \"национална офанзива\".\n\nСпоред нея тези престъпления се дължат на появата на \"паралелни общества\" в резултат на \"прекалено голямата имиграция и прекалено слабата интеграция\".\n\nЯкоб Фрайман - разкаял се гангстер, който сега работи в структура за социално подпомагане - също констатира колко много се е увеличило насилието.\n\n\"Аз съм от старо поколение, ние имахме оръжия, но не се налагаше често да стреляш по някого\", разказва той пред АФП от Сьодертале - голямо промишлено предградие на Стокхолм със смесено население.\n\n\"Най-често се стреляше в краката. Днес насърчават да се стреля в главата\", изразява съжаление Фрайман.\n\nВ полицейския участък в Ринкеби, едно от проблемните предградия на Стокхолм, Микаел Койокару, 26-годишен редови полицай, дава подробности за изземванията на оръжия, включително тежки, и за сериозните разчиствания на сметки в квартала.\n\n\"Виждате рани, хора, ранени от (автомати \"Калашников\"), намушквания с нож, рани като от война. Сякаш е друго общество... една друга Швеция\", казва той за АФП.\n\nМного голяма сегрегация, проблеми с интеграцията и бедността, лесно циркулиране на оръжията - това са част от причините, посочвани, за да бъде обяснен този бич за Швеция.\n\nСедем години по-късно, Мариса Ожилви уверява, че не разбира защо нейният син - \"просто едно нормално момче\" - е бил убит.\n\n\"Не зная какво точно се случи с нашето общество и как загубиха контрола върху определени квартали, но го загубиха. И става все по-лошо\", въздъхва тя.\n\nПо БТА",
    "Испания пуска Финландия и Швеция за НАТО": "Парламентът на Испания в четвъртък ратифицира присъединяването на Финландия и Швеция към НАТО, съобщи \"Ройтерс\".\n\nДолната камара одобри присъединяването с 290 гласа \"за\", 11 \"против\" и 47 \"въздържал се\".\n\n\"Това е исторически резултат, защото ние консолидираме НАТО като съюз на свободни и доброволни демокрации, които са обединени да защитават мира\", каза Серхио Гутиерес, депутат от управляващата Социалистическа партия.\n\nСлед ратификацията от Испания пет държави остават в списъка и ратификацията може да отнеме до една година. България вече одобри присъединяването.\n\nТака двете скандинавски страни са вече една стъпка по-близо до присъединяването към алианса в най-значимото му разширяване от 90-те години на миналия век.\n\nПрипомняме, че през август Франция и САЩ пуснаха Финландия и Швеция за НАТО.\n\nШвеция и Финландия кандидатстваха през май за членство в 30-членния съюз в отговор на руската инвазия на 24 февруари. Русия многократно е предупреждавала двете страни да не се присъединяват към алианса и нарича действията си в Украйна \"специална военна операция\".\n\nТурция блокира процеса на присъединяване, като изиска тези страни да обявят кюрдските организации за терористични, да екстрадират в Анкара обвинените в тероризъм или участие в опит за преврат през 2016 г. и да премахнат забраните за доставки на оръжие за Турция.\n\nНа 28 юни външните министри на Турция, Швеция и Финландия подписаха меморандум, който премахва пречките пред присъединяването на двете страни към НАТО.\n\nПо-късно Анкара заяви, че той не е окончателен и турският парламент може да не го одобри, ако Стокхолм и Хелзинки не е спазил разпоредбите, заложени в него.\n\nСъюзниците от НАТО подписаха протокола за присъединяване на двете страни през юли. Той трябва да бъде ратифициран от парламентите на всички негови членове, преди Финландия и Швеция да могат да бъдат защитени от клаузата за отбрана.",
    "МО очаква оферти за \"заместващи\" изтребители от САЩ, Израел, Франция и Швеция": "Военното министерство е поискало от САЩ, Израел, Франция и Швеция информация дали могат и при какви условия да предоставят на България изтребители, с които страната ни да може да се справи в транзитния период, когато бъдат приземени старите съветски МиГ 29 и бъдат доставени новите F – 16 Block 70.\n\n\"За периода от края на 2023 г. до 2025-2026 г., когато трябва да дойдат и да бъдат въведени в експлоатация първите изтребители F-16, се обмислят варианти. Единият от тях е да се продължи експлоатацията на \"МиГ\"-овете, а другият – да се търси друга платформа, която да запълни тази празнина. Изпратени са писма до доста страни, има отговори от Франция и Швеция. Френската делегация ще бъде днес в МО, а шведската ще бъде у нас на 20 септември. Чакат се още отговори от САЩ и Израел'', каза служебният военен министър Димитър Стоянов пред БНР.\n\n\"Засега идеята е \"Мираж - 2000-5\", който е един добър самолет, и беше свален от експлоатация във Франция само преди месец-месец и половина. Шведската очакваме да дойде на 20-ти септември и очакваме все още отговори от САЩ и от Израел. Алтернатива друг да дойде вместо нас да пази не искам даже и да помислям, че има\", добави той.\n\nШвеция може да отговори с изтребителите \"Gripen\", които бяха предпочетени от предишното служебно правителство на Румен Радев, водено от Огнян Герджиков. След това обаче последното правителство на ГЕРБ закупи F-16.\n\nСега смятаният за дясна ръка на Радев военен министър Димитър Стоянов отново стига до \"Gripen\".\n\nБългарската бойна авиация разчита само на МиГ-29, а войната в Украйна силно затрудни поддръжката на машините, тъй като Русия, Украйна и Беларус отпаднаха като опции. Оптимистичните очаквания са да може да се разчита на МиГ-29 до средата на следващата година, ако не бъде намерен вариант за поддръжката им.\n\n\"Ресурс в момента имаме до средата на 2023-та, но при силно ограничена летателна дейност. За мен е много обезпокоително. Целта е да се вземат двигатели, да се монтират на самолети МиГ-29, да осигурим в срок - до края на 2023-та носенето на бойното дежурство, изпълнението на задачата по \"Еър полисинг\". Имаме пари. Над 40 милиона са заделени\", каза Стоянов.\n\nОт месеци се водят разговори с Полша да се осигурят двигатели, но засега няма конкретен резултат. Стоянов определи разговорите като \"обнадеждаващи\". Полските представители са поканени да дойдат в България.\n\n\"Два от двигателите се очертава да бъдат закупени директно, а останалите шест да бъдат ремонтирани в Полша\", посочи той.\n\nВ същото време доставката на купените от България 8 машини F-16 за над 2 млрд. лева се забави заради пандемията. Очакват се през 2025 година, а след това ще трябват и няколко години, за да могат да се усвоят напълно от българските ВВС.\n\nЗатова бе лансирана възможността, докато бъдат доставени и усвоени новите F-16, да бъдат придобити изтребители на лизинг. Зад тази идея застана и президентът Румен Радев.\n\nДругата възможност е България да се възползва от по-сериозна помощ от съюзниците в НАТО за охраната на въздушното ни пространство.\n\n\"Такава алтернатива не искам даже да помислям, че има - друг да дойде вместо нас да пази\", каза Стоянов.",
    "Пожар на ферибот с 300 души на борда край Швеция, няма пострадали": "На пътнически ферибот, пътуващ към Швеция с 300 души на борда, избухна пожар, но служители казаха, че той е бил ограничен и вече е овладян, предаде Асошиейтед прес. Не се съобщава за пострадали.\n\nПожарът избухнал, когато фериботът се намирал северно от шведския остров Готланд в Балтийско море, съобщи шведската телевизия Ес Ве Те.\n\nЩефан Елфстрьом, говорител на компанията притежател на ферибота, каза, че тя е била информирана за пожар \"с ограничени размери и че е в ход неговото потушаване\". \"Нямаме информация за пострадали\", добави той. По информация от шведската Морска администрация, пожарът е бил овладян и въпреки че все още има дим, \"няма открити пламъци\", каза говорителка на ведомството. Елфстрьом добави, че за пътниците на борда се полагат грижи.\n\nШведският вестник \"Афтонбладет\" пише, че пожарът е започнал от гумата на автомобил на палубата на ферибота, докато той пътувал от Латвия към Швеция. На мястото на инцидента са били изпратени близки кораби и вертолет като предпазна мярка.",
    "Турция предупреди Швеция": "Турция очаква Финландия и Швеция да предприемат конкретни стъпки по меморандума, подписан във връзка с кандидатурите им за членство в НАТО, заяви турският външен министър Мевлют Чавушоглу в сряда, като подчерта, че Швеция вече е оставила изборите зад гърба си, така че новото правителство може да предприеме стъпки в съответствие с мадридското споразумение, съобщава в. \"Хюриет дейли нюз\".\n\n\"Изборите се състояха в Швеция. Новото правителство трябва да предприеме необходимите стъпки\", посочи Чавушоглу пред журналисти. \"Те са наясно, че в противен случай турският парламент няма да ратифицира молбата им за членство в НАТО\", добави той, предаде БТА.\n\nНапомняйки за първата среща на Постоянния съвместен механизъм, установен в рамките на тристранния меморандум, подписан от Турция, Финландия и Швеция на срещата на НАТО в Мадрид, министърът заяви, че резултатът от дискусиите е показал, че не са били предприети конкретни стъпки от северните страни по отношение на обещанията им. Той каза, че Турция не е притисната от времето, но от скандинавските страни зависи постигането на консенсус, за да може кандидатурите им за членство в НАТО да се придвижат напред.\n\nСкандинавските страни заявиха по-рано, че са повдигнали въпроса за необходимостта от изменения в законодателството си, за да отговорят на очакванията на Турция за екстрадиция на \"членове на терористични групи\", посочи още Чавушоглу.\n\nНа 28 юни Турция, Швеция и Финландия подписаха тристранен меморандум по време на срещата на върха на НАТО в Мадрид, в който се предвижда Финландия и Швеция да проявят пълна солидарност и сътрудничество с Турция в борбата с тероризма, особено с Кюрдската работническа партия (ПКК), сирийските кюрдски Сили за защита на народа (СЗН) и т.нар. Фетхуллахистка терористична организация (ФЕТО), както и за екстрадирането на техни членове.\n\nЧавушоглу заяви още, че дипломацията, която Турция следва в последно време, е била оценена. Той заяви, че сред примерите се открояват споразумението за зърното между Русия и Украйна, постиженията на Турция в контекста на кандидатурите на Финландия и Швеция за членство в НАТО, постиженията в стратегическата концепция на НАТО и развитието на Организацията на тюркските държави.\n\nЧавушоглу заяви, че някои кръгове са критикували политиката на Турция през последните години, но сега оценяват тази политика. \"Например тези, които казваха: \"Какво правите в Либия? Сега казват, особено след последната криза: \"Радвам се, че Турция е там. Турция е гаранцията и застраховката на стабилността там\", посочи той. Коментирайки неотдавнашното напрежение с Гърция, Чавушоглу заяви, че нарастващият авторитет на Анкара в регионалната дипломация оказва влияние върху агресията на Атина към Турция.",
    "Поевтиняването на имотите се ускорява": "През август 2022 г. апартаментите в Швеция са поевтинели с 4% на месечна база, което е най-бързият спад от началото на пандемията, сочи анализ на Svensk Maklarstatistik. На годишна база спадът е 2%. Частните къщи са поевтинели с 1% спрямо юли, но са поскъпнали с 1% на годишна база.\n\nМесечният спад на цените на апартаментите в столичния район се ускори до 5%, а спадът за три месеца се увеличи до 10%. Цената на частните къщи в района на Стокхолм сега е паднала средно с 6% за три месеца.\n\nДанните показват предизвикателството пред Riksbank по отношение борбата с последиците от усилията си да охлади икономиката и да контролира инфлацията. Длъжностните лица са удвоили скоростта на повишаване на лихвените проценти в момент, когато шведите са изправени пред най-голямото увеличение на потребителските цени от три десетилетия насам.\n\nДокато пазарите на имоти процъфтяха другаде по време на пандемията, дългът на шведските домакинства нарасна по-бързо, отколкото в страните от G7. Гуверньорът на Риксбанк Стефан Ингвес веднъж сравни това затруднение със „седене на върха на вулкан“.\n\nИндикаторът за цените на жилищата SEB в Швеция, ключов индикатор за пазара на имоти, падна до най-ниското си ниво от световната финансова криза, показват данни по-рано тази седмица. Riksbank очаква цените на жилищата в Швеция да паднат с 16% до края на 2023 г., според доклада за паричната политика през юни.",
    "Швеция с допълнителен пакет от военна помощ за Украйна": "Премиерът Магдалена Андершон каза, че Швеция ще предостави още 500 милиона крони (46,75 милиона долара) военна помощ на Украйна, за да помогне на нацията да се защити от руската агресия.\n\nТова съобщава Ройтерс, предава Укринформ.\n\nОще новини от Украйна\n\n„Ще продължим да подкрепяме Украйна, докато войната продължава“, каза Андершон след среща с ръководителя на Министерството на външните работи на Украйна, Дмитро Кулеба.\n\nТя добави, че като цяло шведското правителство ще предостави на Украйна допълнителен пакет от помощ на стойност 1 милиард крони, който ще включва както военна, така и гражданска помощ.\n\nПремиерът на Швеция не предложи никакви подробности за военния пакет, отбелязвайки, че той ще бъде подобен на предишния пакет, който включваше противотанкови оръжия, лични предпазни средства и оборудване за разчистване на мини.\n\nГражданската част от пакета ще включва покупки на украинска пшеница, която ще бъде предадена на страни, изправени пред недостиг на храни, и ще помогне за стимулиране на икономиката на Украйна.\n\nНа свой ред Кулеба призова Швеция да предостави гаубици и боеприпаси.\n\n\"Докато войната продължава, ние ще искаме още оръжия\", каза Кулеба пред репортери.\n\nКакто съобщава Ukrinform, министърът на външните работи Дмитро Кулеба е на посещение в Швеция и Чехия на 29-31 август, за да обсъди увеличаването на санкционния натиск върху Русия.",
    "Швеция потвърди първи случай  на птичи грип при морски бозайник": "Първи случай на птичи грип при морски бозайник беше потвърден в Швеция, предаде ТАСС, като цитира съобщение на Ветеринарно-медицинската служба на страната. Вирусът H5N1 е открит при морска свиня - представител на разред Китоподобни, семейство\n\n/АКМ/",
    "Антилопа прободе до смърт служител в зоопарк в Швеция": "Антилопа прободе до смърт служител в парк за животни в Швеция, съобщиха ДПА и Асошиейтед прес, като цитираха местни медии.\n\nМъжът искал да я отведе до жилището ѝ, след като паркът затворил в неделя вечерта, разказа говорител на полицията пред шведско радио. \"Нещо се е случило, което е накарало антилопата да го прободе\". Тя е от вида кана и представителите му са смятани за най-eдрите антилопи в света, предаде dariknews.\n\nСобственикът на парка Ричард Берглунд обясни, че служителят е имал дългогодишен опит.\n\n\"Това е тъжен ден\", заяви пред шведското радио мъжът, който е станал свидетел на инцидента. \"Искахме да нахраним животните и изведнъж антилопата атакува. Никога не сме имали проблеми с тях досега\".",
    "Шведски журналист: Дойде краят на Оруеловия експеримент с бежанците и мултикултурализма": "В страната се бе превърнало в табу самото споменаване на статистиките за имиграцията, които ясно показваха отрицателните икономически и социални последици\n\nКакто БЛИЦ съобщи, коалиция на традиционната десница и на определяната за популистка и антиимигрантска партия “Шведски демократи” спечели парламентарните избори в Швеция миналата седмица.\n\nСпоред шведския журналист и икономист Тино Санандаджи имигрантската политика на страната, провеждана от традиционните партии в името на мултикултурализма, никога не е била подкрепяна от избирателите.\n\n“Пренебрегването на народната воля се оказа безразсъдно, до такава степен, че проблемите, причинени от имиграцията, ставаха все по-очевидни, посочва Санандаджи пред вестник “Фигаро”, цитиран от Гласове.\n\nЕто какво още казва той:\n\n– Как си обяснявате успеха на “Шведски демократи”?\n\n– Успехът на “Шведски демократи” почти изцяло се дължи на недоволството на населението от имиграционната политика на страната и политическата коректност, която заобикаля тази тема. Дълго време Швеция беше европейската страна, приела най-много търсещи убежище спрямо населението си.\n\nВ продължение на много години темпът на имиграцията беше по-висок от американския рекорд по време на трансатлантическата имиграция през 90-те години на ХIХ век. Швеция беше хомогенна страна и, когато приемаше мигранти, те идваха главно от други европейски страни.\n\nНо поради прекомерната политика делът на незападните мигранти от първо и второ поколение нарасна от 2% през 1980 г. на около 20% днес. Темпът на имиграция малко намалява сега, но остава много висок. Впрочем тази политика, която преобрази страната, никога не е имала подкрепата на мнозинството или дори на голяма част от шведското обществено мнение.\n\nУжас в Швеция: Мигранти 10 часа изнасилват 2 момчета в гробище\n\nГодишните социологически проучвания, провеждани от 80-те г. на ХХ век в областта на политическите науки, показват, че шведското обществено мнение във всяка анкета се е обявявало за намаляване на броя на бежанците. В същото време проучванията показаха, че политическият елит вляво и вдясно е подкрепял тази разхлабена миграционна политика и я е задълбочил.\n\n“Шведски демократи” започнаха да се развиват в политически климат, в който 60 до 70% от гласоподавателите предпочитат имиграцията на бежанци да бъде намалена, докато 0% от традиционните партии предлагаха този избор на избирателите. Те по-скоро настояваха за още повече имиграция, мотивирани от идеологическия плам на мултикултурализма.\n\nКогато “Шведски демократи” бяха избрани в парламента през 2010 г., дясноцентристкият министър-председател се присъедини към лявата Зелена партия за още по-голямо увеличение на нивото на имиграция, като заяви, че е направил това, за да покаже, че гласуването за “Шведски демократи” ще доведе до обратния ефект.\n\nДокато “Шведски демократи” не спираше да се издига, през 2014 г. традиционните партии създадоха картел, за да ги изключат от властта и да поддържат хлабавата миграционна политика на страната, въпреки народното несъгласие.\n\nПренебрегването на народната воля се оказа обаче безразсъдно, до такава степен, че проблемите, причинени от имиграцията, ставаха все по-очевидни и единствената партия, която предлагаше политиката, изисквана от мнозинството от населението, не спираше да напредва.\n\nПодкрепата за “Шведски демократи” нарасна от 0,1% през 1991 г. до повече от 20% днес – сякаш симетрично на нарастването на дела на населението от неевропейски произход. Ако “Шведски демократи” не бе имала една мръсна история с няколко членове с неонацистки симпатии, те щяха да се издигнат още по-бързо.\n\n– Това обратната реакция на политическата коректност ли е?\n\n– Дълго време всеки нормален човек, който критикуваше миграционната политика, рискуваше да бъде третиран като нацист или расист. Това предизвика озлобление и загуба на доверие в медиите и политическите елити, за които се смята, че са излъгали общественото мнение и са сплашили инакомислещите.\n\nПоради тази причина, въпреки че сега дори социалдемократите и традиционните десни партии обещават да намалят имиграцията и да бъдат твърди по отношение на престъпността, много избиратели възнаградиха “Шведски демократи”. Много от техните избиратели са бивши социалдемократи и стратегията да ги наричат “нацисти” се оказа контрапродуктивна, защото протестиращите избиратели, които може би просто са искали да изпратят сигнал, окончателно напускат Социалдемократическата партия.\n\n– Може ли “Шведски демократи” да бъдат определени като популисти?\n\n– Да. От една страна, те и техните избиратели често критикуват елитите. От друга страна, “Шведски демократи”, за разлика от дясноцентристките партии, подкрепят социалната държава и привличат избирателите от работническата класа.\n\nТова е друга причина за техния възход. Швеция е страна, в която класовата идентичност остава важна при гласуване. Всички шведски десни политически партии са буржоазни по своята култура и история и имат ограничена привлекателност за работническата класа.\n\n– Швеция се откроява с използването на етнически статистики. Те ли позволиха да бъде вдигнато табуто над имиграцията?\n\n– В Швеция се бе превърнало в табу самото споменаване на статистиките за имиграцията, докато Швеция е страната, която е измислила модерните демографски статистики през 1749 г. и следователно притежава най-дългата серия демографски статистики в света. Табуто върху компилацията на данни или свободния достъп до тях се засили през 2010 г., когато “Шведски демократи” влязоха в парламента.\n\nРазбира се, причината, поради която данните станаха табу, е, че те показваха отрицателните икономически и социални последици от имиграцията, докато политически коректното обществено мнение, изразявано от правителството и медиите, беше, че имиграцията на бежанци е благоприятна за Швеция и не оказва влияние върху престъпността.\n\nСтатистиките никога не са били незаконни, но се използваше оруелов език, за да бъде обезсърчено или потиснато тяхното използване. Например, министърът на правосъдието социалдемократ заяви, че актуализираните статистики за престъпността сред имигрантите “не са необходими”, тъй като изследванията вече са показали, че тя се причинява от бедността и имиграцията няма нищо общо с нея.\n\nИзследователите, които анализираха данните или направиха изследвания по такива въпроси, като изнасилването и имиграцията, рискуваха да бъдат уволнение или тормозени, с аргумента, че проправят път за расизма.\n\n– Швеция, сърцето на социалдемокрацията, върви надясно. Символ ли е това за другите европейски страни?\n\n– Фактът, че Швеция последва Дания и върви надясно по миграционните въпроси, може да има символичен ефект за други европейски страни. Швеция има влияние, непропорционално на ръста ѝ, тъй като тя дълго време беше смятана за модел за подражание от международната левица.\n\nОсвен това Швеция водеше най-прекалената имиграционна политика в Европа и увеличаването на престъпността и бедността в имигрантските райони се забелязваше и в чужбина. Например в Норвегия, десницата използва израза “шведски условия”, за да посочи лошият пример, който трябва да се избягва.\n\nДокато преди Швеция беше положителен модел със своята социална политика и социална държава, сега тя се превърна в отрицателен пример заради миграционната си политика и мултикултуралистки модел. https://blitz.bg",
    "Спад на инфлацията във Финландия, в Швеция се повиши през август": "Инфлацията на потребителските цени във Финландия се понижи леко през август, след като остана стабилна предходния месец, показват предварителните данни на Финландската статистическа служба в сряда, цитирани от ДПА и БТА.\n\nИнфлацията на потребителските цени се забави до 7,6 на сто през август спрямо 7,8% през юли.\n\nРъстът на общата инфлация през август се дължи на повишените цени на електроенергията, бензина, дизела и цените за капитални ремонти на еднофамилни къщи.\n\nПовишението на на потребителските цени от една година назад е ограничено най-вече от намалението на цените на лекарствата с възстановима и невъзстановима цена, посочват от финландската статистическа служба..\n\nНа месечна база потребителските цени са се повишили с 0,1 процента през август заради нарастващите разходи за електроенергия.\n\nНа другия полюс са данните от Швеция, където инфлацията е на най-високото си ниво от последните три десетилетия. Днес статистическата служба в Стокхолм отчете инфлация от 9 процента на годишна база за август, което представлява ръст от 1 процентен пункт спрямо нивото й от предишния месец. Увеличението е по-високо от очакваните от анализаторите 8,8 процента и поставя централната банка на страната под натиск за ново увеличение на лихвените проценти.\n\nНа месечна база показателят отчете ръст от 1,5 процента.\n\n/ЕС/",
    "Учени: Намалената вреда от тютюна вече променя здравната карта на света": "10384 Снимка: iStock by Getty Images\n\nАлтернативите на цигарите с намалена вреда могат да спестят милиарди долари от световните разходи за онкологични, сърдечно-съдови и респираторни болести. 30 години след началото на интензивни кампании и мерки срещу тютюнопушенето, пушачите остават приблизително еднакъв брой през годините - над 1 млрд., а 8 млн. от тях загиват всяка година от свързани с цигарите болести.\n\nВ същото време държавите с иновативен подход, които стимулират пушачите да преминат на бездимни алтернативи като електронни цигари, снус или нагреваеми тютюневи изделия, показват положителни резултати в справянето с проблема. По-малък акциз на новите тютюневи продукти биха насочили пушачите по-ефективно да направят промяната и да си спестят здравни последствия от пушенето.\n\nТова стана ясно по време на Петата научна среща за намаляване на вредата от тютюна, нови продукти, изследвания и политика. Топ-събитието в Атина събра над 240 участници от 41 държави - учени и експерти по обществено здраве от цял свят, които споделиха последните новости в сферата. Пушачите намаляват там, където са стимулирани да откажат цигарите с помощта на алтернатива с намалена вреда, незамисимо дали тя е електронна цигара, устройство с нагряване на тютюн или орални торбички тютюн (снус), показва статистиката от различните държави.\n\n\"Снусът е причината в Швеция и Норвегия да има най-малко млади пушачи, а заболеваемостта в Швеция от рак на белия дроб, да е рекордно ниска. Там, където има увеличаване на продажбите на нагреваеми тютюневи продукти, има отчетливо намаляване на продажбите на цигари. Пример за това е Япония. Благодарение на електронните цигари, в Англия 50 000 пушачи отказват цигарите всяка година\", посочва проф. Лион Шахаб, изследовател - психолог в Юнивърсити Колидж Лондон.\n\nЕто къде още намаляването на вредата бележи успехи според данните от научната конференция:\n\nАнглия\n\nСнимка: iStock by Getty Images\n\n4,5 млн. англичани са вейпъри, стана ясно от последната статистика преди дни. \"Електронните цигари отдавна са приети от органи като Агенцията по обществено здраве на Англия като ефективен инструмент за отказване на цигарите и намаляване на вредата от тях върху общественото здраве. Пушачите намаляват и сме в очакване да има непросредствен ефект върху здравната картина в страната, така както се случва в Швеция\", казва проф. Игнатиос Икономидис, председател на научния форум.\n\nПреминалите на алтернативи не се връщат към пушенето, което е обнадеждаваща стъпка в посока елиминирането на цигарите. Намаляването на вредата се случва независимо от това дали регулациите подкрепят този преход или не. Никотинът трябва напълно да бъде приет като нещо, което е приемливо за прием, така както правим с алкохола. Но трябва да имаме алтернативи, с които да намалим вредата - това е особено важно за хора със сърдечно-съдови и онкологични заболявания, които не могат да откажат цигарите въпреки опасността от бързо влошаване, категоричен е специалистът.\n\nШвеция\n\nСнимка: iStock by Getty Images\n\n\"Има разлика между това, което властите правят и това, което трябва да се направи. Вземете за пример шведският снус - забранен е в ЕС, а е доказано работеща алтернатива на цигарите\", казва и кардиологът д-р Константинос Фарсалинос. Под 5% от хората в Швеция пушат и това е най-голямото епидемиологично проучване, което показва, че заболяванията като рак на белия дроб и инфаркти прогресивно намаляват, когато никотинът се приема по по-безопасен начин в сравнение с цигарите. Рискът на човек, който употребява снус, да получи инфаркт е същият като този при непушач, посочи д-р Фарсалинос.\n\nЯпония\n\nСнимка: SCOHRE\n\nОт 19-20% преди 2015 г., днес в страната разпространението на пушенето намалява до 13%. Това показва статистиката след навлизането на IOQS на пазара, като данните на Филип Морис Интернешънъл се потвърждават и от Националното проучване за здраве и хранене.\n\n\"В Япония има безпрецедентен спад на продажбите на цигари. Повишаването на продажбите на IQOS e пряко свързано с понижаването на продажбите на цигари и по-малкото разпространение на пушенето\", каза Ондрий Кумал, директор External Affairs в компанията.\n\n93% от хората са били редовни пушачи, когато са започнали да употребяват IQOS. Днес 84% от потребителите не пушат, а двойната употреба в комбинация с цигари намалява. Тези данни доказват колко успешен метод за отказване на цигарите са бездимните алтернативи, казва още Кумал.\n\nСпоред проучване, цитирано от гръцкия проф. Игнатиос Икономидис, след време 30% от хората спират да използват и алтернативи и не се връщат към цигарите. По негови данни 50% от хората, коти са преминали на нагреваеми изделия, са намалили количеството на стиковете тютюн, които използват до под 10 на ден.\n\nКъде е България?\n\nСнимка: iStock by Getty Images\n\nОт години България е на второ място в ЕС по процент пушачи от населението си веднага след Гърция. У нас те са 38% и това е категорично свързано с огромния брой хора с хронични заболявания, сочи медицинската статистика.\n\n\"В нашето проучване в България установихме, че 4,4 млрд. лева от обществените разходи за здравеопазване могат да бъдат спестени в най-оптимистичния сценарий, в който половината от пушачите преминат на нагреваеми тютюневи изделия\", каза българският представител на форума - икономистът Аркади Шарков. Експертът по обществено здраве изследва как намалената вреда би повлияла на обществените разходи още миналата година. Препоръките след анализа сочат, че различните цени на цигарите и продуктите с намалена вреда съобразно риска биха могли естествено да подтикнат потребителите да изберат алтернативите, смятат експертите.\n\nПо-малкият риск трябва да има по-малък акциз. Пазарът е чувствителен на промяната в цената на продуктите, особено в този момент, каза още Шарков. Според него моментната ситуация - инфлация и криза, кара хората да правят неща, които не са здравословни за тях. \"Ако си спрял да пушиш, може да пропушиш отново\".\n\nАнализаторите смятат, че промяната на поведението на пушачите и спестяването на обществени разходи може да има по-добър резултат с прилагането на ценовия инструмент. Пушачите биха предпочели да намалят средствата за тютюневи продукти, но в същото време да намалят и вредата върху здравето си.\n\nКрайната цел е свят без дим, но трябва да обмислим преразглеждане на нашите стратегии, за да подобрим резултатите. Онези пушачи, които не успяват да спрат цигарите, не трябва да бъдат оставяни. Стратегиите за намаляване на вредите трябва да се насърчават при пушачи, които са положили много усилия, но не са успели да спрат, посочиха още експертите на Петия научен форум, посветен на намалената вреда.",
    "Греъм Потър тръгна от четвърта дивизия на Швеция и направи чудеса с един от най-евтините състави в елита, за да заслужи шанса си в Челси": "Потър няма опит във водещи отбори нито като футболист, нито като треньор - но днес е един от най-впечатляващите английски мениджъри и заслужи да получи шанс на топ ниво\n\nНовите собственици на Челси не се церемониха дълго с Томас Тухел и уволниха германеца още след седмия мач от новия сезон.\n\nА заместникът на Тухел беше уреден много бързо - Греъм Потър беше откупен от Брайтън, за да застане начело на лондончани и да изгради нещо ново на \"Стамфорд Бридж\" според концепцията на боса Тод Боели и неговия инвестиционен фонд.\n\nЧелси си избра един от най-впечатляващите английски треньори за последните години, който търпеливо се доказа като модерен и методичен мениджър, способен да надскочи очакванията без да разполага със състави с огромен потенциал.\n\nТой беше свързван с Манчестър Юнайтед и други водещи клубове в Англия, след като превърна Брайтън в един от най-симпатичните отбори във Висшата лига, но бързото развитие на събитията в последните дни го отведе в Лондон.\n\nКой е Греъм Потър, какво точно постигна в Брайтън и как извоюва големия си шанс да води Челси?\n\nФутболната му кариера като ляв бек е сравнително скромна и го прекарва през редица английски клубове като Стоук Сити, Саутхемптън, Уест Бромич и Йорк Сити, а последният му сезон е в Макълсфийлд Таун през 2004/05.\n\nНачалото на треньорския му път изглежда още по-скромно и след период в полупрофесионалния Лийдс Карнеги, Потър поема шведския четвъртодивизионен Йостерсунд.\n\n7 г. по-късно наставникът се завръща в родината си, но вече има процъфтяваща репутация, защото е извел Йостерсунд от четвърта до първа дивизия на Швеция, класирал е тима си за евротурнирите и е победил Арсенал на \"Емирейтс\" в елиминациите на Лига Европа.\n\nПотър решава, че е постигнал достатъчно в Швеция и му е време да се наложи в английския футбол. Той поема Суонзи за един сезон в Чемпиъншип и си печели още повече фенове с напредничавия и тактически изкусен футбол, който налага.\n\nНакрая получава предложение за нов договор, който би го направил един от най-скъпоплатените мениджъри във втора дивизия на Англия - но предпочита да скочи директно в Премиър лийг и да приеме предложението на Брайтън.\n\nТака Потър е назначен в новия си клуб през 2019 г. и макар че резултатите не се променят веднага, причините за оптимизъм са видни.\n\nВ първите си два сезона мениджърът успява да изпълни главната задача и спасява тима от изпадане. Брайтън завършва съответно 15-и и 16-и, но стилът на игра еволюира и цялата клубна философия става по-различна.\n\nПреди Потър, Брайтън е типичен новак в Премиър лийг, който залага на затворен футбол, здрава защита и дълги топки към застаряващия нападател Глен Мъри.\n\nНо идеята на родения в Солихъл треньор е съвсем друга и той постепенно научава футболистите да държат топката, да играят комбинативно и да създават множество голови положения.\n\n\"Чайките\" се превръщат в повече от приятен отбор за гледане, а много привърженици на Брайтън започват да наричат игровия стил \"Потърбол\".\n\nНе бива да се подценява и ролята на клубното ръководство, което напълно подкрепя наставника и изгражда отлична инфраструктура, за да може тимът да направи няколко крачки напред в развитието си.\n\nОсновите бяха положени и през миналия сезон правилната работа в Брайтън започна да си личи и по резултатите. Отборът записа рекордно постижение в историята си откъм брой точки (51) и място в крайното класиране (9-о), но през тази кампания загатна, че има потенциал за още повече.\n\nПобеди над Манчестър Юнайтед, Лийдс, Уест Хем и Лестър отредиха на \"чайките\" място в топ 4 след 6 кръга. Победата на \"Олд Трафорд\" в самото начало на кампанията беше особено впечатляваща, защото Брайтън доминираше тактически, технически и физически над \"червените дяволи\" и за пръв път победи на техния стадион.\n\nДоскорошният отбор на Потър вече не просто измъкваше добри резултати, но и убедително надиграваше съперниците с гъвкава и добре обмислена тактика. А мениджърът го постигна с един от най-евтините състави в Премиър лийг.\n\nДаже след като продаде Бен Уайт на Арсенал за 50 млн. паунда миналото лято, Брайтън не тръгна да харчи за нов защитник, а го замени с Дан Бърн и Джоел Велтман, които вече бяха в отбора.\n\nСъщото се случи, когато Ив Бисума беше пратен в Тотнъм срещу 30 млн. това лято, а младокът Мойзес Кайседо беше подготвен да заеме мястото му, макар че дебютира във Висшата лига едва към края на миналата кампания.\n\nСега 20-годишният Кайседо е сред най-актуалните имена в английския футбол и предизвика интереса на Арсенал, Манчестър Юнайтед и Ливърпул. Вече не е за подценяване и възможността да се събере с Потър в Челси.\n\nПрез последните години Брайтън водеше мъдра кадрова политика, изнамираше неизвестни млади футболисти като Кайседо за скромни суми, а после ги пращаше под наем да трупат опит и да се подготвят за Висшата лига.\n\nСтратегията с преотстъпването на таланти отдавна е усвоена и от Челси, но на \"Стамфорд Бридж\" Потър ще разполага и с много опитни фигури, доказани в големия футбол.\n\nТой обаче спешно ще трябва да намери правилната система за интегриране на новопривлечените от \"сините\" играчи, които им струваха над 250 млн. паунда през това лято.\n\nНа пръв поглед стилът на новия мениджър е подходящ за наличния състав, защото и при Тухел Челси играеше с халф-бекове.\n\nРазбира се, основна мисия на Потър ще бъде да намери правилен подход към всички играчи, включително и към тези, за които ще има по-малко игрови минути. Всеизвестно е, че на \"Стамфорд Бридж\" мнозина са недоволни от статута си и бяха загубили надежда, че ще могат да се докажат пред Тухел.\n\nЗатова и германецът загуби съблекалнята - нещо, което Греъм Потър просто не може да си позволи.\n\nСнимка: Getty Images\n\nВ досегашните си клубове Потър е известен като спокоен и относително резервиран с футболистите си, докато баланс придава неговият далеч по-екстровертен помощник Били Рийд.\n\nБивши играчи на Потър свидетелстват, че той е способен на строгост, но и че наистина го е грижа за футболистите и ги цени като личности, което далеч не може да се каже за всички мениджъри, включително и по най-високите нива на футбола.\n\nАнглийският треньор не се притеснява да разсъждава отвъд рамките и да прилага индивидуален подход към всеки играч, а веднъж в Йостерсунд връчва на свой футболист книга на Далай Лама - за да го научи да не бъде твърде самокритичен, когато допусне грешки.\n\nРазбира се, скептиците не пропускат да посочат, че Греъм Потър няма опит във водещи отбори нито като футболист, нито като треньор, а предизвикателството в Челси ще е по-различно от всичко, което му се е случвало досега.\n\nНо 47-годишният специалист напълно заслужи този голям скок в своята кариера и си изработи шанса да се пробва на топ ниво.\n\nСега всеки негов ход на \"Стамфорд Бридж\" ще бъде следен с огромно внимание - но ако се справи с напрежението, Потър има всичко необходимо, за да успее.",
    "Питаме Израел, САЩ, Швеция и Франция ще пазят ли българското небе до пристигането на новите F-16": "Изтребители от Израел, САЩ, Швеция или Франция може да пазят българското небе до пристигането на новите F-16. До тези държави са изпратени запитвания, заяви началникът на отбраната адмирал Емил Ефтимов.\n\nАрмията е разположила 350 военнослужещи на границата.\n\nИма готовност, ако МВР поиска допълнителни сили и средства, да се реагира, допълни Ефтимов. В средата на октомври в оперативна готовност ще бъде международната бойна група, която беше създадена за подсилване на източния фланг на НАТО.\n\nСнимка: Bloomberg.com\n\nХаресайте страницата ни във Facebook ТУК",
    "Зрелището започва! Двама българи излизат на корта на Sofia Open 2022": "260\n\nДвама българи ще излязат на централния корт в \"Арена Армеец\" в понеделник (26 септември) на турнира по тенис Sofia Open 22. Програмата за всеки от делничните дни на надпреварата стартира в 12 часа. Във втория мач на централния корт Пьотр Нестеров ще играе срещу Драгош Мъдъраш (Швеция) в битка за влизане в основната схема.\n\nВ понеделник започва и българското участие в основната схема на Sofia Open 2022. Не преди 18 часа на корта излиза Александър Лазаров за двубоя си срещу Иржи Лехечка (Чехия).\n\nГригор Димитров също ще научи името на съперника си във втория кръг на Sofia Open в понеделник. Най-добрият български тенисист е поставен под №3 в схемата и почива на старта, като неговият първи съперник ще бъде определен от двубоя Микаел Юмер – Иля Ивашка, които ще закрият програмата на централния корт.\n\nПРОГРАМА ЗА ПОНЕДЕЛНИК, 26 СЕПТЕМВРИ\n\nЦентрален корт, начало 12:00 часа:\n\nЮго Умбер (Франция) - Филип Кристиан Яну (Румъния)\n\nПьотр Нестеров (България) – Драгош Мъдъраш (Швеция)\n\nне преди 16:00 часа:\n\nРикардас Беранкис (Литва) - Камил Майхжак (Полша)\n\nне преди 18:00 часа:\n\nАлександър Лазаров (България) – Иржи Лехечка (Чехия)\n\nМикаел Юмер (Швеция) – Иля Ивашка (Беларус)\n\nКорт 1, начало 12:00 часа:\n\nЖофри Бланкано (Франция) - Андреас Сепи (Италия)\n\nЯн-Ленард Щруф (Германия) - Мирза Башич (Босна и Херцеговина).\n\nА ето какъв интересен коментар направи Гришо за оттеглянето на Федерер.",
    "Нестеров нямаше сили за нов подвиг и място в основната схема на Sofia Open": "733 Снимка: БТА\n\nМладият ни талант Пьотр Нестеров не успя да достигне до основната схема на Sofia Open.\n\nБългаринът загуби с 4:6, 2:6 от състезаващия се за Швеция Драгош Николае Мадараш във втория квалификационен кръг на надпреварата.\n\nТака след вчерашния си сензационен дебют на ниво АТР, когато Нестеров победи опитния италианец Салваторе Карузо, днес младият ни представител не успя да сътвори втори пореден подвиг.\n\nНестеров, който след днешното обновяване на ранглистата е №903 в света, допусна доста наивни грешки в хода на мача, очевидно плод на неговата младост и липса на опит на подобно ниво.\n\nСрещу него днес бе състезаващия се за Швеция румънец Мадараш, който е №314 в света и макар да не показа кой знае какъв тенис, успя да се възползва от грешките на Нестеров.\n\nОще в откриващия гейм на мача Пьотр Нестеров допусна пробив. Това се случи и вчера срещу Карузо, като също подобно на вчерашния двубой, българинът бързо успя да върне брейка и изравни за 3:3.\n\nЗа съжаление тогава последва светкачивен рибрейк от страна на Мадараш, който поведе с 4:3, а впоследствие затводи сета с 6:4.\n\nВторият сет също започна ужасяващо за Нестеров, с 16-минутен дълъг гейм, в който българинът спаси пет брейкбола, но пък и пропусна четири свои геймбола, за които трябва жестоко да съжалява.\n\nРумънецът успя да пробие, но все пак Нестеров отново върна пробива три гейма по-късно, когато изравни за 2:2.\n\nСценарият от първия сет се повтори, защото Мадараш отново поведе светкавично, а когато Нестеров имаше три шанса да върне и този пробив, сякаш напрежението си каза думата. Той пропиля своите шансове, изостана с 2:4, а тук някъде и интригата започна да се изпарява.\n\nМадараш дори постигна нов пробив, за да направи успеха си по-убедителен и с 6:2 във втория сет си осигури място в оснвоната схема.\n\nПо-рано днес място там намериха и двама френски квалификанти.\n\nТова направи Юго Умбер, който победи с 6:3, 7:6 румънеца Филип Кристиян Жиану, както и Жофри Бланканю, който надви италианския ветеран Андреас Сепи с 2:6, 6:3, 6:4.",
    "Инструктаж след мобилизацията: От армията получавате униформа и оръжие, останалото си го купувате сами": "Техническа авария по неизползваната досега тръба на „Северен поток 2“ е довела до рязък спад на налягането в съоръжението, съобщи говорителят на оператора на тръбата „Nord Stream 2 AG“. По всяка вероятност има дупка в тръбопровода, нещо се е случило в Дания в нейни териториални води близо до остров Борнхолм. Точната причина за аварията още не е установена, уточняват от компанията оператор, цитирани от Газета.ру. Датските власти са препоръчали на корабите да заобикалят петмилната зона около острова.\n\nНалягането в газопровода \"Северен поток 2\" спадна рязко през нощта срещу 26 септември, предаде ДПА, позовавайки се на данни от оператора на газопровода. Контролерът на наземната площадка на газопровода е регистрирал спад на налягането от 105 на 7 бара.\n\nРойтерс отбелязва, че операторът незабавно е предупредил \"отговорните служби на Германия, Дания, Швеция, Финландия и Русия \" за инцидента. В момента се води разследване, но все още не е установена причината инцидента.\n\nГерманското министерство на икономиката и опазването на климата обяви, че не знае причината, довела до спада на налягането в газопровода. \"Ние сме в контакт със съответните ведомства, за да разберем причините...\" - отбелязват от ведомството. Според говорителя на Nord Stream 2 AG Улрих Лисек „някъде“ по тръбопровода „вероятно се е появила дупка“. Лисек не изключва вероятността течът да е някъде на сухопътния участък от газопровода. По думите му, установяването на причините за спадналото налягане се усложнява от режима на санкции и липсата на персонал на място.\n\nДатските морски власти са регистрирали изтичане на газ близо до остров Борнхолм. Според Ройтерс предполагаемата аварийна точка се намира извън териториалните води на Дания, в изключителната икономическа зона. Мястото на теча съответства на трасето на \"Северен поток 2\". Морските власти предупредиха, че течът може да бъде опасен за навигацията. Затова съветват корабите да заобикалят 5-милната зона около мястото на аварията.\n\nЗапитан за предполагаемото местоположение на теча, говорител на \"Северен поток 2\" допусна пред Ройтерс, че течът не може да е възникнал в крайната точка на газопровода в Лубмин в Северна Германия. „Ако беше в Лубмин, щеше да се чуе.“ – заяви той.\n\nНа фона на пълното спиране на подаването на газ по \"Северен поток\" към Европа бяха направени предложения да се разреши пускането на \"Северен поток 2\". Германският министър на енергетиката Роберт Хабек повтори многократно, че такава възможност е изключена.\n\nГазопроводът се състои от два е тръби с дължина около 1200 км, които преминават през изключителните икономически зони и териториалните води на пет държави: Русия, Германия, Финландия, Дания и Швеция. Общият капацитет на двете линии на \"Северен поток 2\" е 55 милиарда кубични метра газ годишно. В момента са заредени с технически газ и са готови за работа, но според Германия приемането на искането за експлоатация на \"Северен поток 2\" би увеличило зависимостта от Русия и би било вдигане на бяло знаме, пред претенциите на Москва.",
    "Кузманов срещу французин в първия кръг на Sofia Open -": "Втората ракета на България Димитър Кузманов ще играе срещу французина Юго Юмбер в първия кръг на турнира по тенис на твърда настилка от сериите АТП 250 Sofia Open в зала \"Арена Армеец\".\n\nПолучилият \"уайлд кард\" Кузманов ще се изправи срещу Юмбер, който по-рано днес преодоля квалификациите след успех над Филип Кристиан Жану (Румъния) с 6:3, 7:6(3).\n\n24-годишният левичар Юмбер има три титли в кариeрата си и е достигал до 25-ото място в световната ранглиста в средата на миналия сезон, но в момента е 110-и в класацията на АТП и е с 48 места по-напред от пловдивчанина.\n\nДвамата не са се срещали досега.\n\nШампионът от 2018 година Мирза Башич (Босна и Херцеговина) влезе в основната схема като \"щастлив губещ\" от пресявките. Той замени поставения под номер 7 Джак Дрейпър (Великобритания), който отказа участие в последния момент.\n\nТака Башич, който загуби по-рано днес в решителния втори квалификационен кръг от германеца Ян-Ленард Щруф с 3:6, 4:6, ще бъде съперник на Нуно Боржес от Поргугалия в първия основен кръг.\n\nМеждувременно Пьотр Нестеров отпадна във втория, финален кръг на квалификациите на турнира по тенис от сериите АТП 250 Sofia Open в зала „Арена Армеец“ в столицата.\n\n19-годишният българин загуби от Драгош Мъдъраш (Швеция) с 4:6, 2:6 в мач, продължил 1:38 часа.\n\nНестеров допусна пробив още в откриващия гейм на двубоя, но успя да навакса изоставането си в шестия и изравни за 3:3. Мъдъраш оотново проби и това бе достатъчно, за да поведе със сет след 6:4.\n\nНачалният гейм на втората част бе маратонски и след близо 20 минути здрава битка, Пьотр Нестеров загуби подаването си, но малко по-късно успя да изравни за 2:2. Представителят на Швеция обаче не допусна колебания до края и си гарантира място в основната схема на Sofia Open 2022.\n\nНестеров ще участва и в надпреварата на двойки в София.",
    "Италия се отказа от самоубийство. Брюксел е възмутен": "/Поглед.инфо/ Днес в Италия се провеждат парламентарни избори, чиито резултати заплашват да разстроят силно естаблишмънта на ЕС. Факт е, че прогнозират победа за десните, при това крайно десни партии.\n\nНай-висок рейтинг - около 25 процента, има партията \"Италианските братя”, ръководена от Джорджия Мелони, която има сериозни шансове да стане първата жена премиер на страната.\n\nТук си струва да се отбележи, че до края на 2010 г. партията печели много печални цифри на изборите без нито едно депутатско място. Едва през 2018 г. “Братята” най-накрая успяват да влязат в парламента, като получават 4,3 процента от гласовете. Още на следващата година на изборите за Европейски парламент за тях гласуват 6,4 на сто. И сега, само след три години, според социолозите почти една четвърт от електората е готов да даде гласа си на партията.\n\nНещо повече, във връзка с рейтингите на други приятелски партии - \"Лигата\" на Матео Салвини и \"Напред, Италия\" на Силвио Берлускони - за коалицията от десни сили общо прогнозират повече от 45% от гласовете. Техните опоненти, лявоцентристите, имат общо около 28 процента.\n\nПо всичко личи, че Брюксел е толкова огорчен от тези прогнози, че спирачките на чиновниците там напълно са отказали. Председателят на Европейската комисия Урсула фон дер Лайен, говорейки в Принстънския университет, каза дословно следното: „Ще видим резултата от вота в Италия. Избори се проведоха и в Швеция. Ако нещата тръгнат в лоша посока, имаме инструментите, както в случая с Полша и Унгария\".\n\nТова твърдение не може да се разглежда по друг начин освен като заплаха за италианското общество, ако то се осмели да гласува \"погрешно\" и \"погрешните\" политически сили дойдат на власт в страната. Това обаче важи и за Швеция, където в момента се формира дясно правителство. Както и да е, изявлението на фон дер Лайен естествено предизвика скандал и Матео Салвини поиска тя да уважава „гласа на свободния, демократичен и суверенен италиански народ“.\n\nОткровено непрофесионалното изказване на Фон дер Лайен (не можеш да говориш такива неща публични, ако си длъжностно лице) потвърждава сложността на ситуацията за Брюксел и за целия либерално-глобалистко-проамерикански естаблишмънт в Европа.\n\nПреди шест месеца Русия, първо с известно безпокойство, а след това с учудване и подигравка, наблюдаваше как Европа пред лицето на „руската агресия“ започна бързо да реже клона, на който седи. Почти всички страни от Стария свят започнаха единодушно да провеждат абсурдна в своя радикализъм антируска политика, под най-тънкия слой на която беше скрито бързото унищожаване на собствената им енергетика, индустрия и икономика като цяло, както и социалната сфера.\n\nМоже би единственото изключение тогава беше Унгария, която, без да прави особено гръмки изявления и резки жестове, продължи да се придържа към своята линия на защита на националните интереси, които са неразривно свързани със сътрудничеството с Москва, поне в областта на енергетиката.\n\nВ същото време може само да се гадае какво е накарало индустриалните елити на Западна Европа, особено Германия, да се съгласят на политика, която е открито вредна за техните страни. Има подозрение, че те, подобно на техните вътрешнополитически конкуренти, са вярвали в неизбежния колапс на руската икономика под натиска на „адските“ санкции, което означава, че биха могли да получатпочти на безценица руските ресурси, необходими на националните икономики.\n\nГрешната им преценка, както става все по-очевидна с всеки изминал ден, се оказва фатална.\n\nРеториката на официалните лица и мейнстрийм медиите става все по-тревожна за предстоящата енергийна и социално-икономическа зима в Европа. Все по-често и по-шумно звучащите предложения за връщане крачка назад обаче срещат яростна съпротива от страна на управляващата либерална върхушка, която неволно потвърждава теорията, че тя действа по заповед и в интерес на САЩ за унищожаване на европейските партньори.\n\nПроблемът на Брюксел и неговите съратници в целия ЕС е, че това най-\"яростно противопоставяне\" е предимно риторично, а ЕС не разполага с достатъчно реални инструменти за натиск върху \"ренегатите\".\n\nДа, в някои случаи е възможно да се справите с неудобни фигури с мръсни методи под прикритие, както се случи с бившия австрийски канцлер Себастиан Курц и бившия шеф на австрийското външно министерство Карин Кнайсел. Но, например, дълги години не могат да направят нищо с унгареца Виктор Орбан, както и с полските власти, които, разбира се, са русофоби до мозъка на костите си, но на които не им пука за Европейския съюз.\n\nЩо се отнася до официалния натиск върху „отстъпническата“ страна, тук не всичко е лесно. Брюксел все пак успя да създаде някои инструменти в тази посока. В цитираното изявление Фон дер Лайен по същество заплаши Италия с финансови санкции, прекъсвайки подкрепата от Брюксел. Унгария е изправена пред тази заплаха в момента.\n\nКато цяло Европейският съюз все още функционира на принципа на консенсуса, единодушните решения. Така че не е случайно, че все по-активно се хвърлят идеи за необходимостта от премахване на този принцип и преминаване към вземане на решения въз основа на мнението на мнозинството.\n\nТези реформи се смятат за много актуални, тъй като дълбочината на бездната, в която ги тласкат националните власти и Брюксел, започва да достига до населението на европейските страни. Така че наклонът на обществените настроения, масовите протести и гласуването не за \"правилните\" политически сили изглеждат почти неизбежни. Освен това „ренегати“ като Унгария най-после престанаха да се смущават от неодобрението на Запада за позицията им и гръмко заявяват, че нямат намерение да мръзнат – буквално – в името на общоевропейската солидарност.\n\nПревод: В. Сергеев\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\n\n\n\n\nСтани приятел на Поглед.инфо във facebook и препоръчай на своите приятели",
    "\"София документал\" раздаде шест награди": "\"София документал\" раздаде шест награди, съобщават организаторите на международния фестивал.\n\nНаграда за най-добро представяне на проект е Sunken, режисьор - Димитрис Коцис, Гърция. Награденият проект е избран заради актуалността на темата, смелостта, творческия подход и стил, които ще променят жанра на документалното разследване.\n\nШвейцарският разпространител \"Лайтдокс\" за първи път присъжда наградата на жена режисьор със завладяващ артистичен подход - за проекта Blueberry Dreams, режисьор - Елене Микаберидзе (Грузия/Франция/ Белгия).\n\nНаградата на Чешкия център е за They Took Our Names, режисьор - Айсел Кючюксу (Дания/ България).\n\nНаграда на \"Док Лайпциг\" е The Gods Must Be Mistaken на режисьора Якоб Крезе (Словения/Германия).\n\nМеждународното жури на \"София документал\" в състав Ваня Ямбрович (Хърватия), Ветон Нуркулари (Косово) и Ксения Шиманска (Украйна) присъжда специална награда на \"Красотата на звяра\" - на режисьорката Анна Немеш (Унгария) - за оригиналния подход към темата за телесното съвършенство.\n\nМаруся Сироечковская получава наградата за най-добър режисьор за \"един мъчителен, но дълбоко разтърсващ филм за получена и изгубена любов, за красотата и нещастието да си млад и за едно цяло поколение, което изглежда безнадеждно и изгубено в страна, която режисьорката с право нарича \"Депресирана федерация\". Сниман в продължение на 12 години под формата на видео дневник и обогатен с естетиката на пънка, филмът \"Как да спасиш мъртъв приятел\" (Швеция, Норвегия, Франция и Германия) е знак за идването на един обещаващ нов глас в документалното кино, според журито.\n\nКакто писа БТА, \"София документал\" продължава до 28 септември в \"Дом на киното\", Чешкия център, \"Люмиер\".\n\nТази година \"София документал\" постави началото на форума “Балкански документален пазар” - първият в България международен форум за документалисти и професионалисти от индустрията. Част от програмата на този форум беше и публична презентация (пичинг) на проектите с ментор и модератор Роберт Зубер пред международно жури, състоящо се от Мартичка Божилова (България), Ветон Нуркулари (Косово), Анна Бертолет (България/Швейцария), Мриду Чандра (САЩ), Мария Лухуфвуд (Швеция), Лове Мартинсен (Швеция), Снежана Йовева (България) и Дагмар Остранска (Чехия).",
    "Един от най-нажежените жилищни пазари в Европа е под натиск заради растящите лихви": "Шведската централна банка очаква цените на жилищата в страната да намалеят с 18% спрямо връхната им точка по-рано тази година\n\nЖилищният пазар в Швеция, който вече страда от последиците от растящите лихви по ипотечните кредити, е изправен пред още проблеми заради увеличаващите се цени на енергията, пише Bloomberg.\n\nПрез август индексът на цените на жилищата в Швеция HOX е намалял с 0,2% спрямо предходния месец, съобщава компанията Valueguard, която набира данните. Спадът е по-малък спрямо предходните месеци, тъй като цените на апартаментите са нараснали с 0,6%. Цените на къщите, които отбелязаха най-силния си ръст по време на пандемията, са намалели с 0,6%.\n\nДанните са публикувани ден, след като Шведската централна банка обяви рекордно вдигане на основната си лихва, което ще повиши разходите за кредитополучателите. В идните месеци още по-голямо главоболие може да създадат цените на тока, които се очаква да нараснат до безпрецедентни нива през зимата. Това развитие може да натежи върху търсенето на еднофамилни жилища. Ръстът на цените на енергията може да преобърне повишеното по време на пандемията търсене на жилища. Графика: Bloomberg LP\n\n„Дори ако Riksbank повиши още повече лихвите, за много собственици на жилище разходите за ток ще бъдат още по-големи, отколкото за вноски по ипотечния кредит“, коментира в съобщение Маркус Сянберг, главен изпълнителен директор на Lansforsakringar Fastighetsformedling, една от най-големите агенции за недвижими имоти в Швеция. „В същото време лихвите продължават да растат и не сме видели връхната точка нито на инфлацията, нито на цените на тока“, допълва той.\n\nАвгуст традиционно е силен месец за шведския жилищен пазар и сезонно изгладените данни показват, че цените като цяло са намалели с 1,2%, като при еднофамилните жилища спадът е с 1,8 на сто. Данните на Valueguard все пак са по-неясни в сравнение с показателите за последните шест месеца, коментира анализаторът от Nordea Густав Хелгесон в бележка до клиенти. Той отбелязва, че цените на апартаментите в Стокхолм са се повишили, а тези в Малмьо, третия по големина град в страната, са продължили да намаляват.\n\n„Продължаваме да очакваме големи спадове тази година, тъй като вариращите лихви по ипотечните кредити ще продължат да растат до началото на следващата година“, посочва Хелгесон. „Вчерашното неочаквано повишение на лихвите със сто базисни пункта означава, че много домакинства с ипотечни кредити с плаваща лихва ще бъдат неприятно изненадани в идните месеци“, допълва той.\n\nNordea очаква цените на жилищата да намалеят с около 15% спрямо връхната им точка по-рано тази година, като според данни на Valueguard спадът до момента е с 8,7%. Във вторник Riksbank прогнозира малко по-голям спад от 18% в сравнение с предишните си очаквания.",
    "Осем са победителите в европейския био конкурс": "Те са от Австрия, Белгия, Хърватия, Франция, Германия, Италия, Испания и Швеция\n\nЕвропейската комисия обяви осемте победители в първите по рода си награди на ЕС за биологично производство. Макар да са от различни държави — Австрия, Белгия, Хърватия, Франция, Германия, Италия, Испания и Швеция, всички те представляват растежа и иновациите в европейския сектор на биологичното производство и веригата за създаване на стойност, както и приноса на тези иновации за намаляване на въздействието на селското стопанство върху климата и околната среда. Първите награди на ЕС за биологично производство съвпадат с второто издание на Деня на биологичното производство в ЕС — инициатива, чието начало беше поставено преди година от Европейския парламент, Съвета и Европейската комисия.\n\nПо време на церемонията по награждаването европейският комисар по въпросите на селското стопанство Януш Войчеховски заяви:\n\n„Впечатлен съм от историята на всеки един от днешните победители. Това са изключително отдадени на работата си хора, организации и институции, които са насърчавали - често при много трудни обстоятелства - биологичното производство далеч преди то да стане популярно. Те са от различни европейски държави, което показва, че биологичните продукти се ползват с популярност навсякъде и че високи резултати в тази област могат да бъдат постигнати в целия ЕС. Ето защо днешната проява ме изпълва с оптимизъм за бъдещото развитие на биологичното производство и за ползите, които то може да донесе за нашите земеделски стопани, селски общности и обществото като цяло.“\n\nТъй като нарастващото потребителско търсене на биологични продукти е предпоставка за развитието на биологичното производство, Комисията полага усилия за популяризирането на качествата на това производство и на ползите от него. С наградите на ЕС се отдава признание на многобройните участници по веригата за създаване на стойност в областта на биологичното производство, които са разработили иновативни, устойчиви и вдъхновяващи проекти с реална добавена стойност за производството и потреблението на биологични продукти. Тези награди се организират съвместно от Европейската комисия, Европейския икономически и социален комитет, Европейския комитет на регионите, COPA-COGECA и IFOAM Organics Europe, като в журито участват също представители на Европейския парламент и на Съвета.\n\nБяха връчени осем награди:\n\nНай-добър земеделски стопанин, занимаващ се с биологично земеделие - жена: Насарет Матеос Алварес от Испания. Г-жа Матеос Алварес стопанисва обект за биологично производство на гъби в Северна Испания. Тя е разработила уникален метод на отглеждане, който увеличава във възможно най-голяма степен качеството на продуктите, като същевременно ограничава до минимум използваните ресурси и намалява драстично потреблението на вода.\n\nНай-добър земеделски стопанин, занимаващ се с биологично земеделие - мъж: Давид Пеич от Хърватия. Той управлява най-старото биологично стопанство в близост до Загреб, в което отглежда над 60 различни култури. Стопанството, което разполага със собствена пекарна и ресторант, организира образователни, обучителни и консултантски дейности.\n\nНай-добър регион в областта на биологичното производство: Окситания в Южна Франция. Биологичното производство е приоритет за развитието на Окситания - в момента по биологичен начин се обработват 19 % от цялата земеделска земя в региона, т.е. 608 285 хектара, заети от 13 265 стопанства. Целта е до 2030 г. 30 % от цялата земеделска земя да се обработва по правилата на биологичното земеделие. Възприет е всеобхватен подход, включващ приобщаващо регионално управление и цялата верига за създаване на стойност — от производството до потреблението.\n\nНай-добър град в областта на биологичното производство: Зеехам в Австрия. Градът е разположен в Северозападна Австрия и е част от мрежата Organic Cities Network Europe. Храната, която се приготвя и сервира в обществените столове, детските градини и училищата в Зеехам, произхожда изцяло от биологично производство. Благодарение на интензивното сътрудничество със сектора на туризма биологична продукция се използва също в заведенията за хранене и хотелите.\n\nНай-добър биорайон в областта на биологичното производство: Associazione Bio-Distretto Cilento в Италия. Биорайонът Чиленто инвестира в местното и устойчиво производство на храни, като биологичното производство е свързано с инициативи в сектора на туризма – например, биоплажове и екотуристически маршрути. Тези действия подпомагат създаването на работни места, социалното сближаване и съживяването на региона.\n\nНай-добро МСП, занимаващо се с биологично производство: Goodvenience.bio от Германия. В това предприятие работят десет души, които произвеждат занаятчийски и биологични бульони, супи, сосове, подправки и растителни масла. Приоритет в неговата дейност е устойчивото, кръгово и иновативно производство, както и насърчаването на здравословното хранене, като за целта се поддържа блог с рецепти и готварски видеоклипове.\n\nНай-добър търговец на дребно на биологични продукти: La ferme à l'arbre de Liège от Белгия. Този малък фермерски супермаркет продава още от 1978 г. биологични продукти от целия регион, като например месо и брашно. Дружеството обръща специално внимание на устойчивото и кръгово производство, използва зелена енергия, избягва опаковането и ограничава емисиите от транспорта, като работи предимно на местния пазар.\n\nНай-добър ресторант в областта на биологичните храни: Lilla Bjers от Швеция. Lilla Bjers се намира на остров Готланд в Балтийско море и представлява стопанство за биологично производство с ресторант, прилагащи принципа „от семето до трапезата“. В стопанството, в което се отглеждат 300 различни култури, се полагат специални усилия за опазване на биологичното разнообразие и не се използват изкопаеми горива. Ресторантът се е утвърдил като център за обучение на млади готвачи и земеделски стопани, занимаващи се с биологично земеделие.\n\nКандидатури за първите награди на ЕС за биологично производство се приемаха от 25 март до 8 юни 2022 г., а 24-мата финалисти бяха обявени през юли 2022 г. Те бяха избрани измежду повече от 200 кандидати от 26 държави членки. Журито беше съставено от представители на Комисията, Европейския икономически и социален комитет, Европейския комитет на регионите, COPA-COGECA и IFOAM Organics Europe, както и от представители на Европейския парламент и на Съвета на ЕС.\n\nВ Плана за действие за развитието на биологичното производство в ЕС се очертават стъпките към постигане на поставената цел, според която до 2030 г. 25 % от земеделската земя в ЕС трябва да се обработва по правилата на биологичното земеделие, като се осигури и значително увеличение на биологичното производство на аквакултури.\n\nНарастването на биологичното производство ще доведе до ограничаване на употребата на химически торове, пестициди и антимикробни средства, както и до положително въздействие върху климата, околната среда, почвите, водите, биологичното разнообразие и хуманното отношение към животните - ключови цели на Европейския зелен пакт, стратегията „От фермата до трапезата“ и стратегията за биологичното разнообразие.",
    "Не бързайте с възторжените предричания за окончателен край на глобалния либерал-екстремизъм": "И между другото, млади приятели, не бързайте с възторжените предричания за окончателен и безвъзвратен край на глобалния либерал-екстремизъм.\n\nНе за друго, а за да не се разочаровате, да не се обезкуражите и обезверите.\n\nПобедите на дясноцентристите в Италия и Швеция са едно добро начало и глътка въздух в отровената европейска атмосфера, но съвсем не са край на крайнолявата либерална лудост.\n\nТова е само една спечелена битка в дългата и изтощителна война за бъдещето на човечеството - такова, каквото го познаваме и обичаме, или такова, в каквото искат да го превърнат глобалните слуги на мрака.\n\nНищо не е свършено, докато всичко не е свършено.\n\nНе трябва да допускаме илюзии: имаме срещу себе си врагове на човека - нещо, което никога досега не се е случвало в политическата история на човечеството!\n\nСамо се замислете - нацистите обявиха чуждата раса за враг, а арийската за богоизбрана; комунистите обявиха буржоазната класа за враг, а пролетарската за богоизбрана.\n\nОмраза на расова и класова основа.\n\nНо никой никога досега в цялата човешка история не е обявявал патриархата и мъжа за враг в глобален мащаб!\n\nНикой не е обявявал глобална война на единия от двата пола - нещо, което направи Брюксел чрез Истанбулската конвенция и ужасяващите идеологеми “насилие, основано на пола” и “разрушаване на стереотипите, основани на пола”.\n\nНикой никога не си е позволявал това!\n\nСорос и слугите му във Вашингтон и Брюксел не само си го позволиха, но и работят за това от края на 70-те години! Тоест - близо половин век!\n\nОт 1979 година в Сан Франциско започва “обръщането” на тренда с началото на хомосексуалната пропаганда, достигаща глобална тотална доминация в наши дни и разширила границите на мерзостта до дебати за легализиране на педофилия и инцест!\n\nПаралелно с ултралявата “зелена” обсесия,\n\nЛиберал-екстремизмът властва в умовете на огромен брой “милениуми” - поколението, родено през 21 век и нямащо представа за случилото се преди.\n\nЗатова си мислят, че добрият жизнен стандарт е паднал от Луната и само трябва да се преразпределя по-справедливо.\n\nСтарите комунистически лъжи, работещи и удивително добре приспособени към оказалата се учудващо податлива на социални дистопии либерална демокрация.\n\nНе, няма да стане толкова бързо, колкото ни се иска.\n\nТрябва вяра, търпение, упоритост, постоянство, жертвоготовност /да!/, решителност, управленски капацитет, неподатливост на корупция /и всякакви зависимости от мрака!/, стратегическа проницателност и тактическа зрялост.\n\nТрябва добро работно взаимодействие с приятелите и съмишлениците в Европа и САЩ.\n\nТрябва победа на завръщащата се към традиционните си ценности Републиканска партия и Доналд Тръмп на междинните избори на 8 ноември 2022!\n\nТрябва победа на изборите за европейски парламент през 2024!\n\nТрябва победа на президентските избори в САЩ през 2024!\n\nТрябва решителни консерватори и осъзнати патриоти да поемат управлението във Вашингтон и Брюксел и да управляват два поредни мандата!\n\nТова трябва!\n\nТова вече ще е победа!\n\nТова е пътят, това е целта, това трябва да постигнем.\n\nИ ако ме попитате дали вярвам, че е възможно?\n\nДа, вярвам.\n\n(От фейсбук, заглавието е на редакцията)",
    "Лазаров спечели дебютна победа във веригата на АТР": "Успехът на четвъртата ни ракета е и първи за наш тенисист на тазгодишния \"София Оупън\"\n\nЧетвъртата ракета на България в мъжкия тенис Александър Лазаров (№334 в света) постигна първата си победа в основна схема на турнир от веригата на професионалната асоциация (АТР). Националът ни за Купа \"Дейвис\", който участва с \"уайлд кард\" в българската спирка от световния тур \"София Оупън\", надигра чеха Иржи Лехечка (№74) със 7:5, 6:3 и се класира за II кръг на надпреварата от категория \"АТР 250\".\n\nЗа 24-годишния Лазаров това беше и първи успех в кариерата срещу тенисист от Топ 100 на световната ранглиста.\n\n\"Чакам тази победа от 2015 г. Чувствам се много удовлетворен и една голяма тежест ми падна от раменете. Доста работих тази година. В началото ѝ загубих баба ми и дядо ми и това ме накара да работя още по-усърдно, за да мога сега да им посветя този успех\", сподели Алекс в ТВ интервюто на корта пред публиката в зала \"Арена Армеец\".\n\nЗа място на 1/4-финалите Лазаров ще спори с поставения под №4 Лоренцо Музети. Като един от първите четирима в схемата заемащият 30-о място в ранглистата 20-годишен италианец по право почива на старта.\n\n\"Очаквам много труден мач. Надявам се да мога да овладея емоциите си и да се боря срещу един много силен играч\", коментира Лазаров.\n\nТой стана първият от тримата наши тенисисти в тазгодишното издание на \"София Оупън\", излязъл на корта в столицата - и съответно постигнал победа в основната схема. Утре предстои да започне участието си Димитър Кузманов, който в I кръг ще играе срещу квалификанта Юго Умбер (Фр).\n\nВ сряда от 18:00 ч. пък ще бъде първият мач на голямата звезда Григор Димитров. Поставеният под №3 шампион в София от 2017 г. очаква да научи името на своя пръв съперник през 2022 г. от предстоящия тази вечер мач между Микаел Имер (Шв) и Иля Ивашка (Блрс).\n\nВ КВАЛИФИКАЦИИТЕ\n\nДругите двама български тенисисти, които получиха покана за участие в \"София Оупън\", отпаднаха в квалификациите. На старта на предварителната схема Александър Донски отстъпи пред Андреас Сепи (Ит) с 4:6, 2:6. Пьотр Нестеров пък надделя в I кръг над Салваторе Карузо (Ит) със 7:6 (4), 6:4, но в решаващия II кръг днес загуби от играещия за Швеция румънец Драгош Николае Мадараш с 4:6, 2:6.",
    "\"София ДокуМентал\" раздаде наградите си на най-смелите и обещаващи филми и проекти": "© София ДокуМентал Наградената за най-добър режисьор Маруся Сироечковская и артистичният директор на \"София ДокуМентал\" Мартичка Божилова.\n\nСъстезателната програма на третото издание на фестивала за документално кино \"София ДокуМентал\" приключи. На 22 септември международното жури и форумът \"Балкански документален пазар\" раздадоха награди на най-смелите и обещаващи филми и проекти.\n\nНаграждаването се проведе в специално изграденото за фестивала поп-ъп кино под куполите на Ларгото на София.\n\nТази година София Документал постави началото на форума \"Балкански документален пазар\" - първият в България международен форум за документалисти и професионалисти от индустрията. Част от програмата на този форум беше и публична презентация (пичинг) на проектите с ментор и модератор Роберт Зубер пред международно жури, състоящо се от Мартичка Божилова (България), Ветон Нуркулари (Косово), Анна Бертолет (България/Швейцария), Мриду Чандра (САЩ), Мария Лухуфвуд (Швеция), Лове Мартинсен (Швеция), Снежана Йовева (България) и Дагмар Остранска (Чехия).\n\n© София ДокуМентал Награждаването се проведе в специално изграденото за фестивала поп-ъп кино под куполите на Ларгото на София.\n\nЖурито присъди следните награди:\n\nНАГРАДА ЗА НАЙ-ДОБРО ПРЕДСТАВЯНЕ НА ПРОЕКТ\n\nSUNKEN, режисьор Димитрис Коцис, продуцент Мина Дреки, Гърция.\n\nНаграденият проект беше избран заради актуалността на темата, смелостта, творческия подход и стил, които ще променят жанра на документалното разследване.\n\nНАГРАДА НА ЛАЙТДОКС\n\nBLUEBERRY DREAMS, режисьор Елене Микаберидзе, продуцент Елене Маргелашвили, Грузия/Франция/Белгия.\n\nШвейцарският разпространител Лайтдокс за първи път присъжда наградата на жена режисьор със завладяващ артистичен подход към една история за регионален конфликт и как вярата на обикновените хора е засегната от него.\n\nНАГРАДА НА ЧЕШКИЯ ЦЕНТЪР\n\nTHEY TOOK OUR NAMES, режисьор Айсел Кючуксу, продуцент Асбьорн Келструп, Дания/ България\n\nНаграденият проект е дълбоко лична история за непознато събитие. Той показва силно и въздействащо как документалните филми могат да ни помогнат да си спомним миналото, за да имаме по-добро бъдеще. Историята има силен международен потенциал и прекосява границите.\n\nНАГРАДА НА ДОК ЛАЙПЦИГ\n\nTHE GODS MUST BE MISTAKEN, режисьор Якоб Крезе, продуценти Марина Гъмзи, Якоб Крезе, Словения/Германия.\n\nНаграденият проект има дълбоко лична гледна точка към история, отразяваща глобалната реалност. Новаторската работа с материали от миналото придава човешка плътност на събитията, на които всички сме били свидетели.\n\nМеждународното жури на София ДокуМентал 2022 в състав Ваня Ямбрович (Хърватия), Ветон Нуркулари (Косово) и Ксения Шиманска (Украйна) присъди:\n\nСПЕЦИАЛНА НАГРАДА - \"КРАСОТАТА НА ЗВЯРА\" на Анна Немеш (УНГАРИЯ)\n\nЖурито отличава унгарската режисьорка за оригиналния подход към темата за телесното съвършенство. В този филм чрез комбинацията от въздействащи визуални наблюдения и интимни изповеди публиката е изправена пред факта, че усещането за себеосъществяване и смисълът на живота никога не произтичат от физическото съвършенство. Тази сложност на човешката природа е представена във филма нежно и същевременно прецизно.\n\nМаруся Сироечковская\n\nНАГРАДА ЗА НАЙ-ДОБЪР РЕЖИСЬОР - МАРУСЯ СИРОЕЧКОВСКАЯ за \"Как да спасиш мъртъв приятел\", копродукция на Швеция, Норвегия, Франция и Германия.\n\nЕдин мъчителен, но дълбоко разтърсващ филм за получена и изгубена любов, за красотата и нещастието да си млад и за едно цяло поколение, което изглежда безнадеждно и изгубено в страна, която режисьорката с право нарича \"Депресирана федерация\". Сниман в продължение на 12 години под формата на видео дневник и обогатен с естетиката на пънка, филмът е знак за идването на един обещаващ нов глас в документалното кино.\n\n© София ДокуМентал Фестивалът за документално кино продължава до 28 септември\n\nМеждународният филмов фестивал \"София Документал\" продължава до 28 септември 2022 г., като зрителите могат да се насладят на още документални заглавия в Дом на киното, Чешки център и Люмиер. Пълната програма и часовете на прожекциите може да видите тук.",
    "Шведската Централна банка, с най-голямото от 30 години насам увеличение на основната лихва": "Централната банка на Швеция Riksbank повиши основната си лихва с цял процентен пункт (100 базисни пункта) до 1,75% (от 0,75%), като финансовата институция предупреди, че предстоят още подобни действия, докато инфлацията в страната бъде овладяна, съобщи Reuters.\n\nСкокообразното увеличение е най-голямото от ноември 1992 г., когато Riksbank също повиши основната си лихва с цял процентен пункт.\n\nТова голямо повишение е изненадващо за анализаторите, които масово очакваха повишение с 0,75 процентни пункта, уточнява Reuters.\n\n\"Инфлацията стана по-висока от предишната ни прогноза от юни и се очаква да нарасне още през настоящата година\", се казва в изявление на шведската Централна банка, оглавяване от Стефан Ингвес.\n\n\"Прогнозата за основния лихвен процент е, че той ще продължи да се повишава през следващите шест месеца\", допълват от институцията.\n\nУвеличенията на основната лихва (целящи овладяване на инфлацията) ще продължат въпреки прогнозите, че икономиката на страната върви към спад - вероятно дори рецесия.",
    "Министър Минеков ще участва в конференцията на ЮНЕСКО “MONDIACULT 2022”": "/КРОСС/ Министърът на културата проф. Велислав Минеков ще участва в Световната конференция на ЮНЕСКО за културни политики и устойчиво развитие - \"MONDIACULT 2022\", която ще се проведе в Мексико Сити от 28 до 30 септември 2022 г. Във водената от него българска делегация е и ресорният зам.-министър на културата доц. д-р Пламен Славов, съобщават от Министерство на културата.\n\nКонференцията е свикана от ЮНЕСКО четиридесет години след първата Световна конференция за културни политики на \"MONDIACULT\", проведена в Мексико Сити (Мексико) през 1982 г., както и 24 години след Световната конференция на ЮНЕСКО за културни политики за развитие, проведена в Стокхолм (Швеция) през 1998 г. Домакин на Световната конференция на ЮНЕСКО \"MONDIACULT 2022\" е правителството на Мексико.\n\nНавлизайки в последното Десетилетие на действие за изпълнение на Целите на ООН за устойчиво развитие, договорени от международната общност като обща амбициозна пътна карта, ЮНЕСКО приканва своите държави членки и международната общност да започнат съвместен размисъл върху културните политики за справяне с глобалните предизвикателства и очертаване на непосредствени и бъдещи приоритети. Целта е да се оформи по-здрав и устойчив културен сектор, изцяло опиращ се на перспективите за устойчиво развитие, както и насърчаване на солидарността, мира и сигурността, в съответствие с визията, заложена в доклада на генералния секретар на ООН (септември, 2021), който се отнася до културните ресурси като наше глобално общо достояние. Конференцията ще проправи пътя за пълното интегриране на културата като глобално обществено благо в Програмата след 2030 г. за приобщаващо и устойчиво развитие.\n\nПо време на посещението си в Мексико министър Минеков ще проведе двустранни срещи с министъра на културата и спорта на Гърция г-жа Лина Мендони, с министъра на културата и младежта на ОАЕ г-жа Нура бинт Мохамед ал Кааби, с министъра на културата на Албания г-жа Елва Маргарити, с първия заместник-министър на културата, спорта и туризма на Република Корея г-н Чон Пьонг-Гък, който е с ранг на министър с ресор „култура\", както и с ректора на художествената академия на Мексико.\n\nВ рамките на Конференцията на 29 септември е предвидено изказване на министър Минеков в тематичната сесия: „Културно наследство и културно многообразие в период на криза\".",
    "Холанд вкара, но Словения обърна Норвегия в Лигата на нациите": "Андраж Шпорар и Бенямин Шешко обърнаха скандинавците в Любляна\n\nСловения направи много голяма крачка към оставане в Лига В на Лигата на нациите, след като победи Норвегия с 2:1 у дома в мач от 5-ия кръг на група 4. С този успех словенците се изкачиха на 3-то място в групата с 5 точки, докато Швеция отиде на дъното с 3 пункта.\n\nЗвездата на гостите Ерлинг Холанд се разписа в 47-ата минута след асистенция на Мохамед Елионуси. Норвегия сякаш подцени своя опонент и очакваше поредния си успех в групата.\n\nСловенците показаха страхотен характер като в 69-ата минута Андраж Шпорар изравни. В 81-вата Бенямин Шешко вкара втори гол за Словения и направи пълния обрат.\n\nТака Словения записа първата си победа в групата, след като преди това имаше две поражения и две загуби. В последния си мач отборът гостува на Швеция.\n\nНорвегия за момента остана на върха в групата с 10 точки. Това бе първо поражение за скандинавците в турнира, като те все още имат комфортен аванс от три точки пред втория Сърбия, който тази вечер посреща Швеция.\n\nВ последния кръг се очертава решаващ сблъсък между Норвегия и Швеция в Осло за първото място в групата.",
    "Служебният кабинет одобри проект за нови 8 F-16 за 1,29 млрд. долара": "На фона на решението на Москва служебната власт в опит да модернизира отбранителните ни способности. За целта правителството одобри инвестиции в 13 проекта за общо 6,6 милиарда лева, сред които и закупуването на осем изтребителя F-16.\n\nДопълнителните пари за модернизация на армията ще дойдат само след решение на действащо Народно събрание. Призивът на служебния кабинет обаче е да не се пестят средства за отбрана.\n\nПредложението им е страната ни да плати близо 1,3 млрд. долара без ДДС за още осем изтребителя Ф-16. Проблемът е, че те се очаква да дойдат през 2027 г., а сегашните самолетите МиГ-29 са в готовност да летят само до края на следващата година и въпросът е как ще пазим небето си.\n\nБългария изостава по отношение на отбранителните си способности, за пореден път призна властта.\n\n„Разполагаме със стара съветска техника, която не можем да поддържаме поради възникналите проблеми във връзка с конфликта в Украйна. Необходима е подмяна“, каза военният министър Димитър Стоянов.\n\nЗа целта правителството одобри купуването на нови осем изтребителя, така че да имаме пълна ескадрила, макар и след години.\n\n„Доставката на самолета не означава, че те са оперативно готови и могат да бъдат използвани за носене на бойно дежурство. Необходима е подготовка на летателния състав“, уточни Стоянов.\n\nВ интервю за bTV от американската компания, която ще достави новите изтребители, казаха, че ще произвеждат по четири самолета на месец през следваща година.\n\n„Добрата новина е, че частите за българския изтребител F-16 пристигнаха и са на производствената линия и започваме производството. Прогнозата ни все още е, че първият F-16 ще бъде доставен в България в началото на 2025 г.“, казаха от компанията.\n\nЗа одобрението на новите изтребители обаче са нужни редовно правителство и редовен парламент.\n\n„Срокът за отговор на офертата е началото на ноември. Мисля, че България иска отсрочка, но разговорите са на ниво правителства. Вторите осем изтребителя ще окомплектоват цялата ескадрила и са изключително важни за българските ВВС“, уточниха още от компанията.\n\nДотогава проблем има и с поддръжката на сегашните самолети МиГ-29. Според военния министър те ще могат да ни охранят още само година. Заради това и сме поискали оферти от Франция, Швеция, Израел и САЩ, като условието ни е да не купуваме машините, а да ги използваме на лизинг.",
    "Газовите хранилища в Европа са пълни с близо 87% природен газ": "Нивото на запасите от газ в европейските подземни хранилища (ПГХ) вече е близо 87 процента.\n\nНагнетяването на газ в съоръженията на ПГХ в Европа в почти всички страни върви с положителна тенденция. Единствено в Полша и Дания в последните дни хранилищата се изпразват минимално, съответно с 0,22 и 0,13 процента. Това показват данните на Асоциацията на европейските оператори на газова инфраструктура (Gas Infrastructure Europe - GIE).\n\nКъм 21 септември европейските ПГХ са запълнени с 86,67 процента.\n\nНай-запълнените газохранилища в Европа са тези в Португалия (100 процента), Полша (98,10 процента), Дания (94,85 на сто), Швеция (90,81 процента) и Германия (90,53 на сто), сочат данните на GIE.\n\nНай-малко запълнените газохранилища са тези в Латвия (52,24 процента), Унгария (70,77 на сто), България (71,64 процента) и Австрия (75,68 на сто).\n\nПреди малко повече от месец по предложение на \"Булгартрансгаз\" и след решение на Комисията за енергийно и водно регулиране бе предприета пазарна мярка за стимулиране на съхранението на природен газ, с която бяха определени нулеви цени за достъп за входните и изходни точки от/към газохранилището за газовата година 2022/2023, считано от 1 октомври тази година.",
    "Изложба на Юлиян Табаков с над 70 фотографии, обекти и видеоинсталация ще бъде открита в Топлоцентрала -": "Между 28 септември и 23 октомври в галерията на РСЦИ Топлоцентрала “Бял куб” ще бъде открита изложбата на Юлиян Табаков “Реално/Привиднореално” с над 70 произведения - фотографии, видео инсталация и обекти, които ще видим за първи път.\n\nЮлиан Табаков е визуален артист. Образованието му включва сценография в Национална художествена академия, София, изящни искуства в ENS des Beaux-Arts, Париж и Central Saint Martins College of Art and De-sign, Лондон. След 2002 г. се установява в Швеция и България, където осъществява сценографски и костюмографски проекти за над 60 театрални и оперни постановки, игрални и документални филми. Илюстрира детски книги и стихосбирки, режисира художествено-документални филми. Има самостоятелни изложби и участия в колективни представяния в България, Швеция, Чехия, САЩ. Някои от най-популярните му проекти са “Три сестри” – авторски спектакъл по А. П. Чехов, пространствените инсталации “Мигновения” и “Портрет на умиращ титан” – серии фотографии и триизмерни обекти, документалния филм “Цветанка”. Сред наградите му е призът \"Стивън Доханос\", за рисунка \"За по зелена планета\" Society of Illustration NYC и награда \"Аскеер\" за костюмография на спектакъла “Идиот 2012” по Достоевски. Отличен e със \"Златен век\" за принос в развитието на българската култура.\n\nИзложбата включва фотографската серия “Вакуум”, създадена основно в годините на Covid-19 - “най-тежкият период в моя живот” по думите на автора, видео инсталация по произведението Ad Infinitum (“Към безкрая”) на баща му, диригентът Емил Табаков, писано в Япония през 80-те години и вдъхновено от пътуване срещу изгряващото слънце, и 4 обекта, за направата на които Юлиян Табаков използва слонска опашка, птиче гнездо, палто от естествена леопардова кожа, пеперуди и овъглено дърво, детска играчка от 19 в.\n\n“Тази изложба е много лична и силно емоционална като заряд. Повечето фотографии и 4-те обекта са създадени през 2020 и 2021 - може би най-тежкият период в моя живот. Време, в което минах през 9-те кръга на Ада. Приемам “Реално/Привиднореално” за наблюдение на моето вътрешно състояние, без да съм сигурен, че все още мога да го обема изцяло.” - споделя Юлиян Табаков, един от големите български сценографи и визуални артисти, познати в Европа и извън нейните граници.\n\nВАКУУМ -\n\nФотографски изображения, придружени с кратки текстове от нахвърляни мисли и наблюдения върху безвремието. Първоначалната серия, направена през 2021 г., се ражда от “извънредната” ситуация Covid-19 и наброява 60 всекидневни поста в социалните мрежи, съдържащи по една фотография и кратък текст за изобразеното. Едно положение, в което рутинните цели изчезват дотолкова, че остава въпросът за смисъла на това, което си правил и значимостта на отношенията, които си имал с хората около теб. “Вакуум” е създаден с подкрепата на Национален фонд Култура - сесия Творчески инициативи.\n\nВИДЕО Ad Infinitum -\n\nМузикалното произведение Ad Infinitum (“Към безкрая”) е с продължителност 17 мин. и се ражда, докато Eмил Табаков лети към Япония и наблюдава изгрева от прозореца на самолета. “Движил се е към изгряващото слънце, а може би изгревът се е движил към него или и двамата са се движили един към друг. В края на произведението се срещат. Би ли бил безкраен безкраят, ако го срещнеш?” - споделя Юлиян Табаков.\n\nЧЕТИРИ ОБЕКТА -\n\nMother and Child United, 2022 г. (слонска опашка и синтетично въже) - Понякога малките слончета хващат с хобот опашката на майката и тя ги води. Един процес на приемственост и развитие, на движение, а движението е живот. Произведението е малка препратка към MOTHER AND CHILD DIVIDED на Деймиън Хърст и коментар върху еволюцията на материята и плавното заменяне на одухотвореното с инертното и следващото го одухотворяване на инертната маса в съзнанието ни.\n\nЧерти, 2022 г. (останки от палто от естествена леопардова кожа, детска играчка от 19 в.) - Подлъгващ е външният вид/формата. Понякога придава несъществуващо съдържание, а друг път скрива същността напълно. Кое ни кара да изпитваме по-голяма болка? Това, което изглежда болезнено, или това, което е родено от болка. Ако формата придаде смисъл, то не става ли той реален, или си остава привиднореален?\n\nПодслон, 2022 г. - Обектът - птиче гнездо, яйце и поцинкована тел, е намерен в складово помещение. В яйцето се вижда почти напълно развито птиче в “собствения си дом”. Така историите се настаняват една в друга: телта се е подслонила в склада, гнездото в телта, яйцето в гнездото и птичето в яйцето. Макар да са заедно и неразделни, всеки е съвсем сам и не може да се свърже с другите.\n\nБез име за спасителите и спасените, 2022 г. (пеперуди и овъглено дърво) - Породено от “спасение” едно от определенията на руската ИНВАЗИЯ в Украйна. На старогръцки думата за душа и пеперуда е една и съща: Ψυχή (психе). Пеперудата в Древна Гърция е символ на душата, понякога свързвана и с мъртвите заради легендата за богинята на душата Психея, която се завръща от царството на мъртвите с крила на пеперуда. Освободител ли е завователят? Спасител ли е унищожителят?\n\nДеветият фестивал ФотоФабрика е част от Календара на културните събития на Столична община за 2022 г.\n\nСъбитието е на фейсбук страницата и в сайта на РСЦИ Топлоцентрала.",
    "Вижте наградите на Третото издание на София ДокуМентал": "Форумът \"Балкански документален пазар\" и международното жури на София ДокуМентал наградиха най-смелите и обещаващи филми и проекти\n\nНаграждаването се проведе в специално изграденото за фестивала поп-ъп кино под куполите на Ларгото на София на 22 септември 2022 г.\n\nТази година София Документал постави началото на форума \"Балкански документален пазар\" - първият в България международен форум за документалисти и професионалисти от индустрията.\n\nСофия ДокуМентал\n\nЧаст от програмата на този форум беше и публична презентация (пичинг) на проектите с ментор и модератор Роберт Зубер пред международно жури, състоящо се от Мартичка Божилова (България), Ветон Нуркулари (Косово), Анна Бертолет (България/Швейцария), Мриду Чандра (САЩ), Мария Лухуфвуд (Швеция), Лове Мартинсен (Швеция), Снежана Йовева (България) и Дагмар Остранска (Чехия). Журито присъди наградите както следва:\n\nНАГРАДА ЗА НАЙ-ДОБРО ПРЕДСТАВЯНЕ НА ПРОЕКТ\n\nНаграденият проект беше избран заради актуалността на темата, смелостта, творческия подход и стил, които ще променят жанра на документалното разследване. Журито присъжда наградата на SUNKEN, режисьор ДИМИТРИС КОЦИС, продуцент МИНА ДРЕКИ, ГЪРЦИЯ.\n\nСофия ДокуМентал\n\nНАГРАДА НА ЛАЙТДОКС\n\nШвейцарският разпространител Лайтдокс за първи път присъжда наградата на жена режисьор със завладяващ артистичен подход към една история за регионален конфликт и как вярата на обикновените хора е засегната от него.\n\nНаградата на Лайтдокс отива за проекта BLUEBERRY DREAMS, режисьор ЕЛЕНЕ МИКАБЕРИДЗЕ, продуцент ЕЛЕНЕ МАРГВЕЛАШВИЛИ, ГРУЗИЯ/ФРАНЦИЯ/ БЕЛГИЯ.\n\nНАГРАДА НА ЧЕШКИЯ ЦЕНТЪР\n\nНаграденият проект е дълбоко лична история за непознато събитие. Той показва силно и въздействащо как документалните филми могат да ни помогнат да си спомним миналото, за да имаме по-добро бъдеще. Историята има силен международен потенциал и прекосява границите.\n\nНаградата се присъжда на THEY TOOK OUR NAMES, режисьор АЙСЕЛ КЮЧЮКСУ, продуцент АСБЬОРН КЕЛСТРУП, ДАНИЯ/ БЪЛГАРИЯ\n\nЦеремония по награждаването (Източник: София ДокуМентал)\n\nНАГРАДА НА ДОК ЛАЙПЦИГ\n\nНаграденият проект има дълбоко лична гледна точка към история, отразяваща глобалната реалност. Новаторската работа с материали от миналото придава човешка плътност на събитията, на които всички сме билисвидетели.\n\nЦеремония по награждаването (Източник: София ДокуМентал)\n\nНаградата отива при THE GODS MUST BE MISTAKEN, режисьор ЯКОБ КРЕЗЕ, продуценти МАРИНА ГЪМЗИ, ЯКОБ КРЕЗЕ, СЛОВЕНИЯ/ ГЕРМАНИЯ.\n\nМеждународното жури на София ДокуМентал 2022 в състав Ваня Ямбрович (Хърватия), Ветон Нуркулари (Косово) и Ксения Шиманска (Украйна) присъжда\n\n\"КРАСОТАТА НА ЗВЯРА\" - СПЕЦИАЛНА НАГРАДА\n\nСпециална награда на режисьорката на \"КРАСОТАТА НА ЗВЯРА\" АННА НЕМЕШ (УНГАРИЯ) за оригиналния подход към темата за телесното съвършенство. В този филм чрез комбинацията от въздействащи визуални наблюдения и интимни изповеди публиката е изправена пред факта, че усещането за себеосъществяване и смисълът на живота никога не произтичат от физическото съвършенство. Тази сложност на човешката природа е представена във филма нежно и същевременно прецизно.\n\n\"КАК ДА СПАСИШ МЪРТЪВ ПРИЯТЕЛ\" - НАГРАДАТА ЗА НАЙ-ДОБЪР РЕЖИСЬОР\n\nЗа един мъчителен, но дълбоко разтърсващ филм за получена и изгубена любов, за красотата и нещастието да си млад и за едно цяло поколение, което изглежда безнадеждно и изгубено в страна, която режисьорката с право нарича \"Депресирана федерация\". Сниман в продължение на 12 години под формата на видео дневник и обогатен с естетиката на пънка, филмът е знак за идването на един обещаващ нов глас в документалното кино.\n\nЖурито има удоволствието да награди МАРУСЯ СИРОЕЧКОВСКАЯ с НАГРАДАТА ЗА НАЙ-ДОБЪР РЕЖИСЬОР на фестивала София ДокуМентал за филма КАК ДА СПАСИШ МЪРТЪВ ПРИЯТЕЛ, копродукция на Швеция, Норвегия, Франция и Германия.\n\nНаградената за най-добър режисьор Маруся Сироечковская (Източник: София ДокуМентал)\n\nМеждународния филмов фестивал София Документал ще се проведе до 28 септември 2022 г., зрителите ще могат да гледат документално кино Дом на киното, Чешки център, Люмиер. Пълната програма и часовете на прожекциите може да видите тук\n\nОще за фестивала:\n\nСофия ДокуМентал е първият международен фестивал в България за художествено документално кино с фокус върху човешките права. Организирано от Балкански документален център и фондация \"Конрад Аденауер\", в партньорство с Чешки център София и Посолството на Чешката република в София, събитието е своеобразна платформа за дебата за човешките права, която работи със селекция и показване пред широк кръг от българска и международна публика на качествени документални филми.\n\nЧрез прожекции и разговори фестивалът ще се фокусира върху най-наболелите проблеми на човешките права, като направи тематиката достъпна за по-голяма публика. Така форумът ще допринесе за повишаване степента на социална ангажираност и за разширяването на гражданското общество в България, както и за възможността българската публика да има достъп до най-успешното документално кино.\n\nНаградената за най-добър режисьор Маруся Сироечковская и артистичният директор на \"София ДокуМентал\" Мартичка Божилова.(Източник: София ДокуМентал)\n\nФестивалът се организира от Сдружение \"Балкански документален център\" и фондация \"Конрад Аденауер\" в партньорство с Чешки центърСофия и Посолството на Чешката република в София.\n\nС подкрепата на: ИА \"Национален филмов център\", Столична община, Посолство на САЩ в България, Бюро на Европейски парламент в България, Държавен културен институт към МВнР , Национален фонд \"Култура\".",
    "На този ден: Иван Вазов е номиниран за Нобелова награда за литература": "Това е рубриката, в която ще ви припомни, какви важни събития са се случили на днешния ден - събития, дали отражение по света и в България, както и любопитни факти и истории.\n\nИван Вазов е номиниран за Нобелова награда за литература за 1917г\n\nНа 20 септември 1916 г. професор Иван Шишманов (според други източници - председателят на БАН Ив. Е. Гешов) издига кандидатурата на Вазов за Нобелова награда за литература. Писателят вече е популярен в Швеция - през 1895 г. “Под игото” е преведен там. Преводач на шведски е д-р Алфред Йенсен. През 1912 г. той вече е член на Нобеловия комитет, който го изпраща у нас с мисията да се срещне с български учени и писатели.\n\nВ спомените си приятелят на писателя Иван Шишманов пише, че когато Йенсен бил в България, хората от кръга \"Мисъл\" му говорили против Вазов. Смята се, че това може да е оказало влияние върху крайното решение на комисията. Йенсен бил преводач и близък приятел на Пенчо Славейков. Затова шведът поискал да предложи Славейков за престижната награда, но смъртта на поета осуетила това намерение.\n\nЗа съжаление, през 1917 г. наградата не е връчена на Иван Вазов, а на Вернер фон Хайденщам (Швеция). Досега у нас кандидатите за Нобелова награда за литература са били Иван Вазов, Пенчо Славейков, Елисавета Багряна, Емилиян Станев, Любомир Левчев, Блага Димитрова, Йордан Радичков. До днес обаче нито един българин не е печелил престижния приз.\n\nФернандо Магелан и приносът му за Великите географски открития\n\nФернандо Магелан е португалско-испански мореплавател, организирал експедиция като първа обиколка на света. Магелан е първият мореплавател, достигнал от Европа до Азия в западна посока и първият европеец, плавал в Тихия океан. Въпреки че самият той умира преди завръщането си в Европа, част от екипажа, ръководен от Хуан Себастиан де Елкано, се завръща в Испания през 1522 г., завършвайки първото в историята околосветско пътешествие, с което окончателно се доказва кълбовидната форма на Земята.\n\nПрез 1505 Фернандо Магелан заминава за Източна Африка. В продължение на осем години служи във флота. Под командването на Франсиско де Алмейда той участва в плаване под испанския флаг и по африканското крайбрежие достига до Индия. По време на пътуването придобива ценен опит в почти всички професии на борда. Сравнително дълго време живее в Индия, а след това в Мозамбик. Взема участие в непрекъснатите стълкновения Индия и при потушаване на бунт в Мароко, където през 1513 година е ранен и се изтегля в Португалия.\n\nМагелан предлага на португалския крал Мануел проект за търсенето на западен път към Молукските острови, но получава отказ за оборудването на експедицията. Отива в Испания, където придобива благоволението на младия крал Карл I (по-късно Карл V – свещен римски император), който го назначава за командир на флотилията и получава предложение за намиране на нов морски път до Индия. Той променя името си с испанското Фернандо Магелан и тръгва от пристанището на Санлукар (при устието на река Гуадалкивир) на 20 септември 1519, начело на флотилия от пет кораба. Когато предприема пътуването, Магелан е без морски карти, но въпреки това е в състояние да определи ширината по слънцето. Не е притежавал надеждни устройства дори за определяне на приблизителната дължина.\n\nЕкипът стига до мястото, където сега се намира Рио де Жанейро, за да се снабди с хранителните запаси и внимателно оглежда брега на Бразилия и Аржентина. В края на ноември корабите влизат в Южно море. След това те попадат под непрекъснати антарктически бури, но Магелан успява да запази командването на флотилията. На 26 декември 1519 се установяват в устието на Ла Плата. Магелан продължава да търси път към Тихия океан. Природните условия са неблагоприятни и като по чудо една буря довежда три от четирите кораби на входа на пролива, който днес носи името на Магелан. Корабите продължават да плават по крайбрежието на континента на север, след което се отправят на североизток и към островите на Югоизточна Азия. Експедицията стига до архипелага Туамоту (24 януари 1521), но едва в началото на март след изтощително пътуване те достигат до Марианските острови и се запасяват с храна.\n\nПътуването става все по-трудно. Почти всички членове на екипа страдат от скорбут и от липса на вода. Фернандо Магелан провежда ежедневни наблюдения и работи по съставянето на карта. В края на 100-дневното плаване в Тихия океан той забелязва върха на планина (на остров Гуам). Не след дълго достига неизвестния дотогава Филипински архипелаг. Магелан и екипажът искат да подчинят местното население на испанската корона и това причинява недоволството на местните управници. Скоро след това Магелан е убит от туземците на остров Матан (на 27 април 1521). Още няколко десетки души от експедицията му намират смъртта си на острова. Останалите моряци бързо напуснат негостоприемните брегове, но трябва да продължат без опитен водач и да достигнат целта си – Молукските острови.\n\nСлед дълъг и труден преход в Испания се завръща само корабът “Виктория” с осемнадесет членове от екипажа. Те донасят значително количество подправки и така успяват да покрият разходите за експедицията, като наред с това дават и безценен принос към географската наука. Така завършва първата в историята обиколка на света, която окончателно потвърждава кръгообразната форма на Земята и води до откриването на западния морски път към Азия.\n\nРодени на този ден са:\n\nРалица Паскалева – българска актриса. Родена е на 20 септември 1989 г. в град Русе, България в семейството на Даниела и Красимир Паскалеви. Учи в СОУПНЕ „Фридрих Шилер“ в град Русе, а по-късно завършва „Първа езикова гимназия“ във Варна. Приета е в още от първия път в НАТФИЗ в класа на проф. Стефан Данаилов. Още преди да завърши академията през 2012 г., започва да снима в български и чуждестранни продукции. През 2014 година излиза филмът „In The Name of The King 3“, където Ралица изиграва главната женска роля – принцеса Арабела и си партнира с холивудската звезда Доминик Пърсел. Следват филми с Ейдриън Пол, Джон Рис-Дейвис, Джош Кели и др. Междувременно играе главната роля в сериала „Кантора Митрани“ по ТВ7. Героинята ѝ е адвокат Милена Хаджийска. През 2013 играе в 5-и и 6-и сезон в „Столичани в повече“ по БТВ като журналистката Дарина Михайлова. Изиграва ролята на Симона Александрова в хита „11А“, излъчен по кината от януари 2016 година. През 2015 година Ралица Паскалева завършва ускорен курс Film Acting в известната киноакадемия – NYFA – New York Film Academy в кампуса La Femis в Париж. На театралната сцена от 2011 до 2012 г. играе на сцената на Театър „Българска армия“ в представлението на проф. Красимир Спасов – „Както Ви Харесва“. От началото на 2015 година Ралица преподава актьорско майсторство за кино и театър в МОНТФИЗ (Младежка организация за независимо театрално и филмово изкуство). От 2016 година играе в сериала „Откраднат живот“ по Нова телевизия в ролята на д-р Галя Стилянова. В момента е водещ в предаването „Игри на волята“ по същата телевизия.\n\nСофия Лорен – италианска актриса. София Лорен е артистичният псевдоним на италианската актриса София Вилани Шиколоне. В цялата си кариера София Лорен изиграва над 80 екранни роли. За близо 60 години в киното се снима във филми, заснети в различни страни от различни режисьори, като доказва умението си да се вписва във всякакъв екип и да създава безспорно ярки и запомнящи се образи. Героините ѝ впечатляват с удивителната си достоверност и жизненост. Всеобщо призната е като една от най-красивите жени и най-известната актриса от Италия, a запазеното ѝ амплоа е на типична италианка в романтични комедии, и по-рядко трагедии. Притежава множество международни филмови награди. Носителка е на призове от кинофестивалите в Кан (1961), Венеция (1958, 1998), Москва (1965, 1997) и Берлин (1994). Наградена е с пет награди Златен глобус и два Оскара – съответно за „Най-добра главна женска роля“ в чуждоезичния филм „Чочарка“ от 1961 г. и „Оскар за цялостно творчество“ през 1991 г. През 1999 г. Американският филмов институт включва Лорен под номер 21 в класацията на най-големите жени звезди на класическото холивудско кино.",
    "Военна реорганизация на Северна Европа": "/Поглед.инфо/ Влизането на Швеция и Финландия в НАТО представлява по-сериозна заплаха за Русия от баналното приемане на нови обикновени членове.\n\nРазширяването на НАТО през Швеция и Финландия вече беше описано като превръщането на Балтийско море във вътрешно море на НАТО. Това твърдение не е съвсем вярно. Тъй като част от Балтийско море принадлежи на Русия, а Аландските острови, които са част от Финландия, имат специален статут. Но тук въпросът е друг, а именно интеграцията на военните способности, предвид факта, че освен с НАТО, имаше сътрудничество между северните страни в областта на отбраната.\n\nСеверната организация за сътрудничество в областта на отбраната има пет члена, които са Дания, Финландия, Исландия, Норвегия и Швеция. Целта на организацията е укрепване на отбранителните способности на страните участнички чрез идентифициране на области за сътрудничество и насърчаване на ефективни решения.\n\nПрисъединяването на Швеция и Финландия към НАТО не е просто някакво допълнително събитие. Перспективата за интегриране на отбраната на скандинавските страни дава възможност за радикална промяна, в съответствие с която защитата на Северния Атлантик може да бъде трансформирана.\n\nНе става въпрос само за това как Съединените щати водят играта, но и как скандинавските страни сега работят заедно, за да оформят правилата и да определят какво могат да осигурят Съединените щати за защита на Северна Европа.\n\nТоест Вашингтон може да действа като вероятен спонсор на някакво действие. Тъй като най-близкият съсед, който потенциално се смята от страните от НАТО за заплаха, е Русия, хипотетични действия ще бъдат извършени срещу Русия.\n\nОт гледна точка на политическата география Норвегия и Финландия сега ще образуват дълга сухопътна граница с Русия. Швеция и Дания (включително Гренландия и Фарьорските острови) нямат такава граница, следователно те могат да преминат от въпросите за проектиране на сухопътна военна мощ към развитието на способностите на военновъздушните сили и флота.\n\nАко настъпи някаква дълбока трансформация на военната стратегия, това ще означава, че съюзниците от НАТО извън Северна Европа, особено САЩ и Канада, трябва да преосмислят начина, по който планират операции, включващи скандинавските страни. В същото време самите тези страни ще бъдат подтикнати към формирането на военен потенциал, насочен срещу Русия.\n\nВероятно в страните от Северна Европа постепенно ще започнат да се отдалечават от използването на традиционните платформи и ще се занимават с интегриране на бойни способности и съвместимост за операции.\n\nВ момента държавите, които са част от Нордическото отбранително сътрудничество, обмислят създаването на северно командване, което да бъде напълно интегрирано с НАТО. Ако това се случи, не само ще има скок в общите отбранителни способности, но и НАТО ще може да проектира военната си мощ както в Арктика, така и в Атлантика.\n\nНай-вероятно такива функции ще бъдат поети от Втория флот на ВМС на САЩ, разположен в Норфолк, чиито кораби ще се движат в Атлантическия океан и Арктика. Имайте предвид възможностите на електромагнитния спектър и новата военна доктрина на САЩ за интегрирани операции във всички спектри.\n\nТук също трябва да се вземат предвид възможностите на Канада, която с новия подход ще трябва да увеличи своя принос, особено за противодействие на Русия в Арктика.\n\nСлучаят с Финландия е от особен интерес. Като своеобразен свързващ мост между СССР и Запада по време на Студената война (както и арена на конфронтация между разузнавателните служби), след разпадането на Съветския съюз Хелзинки реагира по свой начин на настъпването на нова ера . Сега Финландия активно подкрепя Украйна, като доставя своите артилерийски системи там.\n\nНо в случай на военна реорганизация на Северна Европа, трябва да обърнете внимание на въздушните способности, тъй като НАТО набляга на използването на точно тези сили по време на конфликта.\n\nМежду другото, само няколко месеца след изчезването на СССР финландците подписаха споразумение със САЩ на стойност 3 милиарда долара за закупуване на 64 изтребителя F-18. Това решение не само засили военната сила на Финландия, но и създаде основата за оперативна съвместимост с НАТО.\n\nНа 10 декември 2021 г. Финландия обяви решението си да закупи самолети F-35, а имаше и предложение от Швеция за закупуване на произведени от тях самолети. Това показва желанието на Хелзинки за по-тясно сътрудничество със съюзници като САЩ.\n\nДокато официалното влизане на Финландия в НАТО е все още далече, членовете на алианса вече са започнали да планират как да интегрират финландската авиация в своите стратегии за противодействие на Русия.\n\nФинландия от няколко години провежда трансгранично обучение на военновъздушните сили с Норвегия и Швеция. Сега Финландия ще бъде напълно интегрирана с други партньори, използващи F-35 в региона - Норвегия, Дания, Полша, Холандия и Белгия - заедно с други оператори на F-35 от САЩ, Обединеното кралство и Германия.\n\nТова означава, че когато финландците използват F-35, те ще бъдат част от регионален пояс за разузнаване, наблюдение и разузнаване, проникващ на руска територия, и в същото време ще осигуряват интегрирана комуникация за силен отговор. Тъй като F-35 не е традиционен изтребител, а летяща бойна система, чиито възможности се увеличават, когато повече F-35 са във въздуха.\n\nЕкспертите на НАТО вече препоръчват преход към използване на F-35 като интегрирана ударна сила възможно най-скоро, способна да нанася удари на големи разстояния срещу руски цели в случай на конфликт.\n\nСледователно Русия е изправена пред по-голяма заплаха от просто допълнителен член на НАТО. И предвид местоположението, Финландия се превръща в ключова държава, влияеща върху поведението на Русия в този регион.\n\nПревод: СМ\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели",
    "Лига на нациите - всички резултати и голмайстори от съботния ден": "На днешния 24 септември се изиграха цели девет срещи от петия кръг на надпреварата.\n\nСъс сигурност най-голям интерес привлякоха към себе си двата двубоя от група А2, които стартираха в 21:45 часа, а именно – Чехия срещу Португалия и Испания срещу Швейцария.\n\nМачовете бяха излъчвани директно в ефира съответно на DIEMA SPORT 2 и DIEMA SPORT 3, както и онлайн на платформата PLAY DIEMA XTRA.\n\nНе беше за пропускане и срещата Сърбия – Швеция от група B4, стартираща в същия час.\n\nВ секцията gong.bg/livestream можехте да наблюдавате три двубоя на живо от първия съдийски сигнал.\n\nЕто и резултатите мачовете в събота:\n\nГрупа A2:\n\nFT | Чехия 0:4 Португалия\n\n0:1 Диого Далот 33`, 0:2 Бруно Фернандеш 45+2`, 0:3 Диого Далот 52`, 0:4 Диого Жота 83`\n\nFT | Испания 1:2 Швейцария\n\n0:1 Мануел Аканджи 21`, 1:1 Жорди Алба 55`, 1:2 Брийл Емболо 58`\n\nГрупа B1:\n\nFT | Армения 0:5 Украйна\n\n0:1 Олександър Тимчук 22`\n\n0:2 Олександър Зубков 57`\n\n0:3 Артьом Довбик 67`\n\n0:4 Данило Игнатенко 81`\n\n0:5 Артьом Довбик 85`\n\nFT | Шотландия 2:1 Република Ирландия\n\n0:1 Джон Игън 18`, 1:1 Джак Хендри 50`, 2:1 Райън Кристи 81`\n\nГрупа B2:\n\nFT | Израел 2:1 Албания\n\n1:0 Шон Вайсман 46`, 1:1 Мюрто Узуни 88`, 2:1 Тай Барибо 90+2`\n\nГрупа B4:\n\nFT | Словения 2:1 Норвегия\n\n0:1 Ерлинг Халанд 47`, 1:1 Андраж Шпорар 69`, 2:1 Бенджамин Шешко 81`\n\nFT | Сърбия 4:1 Швеция\n\n0:1 Виктор Клаесон 15`, 1:1 Александър Митрович 18`, 2:1 Александър Митрович 2:1 45+1`, 3:1 Александър Митрович 50`, 4:1 Саша Лукич 70`\n\nГрупа C2:\n\nFT | Северна Ирландия 2:1 Косово\n\n0:1 Ведат Мурики 58`, 1:1 Гавин Уайт 82`, 2:1 Джош Магенис 90+3`\n\nFT | Кипър 1:0 Гърция\n\n1:0 Маринос Ционис 18`",
    "Русия освободи 10 военнопленници от Украйна с посредничеството на Саудитска Арабия": "Русия освободи с посредничеството на Саудитска Арабия 10 военнопленници, взети в Украйна, сред които американци и британци, предадоха Ройтерс и Франс прес.\n\nТе са били пуснати като част от размяна на военнопленници между Москва и Киев. Тя е била извършена с личното посредничество на влиятелния саудитския престолонаследник Мохамед бин Салман. Освен американци и британци, Русия е пуснала граждани на Швеция, Хърватия и Мароко, обяви министерството на външните работи на Саудитска Арабия в комюнике, цитирано от Франс прес.\n\nПредставител на саудитските власти съобщи, че освободените военнопленници са се качили на самолет, който вече е пристигнал в кралството. Русия е пуснала петима британци, двама американци и по един гражданин на Швеция, Хърватия и Мароко, уточни той, цитиран от Ройтерс.\n\nМинистър-председателката на Великобритания Лиз Тръс приветства освобождаването на британските военнопленници.",
    "Швейцария шокира Испания и направи огромна услуга на Португалия (обзор)": "3267 Снимка: AP/БТА\n\nШвейцария поднесе голямата изненада на вечерта във футболната Лига на нациите като победи Испания като гост с 2:1 на \"Естадио де ла Ромареда\" в Сарагоса.\n\nТимът на Мурат Якин взе реванш за загубата с 0:1 от този съперник в първия мач помежду им, а освен това си увеличи драстично шансовете за сотаването в Дивизия \"А\".\n\nМануел Аканджи откри резултата за гостите в 21-ата минута след центриране от корнер. В 55-ата минута Жорди Алба изравни за 1:1 след добра работа на Марко Асенсио, но само три минути по-късно Бреел Емболо се разписа след още един ъглов удар и голът му се оказа победен.\n\nТова беше много добра новина за отбора на Португалия, който разгроми с 4:0 Чехия в Прага. Десният бек на Манчестър Юнайтед Диого Дало вкара първите си два гола с националната фланелка, а съотборникът му Бруно Фернандеш също се разписа. В края остана време и за гол на Диого Жота. Кристиано Роналдо пък е с разбит нос след този мач заради единоборство с вратаря на съперника в началото.\n\nТака Португалия поведе в групата с актив от 10 точки, докато испанците са втори с осем. Двата тима ще излязат в директен мач в Брага за първото място след три дни, като и равенство устройва португалците. Същото важи за швейцарците, които приемат Чехия в същия ден. И тук разликата е две точки - шест срещу четири.\n\nИнтересно е и в Дивизия \"B\", където голямата новина е победата на Сърбия над Швеция с 4:1 в Белград. Виктор Клаесон откри за гостите, но след това нападателят на Фулъм Александър Митрович се развихри и вкара втория си хеттрик с националната фланелка. След това се разписа и Саша Лукич.\n\nПо този начин в група 4 сърбите се изравниха с отбора на Норвегия, който загуби гостуването си на Словения с 1:2. Ерлинг Холанд вкара в още един мач за \"викингите\", но в края Андраж Шпорар и Бенжамин Шешко вкараха за обрат.\n\nНорвегия и Сърбия са с по 10 точки и ще играят един срещу друг в Осло след три дни. При евентуално равенство норвежците се класират за Дивизия \"А\", тъй като спечелиха първия мач между двата тима. Швеция има едва три точки и приема Словения, който е с пет. Ако отборът на Яне Андерсон не спечели срещата, ще изпадне в Дивизия \"C\".\n\nВ група 2 на Дивизия \"B\" категоричен победител стана Израел, който в следващото издание ще играе сред големите риби на континента. Това стана ясно след домакинска победа с 2:1 над Албания тази вечер и недостижим актив от 8 точки. Исландия заема второто място с три и в последния си двубой гостува в Тирана. Това е групата на наказания отбор на Русия, който е без актив.\n\nВ група 1 на Дивизия \"B\" Шотландия направи обрат в дербито срещу Ирландия и спечели с 2:1, като по този начин задържа първото си място с 12 точки. Украйна е с 10 и двата тима излизат в директен сблъсък в последния кръг, който ще се играе в Полша. Равенство ще стигне на \"гайдарите\", за да се класират при най-добрите. Ирландия пък приема Армения и ако не загуби, ще прати съперника в Дивизия \"C\".\n\nНея пък напусна отборът на Гърция ,който така или иначе вече е част от Дивизия \"B\". Южните ни съседи загубиха регионалното дерби с Кипър с 0:1, но въпреки това са недостижими на първото място в група 2 с 12 точки след четирите си поредни победи преди това. В другия мач Северна Ирландия победи Косово с 2:1 и три отбора са разделени в две точки, като към момента Кипър остава последен с пет.\n\nВ последния кръг Гърция приема Северна Ирландия, а Косово е домакин на Кипър.",
    "Димитър Стоянов: Има риск за България от мобилизацията в Русия, но не и пряка заплаха": "13134 Снимка: МО/Информационен център\n\nЧастичната мобилизация в Русия крие риск от ожесточение на конфликта, но заплаха за България няма. Това мнение изрази военният министър Димитър Стоянов след заседанието на Министерския съвет\n\n\"Естествено, че води до едно ожесточаване на конфликта и трудна предсказуемост за края на този конфликт. Риск за националната сигурност на България има, но пряка заплаха няма, член сме на НАТО\", заяви министърът на отбраната. \"Всеки един конфликт замразен, тлеещ или горещ какъвто е в Украйна, е риск за националната сигурност. Ние го усещаме сами, виждаме какво става с цените\", добави той.\n\nКъм момента не е необходимо увеличаване на контингента на НАТО у нас, каза още министърът на отбраната. Стоянов не пожела да коментира въпроса за референдумите в четири области от Украйна под руски контрол, като посочи, че това е тема за Външно министерство.\n\nСтоянов съобщи, че е решено да купим \"допълващ самолет\" на лизинг за българските ВВС, за да могат да се носят бойните дежурства в небето, докато дойдат новите 8 броя -16 през 2025 година. Втората партида се очаква през 2027 г., но през това време разполагаме със стара съветска техника, която не можем да поддържаме заради конфликта в Украйна, обясни Стоянов.\n\nИзпратили сме запитвания до няколко държави. Вече сме получили отговори от Франция и Швеция, като българското условие е изтребителите да бъдат купени на лизинг, обясни Димитър Стоянов.\n\n\"Въздушният суверенитет налага закупуване на друг тип самолет, изпратили сме писма до Израел, Швеция, Холандия, само от Франция и Швеция сме получили отговор\", съобщи министърът на отбраната. Французите са ни предложили да купим \"Мираж 2005\". Вчера е била проведена среща и с шведската страна, но все още очакваме конкретни оферти. В същото време не сме отказали и от оферти от САЩ и Израел, допълни Стоянов.\n\n\"През този период трябва да си осигурим охраната на въздушното пространство. Ние можем да носим съвместни дежурства със съюзниците си, но не те да го носят вместо нас\", обясни той. \"Естествено, решението ще бъде взето от българския парламент\", напомни Димитър Стоянов.\n\nМинистрите са одобрили на заседанието на кабинета 13 проекта от инвестиционната програма за модернизиране на армията. Първият проект е за бойна машина за пехотата, другият е за 3Д-радарите, а третият е проектът за придобиване на допълнителни 8 броя самолети Ф-16, за да имаме пълна ескадрила от 16 изтребители.\n\nСтойността на цялата инвестиционна програма е 6,6 милиарда, а за втората партида от 8 самолета цената е 1 296 412 185 долара без ДДС. Очаква се вторите 8 самолета да пристигнат през 2027 г. и тъкмо заради забавянето се налага да купим на лизинг \"допълващ самолет\", разясни Димитър Стоянов. По думите му, от национална сигурност не бива да се пести.\n\nПравителството одобри и отпускането на хуманитарна помощ за Украйна по нейно искане. Става въпрос за предоставяне на 350 медицински пакета, които са предназначени за 35 000 украински граждани.",
    "Сърбия показа на Макс Алегри как да използва Влахович": "Въпреки че не успя да отбележи гол за победата на Сърбия над Швеция, Душан Влахович взе много голямо участие в изграждането на атаките за националния си отбор, отколкото в Ювентус.\n\nБившият нападател на Фиорентина има 4 гола в своите шест мача за „бианконерите“, но само един от тях е от игра, а всички други са от статични положения.\n\nНачинът на постройка на играта от страна на Масимилиано Алегри изолира до голяма степен Влахович, докато в националния отбор на Сърбия не е така. Нападателят на Ювентус имаше основополагаща роля в изграждането на атаките на своя отбор. Въпреки че не отбеляза гол, Влахович асистира на Александър Митрович за третия гол на Сърбия.\n\nНападателят завърши мача с 24 завършени подавания с успеваемост от 87,5%, докато за Ювентус той има средно по 13 паса на мач при 70,5% успеваемост.\n\nЮве пуска без пари двама с над 550 мача за клуба\n\nНовините на Dsport и във Facebook, Viber, YouTube и TikTok!",
    "БТА :: В Европа делът на електроенергията, произведена от вятърни централи, е 8 процента за изминалото денонощие": "През последните 24 часа в Европа делът на електроенергията, произведена от вятърни централи, е 8 процента. Това сочат данните от днешния бюлетин на WindEurope Power Numbers.\n\nЕлектроенергията от вятърни централи на сушата е 7 на сто или 550 гигаватчаса, а произведената от вятърни централи в морето е 1 процент или 76 гигаватчаса.\n\nС най-голям дял на вятърната енергия са Финландия (22 процента), Швеция (21 процента) и Дания (18 процента), а най-много като количество от този вид електроенергия през изминалото денонощие е произведено в Германия (145 гигаватчаса), Испания (102 гигавата) и Швеция (68 гигавата), показва още справката.\n\nЗа предишното денонощие делът на електроенергията, произведена от вятърни централи в Европа, беше 15,7 процента."
}