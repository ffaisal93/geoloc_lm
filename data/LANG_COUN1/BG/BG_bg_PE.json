{
    "Късен гол на Лозано донесе победата на Мексико над Перу в контрола": "Късният гол на Ървинг Лозано донесе успеха на Мексико над Перу с 1:0 в приятелска среща, която е част от подготовката на мексиканците за Световното първенство в Катар. Нападателят на Наполи се разписа в 85-та минута за победата на стадиона, който прие финала на Мондиала през 1994 година – „Роуз Боул“ в Калифорния.\n\nПобедният гол сложи край на серията от три поредни мача в контролите без вкаран гол за Мексико. Тимът помрачи и дебюта на селекционера Хуан Рейносо начело на перуанците. Дългогодишният наставник на южноамериканците Рикардо Гарека бе заменен на поста след поражението от Австралия с дузпи в плейофа за влизане на Световното първенство в Катар.\n\nМексико ще стартира своята кампания в група С на Мондиала с двубой срещу Полша на 22 ноември. Освен тях, в групата са още Аржентина и Саудитска Арабия. Съставът на Херардо Мартино продължава подготовката си за Световното във вторник, когато се изправя срещу Колумбия в Санта Клара, Калифорния, извън Сан Франциско.",
    "Откриха гробница на 3000 години в Перу (ВИДЕО)": "Перуански и японски археолози откриха гробница на 3000 години в Перу, за която се смята, че е на високопоставен свещеник, разкри министърът на културата.\n\nГробът е открит в археологическия обект \"Пакопампа\". В него има екзотични предмети и музикални инструменти, някои от които са направени от миди и камъни.\n\nАрхеолози в Перу откриха гробница, принадлежала на древна цивилизация (ВИДЕО)\n\nАрхеологът Юджи Секи каза, че в гроба са заровени охлюви от вида Strombus, живеещи само във водите на Еквадор, което може да означава, че свещеникът е заемал важен пост.\n\nГробницата се превърна в най-важната находка от археологическия обект, където до момента бяха открити две гробници, датиращи от 700 и 600 г. пр.Хр. - на Дамата от Пакопампа и змийските жреци Ягуари.",
    "Вторник, 27 септември": "Избрано от програмата\n\n\n\nот 0.15 до 0.30 часа\n\nРадиоколекция\n\n\"Родителска среща\", разказ от Михаил Вешим\n\n\n\nот 0.30 до 2.00 часа\n\nЗаедно след полунощ – Вавилонската фонотека\n\nводещ: Цветан Цветанов\n\nЧедомир Илич и \"нишвата джаз сцена от Ниш\" – представяне на албума \"Проба/грешка\" на квартета Jayus Jazz и по-широк разговор за физиономията на джаза по нашите земи.\n\n\n\nот 2.00 до 3.00 часа\n\nМузиката, която обичам\n\nводещ: Сибила Лилова\n\nИзпълнения на Fabia Mantwil\n\n\n\nот 3.00 до 5.00 часа\n\nЕврокласик ноктюрно\n\nЗаписи от международния музикален радиообмен\n\n\n\nот 5.00 до 5.30 часа\n\nМузика на народите\n\nМожете да слушате традиционни песни и мелодии от Перу, Венецуела и Боливия. Изпълнители – Рикардо Хонас, \"Серената Гаянеса\", \"Лос Рупай\", Патрисия Салас и др.\n\n\n\nот 5.30 до 6.00 часа\n\nБългарска народна музика\n\nИзпълнения на ансамбъл \"Дунав\", Николай Найденов, Снежана Витанова, Георги Германов, Бойка Присадова и други.\n\n\n\nот 6.07 до 6.50 часа\n\nМузика за събуждане\n\nКонцерт\n\n\n\nот 6.50 до 7.00 часа\n\nРанобудно петленце\n\n\"Арестуваните каменни статуи\", по японска приказка\n\n\n\nот 7.20 до 8.00 часа\n\nДетското.БНР\n\n\"Лъжливият мишок\" от Ервин Лазар\n\n\n\nот 8.06 до 11.00 часа\n\nНашият ден\n\nводещи: Нина Цанева, Божидар Александров\n\n• Епизоди от живота\n\n• Издателят Юлиана Томова – кои са темите на деня за екипа от хора, отварящи пред нашата аудитория вратата към чуждите културни достижения?\n\n• Преди изборите и в тревожни за икономиката ни времена – какви са поуките от стопанската история и икономическото ни развитие през различните исторически периоди и кои са дилемите пред сегашната ни икономика? Поводът: международната научна конференция, организирана от Центъра за стопанско-исторически изследвания, фондация \"Евлоги и Христо Георгиеви и Великотърновския университет\n\n• Разговорът: С Жаклин Вагенщайн – издател и куратор, един от Българските посланици на културата за 2021-ва година.\n\n• Времето на редактора: Истории от Великотърновския театър като вдъхновение за документален филм. Разговор на Мартина Кръстева с авторката на филма \"Частица театър\", младата режисьорка Цветелина Марева.\n\n• Образованието влиза в час\n\nНа 27 септември 2022 Международна конференция на тема \"Социалното и емоционално развитие на децата в ранна и предучилищна възраст в Европа\". Какво още предстои на събитието, в което ще вземат участие множество специалисти, детски учители, психолози и др. от цялата страна?\n\nРазговор с гл. ас. д-р Надя Колчева, департамент \"Когнитивна наука и психология\", НБУ\n\n• \"Говори бъдешето\": Лигата на младите гласоподаватели. Как и защо три младежки организации се обединиха, за да подтикнат кандидати за народни представители от различните политически партии да дебатират по темите, които вълнуват младите хора.\n\nРазговор с Диан Генов, председател на Студентската асоциация за изследване на международните отношения\n\n• Да учиш и живееш в САЩ за една година още като ученик. Стипендиантската програма YES, даваща възможност на младежи в 9 и 10 клас да се потопят в американските образование и култура.\n\nРазговор с Кристиян Найденов от Американския съвет за международно образование и бивш участник в стипендиантската програма\n\n\n\nот 11.00 до 12.00 часа\n\nБНР топ 20\n\nводещ: Диляна Трачева\n\nКласация за български песни\n\n\n\nот 12.20 до 14.00 часа\n\nАртефир\n\nводещ: Димитрина Кюркчиева\n\n• Гостува ни бардът Красимир Първанов от \"Точка БГ\" с новия си албум \"Тази любов\"\n\n• Изкуствоведът Дочка Кисьова представя обща изложба \"Любов на стативи\" в галерия \"Heritage\" (26 септември – 1 октомври)\n\n• \"Керамиката. Субстанция/фигура/поле\" в галерия \"Васка Емануилова\" – разговор с проф. Божидар Бончев\n\n• Разговор за издирването на интернираните в чужбина българи по времето на Втората световна война- инициативата е на журналиста Максим Божилов. Той живее и работи в Канада, където издава вестник \"Български хоризонти\" и има предавания на български език. –от миналия вторник, неизлъчено\n\n• В Израел отбелязват Рош ашана, еврейската Нова година – репортаж на Весела Райчинова\n\n• Фонограф\n\n\n\nот 14.00 до 15.00 часа\n\nМузикален следобед – Малките бисери\n\nводещ: Валерия Христова\n\nМузика, избрана от слушателите\n\nПоздравителен концерт\n\n\n\nот 15.10 до 16.30 часа\n\n\"1001 защо – Ефир знание\": За думите\n\nводещ: Венета Гаврилова\n\n• Страх по български и по испански – съпоставително изследване на българската и испанската идиоматика, свързана със страха – гл. ас. Боряна Кючукова-Петринска\n\n• Игрословица: игра със слушателите\n\n• Всичко за образованието: д-р Никола Василиади и техническото образование в България\n\n\n\nот 16.30 до 17.00 часа\n\n\"1001 защо – Ефир знание\": Радиоенциклопедия\n\nводещ: Росица Панайотова\n\nДомашните любимци: Екзотичните питомци у дома\n\nКакво би трябвало да знаят за терариумите и тераристиката влюбените в екзотиката хора, които биха искали да отглеждат в къщите си влечуги, земноводни, змии, паяци и други атрактивни, но недолюбвани от мнозина създания, родени в джунглата и живеещи в екстремни природни условия? Как могат повече от приятно да изненадат със своето поведение и способности слуха и зрението на своите стопани т.нар. \"амбистоми\" и някои тропически насекоми? Защо невестулката и земеровката, наред с декоративното виетнамско прасенце могат да се окажат сред най-трудно отглежданите от човека в неговия дом, животни? И с какви странни моди за опитомяване на дивата фауна в домашни условия, са свързвани редица ексцентрични звезди от артистичния свят в миналото на Холивуд?\n\nГостуват золозите Стоян Лазаров и Николай Симов от Националния природонаучен музей при БАН и Димитър Веселинов – един човек, извървял еволюцията от времето, когато е отглеждал рекордните около 50 животински вида с различни размери на площ от 12 квадратни метра в дома си до днес, когато му стига преклонението пред живота в неговата естествена среда.\n\n\n\nот 17.00 до 18.00 часа\n\nКакво се случва\n\nводещ: Таня Димова\n\nКиното днес: привличане и образоване на нови публики - разговор с участниците в едноименната дискусия, организирана в рамките на 40-ото издание на фестивала на българския игрален филм \"Златна роза\" във Варна:\n\n• Камен Балкански от Бюро \"Творческа Европа МЕДИА\" – България;\n\n• Ралица Асенова, съосновател на Сдружение \"Арте Урбана Колектив\" и координатор на CinEd – Европейско кинообразование за деца и младежи;\n\n• Христо Христозов, програмен директор на Дом на киното – София.\n\n\n\nот 18.30 до 19.30 часа\n\nЖива вода – Класация \"Надпяване\"\n\nводещ: Юлия Гатдерова\n\nПредставяне на произведенията, участващи в класацията за месеца\n\n\n\nот 19.30 до 21.30 часа\n\nМузикалните вечери – Студио \"Музика\"\n\nводещ: Силвия Тихова\n\nВ линията \"Заедно в Европа\" представяме две български цигуларки, които са свързали професионалния си път с оркестъра на Миланската скала. За Людмила Лафчиева той вече е приключил след 30 години работа в този прочут оркестър. Евгения Станева свири в момента и има вече 20 години стаж в него. Всяка една споделя своя опит и усещане за тази изключителна привилегия да станеш част от една голяма и славна музикална институция като Ла Скала, като се започне с това да бъдеш приет там, да издържиш на много големи натоварвания със спектакли и репетиции и да преживееш сам и да бъдеш свидетел на много оперни триумфи.\n\n\n\nот 21.30 до 23.00 часа\n\nАларма\n\nводещ: Цветан Цветанов\n\nLamp Of(f) – българско-италиански авангарден джаз от Грьонинген – българска концертна премиера на проекта в рамките на \"Аларма Пънк Джаз\" – пряко от клуб Singles в НДК.\n\n\n\nот 23.00 до 24.00 часа\n\nМузика преди полунощ – Между барока и рока\n\nводещи: Янина Богданова, Кристиян Бояджиев\n\nЧасти из операта \"Галантната Европа\" от Андре Кампра (17 век); песни от репертоара на Жорж Мустаки, Георги Минчев, Елтън Джон, \"Щурците\", Милена, дамската група \"Сайе\".",
    "Мирослава Кацарова отново пее на софийска сцена": "play\n\npause\n\nstop\n\nmute\n\nunmute\n\nmax volume / Разговор с Мирослава Кацарова Update Required To play the media you will need to either update your browser to a recent version or update your To play the media you will need to either update your browser to a recent version or update your Flash plugin\n\nСлед дълго отсъствие от софийска сцена и повече музикална и организационна дейност за Пловдив, Мирослава Кацарова ще представи специален камерен концерт в Sofia Live Club на 27 септември, с участието на Мирослав Турийски (пиано) и Младен Димитров (барабани), както и актрисата Маргита Гошева.\n\nПред Радио София Кацарова анонсира, че ще изпълни някои от българските композиции от репертоара си, песни от латиноамериканската култура – от Бразилия, Перу, Мексико, както и на френски език.\n\nКацарова с радост сподели, че на Пловдив джаз фест (от 4 до 7 ноември) ще гостуват и големи звезди в жанра.\n\nНа гала вечерта ще може да се види и чуе американската джаз певица и текстописец Гретчен Парлато (▼), смятана за една от най-изобретателните и хипнотизиращи певици днес.\n\nПрез 2021 г. Парлато издаде своя нов албум FLOR, който отдава почит на бразилската музика и е първият ѝ студиен албум за последните близо десет години. Албумът ѝ донесе и втората номинация за „Грами“ и бе описан като прекрасен синтез между американска популярна музика, европейска класическа музика и бразилски стандарти.\n\nВажна тема в него е майчинството, което е било причината за временното оттегляне на певицата от музикалния свят. Гретчен Парлато участва в над 85 албума и има 4 издадени албума като лидер. За първи път е номинирана за „Грами“ през 2013 г. Албумът ѝ “The Lost and Found” от 2011 г. пък получава над 30 национални и международни награди, включително награда на списание DownBeat за „Най-добър вокален албум“. Още като студентка тя пее с Хърби Хенкок и Уейн Шортър, по-нататък си сътрудничи с много музиканти, сред които са Маркъс Милър и Аирто Морейра.\n\nВ Пловдив певицата ще бъде със своята група, част от която е един от най-интересните съвременни пианисти Тейлър Айгсти, който пък тази година спечели „Грами“ за „Най-добър съвременен инструментален албум.\n\nС Мирослава Кацарова разговаря Лили Големинова.",
    "Русия затваря границите си на 28 септември": "Вероятно ще бъде въведена изходна виза, твърди \"Медуза\"\n\nРуските власти възнамеряват да затворят границите за мъже в мобилизационна възраст, съобщи източник, близък до администрацията на президента на Руската федерация пред \"Медуза\". Най-вероятната дата за въвеждане на забраната е 28 септември.\n\nВторият източник, също близък до администрацията на президента, твърди, че това ще стане „след референдумите“, които се провеждат в самопровъзгласилите се ДНР, ЛНР и в окупираните територии на Херсонска и Запорожка области на Украйна. Те ще приключат на 27 септември вечерта.\n\nИзданието отбеляза, че ще бъде въведено подобие на \"изходни визи\": за да напуснат Русия, мъжете ще трябва да получат разрешение от военната служба.\n\nПо-рано Медуза същ писа, че границите за мъже ще бъдат отворени до края на \"референдумите\" на 27 септември.\n\nМобилизацията в Русия започна на 21 септември. Според руския президент Владимир Путин на мобилизация подлежат тези, които са в запаса и имат съответните военни специалности и боен опит. На правителствения портал \"Обяснение.рф\" се казва, че \"приоритетно\" на мобилизация подлежат редници и сержанти до 35 години, младши офицери - до 50 години, старши офицери - до 55 години . В Русия войниците и сержантите са в запаса до 50 години, а генералите вече са до 70 години.\n\nКато част от мобилизацията Русия ще призове 1,2 милиона души в армията, каза по-рано пред Meduza източник, близък до едно от федералните министерства. Кремъл отрича това.\n\nНа този етап руснаците могат да влязат без задграничен паспорт в Армения - за 180 дни, в Беларус - за 90 дни и в Киргизстан и Казахстан - за 30 дни.\n\nСъс задграничен паспорт, но без виза руснаците могат да пътуват до Сърбия, Черна гора, Молдова, Азербейджан, Таджикистан, Узбекистан, Грузия, Индия, Индонезия, Малайзия, Шри Ланка, Монголия, Камбоджа, Лаос, Виетнам, Израел,Катар, Непал, Турция, Мавриций, Южна Корея, Тайланд, Мексико, Аржентина, Бразилия, Уругвай, Чили, Еквадор, Перу, Доминиканската република, Коста Рика, Египет, РЮА, Мароко,",
    "Вратата на Боговете – портал към световете": "Има много легенди, свързани с „ Вратата на Боговете“, но повечето от тях разказват за енергиен портал, през който смъртните и Боговете могат да преминават от едно измерение в друго.\n\nТ. нар. Пуерта де Хаю Марка се намира в скалите на брега на езерото Титикака в Перу. Вратата, издълбана в розов мрамор, е една от многото мистериозни находки в Перу. Първите сведения за нея могат да бъдат намерени в митологията на инките.\n\nСпоред инките езерото Титикака е родното място на света. Всичко започва оттам и там се връщат душите след смъртта на хората.\n\nПрез 1996 г. перуанският водач Хосе Луис Делгадо Мамани се натъква на Вратата на Боговете, докато изследва района. Мамани разказва, че когато се приближава до скалната формация, едва не загубва съзнание от преживения шок.\n\nХосе Луис Делгадо Мамани\n\nПричината е, че водачът сънува тази скалиста „порта“ много преди да я види с очите си. Това не може да е съвпадение … Най-интересното е, че мистериозна синя светлина се излъчва от масивния портал. Самият Мамани нарича инцидента „Божие откровение“.\n\nМнозина вярват, че Вратата на Боговете не е обикновена скална формация.\n\nТе я смятат за мощен енергиен портал, през който Боговете или извънземните същества, както и обикновените хора, или техните души, могат да преминават от едно измерение в друго.\n\nМестните легенди разказват, че в древни времена героите на племената, населявали този регион, са имали честта да преминат през Вратата на Боговете към отвъдното, когато времето им на Земята изтече.\n\nМистериозният портал е висок 7 метра и широк 7 метра. Оформен е като врата, но най-интересното е, че в средата има още една по-малка врата. В нея има малка дупка, която местните племена смятат за ключалка за отваряне на вратата.\n\nТе вярват, че в бъдеще тази врата ще се отвори много по-широко от обичайните си размери и през нея Боговете ще дойдат на Земята, за да помогнат на хората.\n\nМестните жители разказват, че по времето на инките, бягайки от испанските конкистадори, един свещеник се озовал пред Вратата на Боговете. Порталът бил охраняван от група шамани.\n\nСвещеникът носел златен диск. Той и шаманите били изненадани да открият, че се вписва идеално в „ключалката“ на по-малката врата. Вмъкнали диска в него и порталът се отворил.\n\nВсичко наоколо било изпълнено с бледосиня искряща светлина. Свещеникът бързо преминал през отворената врата, за да избяга от настъпващите конкистадори. Той преминал в някакво друго, мистериозно измерение, все още непознато за хората.\n\nСлед като открива Вратата на Боговете, Хосе Луис Делгадо Мамани незабавно се свързва с местните археолози и историци.\n\nМястото веднага привлича вниманието им и много изследователи на културата и живота на инките започват да го проучват.\n\nУчените остават скептични към идеята, че Вратата на Боговете е портал към други измерения. Заключението им е, че тази врата най-вероятно дори не води до подземни тунели или други убежища. Накратко – според тях „тази врата не води никъде“.\n\nИнтересното е, че много изследователи изпитват необичайни усещания, докато разглеждат вратата. Някои казват, че са усетили фина пулсация на енергия отвътре, когато са се приближили до портата. Други съобщават, че чуват странна ритмична музика, идваща от камъните. Трети споделят, че са имали странни видения на горящи стълбове и други неща, които не са свързани с нашия свят.\n\nТази мистериозна врата не е единственото място, посочено като портал към други светове и измерения. Те съществуват на много други места по света. А дали легендите за тях са истина или просто измислица, можем само да гадаем …",
    "Перуанският президент Кастильо уволни високопоставени служители на полицията": "Президентът на Перу Педро Кастило смени висши служители на перуанската национална полиция (ПНП), две седмици след като служители за борба с корупцията нахлуха в правителствената централа с разрешение на съда, издирвайки балдъзата на президента, която е обект на разследване, предаде Франс прес.\n\n/МИМ/",
    "Всички шуменски участници на Европейската младежка олимпиада спечелиха медали": "Тримата шуменски участници на Европейската младежка олимпиада по информатика eJOI 2022 завоюваха бронзови медали. Състезанието завърши вчера и бе с онлайн домакин украинската столица Киев, съобщиха от „Мусала Софт“.\n\nБългария се представи с два отбора. В първия бе деветокласничката Симона Христова от ППМГ “Найчо Попович“, а във втория - осмокласниците Серкан Рашид и Иво Иванов, всички от ППМГ “Нанчо Попович” и Школа „А&Б“.\n\n“Радвам се, че и тримата наши информатици спечелиха бронз. Състезанието беше тежко, задачите - доста нестандартни, но те все пак са еднакви за всички. Продължаваме с подготовката за следващото състезание другия месец в Румъния, което ще бъде присъствено“, каза за ШУМ.БГ д-р Бисерка Йовчева, ръководителят на Школа „А&Б\" и съпрезидент на eJOI.\n\nТазгодишното шесто издание на Европейската младежка олимпиада по информатика - eJOI 2022. отбелязан рекорд в броя на участниците. България беше представена от състезатели от София, Плевен и Шумен. Участие в състезанието взеха 173 младежи от 33 държави, сред които Виетнам и Перу.\n\nПърви отбор:\n\nМихаил Михалев от ПМГ \"Академик Иван Гюзелев\", Габрово;\n\nАндрей Стефанов от ПЧМГ, София; Школа Олимпийци – бронз;\n\nОгнян Йоргов - СМГ “Паисий Хилендарски”, София; Школа \"Олимпийци\" – почетна грамота;\n\n9 кл. Симона Христова - ППМГ “Нанчо Попович”, Шумен; Школа А&Б – бронз.\n\nРъководители: Емил Келеведжиев и Зорница Дженкова от ПМГ “Акад. Иван Гюзелев”, Габрово\n\nВтори отбор:\n\nВиктор Ванев - М Г \"Гео Милев\", Плевен;\n\nВалентин Филипов - М Г \"Гео Милев\", Плевен – бронз;\n\n8 кл. Серкан Рашид - ППМГ “Нанчо Попович”, Шумен; Школа А&Б – бронз;\n\n8 кл. Иво Иванов - ППМГ “Нанчо Попович”, Шумен; Школа А&Б – бронз.\n\nРъководители: доц. Пламенка Христова от Русенския Университет и Димитър Добрев - докторант в Шуменския Университет и преподавател в Школа А&Б\n\nШУМ.БГ",
    "ФИФА: Еквадор ще играе на световното": "Еквадор ще участва на Световното първенство, реши Апелативната комисия след жалбата, подадена от Чили и Перу за ситуацията на Байрън Кастийо. Възможно е да се обжалва пред CAS, но близостта на Световната купа поставя под съмнение евентуално друго решение.\n\n\"Апелативната комисия на ФИФА се произнесе по жалбите, подадени от Чилийската футболна федерация (FFCH) и Перуанската футболна федерация (FPF) срещу решението, прието от Дисциплинарната комисия на ФИФА относно възможното нарушение от страна на Байрън Дейвид Кастийо Сегура на критериите за покана за участие с националния отбор на Еквадорската футболна федерация (FEF) в осем квалификационни мача, съответстващи на предварителната фаза на Световното първенство по футбол в КАТАР 2022 г.\n\nСлед като анализира получената от страните документация и проведе съответното изслушване, Апелативната комисия ратифицира решението на Дисциплинарната комисия за прекратяване на разследването по делото, образувано срещу FEF. Въз основа на получената документация, наред с други съображения, беше преценено, че играчът трябва да се счита за притежател на постоянно еквадорско гражданство, в съответствие с чл. 5, ал. 1 от Правилника за прилагане на Устава на ФИФА\", се казва в съобщението на централата.\n\nРешенията на Апелативната комисия са съобщени на засегнатите страни. Това решение подлежи на обжалване пред Спортния арбитражен съд.",
    "България ще спори с Нова Зеландия за място в Световна група I на Купа „Дейвис“": "България ще гостува на Нова Зеландия в плейофите за влизане в Световна група I на турнира за Купа „Дейвис“ през 2023 г. Това отреди изтегленият преди минути жребий за второто ниво на световното отборно първенство по тенис за мъже. Мачовете от този етап на надпреварата трябва да се проведат на 3-4 или 4-5 февруари, като изборът на конкретни дати е право на домакина.\n\nТова ще е първа среща на тима ни с новозеландците за Купа „Дейвис“, поради което домакинството беше определено с жребий. Останалите възможни противници на България бяха Япония, Еквадор, Бразилия, Индия, Румъния, Израел, Перу, Мексико, Украйна, Турция и Пакистан.\n\nЗа да стигне до плейофа на Световна група I, националният ни отбор победи категорично тима на Южна Африка в мача от Световна група II в София миналия уикенд. Избраниците на капитана Валентин Димов спечелиха домакинството си с 3-0, без да загубят дори сет на клей корта в Българския национален тенис център в Борисовата градина.\n\nТова беше изобщо първа победа за България над този съперник след две поражения с по 1-4 – през 1993 г. у дома и през 2019 г. като гост. РЮА е бивш носител на Купа „Дейвис“, триумфирал с титлата през 1974 г.",
    "България ще спори с Нова Зеландия в плейофите за Купа \"Дейвис\"": "Отборният дух ще бъде ключът за победата, вярва капитанът на тенисистите Валентин Димов\n\nКапитанът на мъжкия национален отбор по тенис Валентин Димов (на преден план) е уверен, че България има сили да победи Нова Зеландия като гост, ако повтори представянето си от тази година. През март тимът ни надигра Парагвай с 3-1, а през септември победи Южна Африка с 3-0.\n\nКапитанът на мъжкия национален отбор по тенис Валентин Димов (на преден план) е уверен, че България има сили да победи Нова Зеландия като гост, ако повтори представянето си от тази година. През март тимът ни надигра Парагвай с 3-1, а през септември победи Южна Африка с 3-0.\n\nБългария ще гостува на Нова Зеландия в плейофите за влизане в Световна група I на турнира за Купа \"Дейвис\" през 2023 г. Това отреди изтегленият тази вечер жребий за второто ниво на световното отборно първенство по тенис за мъже. Мачовете от този етап на надпреварата трябва да се проведат на 3-4 или 4-5 февруари, като изборът на конкретни дати е право на домакина.\n\nТова ще е първа среща на тима ни с новозеландците за Купа \"Дейвис\", поради което домакинството беше определено с жребий. Останалите възможни противници на България бяха Япония, Еквадор, Бразилия, Индия, Румъния, Израел, Перу, Мексико, Украйна, Турция и Пакистан.\n\n\"Това е малко непознат съперник за нас. Най-важното е да запазим това, което показахме в двата мача тази година - да бъдем единни, да бъдем отбор, всички да се подкрепят и да го има този отборен дух. Смятам, че това ще бъде ключът за победата в Нова Зеландия - коментира капитанът на националния отбор Валентин Димов. - Мисля, че като цяло е един нелош жребий, с изключение на факта, че трябва да сме гости. По това време на годината там атмосферните условия се различават доста от тези в България. Но момчетата ще трябва да се справят. Ще се наложи да направим една по-дълга подготовка. Или на място в Нова Зеландия, или в страна с подобни условия, за да може да се аклиматизираме по най-добрия начин. Освен това трябва да видим каква настилка ще изберат домакините, което засега е неизвестно. Най-вероятно ще бъде на твърд корт.\"\n\nКапитанът изрази надежда, че ще може да разчита на всички най-добри български тенисисти, които ще открият следващия сезон на първия за годината турнир от Големия шлем - Australian Open в Мелбърн (16-29 януари). Гарантирано място в основната схема в Австралия има Григор Димитров, а в квалификациите освен Димитър Кузманов шанс да участват имат още Адриан Андреев и Александър Лазаров.\n\n\"Надявам се някои да се прехвърлят директно от Австралия в Нова Зеландия. Предстоят разговори с всички момчета и се надявам да успеем да вземем всички най-добри към момента в отбора за плейофите\", каза Димов.\n\nЗа да стигне до плейофа на Световна група I, националният ни отбор победи категорично тима на Южна Африка в мача от Световна група II в София миналия уикенд. Избраниците на капитана Валентин Димов спечелиха домакинството си с 3-0, без да загубят дори сет на клей корта в Българския национален тенис център в Борисовата градина.\n\nТова беше изобщо първа победа за България над този съперник след две поражения с по 1-4 - през 1993 г. у дома и през 2019 г. като гост. РЮА е бивш носител на Купа \"Дейвис\", триумфирал с титлата през 1974 г.",
    "Испания глоби Glovo със 79 млн. евро за нарушения на трудовото законодателство": "Компанията планира да обжалва\n\nИспания глоби местния бизнес Glovo на Delivery Hero със 79 млн. евро за предполагаемо нарушаване на трудовото законодателство, обяви министърът на труда Йоланда Диас, цитирана от Ройтерс.\n\nGlovo съобщи, че ще обжалва решението, за което министерството на труда твърди, че е е свързано с факта, че компанията не е направила вноски за социално осигуряване и други плащания от 2018 до 2021 г., тъй като не е наела своите доставчици на договор.\n\n„(Glovo) е нарушила основните трудови права и е попречила на работата на разследването. Поради тази причина са предприети действия срещу компанията“, коментира Диас пред репортери. „Ще ги накараме да спазват закона“.\n\nGlovo твърди, че изцяло е сътрудничила на разследването на министерството на труда, което според компанията е извършено преди влизането в сила на нов закон.\n\n„По време на периода на проверка Glovo поиска да предостави своите доказателства, разсъждения и оценки, както и различни документи, които бяха отхвърлени от инспекцията по труда“, гласи изявлението на компанията.\n\nПрез май 2021 г. Испания прие един от първите в Европа закони, свързани с правата на работниците в т.нар. икономика на краткосрочни договори (англ. gig economy). Той изисква куриерите на платформите за доставка на храна да бъдат наети на официални трудови договори. Законът влезе в сила през август същата година.\n\nНо някои, като 19-годишния шофьор на Glovo Джанкарло от Перу, казват, че все още не им е предложен договор.\n\n„Бих предпочел да работя на заплата. По-лесно е, отколкото да търся (поръчки) сам“, коментира Джанкарло пред Ройтерс в Барселона. Той не иска да разкрива фамилното си име, тъй като разрешителното му за пребиваване в Испания все още трябва да бъде одобрено от властите.\n\nОт своя страна, Николи, 22-годишна бразилка, работеща в Барселона, твърди, че предпочита работата на свободна практика, защото „дава повече свобода да работиш и да печелиш много повече“.\n\nМинистерството на труда казва, че откакто законът е влязъл в сила, Glovo е отказала да даде трудови договори на над 10 600 водачи във втория и третия по големина градове в Испания – Барселона и Валенсия..\n\nЕдин от синдикатите, представляващи водачите – CCOO, обяви, че „оценява положително решителните действия, предприети срещу проблема с доставчиците“.",
    "Класация за поскъпване на имоти: България на 23-то място, но реално има поевтиняване": "В 51 от 56-те анализирани страни по света през второто тримесечие на 2022 г. е регистриран ръст на цените на жилищата, въпреки всички негативни икономически прогнози. Това показва Global House Price Index на консултантската компания Knight Frank, който проследява динамиката на средните цени на жилищните имоти в 56 страни по света. Цените са дадени както в номинално, така и в реално изражение (коригирани спрямо инфлацията) в местна валута.\n\n\n\nВ класацията на страните с най-голям годишен ръст на цените на жилищата през второто тримесечие на 2022 г. Турция води с темп от 160,6% без инфлацията. Въпреки това, като се вземе предвид инфлацията в страната, в реално изражение цените са се повишили само с 45,9%. Въпреки това, дори като се вземе предвид инфлацията, Турция държи лидерството в класацията.\n\n\n\nСпадът на цените през първото тримесечие (без инфлацията) е регистриран в пет държави - Малайзия (-0,1%), Перу (-0,9%), Китай (11,3%), Хонконг (-2,4%) и Мароко (- 5,8%).\n\n\n\nУкрайна цените на жилищата са се повишили с 12% на годишна база през второто тримесечие, като се изключи инфлацията, но са паднали със 7,8%, коригирани спрямо инфлацията. Съставителите на рейтинга не са включили Русия в списъка.\n\nЦените в българската столица София са се повишили с близо 12 на сто за година, като подобен процент е отчетен и в украинската столица Киев, но след корекция с инфлацията излиза, че имотите са поевтинели с близо 1 %.\n\nВ топ десет на най-бързо растящите градски жилищни пазари в света влизат Истанбул, Анкара, Измир, Маями, Халифакс, Далас, Финикс, Талин, Атланта и Аделаида.\n\n\n\nСофия заема 53-о място в общата класация на най-бързо растящите градски жилищни пазари в света, в която са включени 150 града. В индекса по страни България е на 23-о място сред 56 държави и територии, предава pariteni.\n\n\n\nЖилищните цени у нас са нараснали с 11,5% на годишна база между април и юни, с 0,1 пр.п. по-малко от Германия, която е непосредствено преди България в класацията. След страната ни са Япония и Люксембург.",
    "Звезда на Уулвс е аут от мача със Сити": "Мексиканският национал на Уулвърхамптън Раул Хименес все още се възстановява от контузия на слабините и няма да може да играе срещу шампиона Манчестър Сити в събота.\n\nНападателят бе включен в националния тим за контролите в Калифорния в края на месеца срещу Перу и Колумбия. 31-годишният футболист получи травмата на загрявката преди мача със Саутхамптън на 3 септември, като трябваше да бъде заменен в последния момент.\n\n\"Раул все още не е възстановен и не тренира с нас\", призна мениджърът на вълците Бруно Лаже.\n\nХименес имаше проблеми и през миналия сезон, като се възстанови след счупване на скула и вкара 6 гола в края на сезона. Той има едно попадение за тима от началото на тази кампания.\n\nОтсъствието и на тежко контузения австрийски национал Саша Калайджич може да принуди треньора да пусне в игра срещу \"гражданите\" Диего Коща, който подписа договор с клуба до края на сезона.",
    "Най-страшните места на планетата": "Има места, където дори най-смелите и закоравели хора не искат да попаднат. Места на кървави трагедии, убийства, свръхестествени явления или просто много зловещи събития, които побиват тръпки дори и в най-смелите хора.\n\nАко сте един от онези хора, които изпитват странно очарование към обитавани от духове места и страшни места, със сигурност ще се насладите на следващите предложения за посещение.\n\nОстров Хашима, Япония\n\nНякога дом на над 5000 души, остров Хашима сега е изоставено и страшно място, разположено на около 15 километра (9 мили) от град Нагасаки, Южна Япония. Островът е служил като минно съоръжение, но след като въглищата са били изкопани, жителите му бързо са изоставили това място, оставяйки го на милостта на природата.\n\nЕзерото Натрон, Танзания\n\nРазположено в северна Танзания, Натрон е солено и газирано езеро, известно с изключително високото си съдържание на сол и изгарящите температури до 60 C. Има няколко вида животни, които са успели да се адаптират към тази сурова среда, но ако друго животно докосне водата, то може да изгори кожата му и да го убие. След това отлаганията на натриев карбонат в езерото ще съхранят мъртвото тяло, превръщайки го в истинска мумия.\n\nКатакомбите на Париж, Франция\n\nНарича се „Империята на мъртвите“. Тази парижка катакомба е една от най-големите и страшни катакомби в света. С обща дължина от около 200 км, катакомбите се смята, че съдържат останките на около шест милиона души. Поради тяхната изключителна дължина и сложност, много хора са се оказали изгубени и в крайна сметка са умрели там през годините.\n\nКонцентрационен лагер Аушвиц, Полша\n\nРазположен в Освиенцим в Южна Полша, нацисткият концентрационен лагер е място, където са загинали най-малко 1,1 милиона (предимно евреи) затворници. Условията на живот в лагера са изключително брутални и много от тези, които не са убити в газовите камери, умират от глад, принудителен труд, инфекциозни заболявания, екзекуции или нечовешки медицински експерименти.\n\nМузей Вролик, Холандия\n\nРазположен в Амстердам в Амстердамския университет, музеят Вролик е един от най-зловещите и страшни музеи в света. Наречен на Вилем Вролик, холандски анатом и патолог, музеят се състои от различни човешки и зоологични части на тялото, фетуси и гипсови отливки, които показват различни аспекти на ембриологията, патологията и анатомията. Той също така включва множество примери за вродени малформации и медицински аномалии.\n\nСанаториум Белиц\n\nРазположен в Белиц, Бранденбург, източна Германия, санаториумът някога е лекувал нацисткия лидер Адолф Хитлер. Днес големият лечебен комплекс от 60 сгради е изоставен и разрушен. Осеяна с графити по олющените си стени, полуразрушената болница има обезпокоително страховита, апокалиптична атмосфера.\n\nХълмът на кръстовете, Литва\n\nРазположен на около 12 км северно от град Шяуляй, Северна Литва, Хълмът на кръстовете е уникално католическо място за поклонение, забележително с огромния си брой кръстове, гигантски разпятия, статуи на Дева Мария, чучела и броеници . Точният произход на практиката да се оставят кръстове на хълма не е сигурен, но се смята, че сега хълмът е дом на най-малко 250 000 кръста.\n\nГората на самоубийците, Япония\n\nОфициално наречена Аокигахара, гората на самоубийците се намира в подножието на планината Фуджи в Япония. Исторически свързана с демоните в японската митология, гората има толкова гъсто разпределение на дърветата, че буквално блокира ветровете, което я прави изключително тихо и зловещо място. Въпреки многобройните табели, призоваващи хората да преосмислят действията си, гората по някаква причина се превърна в популярно място за самоубийства. Статистически тук се случват около 100 самоубийства всяка година.\n\nГробище Чаучила, Перу\n\nРазположено на 30 км южно от град Наска в югозападно Перу, гробището Чаучила е древно гробище, което съдържа предиспански мумифицирани човешки останки и археологически артефакти. Поради изключително сухия климат на перуанската пустиня, изложените трупове, облечени в бродиран памук, са удивително добре запазени.\n\nЛийп кесъл, Ирландия\n\nСмятан за един от най-обитаваните от духове замъци в света, този има необичайно кървава история. В този замък от 13 -ти век е извършено брутално братоубийство и много хора са държани затворници и екзекутирани там. Поради това се говори, че замъкът е обитаван от редица духове, включително насилствено свръхестествено същество, известно като Елементала, най-разпознаваемо по придружаващата миризма на гниеща плът и сяра.\n\nРанчото Фрийман, Тексас\n\nПарцел от 3500 акра между градовете Сан Маркос и Уимбърли в централен Тексас, ранчото Фрийман е посветено на различни области на изследване, включително съдебна антропология. Човешки останки се оставят там да изгният, за да могат да се изследват процесите на разлагане.\n\nПрипят, Украйна\n\nРазположен в Северна Украйна, Припят е градът, в който се случи катастрофата в Чернобил през април 1986 г. По време на аварията, известна сега като най-тежката авария в атомна електроцентрала в човешката история, загинаха 31 души, но дългосрочните последици като рак и деформации са все още се отчита дори днес. Оценките се различават значително, но някои казват, че милиони хора са засегнати от трагедията.\n\nХотел Стенли, Колорадо\n\nЕдин от най-известните обитавани от духове хотели в света, хотел Стенли в Естес Парк, Колорадо, вдъхнови Стивън Кинг да напише емблематичния бестселър „Сиянието“. Докато беше в хотела, Кинг отседна в стая № 217, но това е стая № 418, която съобщава за най-призрачната дейност. Предполага се, че хотелът е обитаван от Флора Стенли, съпругата на собственика, която обича да свири на пиано късно вечер. Твърди се, че нейният призрак е много видим и високопоставен обитател.\n\nТуол Сленг, Камбоджа\n\nМузеят на геноцида Тул Сленг в Пном Пен заема мястото на бивша гимназия, превърната при Червените кхмери в прословутия затвор за сигурност 21. До 20 000 души са били затворени, измъчвани и убити тук между 1975 и 1979 г. Мрачното музеят привлича стотици туристи всеки ден и съдържа снимки на затворници, черепи и инструменти за изтезания.\n\nОстровът на куклите, Мексико\n\nРазположен на езерото Тешуило близо до Мексико Сити, Островът на куклите е най-страховитото място в Мексико. Легендата гласи, че единственият жител на острова, дон Хулиан Сантана, намерил тяло на удавено момиче в канал. Преследван от нейния дух, Сантана започва да купува кукли за момичето и продължава да прави това години наред, докато не се удавя в същите води. Днес стотици ужасяващи, осакатени кукли с отрязани крайници и обезглавени глави „украсяват“ острова.\n\nВрата към ада, Туркемнистан\n\nИзвестен също като Огнения кратер или кратера Дарваза, Вратата към ада е находище на природен газ в Дервезе, Туркменистан, което се срути в подземна пещера през 1971 г., превръщайки се в кратер на природен газ. Мислейки, че ще изгори след няколко дни, геолозите го подпалиха, за да предотвратят разпространението на газ метан, но оттогава кратерът гори непрекъснато.\n\nЗмийски остров, Бразилия\n\nЗа тези, които страдат от офидиофобия (ненормален страх от змии), Змийският остров определено е най-страшното място на света. Разположен точно до бреговете на Сао Пауло, Бразилия, този малък остров от 110 акра е дом на повече от 4000 змии, включително вид усойница, която може да „стопи човешка плът“. Някои доклади показват, че можете да намерите змия на всеки квадратен метър тук.\n\nКостница в Седлец, Чехия\n\nРазположена в Централна Чешка република, костницата в Седлец е малък римокатолически параклис, разположен под гробищната църква на Вси светии. Параклисът е известен с това, че съдържа скелети на до 70 000 души, чиито кости са били артистично подредени, за да оформят декорации и обзавеждане за параклиса. Благодарение на уникалния си призрачен вид и атмосфера, това зловещо място е включено в няколко филма на ужасите.\n\nСанаториум Уейвърли Хилс, Кентъки\n\nБивш център за лечение на пациенти с туберкулоза в началото на 20 век, санаториумът Уейвърли Хилс в Луисвил, Кентъки се смята за едно от най-страшните и обитавани от духове места в САЩ. Зад стените на санаториума са умрели до 63 000 души; много смъртни случаи се приписват на малтретиране или неморални експерименти. Сенки и писъци могат да се видят и чуят в цялата сграда, твърдят запознати.\n\nКатакомби на капуцините, Италия\n\nРазположени в сицилианския град Палермо, южна Италия, Катакомбите на капуцините са уникални гробни катакомби, известни с факта, че труповете са изложени като музеен експонат, облечени и подредени в гротескно подобни на живот постове. Съдържащи около 8000 трупа и 1252 мумии, катакомбите се превърнаха в популярно туристическо място.\n\nОрадур-сюр-Глан, Франция\n\nРазположено в западна централна Франция, Орадур-сюр-Глан е малко селце, което е било място на ужасно клане от нацистките германци през Втората световна война, след като се разпространиха слухове, че немски офицер е държан там като пленник. Като колективно наказание на жителите на селото е наредено да се съберат на селския площад и след това стотици от тях, включително жени и деца, са избити при ужасяваща картечна атака. В наши дни мястото служи като музей и постоянен паметник на жестокостите, извършени по време на германската окупация на Франция.\n\nФетиш пазар Акодесева, Того\n\nРазположен в столицата на Того Ломе, пазарът е най-големият пазар за фетиши и вуду в света. Едно от най-страховитите места в Африка, пазарът предлага всичко - от леопардови глави и човешки черепи до вуду свещеници, които благославят и създават фетиши или предсказват бъдещето и правят лекарства, за да излекуват всичко, което ви боли.\n\nЗамъкът Бран, Румъния\n\nЕдин от най-страшните замъци в света, замъкът Бран се смята, че е бил седалище на Влад III – жесток румънски владетел, по-известен като Влад Дракула или Влад Цепеш. Известен с бруталното набиване на враговете си, персонажът на Влад III вдъхновява Брам Стокър да напише прочутия си готически роман на ужасите Дракула. Замъкът обаче има още един страховит елемент – в един от параклисите му се крие златен ковчег, в който е поставено и заровено сърцето на кралица Мария.\n\nКолманскоп, Намибия\n\nНякога процъфтяващ център за добив на диаманти, Колманскоп сега е град-призрак в пустинята Намиб в южна Намибия. След Първата световна война, когато диамантеното поле бавно се изчерпва, градът започва да запада, докато окончателно не е изоставен през 1954 г. С течение на времето пустинята е превзела тази област, създавайки едно от най-зловещите места в Африка.\n\nПещерите с мумии Кабаян, Филипините\n\nНамерени в Кабаян в провинция Benguet, Филипините, Kabayan Mummy Caves са естествени пещери, в които се намират Огнените мумии. Датиращи още от около 2000 г. пр.н.е., те са сред най-добре запазените мумии в света. Мумифицирането започва малко след като човек умре, когато той усвоява много солена напитка. След това трупът е измит и поставен на огън в седнало положение, като по този начин се изсушават течностите.",
    "Изненадващо Чарлз III посети хората, чакащи да се преклонят пред Елизабет II": "Крал Чарлз III и принцът на Уелс посетиха изненадващо хората, насъбрали се хора на Албърт Ембанкмънт, близо до двореца Ламбет, които се редят на опашка от ранните часове на деня, за да се преклонят пред ковчега на Елизабет II.\n\nКогато крал Чарлз III слезе от колата по Албърт Ембанкмънт, той веднага беше посрещнат с възгласи, съобщават от BBC.\n\nЕдна двойка каза, че го е срещнала вчера в Уелс, докато друга сподели, че са били на опашка през цялата нощ, тъй като са пристигнали в 23:45 снощи.\n\n\"Надявам се, че не сте твърде премръзнали\", каза кралят на една жена. След това за кратко монархът разговаря с друга жена, стискаща играчка мече Падингтън, която каза, че е дошла от Перу.\n\nПринцът на Уелс също се появи изненадващо и прекара известно време в ръкуване с хора в тълпата - той отбеляза колко топли са били някои от тях.\n\nДокато кралят си проправяше път по опашката, хората бяха последователно призовавани от охранител да оставят \"телефоните си, да се ръкуват и да се насладят на момента\".",
    "Без Чичарито на Мондиал 2022": "Мексико разполага с четирима централни нападатели по време на тренировъчния лагер преди Световното първенство в Катар, но в окончателната група ще бъдат включени трима. Селекционерът Тата Мартино обаче е категоричен, че за Персийския залив няма да пътува Хавиер Ернандес-Чичарито, който се бореше за участие на четвърто Световно първенство.\n\n34-годишният Ернандес прави невероятен сезон в американската Мейджър-лига (МЛС) за отбора на ЛА Галакси, но Мартино е фокусиран върху други четирима кандидати да водят атаката на отбора.\n\n\"Знам, че постоянно се върти името на Чичарито в медиите, но ние с щаба ми сме се насочили към други кандидати за позицията на нападателите в националния отбор. Сега трябва да изберем 26 футболисти, които ще бъдат максимално близо до окончателния ни избор за Катар\", каза цитираният от БТА специалист.\n\nЗа момента фаворитите му са Раул Хименес, Рохелио Фунес Мори, Хенри Мартин и Сантяго Хименес, но не всеки един от тях е готов за игра. Хименес работи във фитнеса по лечение на контузия в слабините, получила се в мач на клубния му отбор Уулвърхямптън. Фунес Мори пък има напрежение в бедрен мускул след тежкия сезон в местното първенство с отбора на Монтерей.\n\nСамият Мартино призна, че в мача с Перу в събота въпросните двама, както и срещу Колумбия в понеделник. Първата среща ще се играе на стадион \"Роуз Боул\" в Пасадена, а втората в Калифорния Бей.\n\n\"Имаме двама нападатели, които могат да участват в проверките и двама, които не могат. Нещото, което харесвам е, че не ни липсват футболисти. При всички случаи за Катар ще заминат трима играчи в атаката. Но се надявам, че всички те ще направят избора ми труден. Радвам се затова. Вероятно и самите те ще си говорят кой няма да пътува, но и четиримата са богатство за отбора, допълва аржентинският треньор.\n\nМартино даде лъч надежда на феновете и за крилото на Севиля Хесус Корона, тъй като той има счупена фибула на крака и скъсани връзки на глезена от август месец. От Севиля казаха, че най-вероятно той ще бъде извън строя за четири месеца. Треньорът обаче има друга информация и смята, че Корона ще започне тренировки точно преди да бъде изпратен списъка във ФИФА.\n\nНадеждите ни са той да започне леки тренировки през октомври и след това да възвръща формата си, заяви Мартино. Мексико иначе завърши на 2-о място след Канада в квалификационния финал в зона КОНКАКАФ, но вкара само четири гола в последните си пет мача, което извади на преден план дискусията за нападателите.",
    "Някога Ромарио и Роналдо бяха най-страховитият тандем във футбола. Но издържаха само една година": "Ромарио и Роналдо бяха неудържими в 16-те двубоя, в които започнаха заедно за Бразилия. Звездният тандем обаче не успя да просъществува до световното първенство във Франция\n\nМалко неща във футбола стоплят сърцето така, както едно идеално функциониращо нападателно дуо.\n\nВеликите атакуващи тандеми се появяват в много различни форми през годините, но споделят една обща черта: двамата играчи са напълно наясно със зависимостта си един от друг. Затова и партньорствата в нападение съдържат в себе си есенцията на футбола, комбинирайки индивидуалната класа с отборната игра.\n\nЗа феновете на легендарните дуети, 90-те бяха особено благодарно време и ни дадоха Сътън и Шиърър, Йорк и Коул, Индзаги и Дел Пиеро, Креспо и Киеза, Клинсман и Бирхоф, Бергкамп и Клуйверт. Всички те ни осигуриха незабравими моменти на терена.\n\nНо ако погледнем към бразилския национален отбор, ще се сетим за едно дуо, което удряше в земята всички други.\n\nТо не просъществува дълго и не се изяви на световно първенство, затова и може би остава недооценено 25 години по-късно. Но Ромарио и Роналдо през календарната 1997 г. изпепелиха всичко, което се изпречи на пътя им и си заслужава да си спомним как го направиха.\n\nВ онази година Бразилия изигра 26 мача, а двете звезди стартираха заедно в 16 от тях. В тези 16 двубоя Селесао наниза 52 гола, 31 от които бяха дело на дуото Ро-Ро.\n\nТри пъти Ромарио асистира на Роналдо, девет пъти ролите им се размениха. А вдъхновеният от маниашката голова серия бразилски национален отбор вдигна два трофея за шест месеца.\n\nКак изобщо се стигна до сформирането на тандема? Изглежда съвсем логично всеки треньор да иска тези играчи рамо до рамо в своя състав, но всъщност събирането им не се случи лесно, отчасти заради 10-те години разлика във възрастта им.\n\nСлед като Бразилия стана световен шампион в САЩ през 1994-та, селекционерът Марио Загало извади Ромарио от сметките си и потърси подмладяване на състава.\n\nЗатова един от лидерите на тима прекара две години и половина далеч от националния отбор, а през това време младият Роналдо се утвърди като титуляр в атаката.\n\nРомарио се върна през февруари 1997 г. и с Феномена веднага откриха химията помежду си.\n\nПървата им жертва беше Полша в един мач, изигран в Гояс в западната част на Бразилия. Още в началото Роналдо пусна перфектен пас към съотборника си в Барселона Джовани, който откри резултата. После Джовани се разписа още веднъж, а самият Роналдо добави нови две попадения.\n\nИ двата пъти на Феномена асистира Ромарио, като го изведе на позиции, от които фамозният голмайстор не пропускаше.\n\nПрез април Бразилия се изправи срещу два опонента, които привидно не бяха за подценяване - Чили и Мексико. Две победи с по 4:0 обаче показаха съотношението на силите.\n\nДве от попаденията вкара Роналдо, а цели пет бяха дело на опитния Ромарио, вече прехвърлил 30-те, но и преоткрил най-добрата си форма.\n\nВсяко тяхно голово изпълнение беше нов аргумент към тезата, че те са не просто сред най-добрите в света в индивидуален план, но и се допълват идеално.\n\nПри втория гол срещу Чили, Роналдо центрира, за да може нисичкият Ромарио да вкара с глава, а последното попадение срещу Мексико беше след отнета топка от Феномена дълбоко в половината на противника и нова асистенция за Ромарио.\n\nПрез май дойде първата загуба на дуета - 2:4 от летящата Норвегия с Торе Андре Фло. Все пак Ромарио вкара страхотен гол, за да гарантира, че бразилците ще запомнят срещата и с нещо хубаво.\n\nДвубоят беше част от подготовката за минитурнира във Франция през юни, който от своя страна беше загрявка за предстоящия догодина Мондиал 1998.\n\nНа въпросния минитурнир Роберто Карлош изстреля един от най-прочутите си снаряди от пряк свободен удар срещу Фабиен Бартез, а при атрактивното 3:3 срещу Италия, Ромарио и Роналдо вкараха по един впечатляващ гол, след като Бразилия изоставаше с 1:3.\n\nАнглия спечели турнира със събраните 6 т. от три мача, но загуби двубоя с бразилците заради попадение на обичайния заподозрян Ромарио при типично бразилска комбинация между него, Роналдо и Леонардо.\n\nСамо три дни след срещата с Англия в Париж, Селесао стартира участието си на Копа Америка с мач срещу Коста Рика.\n\nСмятате ли, че дългото пътуване и часовата разлика се отразиха на тандема Ро-Ро? Бразилия спечели с 5:0, Роналдо вкара два пъти (една асистенция на Ромарио), а Ромарио веднъж (асистенция на Роналдо).\n\n\"Кариоките\" взеха и следващите два мача в групата си, после и четвъртфинала (с два точни изстрела на Роналдо), но по някаква причина това не беше достатъчно за най-невротичните елементи в бразилските медии и сред бразилската публика.\n\nКритиците видяха криза в играта, смятаха, че отборът не създава достатъчно положения, селекционерът Загало се оказа глупак, а завоюването на трофея стана задължително, за да запази той поста си - нищо, че националите никога не бяха печелили Копа Америка извън пределите на Бразилия.\n\nПротивник на полуфинала беше Перу, който вече беше отстранил Уругвай и Аржентина.\n\nБразилия не просто спечели, а унищожи Перу със 7:0 и може би единствената изненада беше, че Роналдо не се записа сред реализаторите в головата фиеста. Но той отново се прояви като плеймейкър и подаде за едно от двете попадения на Ромарио.\n\nКъм края Ромарио получи разтежение и се хвана за коляното. Бразилия играеше девети мач в рамките на 28 дни и нещо такова можеше да се очаква.\n\nМарио Загало обаче никога не е криел, че не харесва своенравния нападател, който пък не обичаше да спазва дисциплината и да се съобразява с наложените правила. В странен изблик, селекционерът обвини Ромарио, че се е престорил на контузен и го изхвърли от състава за финала.\n\nБразилия грабна купата с победа с 3:1 над Боливия, а Роналдо не пропусна да блесне с превъзходен гол с левия крак - но звездният тандем беше развален, тъй като Ромарио изобщо не беше повикан за контролите от август до ноември.\n\nКогато дойде време за Купата на конфедерациите, желанието за победа на Загало явно взе връх над ненавистта му към постоянно купонясващия, пиещ и мърморещ Ромарио.\n\nНемирникът се завърна и дуото се активира веднага в първия мач срещу Саудитска Арабия - Ромарио вкара два пъти, а Роналдо асистира за втория гол.\n\nЗагало пробва да се лиши от Ромарио в следващия двубой срещу Австралия и да заложи на Бебето, но Бразилия не успя да вкара и крайното 0:0 само подчерта колко фундаментална е ролята на скандалджията в този състав.\n\nСелесао преодоля групата с още една победа над Мексико (трета за последните 9 месеца срещу този съперник), в която Ромарио откри резултата от дузпа.\n\nСледваше полуфинал с Чехия и там двете звезди в нападение се разписаха за успеха с 2:0, пратил тима на финал.\n\nОще веднъж Австралия беше на пътя на бразилците, само седмица след нулевото равенство в груповата фаза. Този път разликата беше, че Ромарио стартира до Роналдо и вече нямаше какво да спре двамата.\n\nФеномена разстреля Марк Боснич в 15-ата минута и добави още един гол, след като се промъкна между двама противници и деликатно чукна топката в далечния ъгъл.\n\nКогато Марк Видука беше изгонен за влизане срещу Кафу, надеждите на Австралия приключиха, а още не беше изтекло дори първото полувреме.\n\nРомарио покачи на 3:0 и после се възползва от пас на Роналдо, за да се разпише още веднъж. До края двамата си правеха каквото искат на терена и всеки от тях стигна до хеттрик, а дъждът от голове приключи едва щом Роналдо спечели дузпа и Ромарио я превърна в гол за крайното 6:0.\n\nБразилия беше на върха! Два хеттрика на двете звезди, нов трофей и рекорд: Селесао стана първият тим, държащ едновременно трофея на своя континент, Купата на конфедерациите и световната купа.\n\nТогава тандемът Ро-Ро нямаше равен в света на футбола, но за жалост, видяхме двойката заедно на терена само в още три случая.\n\nПричината за разпадането на дуото беше отчасти в здравословното състояние на Ромарио и отчасти в отношението на Загало към него.\n\nИграчът отново разтегна сухожилие преди световното първенство (този път скенер потвърди, че контузията е истинска) и макар че настояваше, че ще се възстанови до началото на турнира, Марио Загало изобщо не го включи в състава.\n\nРомарио се срина и се разплака на пресконференция, на която коментираше случилото се, а само два дни след четвъртфинала на Бразилия срещу Дания, нападателят вкара за Фламенго в двубой от бразилското първенство.\n\nОчевидно беше годен за игра, но тогава вече беше твърде късно.\n\nНа Мондиал 1998 Бразилия стигна до финала с Бебето и Роналдо в атака, но катастрофира в мача за трофея с 0:3 от домакина Франция.\n\nСтранният припадък на Роналдо в часовете преди големия двубой, довел до бледото му представяне на терена, си остава една от великите футболни загадки.\n\nОще по-мъчителна загадка е какво щеше да се случи на Селесао с Ромарио в състава - но на фамозния нападателен тандем просто не му беше писано да се изяви на най-голямата сцена.",
    "\"Говорещият с кучета\" - едни го боготворят, други го наричат варварин": "„Някои хора отиват до Индия или Перу, за да получат прозрение. За тази цел аз се обръщам към кучетата“\n\nВ момента почти няма любител на кучетата, който да не е чувал за Сизар Милан - \"Говорещият с кучета\".\n\nМилан обаче има труден живот зад гърба си, а в Холивуд не го посрещат веднага с отворени обятия. Той е роден в бедно мексиканско семейство и още много млад не вижда никаква перспектива в родината си.\n\nПрез 1991 г., когато е на 21 години, Сизар събира семейството си и им съобщава, че заминава за САЩ без намерение да се връща обратно.\n\nБаща му тегли всичките спестявания на фамилията и ги дава на Милан. Така той се оказва със... 100 долара в джоба.\n\nСизар влиза напълно нелегално на територията на Щатите, като успява да прекоси наводнен водопроводен канал, който се използва по принцип от наркотрафикантите.\n\nОт другата страна на канала го чака мъж, който му иска подкуп и така Милан се оказва на територията на САЩ, но остава без единствените пари, с които разполага.\n\nНякак си успява да стигне до Сан Диего, където месеци наред е бездомен, без никакви средства, без работа и без особено добри познания по английски език. Спи под мост и се храни с хотдози от близкия супермаркет, които струват по 99 цента. Дни наред целта на Сизар е да изкара два долара отнякъде, за да се нахрани.\n\nКъсметът му се усмихва, когато с бедния си английски успява да си намери работа като фризьор на кучета в един от салоните в града. Веднага си проличава, че Милан има вроден талант да се справя дори и с големи и опърничави кучета.\n\nСнимка: Getty Images\n\n\"Мексиканецът, който може да разходи цяла глутница кучета\" - така става популярен Сизар.\n\nЕдни от първите клиенти, които го наемат не само за къпане на домашните любимци, но и за разходките им, са Джейда Пинкет и Уил Смит. Семейство Смит също така плаща уроците по английски на Милан и му помагат да се премести в Лос Анджелис.\n\nСлавата на Сизар започва да се предава от уста на уста и през 2002 г. той и неговият център за проблемни кучета в Лос Анджелис стигат до материал в L.A. Times. Телефонът на Милан започва да звъни с предложения от продуценти и така се ражда \"Говорещият с кучета\" по National Geographic.\n\nСнимка: Getty Images\n\nИ ако дотук всичко звучи като приказка с щастлив край, не бързайте с изводите. Въпреки популярността и състоянието си, Сизар продължава да среща куп препятствия, които сякаш го чакат на всеки ъгъл.\n\nТака например през 2006 г. участник в шоуто \"Говорещият с кучета\" иска да съди Милан за нехуманно отношение към кучето си. Ищецът твърди, че му се наложило да тича към ветеринар, веднага след като прибира ретривъра си от Сизар.\n\nИ това далеч не е единственият път, в който Сизар Милан е обвиняван в нехуманно отношение към четириногите.\n\nСпоред някои любители на животните тактиките, които шоуменът използва, са вредни за кучетата и за психиката им. Милан е обвиняван, че използва каишки с бодли за укротяване и че понякога души четириногите, за да ги усмири - подход, който се вижда дори и пред камера в някои от епизодите.\n\nЖурналистът Стив Дейл го нарича \"Крещящият на кучетата\", а британският водещ Алън Тичмарш определя методите на Сизар като \"варварски\".\n\nСнимка: Getty Images\n\nПрез 2012 г., отново пред L.A. Times, водещият признава, че малко след всички тези скандали дори е опитал да отнеме живота си. По онова време умира собственото му куче - питбулът Деди, и Сизар изпада в депресия, за която спомага и финансовата криза, в която се е озовал без да иска.\n\n\"Просто изпих една шепа хапчета\", признава пред медията. Открит е от децата си, които викат спешна помощ и баща им е спасен.\n\nПри възстановяването си Сизар отказва антидепресанти и използва собствени методи, за да прескочи депресията си.\n\nВръща се на екран с две нови шоута, а като вид терапия участва и във филм на Nickelodeon заедно с един от синовете си. Използва комбинация от дисциплина и съчувствие към себе си, за да си прости и да продължи напред.\n\nСега Милан води шоу, наречено \"По-добър човек, по-добро куче\", в което заявява, че вече първо се фокусира върху хората, които го търсят, и чак след това преминава към четириногите.\n\n\"Някои хора отиват до Индия или Перу, за да получат прозрение. За тази цел аз се обръщам към кучетата\", казва още Сизар. Тези му изказвания, разбира се, също водят до куп критики, според които Милан обича повече кучетата, отколкото хората.\n\n\"Работя много повече със собствениците, отколкото с кучетата им\", категоричен е водещият.",
    "Есенно равноденствие 2022: Какво означава и защо денят всъщност не е равен на нощта на 23-ти": "Есенно равноденствие 2022: Какво означава и защо денят всъщност не е равен на нощта на 23-ти\n\nКолкото и да не ни се иска лятото си отива и настъпва есента в нашето полукълбо. Дните стават все по-къси, сутрините и вечерите все по-хладни, сенките се удължават, а нощта с всеки изминал ден настъпва все по-рано. Снимка: Ласко Георгиев\n\nОтново е това време на годината, когато дните стават по-къси, а температурите по-ниски.\n\nТова означава, че есента е дошла за радост на любителите на тиквите и астрономите.\n\nНейното начало е есенното равноденствие.\n\nАстрономическото събитие Есенно равноденствие (или Пролетно равноденствие за тези в Южното полукълбо) се случва в точно определено време всяка година.\n\nТази година есенното равноденствие ще настъпи у нас в петък, 23 септември, в 04:03 ч. българско време.\n\nПрез това време Слънцето ще бъде точно над екватора на Земята и ще се появи отгоре по обяд, гледано от екватора. Това се случва приблизително по едно и също време всяка година, когато Слънцето грее директно над екватора и разпределя същото количество светлина от двете страни на планетата.\n\nЗа този кратък момент през есенното равноденствие нощта и денят са почти напълно равни, преди денят да стане по-кратък от нощта. Това е времето, когато Северното и Южното полукълбо по същество разменят позицията си под Слънцето.\n\nЗа тези в Северното полукълбо той отбелязва началото на астрономическата есен като дневните часове продължават да се съкращават до зимното слънцестоене през декември. За тези на юг от екватора е началото на пролетта.\n\nПо-долу е кратко описание на някои факти за първия ден на сезона.\n\nКакво представлява равноденствието и защо се случва?\n\nВсяко равноденствие и слънцестоене е астрономическо събитие, което се случва заради наклона на оста на Земята и непрестанното й движение в орбита.\n\nРавноденствието може да го разглеждаме и като събитие, което се случва на въображаемия купол на нашето небе. За наблюдател от нашата планета с един геоцентричен поглед небесният екватор е голям кръг разделящ небето на Земята на Северно и Южно полукълбо. Небесният екватор пресича небето точно над екватора на Земята. При равноденствие Слънцето пресича небесния екватор, за да навлезе в небесната сфера над Северното полукълбо.\n\nАко наблюдаваме Земята от космоса, ще видим че оста на Земята е наклонена на 23.5 градуса. Имаме равноденствие два пъти годишно - пролет и есен - когато наклонът на земната ос и орбитата на Земята около Слънцето се комбинират така, че оста е точно перпендикулярна на орбитата.\n\nПри равноденствие двете​ полукълба на Земята получават поравно слънчеви лъчи. Нощта и денят са приблизително равни по времетраене. Но тъй като Земята никога не спира да се движи около Слънцето, това разпределение на слънчевата​ светлина ще се промени бързо.\n\nНаклонът - вероятно причинен от удар на масивен обект преди милиарди години - означава, че половин година Северният полюс е насочен към Слънцето (както е показано на схемата по-долу). През другата половина на годината Южният полюс получава повече светлина.\n\nЕто защо имаме сезони.\n\nДнес, 23 септември границата между деня и нощта ще стане вертикална. По време на равноденствие земният терминатор - разделителната линия между деня и нощта - става вертикална и свързва Северния и Южния полюс.\n\nТова видео на НАСА показва феномена през цялата година от космоса. Във видеото се вижда как линията, разделяща деня от нощта, се колебае през годината.\n\nВидеото показва както равденствието, така и една цяла година на планетата Земя в дванадесет секунди. Спътникът Meteosat, намиращ се на геостационарна орбита, записва тези инфрачервени снимки на Земята всеки ден по едно и също местно време. Видеото започва от равноденствието през септември 2010 г. с вертикална линия - терминатор. Тъй като Земята се върти около Слънцето терминаторът се вижда как се накланя и Северното полукълбо получава по-малко дневна светлина и на север от екватора е зима. Годината напредва, идва равноденствието през март 2011 по средата на видеото, следва накланяне на терминатора в противоположната посока, което води до зима в южното полукълбо и лятото на север. Годината завършва отново с равноденствието през септември.\n\nКакво причинява сезоните?\n\nСъществува заблудата, че сезоните на Земята се променят заради различното разстояние на нашата планета от Слънцето. Тоест, колкото по-далече от Слънцето е Земята, толкова е по-студено и би трябвало да е зима. Но сега е юли и е лято и фактът, че Земята преминава през най-отдалечената точка от своята орбита, не е свързан със сезоните.\n\nПричината за промяната на сезоните е наклонът на земната ос спрямо равнината на въртенето на Земята около Слънцето. В наше време оста на планетата образува ъгъл от 66,56° с орбиталната равнина.\n\nВ периода между пролетното и есенното равноденствие поради наклона на земната ос Северното полукълбо е изложено към Слънцето през по-голямата част от денонощието, така че северните ширини получават повече топлина и светлина, отколкото Южното, където е точно обратното. Там е зима, дните стават по-къси, а позицията на слънцето в средата на деня е по-ниска, отколкото в Северното полукълбо, където по това време е лятото. Шест месеца по-късно Земята преминава в противоположната точка на своята орбита. Наклонът на оста остава един и същ, така че сега Южното полукълбо е обърнато към Слънцето през по-голямата част от денонощието, дни са по-дълги, слънцето по обяд е по-ниско и отдава по-малко топлина и светлина. По това време в Северното полукълбо е зима.\n\nКогато нашата планета е най-отдалечена от слънцето по своята елиптична орбита според закона на Кеплер тя се движи по-бавно, отколкото след половин година. Скоростта на Земята в перихелий (най-близката до Слънцето позиция на Земята) е 30,27 км/сек., а в афелий (най-отдалечената позиция на Земята) - 29,27 км/сек.\n\nАнимация, илюстрираща закона на Кеплер. Кредит:: Erik Martin Willèn\n\nТова означава, че астрономическото лято (времето от лятното слънцестоене до есенното равноденствие) продължава по-дълго в Северното полукълбо, отколкото зимата с цели пет дни.\n\nТака че в Северното полукълбо есента продължава 89 дни, 20 часа, 44 минути, зимата - 88 дни, 23 часа, 36 минути, пролетта - 92 дни, 17 часа, 33 минути, лятото - 93 дни, 15 часа, 49 минути.\n\nВ Южното полукълбо, съответно, 92.8, 93.6, 89.8 и 89 дни.\n\nИмаме късмет да се радваме на 4 дни повече лято от австралийците. Не е лошо, нали?\n\nДали денят на 23 септември 2022 г. ще е точно равен на нощта?\n\nДумата \"равноденствие\" не се нуждае от тълкуване, а Equinox буквално означава \"равна нощ\", т.е. Слънцето ще бъде над хоризонта толкова дълго, колкото е под него. И по време на равноденствието на повечето места на Земята, извън полярните региони, ще имат приблизително 12 часа дневна светлина и 12 часа нощ.\n\nНо защо има допълнителната дневна светлина над 12-те часа, която варира от няколко минути на екватора до над 20 минути по-близо до полюсите?\n\nФакт е. че в София на 23 септември денят ще продължи 12 часа и 07 минути и 44 секунди.\n\nТimeanddate.com\n\nЧаст от отговора е, че виждаме Слънцето като разделен диск с размери 0,5º, а не като точков източник.\n\nАстрономическата конвенция определя времето на изгрев и залез като първия и последния момент, в който слънчевият диск може да се види, а не когато центърът му пресича хоризонта.\n\nСледователно изгревът и залезът са съответно по-рано и по-късно от моментите, в които Слънцето е подравнено с хоризонта.\n\nИзгревът и залезът са съответно по-рано и по-късно от моментите, в които Слънцето е подравнено с хоризонта. Снимка: Ласко Георгиев\n\nТова „допълнително“ дневно време се получава два пъти на ден, докато през хоризонта преминават 0,25º между периферията и центъра на Слънцето.\n\nПречупването е огъване на вълните, когато те преминават през вещества с различна плътност, както прави слънчевата светлина, когато навлиза в нашата плътна атмосфера от междупланетното пространство.\n\nДневното време се удължава още повече поради пречупването на слънчевата светлина в земната атмосфера.\n\nПречупването е огъване на вълните, когато те преминават през вещества с различна плътност, както прави слънчевата светлина, когато навлиза в нашата плътна атмосфера от междупланетното пространство.\n\nСъществуват различни степени на здрача в зависимост от това колко далеч под хоризонта се намира центърът на слънчевия диск. Кредит: BBC Sky at Night Magazine (превод Наука OFFNews)\n\nКогато гледаме Слънцето близо до хоризонта, го виждаме през слой атмосфера, който огъва светлината му към нас с цели 0,5º, поради което то изглежда по-високо в небето, отколкото е в действителност.\n\nТова означава, че на зазоряване виждаме целия диск на Слънцето над хоризонта, когато то все още е изцяло под него!\n\nЗа да може Земята да се завърти под този допълнителен ъгъл, е необходимо повече \"допълнително\" време с дневна светлина.\n\nГолемината на тези два ефекта зависи от географската ширина.\n\nНа екватора, където траекторията на Слънцето е перпендикулярна на хоризонта, видимото движение на Слънцето от 1º на всеки четири минути води до това, че денят е с около шест минути по-дълъг от нощта.\n\nС приближаването към полюсите траекторията на Слънцето спрямо хоризонта е все по-наклонена, така че видимото движение на Слънцето във вертикална посока е по-бавно и му е необходимо повече време, за да се скрие от хоризонта.\n\nНа 50º с.ш. има допълнителни 10 минути от деня, преди да започне първата есенна нощ.\n\nСлънцето изгрява точно от изток и залезът е на запад\n\nНай-общо казано, да, слънцето изгрява точно от изток и залязва на запад при равноденствията. И това е вярно, независимо къде живеете на Земята. Защо? Защото всички виждаме едно и също небе.\n\nИлюстрация на местоположението на слънцето на небесния екватор, всеки час, в деня на равноденствие. Кредит: Wikimedia Commons.\n\nНавсякъде по Земята, с изключение на Северния и Южния полюс, имате на хоризонта източна и западна точка. Тази точка маркира пресечната точка на вашия хоризонт с небесния екватор - въображаемата линия над истинския екватор на Земята.\n\nПри равноденствията слънцето се появява точно отгоре по обяд, ако се гледа от екватора на Земята, както показва илюстрацията по-долу.\n\nРавноденствието може да го разглеждаме и като събитие, което се случва на въображаемия купол на нашето небе. За наблюдател от нашата планета с един геоцентричен поглед небесният екватор е голям кръг разделящ небето на Земята на Северно и Южно полукълбо. Небесният екватор пресича небето точно над екватора на Земята. При равноденствие Слънцето пресича небесния екватор, за да навлезе в небесната сфера над Северното полукълбо.\n\nКога листата започват да променят цветовете си?\n\n\n\nСнимка: Ласко Георгиев\n\nКогато дните започват да растат по-къси, широколистните дървета започват да сигнализират към листата си да намалят производството на хлорофил (зелен пигмент, отговорен за цвета на листата и фотосинтезата) и листата избледняват.\n\nПромяната в цвета на листата зависи повече от светлината, отколкото от температурата и се осъществява по същество по едно и също време на годината.\n\nТемпературните и атмосферните условия обаче могат да повлияят на интензивността на есенните цветове и колко дълго ще се задържат. Те могат също така незначително да повлияят на момента кога листата ще започват да се променят. Сушата също може да промени скоростта, с която листата се оцветяват в кехлибарено и медено червено. (вж \"Защо листата пожълтяват?\")\n\nСнимка: Ласко Георгиев\n\nНавсякъде около нас дърветата и растенията завършват годишния си цикъл на растеж.\n\nВ нощното небе всяка вечер Фомалхаут - Есенната звезда - си проправя път през небесата.\n\nФомалхаут, есенната звезда - най-самотната звезда, близо до Юпитер и Сатурн\n\nФомалхаут е най-ярката звезда в съзвездието Южна риба и една от най-ярките звезди в нощното небе.\n\nПонякога се нарича най-самотната звезда, защото е единствената ярка звезда в широк участък от небето.\n\nКредит: Astronomy Trek\n\nОт Северното полукълбо през есента Фомалхаут се издига в самотен блясък по южното небе. Някои я наричат \"Есенна звезда\".\n\nФомалхаут достига своята кулминация - най-високата си точка в небето - около полунощ в средата на септември.\n\nФомалхаут е гореща синя звезда на около 25 светлинни години от нас. Тя е с почти два пъти по-голяма маса и размер на нашето Слънце, но излъчва над 16 пъти слънчевата енергия.\n\nФомалхаут е млада звезда, само на 440 милиона години. (Нашето слънце е на около 4.5 милиарда години. Фомалхаут е от особен интерес за астрономите, защото има няколко пръстена прах и газ около себе си, ранни индикации за процес на формиране планети около тази звезда.\n\nДиск отломки около Фомалхаут - Есенната звезда. Кредит: NASA/Hubble - Rochester.edu\n\nКакво е специалното на есенното равноденствие през 2022 г. за астрономите?\n\nС намаляването на дните има много повече възможности за астрономия - една положителна страна на това време от годината, което мнозина смятат за неприятна.\n\nДва дни след есенното равноденствие на небето ще настъпи Новолуние. Това означава, че Луната ще бъде изцяло скрита, което ще даде възможност на любителите астрономи да видят бледи обекти, които обикновено са заглушени от светлината на Луната в други фази.\n\nЛюбителите на астрономията ще имат възможност да наблюдават и метеоритните потоци Дракониди и Ориониди през октомври.\n\nСеверното сияние по време на есенното равноденствие\n\nЗа тези, които се намират във високите ширини на Северното полукълбо, есенното равноденствие проправя пътя за повишени шансове да видят полярното сияние. Според НАСА равноденствието е най-доброто време за Северно сияние и геомагнитните дейности е по-вероятно да се извършват през пролетта и есента, отколкото през лятото или зимата.\n\nСеверното сияние над Mývatn. Кредит: Rawpixel\n\nИма ли равноденствие на други планети?\n\nДа! Всички планети в нашата слънчева система се въртят около наклонена ос и следователно имат сезони. Някои от тези накланяния са незначителни (като Меркурий, който е наклонен на 2.11 градуса). Но други са по-скоро като Земята (23,5 градуса) или са още по-екстремни (Уран е наклонен на 98 градуса).\n\nДолу се вижда красиво съставно изображение на Сатурн по време на неговото равноденствие, заснето от космическия кораб \"Касини\" през 2009 г. Газовият гигант е наклонен на 27 градуса спрямо слънцето и равноденствията на планетата са по-редки, отколкото на Земята. На Сатурн се случва равноденствие веднъж на 15 години, защото за Сатурн са нужни 29 години, за да завърши една обиколка около Слънцето.\n\nCassini Imaging Team / НАСА\n\nПо време на равноденствието на Сатурн неговите пръстени стават необичайно тъмни. Това е така, защото тези пръстени са с дебелина около 10 метра и когато светлината падне върху тях пряко, нямат голяма повърхност, която да я отрази.\n\nРанните хора проследяват движението на Слънцето\n\nДревните хора са прекарвали повече време навън от нас. Те са използвали небето като часовник и календар. Те са забелязали, че пътят на Слънцето през небето, продължителността на дневната светлина и местоположението на изгрева и залеза се променят по един и същи начин всяка година.\n\nНашите предци са построили първите обсерватории за проследяване на движението на Слънцето. Един от примерите е в Мачу Пикчу в Перу, където е камъкът Интихуатана (Intihuatana), показан по-долу, е точен индикатор за датата на двете равноденствия и други значими небесни периоди. Между другото, думата Intihuatana буквално означава за \"обвързване на слънцето\".\n\nКамъкът Intihuatana - наричан още Слънчев стълб - в Мачу Пикчу, Перу. Използва се за проследяване на слънцето през цялата година. Кредит: Wikimedia Commons\n\nХората празнуват есенното равноденствие от хилядолетия\n\nВсъщност хората отбелязват есенното равноденствие като празник на реколтата от хилядолетия по целия свят.\n\nВ древна Гърция осхофория е празник, провеждан през есента, за да се отбележи гроздобера за вино.\n\nПрез 1700 г. баварците измислят Октоберфест, който всъщност започва през последната седмица на септември, и това е време на големи пиршества и веселие, което съществува и днес.\n\nПразникът на средата на есента в Китай се празнува в нощта на Жътварската Луна и е фестивал в чест на единството на семейството.\n\nПразненства по случай есенното равноденствие (Мабон) в Стоунхендж през 2014 г. Есенното равноденствие е важно за друидите, които го смятат за един от осемте случая, с които отбелязват \"Кръговрата на годината\". Съвременните друиди използват това събитие, за да благодарят за реколтата и да се подготвят за \"пътуването си към зимата\". Кредит: Stonehenge Autumn Equinox (Mabon) Celebrations 2014/Flickr (CC BY 2.0)\n\nМабон е съвременен езически ритуал, с който се отбелязва есенното равноденствие. Този фестивал е кръстен на бога от уелската митология Мабон. Ритуалът изразява благодарност за богатата реколта и признава необходимостта от споделяне на плодовете на Земята през предстоящите зимни месеци. В интерес на истината има малко доказателства, че Мабон се е празнувал в келтските страни и терминът Мабон е бил използван едва през 70-те години на миналия век.\n\nСнимка: Ласко Георгиев\n\nВ японската култура есенното равноденствие се празнува по традиция с празника Хиган. Това е време, в което се споменават починалите роднини, както и се отбелязва преминаването на сезоните. Официално Хиган продължава седем дни, като започва три дни преди равноденствието и завършва три дни след него.\n\nПо мaтeриaли на Vox, Еarth&Sky, Тimeanddate.com, Inverse, Sky at night magazine и Royal Museums Greenwich",
    "Гуус Хидинк ще се завърне на резервната скамейка на Австралия за контролата с Нова Зеландия": "Треньорът Гуус Хидинк ще се завърне на резервната скамейка на националния отбор на Австралия в контролната среща с Нова Зеландия. Хидинк е получил покана лично от настоящия селекционер на австралийците Греъм Арнолд да бъде до него утре в проверката, която ще се проведе в Бризбейн. Двамата бяха един до друг на днешната пресконференция преди мача и запълниха времето на журналистите с доста шеги и забавни моменти.\n\n\"Получих позвъняване от Арни (прякорът на Греъм Арнолд). Изобщо не го правихме на въпрос. Той ми каза: искам да дойдеш и да седнеш до мене на пейката в този мач. Без никакво колебание дори и за секунда му отговорих: идвам, разбира се\", разказа нидерландският специалист Хидинк, цитиран от агенция АР.\n\nВ момента на 75 години, Гуус Хидинк прекрати треньорската си кариера, а начело на Австралия е бил през 2005-а и 2006-а година, след което се премести в националния отбор на Русия.\n\nСрещата с Нова Зеландия ще бъде и последното домакинство преди Световното първенство в Катар, което започва на 20-и ноември.\n\n\"Една нощ си седях и взех това тежко решение да върна в отбора и до себе си човекът, който беше мой ментор във футбола и ми помогна толкова много както във футбола, така и в живота. Имаме нужда да подберем най-добрите играчи и никой не бива да се съмнява, че Гуус има окото да отдели таланта. А фактът, че ще седне да си поговори с момчетата по време на разборите на този лагер, е истински бонус за всички нас, разказва още Греъм Арнолд.\n\nНо освен в Австралия и Русия, Гуус Хидинк беше начело и на отбора на Република Корея на домашното Световно първенство през 2002-а година, където те стигнаха до полуфинал. Сега идеите му да се играе \"атакуващ футбол с много доминация\" трябва да бъдат възприети от австралийските национали и демонстрирани в група D на Мондиала в Катар срещу отборите на Франция, Тунис и Дания. Световните шампиони са първите им съперници на 23-и ноември, на 26-и ще спорят с Тунис и на 1-и декември е мачът им с Дания. Австралия стигна до петото си поредно участие на най-големия футболен форум след успех над Перу при изпълнение на дузпи през юни.",
    "Иманяри са унищожили напълно некропол на над 6000 г. (ВИДЕО)": "Иманяри посегнаха на археологически обект на Националния исторически музей край гоцеделчевското село Дъбница. Огромни изкопи, направени с тежка техника, почти напълно са унищожили селището в местността \"Свети Архангел\".\n\nОткриха гробница на 3000 години в Перу (ВИДЕО)\n\nИзкопите са с невиждани размери, направени с тежка земекопна техника, с дължина достигаща до 100-150 метра и дълбочина на места до 1.70 метра.\n\nУнищожена е голяма част от некропол, който може да се отнесе към периода на ранното християнство. Разпилени са кости, керамика, части от гробници, каза археологът към НИМ Илия Киров. Според него това разкопаване с багер е отнело между 4 и 7 дни на иманярите.",
    "Невероятни места, които не сте подозирали, че съществуват": "Ако сте приключенци и обичате да пътувате, да изследвате нови места, то тогава е задължително да посетите някои от тези невероятни кътчета:\n\nКривата гора - Странните криви дървета се намират до град Грифино, западна Полша. Представлява парк от борови дървета, които са огънати в една и съща посока. Дърветата са засадени около 1930 г. и по неизвестна причина всички започват да растат накриво. Някои смятат, че цялата гора е умишлено отгледана по този начин, докато други смятат, че това е причинено от някакъв природен феномен. Съществуването на гората Грифино в Полша е мистерия. Районът е открит за първи път от лесовъд, който се натъква на него по време на експедиция през 1928 г. От много години се обсъжда защо тези извити дървета са такива, с различни теории, вариращи от естествени причини до умишлена човешка намеса. Дърветата са се превърнали в символ на полската култура и идентичност и са обичани от всички.\n\nПустинният оазис - Едно от най-добрите места за разглеждане на Перу е Хуакачина, уникален пустинен оазис, разположен само на няколко часа южно от Лима. Град Хуакачина представлява малка лагуна, захранвана от естествен извор и е заобиколена от листни зелени палми. Градът е заобиколен от масивни пясъчни дюни, които са както живописни, така и идеални за приключенски дейности като сандборд и разходки с бъги по дюните. Туризмът е единствената индустрия тук, а лагуната е заобиколена от туристически агенции, ресторанти и хотели, обслужващи посетителите. Някога се е смятало, че водите на оазиса имат лечебна сила и през 60-те години градът се превръща в курорт за богати перуанци, идващи да се възползват от тези терапевтични свойства.\n\n\n\n\n\nНай-голямото подземно езеро в Европа - Seegrotte Hinterbrühl е една от най-интересните забележителности в Австрия и е много популярна сред посетители от всички възрасти повече от 80 години. Представлява пещерна система с голяма пещера разположена под бивша гипсова мина. Затворена е през 1912 г., след като мината е наводнена с 20 милиона литра вода. Става туристическа атракция след 1930 г. и оттогава е такава, с изключение на Втората световна война. Езерото е на 60 метра под земята, водната повърхност е 6200 m² и се използват помпи за поддържане на нивото на водата. Посетителите могат да обиколят старата мина и да се разходят с лодка през подземното езеро.",
    "Китай, Мексико, Индия, люто и кои страни имат най-пикантните кухни": "Нека бъдем честни - хората или са пристрастени към лютото и се наслаждават на парещата пикантна храна, или я избягват все едно е болест. Така или иначе, \"горещата\" кухня е запазена марка на много страни по целия свят. Повечето имат поне едно ястие, което носи със себе си пламенни аромати. От Ямайка до Етиопия, безброй региони са включили люти чушки като задължителна част от менюто си.\n\nStars Insider прави селекция на държавите, които са луди по горещата храна, а на нас ни остава единствено да разберем кои са те и да се отправим към тях (ако сме от първия тип хора, разбира се).\n\nКитай\n\nИзточник: iStock\n\nРазположен в югозападен Китай, Съчуан е регион, известен със своите пикантни ястия, които често съчетават пресни зелени и сушени червени чилита, червено чили масло, и съчуански пиперки.\n\nМексико\n\nИзточник: iStock\n\nНе е никаква изненада, че мексиканската кухня е една от най-пикантните в света, а виновни за тази слава са ястията с чушки халапеньо и хабанеро. От супи до кесадили, и дори десерти, тук ще намерим пикантна нотка във всичко.\n\nИндия\n\nИзточник: iStock\n\nКухнята на Индия е разнообразна и изпълнена с различни вкусове. Но човек не може да пренебрегне пикантността, когато става въпрос за храната им. Ястията им биха изглеждали недовършени без чили, чесън, джинджифил, кардамон и черен пипер.\n\nБутан\n\nИзточник: iStock\n\nЗелените чилита се използват широко в кухнята на Бутан. Традиционни ястия като свинско paksha Paa се правят с червено-горещо чили, а кнедли momo са пълни с халапеньо чушки.\n\nПеру\n\nИзточник: iStock\n\nПеруанският пипер се нарича \"аджи амарило\", който често се прави в сос и се използва в разнообразни ястия. Чилито може да се използва за подправка на ceviches, както и тяхната национална яхния, наречена аджи де галина.\n\nЕтиопия\n\nИзточник: iStock\n\nЛютивият вкус в етиопската храна е благодарение на смес от подправки, наречена бербере. Този микс съдържа чили на прах, чесън, джинджифил, карамфил, индийско орехче и много други подправки. И обикновено се използва в яхния от месо, наречена доро ват.\n\nМалайзия\n\nИзточник: iStock\n\nМакар че не всяко ястие в Малайзия е пикантно, те наистина имат едно по-специално, което разгорещява. Буквално. Нарича се отак-отак или сухо чили, смесено с нарязана риба и задушено в бананов лист.\n\nГана\n\nИзточник: iStock\n\nВсичко в Гана е пикантно. Лютивият вкус може да се добави към всяко ястие благодарение на shito, гореща паста на базата на смлян черен пипер, палмово масло, а понякога и анасон пипер.\n\nТайланд\n\nИзточник: iStock\n\nТайланд е една от най-големите кухни, когато става въпрос за пикантна храна. Можем да намерим много пържени ястия и пикантни супи, опаковани с аромат и чилита, които ще накарат гърлото ни да гори.\n\nИталия\n\nИзточник: iStock\n\nИталианците не са много запалени по пикантната храна, но ако искаме малко люта подправка, се отправяме към южния район на Калабрия. Там можем да намерим ястия, приготвени с емблематичния пипер peperoncino.",
    "Шпионски истории: Как красивата Адела Ривера си проправи път до сърцето на НАТО": "Шпионската дейност винаги е разчитала на човешките чувства и емоции, за да бъде успешна. Алчността, омразата или пък лоялността винаги са имали важна роля в желанието на човек да се превърне в таен агент.\n\nНо и не само те. Съществува един много специфичен вид шпионаж, който се възползва от може би най-базовата сред човешките потребности - сексът. Вероятно са безброй случаите, когато опортюнистични шпиони са използвали романтични или сексуални похвати за постигането на други цели.\n\nЕдин от тези случаи много вероятно е и този на Олга Колобова, която е значително по-позната като Мария Адела Кухвелт Ривера.\n\nСпоред разследване на международния журналистически екип Bellingcat, в продължение на години тя се е представяла с фалшива самоличност и е завързвала контакти с висши служители на НАТО в Италия.\n\nРазследването е продължило 10 месеца и е проведено в сътрудничество с журналисти от La Repubblica в Италия и Der Spiegel от Германия. Според него жената се е представяла като родена в град Калао, Перу с родители немец и перуанка, но в действителност е била таен агент на служба в Главното разузнавателно управление (ГРУ) - военното разузнаване на Русия.\n\nЗа период от около 10 години Ривера живее последователно в Малта, Париж и Рим. През 2012 г. се омъжва за руски гражданин с еквадорски произход, но бракът им бързо приключва. Около година по-късно съпругът на Адела умира от болест и така тя се премества да живее в Неапол.\n\nТам отваря собствен лъскав бутик за бижута и луксозни артикули. Пред приятелите си твърди, че сама проектира бижутата, но всъщност те са купени от китайски търговци на едро, според Bellingcat. Впоследствие Адела разширява своя бутик, като го превръща в популярно място от светския живот на Неапол, където често се провеждат различни културни събития и изложби на бижута.\n\n🧵Meet Maria Adela Kuhfeldt Rivera, widow, jeweller, and socialite. The love child of a German father and a Peruvian mother, born in Callao, Peru, and abandoned in Moscow by her mother during the 1980 Olympic Games. pic.twitter.com/wHo6qSmKik — Eliot Higgins (@EliotHiggins) August 26, 2022\n\nКрасива и изключително комуникативна, за нея не е проблем бързо да стане популярна и да изгради много контакти, включително и с бившия главен редактор на британското издание на \"Космополитан\" Марсел Даржи Смит.\n\nСтава и секретар на местния клон на Lions Club International - американска неправителствена организация за различни социални дейности. Клонът в Неапол е установен от служител на НАТО и така Мария постига целта си да проникне в тези кръгове на хора с достъп до чувствителна военна информация.\n\nСпоред източниците на Bellingcat тя се сприятелява с поне няколко такива личности, включително и висши офицери от щаба на Съвместното командване на съюзническите сили в Неапол.\n\nЕдин от тях даже разказва на разследващите, че е имал кратка романтична връзка с \"Ривера\".\n\nНе е ясно дали тя някога е имала достъп до самата централа на НАТО там, но със сигурност е присъствала на много официални събития, организирани от Алианса.\n\nHer real name is Olga Kolobova, but she used the cover identity of \"Maria Adela Kuhfeldt Rivera\". In Naples, she was a socialite, jeweler, and Secretary of the local Lions Club frequented by a litany of NATO officers. She had romantic relationships with a number of NATO officers. pic.twitter.com/a2MfTtmXyy — Aric Toler (@AricToler) August 26, 2022\n\nПред приятелите си жената разказва трогателна лична история как е пътувала до Москва заедно с перуанската си майка по време на Олимпиадата през 1980 г. Там е изоставена на приемно семейство, където израства, малтретирана от втория си баща руснак. Това е и причината да пожелае да напусне страната и да избяга в Западна Европа.\n\nВ крайна сметка реалността се оказва много различна. Мария не е никаква латиноамериканка, а е част от програма на ГРУ за обучение и внедряване на тайни агенти в чужбина.\n\nТе са известни като \"нелегалните имигранти\", тъй като достигат до дестинациите си незаконно, приемат фалшиви самоличности и водят двоен живот в продължение на години и дори десетилетия.\n\nДокато тайно изпълняват своите задачи от името на Кремъл, оперативните агенти под дълбоко прикритие са длъжни да градят кариери, да изграждат връзки и в някои случаи дори да създават семейства и да отглеждат деца.\n\nНякои пътуват само за краткосрочни мисии и редовно сменят самоличността си, докато други като \"Ривера\" прекарват години в една и съща роля.\n\nТактиката е стара и се използва още от времето на Студената война. Традиционно контраразузнавателните агенции винаги са били изключително затруднени в разобличаването на подобни шпиони заради тяхното дълбоко прикритие и отлична подготовка, но в съвременния свят на биометрични данни, софтуер за разпознаване на лица и широки възможности за разследване, за Русия става все по-трудно да държи своите \"нелегални\" под радара.\n\nТака например през юни нидерландските власти депортираха мъж, пристигнал в страната с бразилски паспорт на името на Виктор Мюлер Ферейра. Той е обвинен, че е руски агент с името Сергей Владимирович Черкасов, който според разследването е прекарал десетилетие в подготовка на самоличността си, за да проникне в международния наказателен съд в Хага.\n\nLA SPIA RUSSA MARIA ADELA KUHFELDT RIVERA, INFILTRATA NEL COMANDO NATO DI NAPOLI, ERA AFFIANCATA DA AGENTI CON CONTATTI CON LA GRU, I SERVIZI SEGRETI MILITARI DI #PUTIN.https://t.co/VleJKMyfkV pic.twitter.com/b8O1SDWl1v — Destra di Popolo (@Destradipopolo) August 28, 2022\n\nВодещият в разследването на \"Ривера\" е българският журналист Христо Грозев. Той разказва в интервю, цитиран от \"Гардиън\", че за първи път е открил следите на потенциален \"нелегален\", когато е разглеждал изтекла база данни за преминавания на беларауската граница. Там журналистът търси номера на руски паспорти от серии, за който е известно, че са използвани от агенти на ГРУ.\n\nТака открива някои съвпадения, а едно от тях се откроява особено много - Мария Адела Кухвелд Ривера.\n\nВглеждайки се по-внимателно в \"Ривера\", Грозев установява, че тя е ползвала няколко руски паспорта с номера в същата серия като този на агента, който вероятно е участвал в предполагаемото отравяне с новичок на българския оръжеен търговец Емилиян Гебрев.\n\nНа 15 септември 2018 г. \"Ривера\" си купува билет за директен полет от Неапол до Москва. Това се случва ден след като Bellingcat и руския разследващ сайт Insider публикуват обширен материал за агентите на ГРУ, които са участвали в отравянето на бившия разузнавач и британски шпионин Сергей Скрипал и неговата дъщеря Юлия.\n\nДвамата офицери са идентифицирани като Руслан Боширов и Александър Петров, като техните имена са разкрити именно заради номерата на паспортите им.\n\nСпоред Грозев \"Ривера\" е била изтеглена от своите началници, веднага след като е станало ясно, че и други могат да бъдат разкрити по същия начин. Нейният номер на паспорт е идентичен не само с тези на Боширов и Петров, но и се различава само с една цифра от документа използван от човека, който ръководи операцията за отравяне Скрипал - Сергей Фьодоров.\n\nОт пътуването си към Москва през 2018 г. няма данни човек с име Мария Адела Кухвелт Ривера да е стъпвал на територията на Италия. Тя просто изчезва за един ден, като единственото, което оставя след себе си е пост в социалните мрежи, който публикува два месеца по-късно.\n\nВ последната си публикация във Facebook профила си Adela Serein тя пише, че ще \"разкрие истината\" за това, че е болна от рак и е преминала през курс на химиотерапия. Най-вероятно трик, който да ѝ позволи да прекъсне контактите си, без да предизвиква съмнения заради внезапното си изчезване.\n\nВъпреки това поне един човек е смятал, че историите на \"Ривера\" са съмнителни, докато тя се подвизава в Неапол. Полковник Шийла Брайън, която в онзи период е инспектор на американските военноморски сили в Европа и Африка, разказва за Bellingcat, че е призовала всички служители на НАТО, имали контакт с шпионина, да бъдат с ограничен достъп до класифицирана информация.\n\nКоя обаче в крайна сметка наистина е Мария Адела Кухвелт Ривера?\n\nРазследването на Bellingcat, базирано на съвпадения на снимков материал от различни бази данни и работа с отворени източници. недвусмислено води към родената през 1982 г. Олга Колобова. Нейният баща е пенсиониран началник на Военния факултет в Уралския университет в Екатеринбург, който се оказва и полковник от въоръжените сили, награждаван многократно за мисии в Ангола, Ирак и Сирия.\n\nОказва се, че красивата Колобова е поредното дете на високопоставени офицери в армията или разузнавателните служби, което попада в шпионския свят.",
    "Откриха опиум от 14 век пр.н.е. в Израел (ВИДЕО)": "Следи от опиум са открити в съдове, използвани при погребални ритуали от древните ханаанци в Израел. Това предоставя едно от най-ранните доказателства в света за употребата на наркотика.\n\nОткрити при разкопки в Тел Йехуд, съдовете от късната бронзова епоха, оформени като обърнати с главата надолу макове, са намерени в ханаански гробове.\n\nАрхеолози в Перу откриха гробница, принадлежала на древна цивилизация (ВИДЕО)\n\nНово съвместно проучване на Научния институт \"Вайцман\", Университета в Тел Авив и Израелската служба за антики анализира органични остатъци в осем от съдовете и установи, че това е опиум. Находките датират от 14 век пр.н.е., твърдят изследователите.\n\nКак точно опиумът е бил използван от ханаанците в техните погребални ритуали, все още не е ясно.\n\n„Тези инструменти са намерени в огромни количества при разкопки от района на Гърция и Италия до Египет и по-специално - в района на Южен Левант и Египет. Ако тези съдове наистина са съдържали опиум, това показва колко популярен е бил този продукт и колко е бил консумиран в онзи период“, каза Рон Беери от Израелската служба за антики.\n\nПрез 2020 г. изследователи потвърдиха, че са открити следи от канабис от 8 век пр. н. е. върху олтар в 3000-годишно древно израелско светилище в пустинята Негев.",
    "Единственото българско неделно училище в Южна Америка се намира в Сао Пауло": "Единственото българско неделно училище в цяла Южна Америка се намира в най-големия град на Бразилия – Сао Пауло, където е съсредоточена българската диаспора. „През 2009 г. в Музея на имиграцията създадохме курс по български език в Бразилия, предназначен за български потомци от различни емигрантски вълни и бесарабски българи\", разказва за вестник „Аз-буки“ училищният ръководител Михаил Кръстанов и допълва: \"Курсът обхваща около двайсетина ученици на различни възрасти. Повечето изучават езика, за да получат българско гражданство и възможност да учат в български или европейски университети.“\n\nДве години по-късно курсът прераства в училище по български език, история и география на България по учебните програми на МОН. Първоначално то се подпомага от НП „Роден език и култура зад граница“, а от 2016 г. – по ПМС № 90. От 2015 г. учебните занятия се провеждат в сградата на българското консулство в Сао Пауло, където се помещава и единствената българска библиотека в Бразилия, с богата селекция на български класици и съвременни автори.\n\nПрез миналата учебна година в Българското училище се обучават 77 ученици предимно от Сао Пауло, но има ученици и от щатите Рио де Жанейро, Гоаяния, Баиа и Манаус, Амазония. „В момента вървят записванията за новата учебна година с краен срок 10 септември. Вече имаме заявен интерес и за онлайн обучение на ученици от Перу, Аржентина и Уругвай“, казва Михаил Кръстанов.\n\nУчебната година започва между 15 и 22 септември с отбелязване Деня на българската независимост. Извънкласната дейност е свързана предимно с български фолклор, музика и танци. Редовно се провеждат открити уроци на традиционни български празници, по време на които учениците се запознават с различните обичаи. Всяка година се организират конкурси за най-добре изрисувано яйце за Великден, най-красиво изработената сурвачка за Коледа, най-оригинално направена мартеница за 1 март.\n\nЕдна от проявите, която се превърна в емблема за училището, е инициативата „Розите на България“, започната от МОН през 2018 г., обяснява Михаил Кръстанов. Оттогава всяка година в дните около 11 май се организират български хорà на открито пред Музея на имиграцията и той се превърна в българския ден в Сао Пауло.",
    "„Телематик“ вече е сред най-активно търгуваните компании на БФБ": "Първата компания от хазартния бранш, листната на Българската фондова борса – „Телематик Интерактив България“ АД, която оперира под търговската марка Palms Bet – влиза в широкия индекс BGBX 40. Промените в състава бяха одобрени от Съвета на директорите на „Българската фондова борса“ и влизат в сила от 19 септември.\n\nBGBX40 се базира на пазарната капитализация на включените емисии обикновени акции, коригирана с фрий-флоута на всяка от тях, като се състои от 40-те емисии обикновени акции на дружествата с най-голям брой сделки и най-висока медианна стойност на дневния оборот за последните 6 месеца, като двата критерия имат еднаква тежест.\n\n„Телематик Интерактив България“ се листна на БФБ през февруари, на Основен пазар, сегмент акции Standard. При предлагането тогава компанията успя да набере 16 млн. лв. Средствата от IPO-то бяха необходими на компанията да продължи развитието си чрез експанзия на нови пазари в Латинска Америка, като Перу, Мексико, Колумбия – ключов регион в плановете за развитие на „Телематик“.\n\nВ края на юни Общото събрание на акционерите на дружеството взе решение да разпредели 50% от печалбата за 2021 г. като дивидент, т.е. 10 152 014,10 лева. Брутният размер на дивидента на една акция бе определен на 2.35 лева, а нетният – 2.2325 лева за акционерите физически лица.\n\nНа проведеното на 23 юни Общо събрание бе взето решение да се разпредели и непаричен дивидент за 2021 г. в размер на 8 640 012 лв. Размерът на капитала преди увеличението е 4 320 006 лева. Т.е. дивидентът, който акционерите ще получат за всяка притежавана от тях акция, е два броя безплатни акции. По този начин размерът на капитала след увеличението ще бъде 12 960 018 лева.\n\nПрез първото полугодие на 2022 г. „Телематик Интерактив България\" АД регистрира консолидирани нетни приходи от продажби в размер на 47 223 хил. лв., спрямо отчетените към 30.06.2021 г. консолидирани нетни приходи от продажби на стойност 34 783 хил. лв., т.е. нарастването е от 35.76% и се дължи предимно на увеличение на консолидираните приходи от казино игри с 9 497 хил. лева или 30.3%, спрямо същия период на предходната финансова година. Приходите от спортни залози също регистрират нарастване, но техният дял е приблизително 9.4 на сто от приходите от залози.\n\nПрез полугодието на 2022 г. дружеството реализира консолидирана печалба в размер на 11 074 хил. лв. и регистрира увеличение с 25.46% спрямо реализираната печалба тези към 30.06.2021 г.\n\nМатериалът е изготвен със съдействието на „Телематик Интерактив България“.",
    "Приложението, което \"изтрива\" индийския акцент в колцентровете": "Sansa ще се бори с дискриминацията към служителите с акцент в английския говор\n\nИзкуственият интелект все повече започва да ни звучи като дистопия - той разпознава лица, гласове, мимики и жестове, дори, както твърди Илон Мъск за неговия робот - емоции и настроения.\n\nСега един стартъп от Силициевата долина на име Sanas отива още крачка напред към антиутопията и създава изкуствен интелект, който превръща английска реч с акцент в гладък говор без грам акцент.\n\nПриложението е насочено към служителите на колцентрове, които често са от държави като Перу, Аржентина, Бразилия и най-вече Индия.\n\nПървите тестове на изкуствения интелект се провеждат именно с индийци.\n\nКакто е показано и на сайта на Sanas, потребителите могат \"да чуят магията\" и да видят как гласът на индиец от колцентър зазвучава като реч на чист американец.\n\nПлатформата за момента предлага демо версия на изкуствения си интелект, чрез която всеки може да се убеди как звучи речта му с и без Sanas.\n\nВ демонстрация пред изданието Motherboard изпълнителният директор на стартъпа Маси Сариманд показва как се обажда на служител в Индия и първоначално разговаря с него без софтуера. След това превключва към Sanas и индиецът започва да звучи като американец.\n\nТрябва да се отбележи, че обработеният глас звучи доста механично и звучи така, сякаш машина диктува текст, но все пак говорът е неоспоримо разбираем и без акцент. Sanas определят изкуствения си интелект като \"напасване на акценти\" и подчертават, че софтуерът им има за цел единствено да улесни международните компании.\n\n\"Приложението ни увеличава разбирането с 31% и клиентското изживяване - с 21%\", посочват от стартъпа.\n\nОттам уточняват още, че освен американски, изкуственият интелект ще предлага и други акценти, макар че за момента налична е само демонстрацията с индийския служител. Sanas също така смятат, че творението им ще даде повече свобода на работниците в международни компании.\n\nДо момента фирмата е получила 32 млн. долара финансиране от желаещи да инвестират именно в подобно приложение.\n\nГодината обаче е 2022-ра и няма как да се мине и без обвинения в расизъм и дискриминация. Според някои превръщането на гласове с акцент в такива без е опит индийци и други служители да започнат да звучат \"по-бели\", отколкото са всъщност.\n\nПред \"Би Би Си\" от Sanas заявяват, че няма и намек за дискриминация в изкуствения им интелект. Нещо повече, и четиримата съоснователи на стартъпа са емигранти в САЩ, като двама от тях са индийци. Те се вдъхновяват за софтуера си от техен приятел, на когото се налага да се прибере в Никарагуа, за да издържа родителите си.\n\nТам мъжът започва работа в колцентър, но е уволнен едва след три месеца именно заради силния си акцент, когато говори английски.\n\nАшли Ейнсли, съосновател на организацията Color in Tech, не е съгласен, че Sanas ще спомогне на хора като мъжа от Никарагуа. Вместо това според него трябва да се внушава повече разбиране и толерантност към онези служители, които говорят английски с лек или по-силен акцент.\n\n\"Трябва ли да сме по-толерантни към различните акценти? Абсолютно да!\", заявява Ейнсли.\n\nМного от работещите в колцентрове обаче смятат, че идеята на Sanas е по-скоро добра. Пред \"Би Би Си\" те споделят, че ще им е от полза да звучат \"по-американски\" и също така да имат някакъв коректив на правоговора си.\n\n\"Трудно е да внимаваш и за граматиката, и за акцента\", признава един от тези служители в разговор с медията.",
    "БТА :: В Есенния джаз фест в Плевен се представят над 50 певци и музиканти от шест държави": "За Есенния джаз фест в Плевен от 8 до 11 септември се събират над 50 певци и музиканти от шест държави. Това съобщи за БТА Стефка Григорова – ръководител на отдел „Култура” в Община Плевен, организатор на форума.\n\nФестивалът в Плевен има авторитет и високо ниво - за участие в него кандидатстват много състави и изпълнители и ние трябваше да избираме, подчерта тя. Тази година в селекцията са попаднали 15 предложения. Община Плевен осигурява възможност на публиката да посети шестте концерта безплатно, което е подарък за нашите съграждани и гости на града, които имат интерес към живото изпълнителско изкуство и съвременната музика, добави Григорова.\n\nПо думите й програмата на шестото издание на джаз фест „Плевен 2022” е богата със забележителни музиканти. Те ще се представят на открита сцена под звездите в парка на Регионалния исторически музей. На 8 септември откриват феста групите Fish in oil (Сърбия) и Trombobby, Симо и техните единствени приятели, с концерти съответно от 20:00 ч. и 21:00 ч. В същите часове на 9 септември ще се изявят Бигбенд “Плевен” и Татяна Трифонова (Мароко) и Владигерови квартет. На 10 септември са предвидени концерти на Piero Epifania Quintet (Перу) и Антони Дончев трио 3Up. Последния ден – 11 септември, е за Милчо Левиев Forever – Соната 57, с участието на Вики Алмазиду – вокал, Антони Дончев – пиано и бенд лидер, Васил Хаджигрудев – бас, Димитър Семов – барабани, Тодор Бакърджиев – тромпет. Гост ще бъде Теодосий Спасов. Заключителният концерт на феста от 21:00 ч. ще бъде на Йо-йо бенд в състав Михаил Йосифов – тромпет, Арнау Гарофе Фарас – саксофон, Стийв Хамилтън – пиано, Борис Таслев – бас, и Христо Йоцов – барабани.\n\nПри участието си в предходното издание на форума Христо Йоцов направи признание пред публиката, че мястото, където се провежда този фестивал в Плевен е магическо за истинското изкуство, а връзката която се създава между публиката и изпълнителите е невероятна. Интересът към концертите и тази година е много голям и се очакват почитатели на джаз феста от цялата страна, посочват организаторите.",
    "Квартет Владигерови омагьоса публиката на международния джаз фестивал в Плевен": "Квартет Владигерови омагьоса публиката на международния джаз фестивал в Плевен. Внуците на големия български класик Панчо Владигеров - Александър и Константин Владигерови, заедно с Васил Хаджигрудев и Стоян Янкулов – Стунджи представиха програма, в която силни емоционалните акценти поставиха произведения на дядо им, както и техни собствени творби.\n\nЕдната от пиесите на Панчо Владигеров, написана в Германия, прозвуча по аранжимент, направен много по-късно от Милчо Левиев, а другата в стил буги буги повиши още градусите на настроението. Изпълнение на ръченица постави прекрасен финал със соло на Стунджи, след което на бис квартетът продължи на авансцената да радва публиката.\n\nМузикантите, които са участвали в безброй фестивали по света, казаха: „Обичаме Плевен!. Тук е магично място за музика!” и признаха удивлението си от факта, че пред сцената има толкова много деца, които ги слушат и гледат с широко отворени очи.\n\nПреди гостите фестивалната вечер започна с „Биг Бенд Плевен”, който представи джаз стандарти и изпълнения на гост-певицата Татяна Трифонова. Тя е възпитаничка на плевенското музикално училище, но живее от години в Мароко, където има успешна кариера. „Биг Бенд Плевен” е формиран от маестро Пламен Марков – дългогодишен преподавател в Националното училище по изкуствата „Панайот Пипков” в Плевен. В основата на групата са музиканти от Общинския духов оркестър. Георги Милтиядов е направил аранжименти за програмата. Съставът показа, че би могъл да бъде украшение и на други фестивали, бяха категорични меломаните.\n\nТази вечер на шестото издание на Международния есенен джаз фестивал в Плевен ще се представят група от Перу - \"Пиеро Епифания квинтет\", и изтъкнати български музиканти в \"Антони Дончев трио 3 UP\" - Антони Дончев – пиано, Росен Захариев – Роко - ударни, и Павел Терзийски – глас и електроника. Началото на двата концерта в парка на Регионалния исторически музей е от 20:00 и 21:00 часа. Те са подарък за феновете на джазовото изкуство от организаторите на форума – Община Плевен, и ще бъдат със свободен вход.",
    "Рекордьорът в плуването Попович грабна и световна титла": "Младият румънец Давид Попович спечели титла на 100 метра свободен стил на осмото Световно първенство по плуването за младежи в Лима (Перу).\n\nТой обаче завърши с време 47:13 секунди и не успя да подобри световния си рекорд от 46:86 секунди, който постави на Европейския шампионат в Рим през август. 17-годишният плувец-чудо призна, че не се е състезавал за рекорд. \"Това е още един медал в моята колекция. Не съм искал да подобря рекорда\", коментира Попович след успеха пред агенция \"Франс Прес\".\n\nХърватинът Йере Хрибар завърши на второ място с време от 49:37 секунди, а бронзовият медал остана за кипъреца Николас Антониу с 49:91 секунди.\n\nПопович постави новия световен рекорд на 13 август в Рим по време на Европейското първенство, като подобри постижението от 46:91 секунди на бразилеца Сезар Сиело от 2009 година.\n\nРоденият в Букурещ състезател доби статута на суперзвезда в Румъния, след като през юни спечели и световните титли на 100 и 200 метра свободен стил на шампионата в Будапеща.\n\nВтора титла и нови два рекорда за румънски талант на Eвропейското по плуване\n\nНовините на Dsport и във Facebook, Viber, YouTube и TikTok!",
    "Втори офицер от екипажа на „Св. св. Кирил и Методий“ преминава курс по антарктическа навигация": "Старши помощник-командирът на научноизследователския кораб „Св. св. Кирил и Методий“, с бордови номер 421 – капитан III ранг Радко Муевски, участва в курс по антарктическа навигация в гр. Буенос Айрес, Аржентина.\n\nТой е вторият представител на ВВМУ „Н. Й. Вапцаров“, който взема участие в този курс, след командира на кораба – капитан II ранг Николай Данаилов.\n\nКурсът е открит на 29 август 2022 г. от контраадмирал Марсело Тарапов, генерален директор за обучението във ВМС на Аржентина, и ще продължи до 19 септември 2022 г. На откриването присъства и посланикът на България в Аржентина – господин Стоян Михайлов. В курса участват военноморски офицери от Испания, Италия, Перу, Уругвай и Аржентина, както и капитани на пасажерски кораби, които плават в района на Антарктида.\n\nКомандването на ВМС и ръководството на ВВМУ „Н. Й. Вапцаров“ отдават голямо значение на предварителната подготовка на екипажа и кораба за предстоящото първо антарктическо плаване през есента на тази година.",
    "Русия намери още съперници за приятелски мачове": "Националният отбор на Русия ще уреди още няколко приятелски мача, след като стана ясно, че ще се срещне срещу тима на Киргизстан. Очаква се формацията на Валери Карпин да се изправи срещу отборите на Сенегал и Перу.\n\nДнес треньорският щаб на Русия обяви разширен състав за приятелския мач срещу Киргизстан, който ще се играе на 24 септември в Бишкек. Това ще бъде първият футболен мач, срещу друга държава, който Русия ще играе след началото на военните действия в Украйна.\n\nГовори се, че има вероятност формацията на Валери Карпин да се изправи и срещу водения от Ивайло Петев тим на Босна и Херцеговина.\n\nАнгличанка стана първата жена с доживотна забрана за посещение на мачове\n\nThe Athletic: В Челси решили да сменят Тухел още преди мача с Динамо\n\nНовините на Dsport и във Facebook, Viber, YouTube и TikTok!",
    "Ще има трети поред бразилски финал в Либертадорес след лекция на Фламенго в Аржентина": "637 Снимка: Getty Images\n\nЗа трета поредна година финалът в Копа Либертадорес ще е изцяло от бразилски отбори, след като Фламенго разпиля като гост Велес Сарсфийлд в първия полуфинал - 4:0.\n\nСлисаните трибуни на \"Хосе Амалфитани\" в Буенос Айрес видяха лекция на \"червено-черната\" гордост на Рио, а Педро записа три гола на сметката си.\n\nЕвертон също добави попадение и Фла тотално лиши от интрига реванша на \"Маракана\" след седмица.\n\nВИЖТЕ КАРТИНА ОТ МАЧОВЕТЕ В ДВАТА ТУРНИРА В ЮЖНА АМЕРИКА>>>\n\nГрандът от Рио ще играе за трети път в последните 4 години на финал, а той отново може да е срещу Палмейрас, както бе и миналия сезон (тогава загубен от Фламенго).\n\nДругата полуфинална двойка е Палмейрас - Атлетико Паранаензе, като шампионите загубиха с 0:1 като гост първия двубой.\n\nВ Копа Судамерикана еквадорският Индепендиенте разби с 3:0 Мелгар и също изглежда сигурен за финала преди реванша в Перу.\n\nДругата двойка е бразилска - Атлетико Гоянензе срещу Сао Пауло, като първият мач е в петък рано сутринта.",
    "Президентът, Ромарио и лудите орди на \"Маракана\" вдъхновиха Фламенго за нов финал": "1052 Снимка: Getty Images\n\nФламенго победи с 2:1 Велес Сарсфийлд в реванша от полуфинала на Копа Либертадорес, за да елиминира аржентинския противник с общ резултат 6:1.\n\nБразилският колос бе спечелил с 4:0 навън преди седмица, а в горещата атмосфера на \"Маракана\" гостите нямаха шанс, въпреки че поведоха с гол на Лукас Прато в 21-вата минута.\n\nВ основата на обрата бе Педро, който вкара и асистира за попаденията, като вече има 12 гола през сезона в Копа Либертадорес.\n\nНай-популярният отбор на Бразилия, а вероятно и на цяла Южна Америка, бе подкрепян от ложите от президента на страната Жаир Болсонаро, от легендата Ромарио и куп политици, актьори и други ВИП личности от живота на Рио де Жанейро.\n\nВИЖТЕ КАРТИНА ОТ РЕВАНШИТЕ В ЮЖНА АМЕРИКА ТАЗИ НОЩ>>>\n\nФламенго отива на третия си финал за 4 сезона, като има един спечелен и един загубен.\n\nНа 29 октомври съперник в Гуаякил ще е друг бразилски отбор - Атлетико Паранаензе.\n\nВ Копа Судамерикана Индепендиенте Вале се класира на финала след ново 3:0 срещу Мелгар (Перу), този път като гост край Андите. Такъв бе резултатът и в първия мач. Еквадорците ще играят в Кордоба (Аржентина) на финала на 1 октомври.\n\nСъперник ще е бразилски отбор - Сао Пауло приема в реванш Атлетико Гоянензе в петък рано сутринта след 1:3 в първия мач.",
    "Къде почиваха родните звезди това лято (ВИДЕО)": "Родните звезди се отдадоха на заслужена почивка това лято. Някои от тях продължават да се възползват от хубавото време през септември.\n\nМарта Вачкова все още е на плажа, откъдето честити на почитателите си в социалните мрежи началото на новия месец.\n\nАктьорът Владо Пенев пък е бил на обиколка с яхта по Южното Черноморие.\n\nБойко Кръстанов отиде на екскурзия в Перу, откъдето качи невероятни снимки.\n\nПовече гледайте във видеото.",
    "Армагедон: Супервулкан е най-голямата заплаха за живота на Земята": "Вероятността през този век да настъпи апокалипсис вследствие на изригване на вулкан е около 17%. Според учените този сценарий е много по-възможен, отколкото глобален катаклизъм след сблъсък на планетата с астероид. Изследователите отбелязват, че на заплахата от вулканичен \"Армагедон\" в същото време се обръща твърде малко внимание.\n\nИндексът на вулканичната експлозивност (VEI) има осем стебени. Мощността на изригването се оценява по обема на изхвърлените количества лава, пепел и газ: шест бала (колосално) означава повече от десет хиляди кубични метра изхвърлен материал, седем бала (суперколосално) - над 100 хиляди, а осем бала (мегаколосално) - над един милион.\n\nИзригване от осем бала биха причинили масова смърт. Но дори изригване от шест бала би било достатъчно за настъпването на вулканична зима. Точно такова изригване е имало в Перу през 1600 г. и то е довело до глобално понижение на температурата.\n\nПоследното колосално изригване е в Суматра през 1815 г., което е последвано от т.нар. „година без лято в Европа”. Смята се, че настъпилият необичаен студъ е предизвикал мутация на бактерията на холерата - болестта е станала пандемична през 1818-1824 г.\n\nЗа сравнение, силата на вулкана Хунга-Тонга-Хаапай на тихоокеански остров през януари 2022 г. е оценена на пет бала. Единствената причина, поради която това изригване не е довела до сериозни последици за хората е, че се е случило в рядко населен район. Въпреки това цунамито достига бреговете на Северна и Южна Америка и взема жертви.\n\nЛедените ядра (слоеве от ледените шапки, по които могат да се реконструират геоложки събития) показват, че вероятността за изригване с магнитуд седем или повече бала през 21-ви век е едно към шест. Това е стотици пъти повече от вероятността за сблъсък на метеорит със Земята.\n\nВъздействието на двете събития върху климата е сравнимо. Вулканичната заплаха обаче не е толкова фантастична, колкото космическият \"Армагедон\". Защитата от астероиди е сериозна и добре финансирана. А проблемът с вулканите на практика се пренебрегва, посочват авторите на статията в сп. „Nature”, британските вулканолози Майкъл Касиди и Лара Мани.\n\nВъзможността да се влияе пряко върху поведението на вулканите изглежда немислима, но някога същото се е отнасяло и за отразяването на астероидна заплаха, посочват британските учени.",
    "Половината от българите се страхуват от измами в нета": "Половината (50 на сто) от потребителите в България споделят, че сега се притесняват повече да не станат жертва на измама онлайн в сравнение с 2021 г.\n\n\n\nТова сочи изследване, организирано от платформата за специализирани разплащания \"Пейсейф\" (Paysafe). Според него българите възприемат като еднакво важни сигурността и удобството при покупки онлайн, като в същото време високите разходи за живот продължават да подхранват финансовите им притеснения.\n\nПроучването разкрива още, че 63 на сто от българите смятат, че финансовите измами са неизбежен риск при онлайн пазаруването. В резултат на това, 55 на сто не се чувстват комфортно да въвеждат своите финансови данни онлайн, за да плащат за стоки и услуги.\n\n\n\nИзточват банкови карти с примамливи оферти в интернет\n\nВ продължение на години платежната индустрия се бори да балансира конкуриращите се нужди от сигурност и удобство, за да удовлетвори потребителите и рационализирано тяхното клиентско изживяване. Въпреки това нарастващите опасения около измамите поставят сигурността в светлината на прожекторите. За България впечатление прави, че потребителите търсят златната среда, но биха дали предимство на сигурността пред удобството (21 на сто) като най-важен фактор, когато плащат за онлайн покупка.\n\n\n\n\n\nistock\n\nВъпреки че експертите по сигурността често обсъждат ограниченията на защитата с парола, сега потребителите се обединяват зад паролата като познато средство за сигурност. Близо една втора (47 на сто) споделят, че се доверяват на паролите повече от методите за биометрично удостоверяване при плащане онлайн. Въпреки това, като 57 на сто от потребителите в България са съгласни, че биометричното удостоверяване прави онлайн плащанията по-сигурни.\n\nДоколкото опасенията от измама са на дневен ред за потребителите, търговците, които предлагат методи за многофакторно удостоверяване, могат да вдъхнат увереност на потребителите, че техните трансакции са сигурни.\n\n\n\nЗащо е важно да преглеждаме банковото си извлечение\n\nВъпреки всички тези опасения, мнозинството (53 на сто) от потребителите в България смятат, че плащанията са по-сигурни сега, отколкото преди година.\n\nЧираг Пател, президент на дивизия дигитални портфейли в \"Пейсейф\" споделя: „Всички знаем, че във времена на криза нивата на измами могат да нараснат. Това се случи в разгара на пандемията, случва се и сега, когато се очаква да навлезем в рецесия. Потребителите с право имат едно на ум за възможните опасности в света на онлайн плащанията. За нас и за търговците е от водещо значение да вземем предвид тези притеснения на клиентите. Предлагането на различни алтернативни методи на плащане и опции за сигурност ще спомогне за успокояване на страховете на потребителите, като същевременно подобри потребителското изживяване“.\n\n\n\n\n\nistock\n\nПроучването е проведено от \"Сапио Рисърч\" (Sapio Research) по поръчка на \"Пейсейф\" през април 2022 г. сред 11 000 потребители от САЩ, Великобритания, Канада, Германия, Австрия, България, Италия, Перу, Чили и Бразилия, и проследява нагласите спрямо плащанията, като 1000 от тях са представители от България.",
    "Половината българските потребители се страхуват да плащат онлайн": "3459\n\nПоловината (50%) от потребителите в България споделят, че се притесняват да не станат жертва на измама онлайн в сравнение с 2021 г. Това сочи изследване, организирано от платформата за специализирани разплащания Paysafe. Според проучването за българите е еднакво важна сигурността и удобството при покупки онлайн, доколкото високите разходи за живот продължават да подхранват финансовите им притеснения. Петер Хупка, GLAMI.BG: Ръстът на онлайн пазаруването ще е дълготраен\n\nПроучването посочва още, че 63% от българите смятат, че финансовите измами са неизбежни при онлайн пазаруването. В резултат на това, 55% не се чувстват защитени да въвеждат финансовите си данни онлайн, за да плащат за стоки и услуги.\n\nОт години платежната индустрия се бори да балансира конкуриращите се нужди от сигурност и удобство, за да удовлетвори потребителите и рационализира тяхното клиентско изживяване. Въпреки това нарастващите опасения около измамите поставят сигурността в центъра. У нас прави впечатление, че потребителите търсят златната среда, но са склонни дадат предимство на сигурността пред удобството (21%) като най-важен фактор, когато плащат за онлайн покупка.\n\nМакар че според експертите по сигурността защитата с парола има известни ограничения, сега потребителите се обединяват зад паролата като познато средство за сигурност. Близо половината (47%) споделят, че се доверяват на паролите повече от методите за биометрично удостоверяване при плащане онлайн. Въпреки това доверието в биометричното удостоверяване също нараства, като 57% от потребителите в България смятат, че биометричното удостоверяване прави онлайн плащанията по-сигурни. Съвети за успешен интернет магазин\n\nДоколкото опасенията от измама са на дневен ред за потребителите, търговците, които предлагат методи за многофакторно удостоверяване, могат да уверят потребителите, че трансакциите им са сигурни. Въпреки опасенията повечето потребители в България (53%) смятат, че плащанията са по-сигурни сега, отколкото преди година.\n\nПроучването е проведено от Sapio Research по поръчка на Paysafe през април 2022 г. сред 11 000 потребители от САЩ, Великобритания, Канада, Германия, Австрия, България, Италия, Перу, Чили и Бразилия, и проследява нагласите към плащанията, като 1000 от тях са представители от България.",
    "8 причини да ядете куркума: Ползи и вреди": "Какво е куркума и какви са ползите от нея?\n\nДобре познатата подправка е продукт от преработката на растение от семейство Джинджифилови. Може да се намери в югоизточната част на Индия, Китай, Перу, Индонезия, Филипините. Куркуминът е високо ценен в леката промишленост като устойчиво багрило и източник на ценни етерични масла, използвани в производството на лекарства, козметологията и парфюмерията. За да се получи прах, коренът се изсушава и смила.\n\nИзвестни са над 40 вида от растението. Повишеното търсене на тази подправка доведе до факта, че на пазара има фалшификати. Тестът за автентичност е много прост: изсипете лъжица подправка в чаша вода. Фалшивата ще изплува на повърхността, оригиналът ще се разтвори.\n\nКуркумата често се бърка с къри, но те са два напълно различни продукта. Каква е тяхната разлика? Кърито е смесица от различни подправки до 10 разновидности. Но необходимите съставки са: куркума, листа от къри, кориандър. Куркумата е отделна подправка.\n\nНаправете си сами вкусна домашна паста с куркума\n\nПолзи за здравето: Причини да ядете куркума\n\n1. Забавя процеса на стареене\n\nНаличието на свободни радикали предизвиква окислителни процеси, увреждат тъканните клетки на сърдечно-съдовата система, мозъка и провокират образуването на ракови тумори. Куркумата е богата на антиоксиданти, които борят свободните радикали.\n\n2. Намалява възпалението\n\nПодправката съдържа химически активни вещества - куркуминоиди. Най-известният е куркуминът, който има мощни противовъзпалителни свойства. Куркуминът трябва да се комбинирате с черен пипер, за да има максимален ефект.\n\n3. Бори депресията\n\nДобавките с подправката действат като естествени антиоксиданти. Вероятно е заради стимулирането на производството на хормоните на щастието - допамин и серотонин.\n\n4. Облекчете артрита\n\nПри артрит ставите на ръцете, китките и коленете се възпаляват. Подправката с куркумин облекчава болката при възпаление и намалява отока.\n\n5. Подобрява сезонните алергии\n\nПолинозата е сезонна алергия към цъфтежа на различни растения или дървета. Придружен от кихане, хрема, сърбеж на лигавицата, подуване. Приемът на подправката помага в борбата с тези симптоми.\n\n6. Пази черния дроб от увреждане\n\nКуркумата помага при неалкохолна мастна чернодробна болест, забавя натрупването на мастна тъкан в този орган. Облекчава симптомите на цироза, хепатит.\n\n7. Подобрява мозъчната функция\n\nХормонът на растежа BDNF насърчава възстановяването на невроните и образуването на нови невронни връзки. Много болести, включително болестта на Алцхаймер, са свързани с намаляване на нивото на този хормон. Куркумата повишава нивата на хормоните и помага в борбата с много дегенеративни процеси.\n\n8. Предпазва от болести на сърцето\n\nКуркумата подобрява състоянието на ендотела на вътрешната страна на кръвоносните съдиве. Намалява лошия холестерол.\n\nКакви са ползите от комбинацията куркума и джинджифил?\n\nВредни свойства на куркумата\n\nКуркумата може да доведе до алергии и индивидуална непоносимост. Преди постоянна употреба е препоръчително да направите тест: нанесете подправка, разредена с вода, върху китката. При зачервяване в рамките на 2 дни, по-добре е да се въздържате от консумация. Лекарите съветват да не пият куркума за хората, приемащи лекарства за разреждане на кръвта (като аспирин) и за бременни жени (може да причини преждевременни контракции). Малко количество не причинява значителна вреда.\n\nСтатията има само информативна цел и не е препоръка или заместител на консултацията със специалист.",
    "Почетоха половинвековното първо олимпийско злато за България във вдигането на тежести": "Знаменити спортисти почетоха Норайр Нурикян по случай 50-годишнината от първото му олимпийско злато.\n\nНа днешния ден преди точно половин век в Мюнхен се случва историческо за български спорт събитие. На 29 август 1972 г. по време на олимпийските игри в баварската столица родните щанги печелят първата си олимпийска титла. Това става благодарение на феноменалното представяне на Норайр Нурикян, отвоювал в епична битка и със световен рекорд златния медал. Четири години по-късно дребничкият щангист ще повтори своя подвиг и на игрите в Монреал, съобщи БОК.\n\nЗнаменитата годишнина бе отбелязана днес с емоционална церемония в Музея на спорта. Да поздравят великия шампион се събраха десетки легендарни спортисти и треньори, дейци на спорта, общественици и журналисти. Архивни видеокадри и прочувствени слова припомниха най-паметните мигове от забележителната кариера на Нурикян и най-вече спечелването на първото му олимпийско злато в Мюнхен. Силно развълнуван Норайр благодари за топлите думи, като връчи и трите си златни медала от световни и европейски първенства на Музея на спорта. Големият спортист и треньор бе специално отличен от Министерството на младежта и спорта, Българския олимпийски комитет и др.\n\n\n\nНурикян е един от едва шестимата печелили два пъти олимпийско злато за България. В богата визитка на великият шампион има още две световни титли (по това време олимпийските турнири са били и световни първенства), сребро от световното в Хавана 1973, бронз от шампионатите на планетата в Лима 1971 и в Манила 1974, а на континенталния подиум е записал злато в Берлин 1976, сребро в Констанца 1972 и в Мадрид 1973 и бронз във Варшава 1969 и във Верона 1974. Подобрил е 5 световни рекорда – два в изхвърлянето и три в трибоя (на времето щангистите се състезаваха на повдигане, изхвърляне и изтласкване).\n\nСлед прекратяване на състезателната си кариера Нурикян продължава да дава сърце и душа за каузата на щангите. Четиринайсет години е помощник на Абаджиев, в националния отбор, а впоследствие самият той като старши треньор извежда Иван Иванов до олимпийското злато в Барселона 1992. На игрите България печели още 3 медала в щангите, а славният Норайр записва няколко силни години начело на първия ни тим. Работи също и като генерален секретар на Българската федерация и определено е в основата на успехите на няколко поколения забележителни наши щангисти.\n\nЕто в подробности историческите за България събития, случили се на 29 август 1972 г. в мюнхенската зала „Генихтебирхале“\n\n-----\n\n(откъс от книгата „БЪЛГАРИЯ НА ОЛИМП“)\n\nНорайр Нурикян\n\nВеликан с ръст 155 см\n\n… Златният Нурикян е един от най-ниските на ръст състезатели в историята на световните щанги. Куриозно той започва кариерата си в спорта като… баскетболист, а преди това се пробвал в гимнастиката и футбола. Причината да тренира баскетбол била прозаична – просто мечтаел да порасне на ръст. Живял с този блян до момента, в който попаднал в полезрението на Иван Абаджиев и то отново по неочакван начин. Техникумът по текстил в Сливен трябва да се представи на ученическо състезание по вдигане на тежести и като нямало достатъчно щангисти „мобилизират“ дори … баскетболисти. Така на 18-годишна възраст Нурикян вдига за първи път щанга и дори става победител! Малката подробност - нямал нито един съперник.\n\nТренира баскетбол, за да порасне по-висок\n\nЗа щастие при тази първа победа на Нурикян, в залата присъствал Иван Абаджиев. Старшията веднага съзира нешлифован талант и няма сила, която да попречи в намерението му 155-сантиметровият младеж да бъде спечелен за тежката атлетика. Така баскетболът се разделя с най-ниския си състезател, но пък щангите печелят истински великан, който се превръща в световна звезда.\n\nСлед само 4 години тренировки, Нурикян вече има във визитката си пето и второ място от европейски първенства, а на световното в Перу печели бронз. С този актив той се появява на олимпиадата Мюнхен 1972, но не е сред суперфаворитите. Специалистите му отреждат 6-7 място, а титлата в кат. 60 кг според медиите е „резервирана“ за легендарния Дито Шанидзе (СССР), вицешампион от предишната олимпиада. Първоначално представителят на „Сборная“ оправдава прогнозите, събирайки трибой от 400 кг и мнозина дори бързат с поздравленията към него. Не така обаче смята Норайр.\n\nБългарският ас повежда в първото движение – повдигане, със 127.5 кг от втори опит и не успява на 130 кг в третия. В изхвърлянето обаче Нурикян е чак пети, с трудно вдигнати в трети опит 117.5 кг. Драмата настъпва в изтласкването. Българинът стартира от 147.5 кг и във втория опит качва с умопомрачителните 10 кг отгоре. Междувременно Шанидзе вече е събрал трибой 400 кг и приема овациите, някои зрители дори вече напускат залата. Но Норайр заковава 157.5 кг над главата си – изравнен световен рекорд и злато с трибой от 402.5 кг. Светът е в шок! Конкурентните приветстват с респект новия крал на категория 60 килограма, а той дори аристократично се отказва от последния си опит. Първото олимпийско злато на Нурикян е първата му голяма победа на световния подиум и първа олимпийска титла за българските щанги.\n\nПЪТЯТ ДО ЗЛАТОТО\n\nОлимпийски игри Мюнхен 1972, вдигане на тежести - кат. 60 кг, 29 август, Зала „Генихтебирхале“\n\nПовдигане: 122.5, 127.5, 130 кг\n\nИзхвърляне: 112.5, 117.5, 117.5 кг\n\nИзтласкване: 147.5, 157.5, Х кг\n\nКрайно класиране в трибоя: Норайр НУРИКЯН 402.5 кг (изравнен световен рекорд), Дито Шанидзе (СССР) 400 кг, Янош Бенедек (Унг) 390 кг",
    "Как и къде пътуват Девите?": "Като най-големият работохолик в зодиака, имате силна нужда да се чувствате продуктивни, дори на почивка. Така нареченото спокойно пътуване няма да ви заинтересува, всъщност това би било последното нещо, което бихте искали.\n\n© сн. iStock.com, колаж: Rozali.com\n\n\n\nВие сте гладни за приключения и нови знания, така че планирайте пътуване с много неща за правене и разглеждане. Харесвате дори ваканции, които изискват да научите нов език и всякакви други екзотики.\n\nПомислете за пътуване до Индия или Перу, Гърция, Китай или Африка – колкото по-различен е градът от родния ви регион, колкото повече предизвикателства ви създава конкретното място, толкова по-добре. Така че за Девите са подходящи местата, които са максимално далеч от родното им място. Така ще е гарантирано, че сблъсъкът с нова култура и съвсем различен свят ще е неизбежен. Това е точно като за Девите. Те успяват да се потопят в местната култура, да се слеят с населението и да се адаптират към всичко - дори към липсата на хигиена в страни като Индия и Тайланд.\n\nОсвен това Девите обичат да са подготвени, когато ще пътуват до странни дестинации и понаучават това онова предварително за местната култура и всички странности, с които ще се сблъскат.\n\nВашият знак има склонност да не се отпуска по конвенционалния начин. Въпреки че може да не сте от хората, които спите и мързелувате на плажа за една седмица, успявате да избягате от ежедневните си грижи, когато пътувате. Когато отидете в чужда страна, вие сте твърде заети да изучавате валутата, местните обичаи и да разглеждате картата, за да се притеснявате какво се случва у дома.\n\nВие определено обичате да пътувате, но сте практични, проницателни и целенасочени. Например целта на пътуването ви може да научите нов език. Или може да е да добавите към колекцията си от сребърни антики, като посетите търговци и битпазари в Лондон. А може пък да искате да опитате от уличната храна в Тайланд и да се убедите, че тя няма да ви убие. Или пък да се потопите в хаоса на Ню Йорк и да проверите наистина ли има нещо специално в този град, както твърдят мнозина.\n\nОбичате изгодните сделки и сте майстор в намирането на най-добрите места за безобразно малко пари. Когато става въпрос за избор на хотел, спирате се на такъв, който е на комуникативно място или пък избирате този, който ще предложи най-добрата гледка. Нито един детайл не е твърде малък за Девата.\n\nЩо се отнася до пакетирането на багажа, това си е цяла наука, когато Дева е замесена. Рядко забравяте нещо и имате супер странни, но полезни неща. Вземате неща като швейцарско ножче, в случай че трябва да отворите бутилка или да отрежете нещо.\n\nКато алтернатива на пътуване до чужда страна, можете също да помислите за пътуване до луксозен спа център. Той чудесно би се вписал в представата ви за почивка, тъй като обичате да се глезите и да се грижите за себе си.",
    "Всички народи сме деца на слънцето": "Таня ГЛУХЧЕВА\n\nПеруанката Силвия Калисая Чукумая е родена на 26 август 1957 г. в селце в Алтаплано, близо до Пуно, в южния регион на езерото Титикака. Тя е традиционна духовна лечителка от племето аймара. Директна наследничка на народа, предшестващ инките. Когато се ражда, всички смятат, че е мъртва, и поставят тялото на бебето в панер, за да го погребат на сутринта. За изненада на всички, когато отиват да я вземат на следващия ден, разбират, че е жива. Малко по-късно става ясно, че не чува с едното ухо, а майка й отказва да се грижи за нея. Отгледана е от баба си, която от 7-годишна я обучава и подготвя в древното шаманско знание. Напуска селцето като млада, за да се отдаде на образованието, учи в университета \"Инка Гарсиласо де ла Вега\" в столицата Лима. По-късно се завръща към традиционните учения на нейния народ. Тя е експерт в древното изкуство на тълкуването на листата от растението на силата за предсказване и лекуване. Силвия създава и ръководи Музея на коката и древните обичаи в сърцето на гр. Пуно.\n\nПрез последните 15 години пътува и преподава на много места по света - Канада, САЩ, Холандия, Белгия, Франция, Испания, Швеция, Ирландия, Япония, Корея, Тайван, Аржентина, Бразилия и Австралия.\n\nСилвия идва в България за втори път, за да сподели философията, ученията и духовните традиции на древния народ аймара, както и историята на хората, все още живеещи около Титикака. Лечителката ще бъде у нас до 12 септември. Желаещите да я чуят и видят на живо могат да го направят в залата на Културния център \"G-8\" от 18 ч.\n\nПрез последните години все повече хора се обръщат към традиционната медицина. \"Това е така, защото си дават сметка, че науката предлага лекарства на химична основа, от които се разболяват още повече\", твърди представителката на племето аймара. По тази причина живеещите в селските райони отказват да се ваксинират срещу КОВИД-19. В страната имунизираните са 60%. \"В действителност медицината е вътре в нас. Всичко е вътре в нас. А аз уча хората как да я видят.\"\n\nДали в такъв случай всеки може да стане шаман или лечител? \"Всеки може да разбере техниката на лечението, да знае как да я приложи, но това е само половината част от работата. Останалото е дарба, а тя се дава на малцина\", категорична е Силвия. По време на сеансите плътно до нея е синът й Джак, който има голямо желание да я наследи и по този начин да продължи да помага на хората по света, но и той потвърждава: \"Засега изучавам техниката, все още не виждам и чувам това, което майка ми вижда и чува.\"\n\nКой се обръща за съвет или помощ към нея? Обикновено това са хора с различни проблеми: психически или физически травми, болни от рак, изпаднали в депресия, стресирани, самотни, дори и такива, на които им е направена черна магия. \"Повечето проблеми идват оттам, че хората са \"празни\". Това се среща във всички общества. Първо се разболява духовното тяло, после външната ни обвивка.\" Затова на първо място е необходима силна вяра. Ако не я притежаваш, няма лекар, който да ти помогне. А колко време е необходимо да се \"оздравее?\" Различно. При всеки процесът отнема различно време. Оказва се, че някои се раждат с изгубен дух. За това е виновна майката, която не е била добре по време на бременността. Или както днес е модерно родителят да избере деня и датата на раждането. Това вреди на бебето. Всичко трябва да се случва, когато е отредено да стане.\n\nСилно впечатление прави на Силвия, когато пътува и се среща с различни народи, че всъщност имаме много общи неща. \"Това е така, защото всички сме деца на Слънцето.\" Оказва се, че според разбиранията на народа й Слънцето е нашият баща и приятно се изненадва, когато научава за прабългарите и бог Тангра.\n\nКогато е била в САЩ, е присъствала на церемония на местно индианско племе - \"Танцът на Слънцето\". Станало й неприятно, че властите се опитват да забранят тази традиция. И изказва благодарност, че в Перу, въпреки политическите проблеми в страната, никой не преследва лечителите. \"В миналото, когато ни е била наложена католическата вяра, народът тайно е практикувал методите на прадедите ни. Днес има синкретизъм и всеки има право на избор как да се лекува\".\n\nНяма как да избегнем въпроса за правителството и президента Педро Кастийо. Типичен представител на коренното население, той бе избран миналата година именно с гласовете на индианците. Дойде на власт с обещания да подобри условията на живот, но държи ли си на думата?\n\n\"Положението е сложно\", тъжно клати глава Силвия. Синът й се намесва, пояснявайки, че проблемите са наслагвани с годините, корупцията е навсякъде и е трудно един човек да се справи сам. \"През ноември има местни избори и най-вероятно след тях държавният глава ще бъде свален\", обяснява Джак. Още едно нещо, по което двата ни народа си приличат - те ще сменят шест президента за последните няколко години, а ние - правителства.\n\nПоследвайте или харесайте в-к \"ДУМА\" във ФЕЙСБУК --> ТУК <--\n\nСподеляйте нашите публикации.",
    "\"Спасители на плажа\" му докара депресия и сега Зак Ефрон вече не иска това \"перфектно тяло\"": "Актьорът разказва как режимът за филма го е съсипал ментално, а след това е престанал да бъде веган\n\nОще откакто се отърси от сладникавия си тийнейджърски образ, актьорът Зак Ефрон никога не се е свенил да показва мускулестото си тяло на екран.\n\nС огромни бицепси, оформени гърди, стегнати коремни мускули и изпъкнали вени по ръцете, звездата от \"Да разлаем съседите\" и \"Най-великият шоумен\" се е превърнал в един от стандартите, когато става въпрос за аполонови форми.\n\nСобственият му пик, когато става въпрос за перфектно тяло, обаче определено е в летния хит от 2017 г. \"Спасители на плажа\" (Baywatch).\n\nЦената на тези форма обаче е била доста висока за актьора, който в интервю за сп. Men's Health разказва през какъв опустошителен режим е трябвало да мине, за да получи тялото мечта.\n\n\"Тази визия в \"Спасители на плажа\" не знам дали наистина е постижима\", обяснява актьорът и допълва, че тя изглежда нереално, а всъщност е резултат от сериозно дехидратиране.\n\nЕфрон споделя и какво му е коствало оформянето на тази физика - използване на \"мощни диуретици\", изключително стриктен хранителен план, недоспиване и жестоки тренировки.\n\nПо думите му при подготовката за ролята се е налагало да яде едни и същи три ястия всеки ден в продължение на месеци. Паралелно с това всяка сутрин е ставал още в 04:00, за да тренира, независимо от това до колко късно през нощта са продължили снимките предишната вечер.\n\n\"Започнах да развивам безсъние и изпаднах в доста тежка депресия за дълго време. Нещо в това преживяване ме прегори. Наистина ми беше трудно да намеря центъра си отново. В крайна сметка го приписаха на твърде много диуретици за твърде дълго време и това обърка нещо\", обяснява още Ефрон.\n\nСнимка: Paramount Pictures Шест месеца са били необходими на актьора, за да може да се усети отново добре в тялото си след прекомерната употреба на диуретици покрай влизането му във форма за \"Спасители на плажа\"\n\nЗатова и той е осъзнал, че не е нужно да полага всичките тези усилия в търсене на една нереалистична визия.\n\n\"Далеч повече предпочитатм да имам едни допълнителни 2-3 процента телесни мазнини\", обяснява актьорът за това, което е добре за него и тялото му.\n\nЕфрин разказва как едва шест месеца след края на снимките на \"Спасители на плажа\" е започнал да се чувства отново добре в кожата си. Въпреки това е трябвало да мине и през другата крайност - да разбере какво е \"да излезеш от форма\", което също описва като неприятен процес за себе си.\n\n\"В един момент това беше моя мечта - какво би било да не трябва да съм във форма през цялото време\", казва актьорът.\n\n\"Ами ако просто кажа \"Майната му\" и се оставя? Така че опитах и ​​успях. И всички онези причини, поради които си мислех, че това ще е невероятно усещане, ме накараха да се чувствам просто нещастен. Тялото ми не се чувстваше здраво. Просто не се чувствах жив. Чувствах се затънал и бавен\", обяснява актьорът.\n\nСега тялото му не съответства на перфектната визия в \"Спасители на плажа\" и това се забеляза в документалната поредица на Down to Earth от 2020 г. на Netflix.\n\nПоредицата се върти около Ефрон и неговите пътувания по света до Франция, Пуерто Рико, Великобритания, Исландия, Коста Рика, Перу и Сардиния, като темите, които разглежда, освен самите пътувания, се въртят около зеления начин на живот, зелена енергия и устойчиво живеене.\n\nЕдна от най-сериозните критики срещу продукцията беше за съмнителните здравни съвети, които се дават в шоуто, както и за наличието на \"псевдонаука\" вътре. Някои, като New York Post, отбелязаха тогава, че Ефрон е развил \"татковско тяло\" - жаргон, който по принцип говори за леко бирено коремче, отпуснати мускули и други признаци на заседнал начин на живот.\n\nРазбира се, подобно сравнение би било възможно, само ако за стандарт се приема тялото на актьора от \"Спасители на плажа\", а той сам казва, че това вече не е неговата цел.\n\nЕфрон споделя, че се е отказал от това да бъде веган, след като в продължение на 2 години се е хранил само с растителни храни. В този период обаче актьорът забелязва, че е започнал да се чувства твърде изтощен и му липсват сили.\n\nВръщането към яденето на всякаква храна също не е решението за него, като след поредица от тестове за чувствителност към определени храни, той се спира на хранителен план, който е богат на протеини.\n\nСподеля и вярата в ползите от т.нар. \"фастинг\", при който организмът се оставя да гладува известно време, като първото му хранене сутрин е около 11:00 часа - бульон от зеленчуци и \"чист протеин\", най-често пилешко или телешко. Следващото му хранене е доста по-късно през деня, като тогава хапва повече месо и \"здравословни въглехидрати\" - киноа или сладки картофи.\n\nИ макар чисто морално да съжалява, че е оставил веган режима, признава, че сега организмът му се чувства много по-добре.\n\nВ момента отново е в режим на трупане на мускули за нова роля, която тепърва предстои да бъде обявена, като отново влиза в тренировките с пълна сила, макар и по-разумно.\n\n\"Харесва ми да се напъвам и наистина да влагам всичко до точката, в която усещам, че съм длъжен да го правя. Иначе не се чувствам себе си\", споделя Ефрон.\n\nТренировките му наистина са спартански, а философията му по отношение на фитнеса залага на градивната сила на страданието. Просто вече влага много повече мисъл в това. Той е върл привърженик на фоумролърите (цилиндричен уред с шипове за масажи по тялото), самомасажирането и ледените душове, които дори определя като любимото си време от деня.\n\nСнимка: Paramount Pictures Макар да съжалява за това как се е претоварил с режима си за \"Спасители на плажа\", Зак Ефрон не се отказва от тежките тренировки.\n\nЕфрон обяснява, че точно преди да вземеш ледения душ е най-неприятният и нещастен момент, тъй като просто не искаш да ти е студено. Оттам нататък, направиш ли крачката, успяваш да покориш нещо дълбоко вътре в теб самия, обяснява актьорът.\n\n\"Това е най-простата философия - всичко, което не искаш да правиш, трябва да го превърнеш в свой навик\", обяснява още той.\n\nЩо се отнася до перфектното и изваяно тяло, Зак Ефрон не единственият, който казва, че това е един силно нереалистичен образ, който не е здравословен.\n\nПодобна теза сподели и Уил Поултър, който премина през сериозна физическа трансформация за ролята си в предстоящия Guardians of the Galaxy Vol. 3, където играе генетично създаден перфектен човек.\n\nПо думите му подобна форма просто не си заслужава, ако нямаш зад себе си голямо филмово студио, което да ти плаща храната и тренировките и да се грижи за теб, докато извайването на тялото ти е единствена задача.",
    "Висш военен от САЩ: Китай е заплаха за околната среда в Латинска Америка": "Финансираните от Китай мегапроекти нанасят щети на околната среда в Латинска Америка - регион, страдащ освен това от организираната престъпност и наркотрафика. Това заяви вчера Лора Ричардсън, началник на Южното командване на САЩ, предадоха Франс прес и БТА.\n\n\"Играчи като Китайската народна република също причиняват щети в нашия регион\", каза тя, цитирана според официалния превод на южноамериканска конференция по отбраната в Кито.\n\n\"Независими изследвания на латиноамерикански организации установиха, че много мегапроекти, финансирани от Китай, предизвикват ерозия на реки, замърсяване на водата, унищожаване на плодородни почви и дестабилизиране на уязвими екосистеми\", добави тя. Ричардсън даде за пример китайските риболовни кораби, които редовно плават край изключителната икономическа зона на Галапагоските острови, заплашвайки уязвимата им екосистема, включена в списъка на ЮНЕСКО на световното наследство.\n\nТя обвини освен това китайските предприятия, че са построили негодни язовирни стени за ТЕЦ-ове в Еквадор и добиват в тази страна петрол и минерали.\n\nСпоред Лора Ричардсън организации, свързани с Китай, \"се опитват да манипулират народите чрез дезинформационни кампании и злонамерена киберактивност, освен това продължават да подкрепят авторитарните режими във Венецуела, Куба и Никарагуа\".\n\nЮжноамериканската конференция по отбраната \"Саутдек 2022\" в столицата на Еквадор приключва днес; в нея участват представители на Аржентина, Бразилия, Колумбия, Гвиана, Парагвай, Перу, Суринам и Уругвай. Еквадор води война с наркотрафикантите, които си оспорват властта на улиците и по затворите, отприщвайки вълна от престъпност.",
    "Коронавирусът и ваксинирането: данните на 9 септември - Dnevnik.bg": "С използването на сайта вие приемате, че използваме „бисквитки\" за подобряване на преживяването, персонализиране на съдържанието и рекламите, и анализиране на трафика. Вижте нашата политика за бисквитките",
    "Ганя Чилиеца отвръща на удара": "Хич не ѝ върви на ляво-либералната секта това лято. Правителството на Кирил Петков падна след вот на недоверие. Истерия. Върховният съд на САЩ отмени решение от 1973 г. по делото „Роу срещу Уейд”, с което даде зелена светлина на всеки отделен щат да реши самостоятелно дали да забрани абортите, или да ги узакони при определени условия. Пак истерия.\n\nНай-голямото си поражение (засега, че в САЩ предстоят междинни избори) обаче ляво-либералната секта понесе в Чили. След като последователите на Маркс и Троцки превзеха чилийското обществено-политическо и културно пространство и години наред хулеха и тероризираха чилийския народ с политическа коректност, мултикултурализъм, феминизъм, джендър идеология, екоталибанизъм и прочее извращения чрез реторика, основана изцяло на ендофобията и самоомразата, Ганя Чилиеца – този страстен почитател на скарата и на писко сауъра[1], най-после получи възможността да покаже на местния радикален „А” отбор (който като интелект, дар слово, компетентност и професионални успехи не отстъпва по нищо на нашия роден), че не споделя бълнуванията му и не се вълнува от измислените проблеми на разни професионални жертви. Така на 4 септември, въпреки желанието си за обновление, чилийците отхвърлиха категорично и с размазващо мнозинство проекта за първата троцкистка конституция в света. Резултатът е юмрук в лицето на крайно левия президент на страната Габриел Борич и на неговите „спътници” – всичките професионални протестъри и размирници, на чилийската левица и на световния ляво-либерален психодиспансер, а посланието е ясно: народът на Чили не симпатизира на комунистическите утопии, не приема потъпкването на традиционните ценности, оскверняването на националните символи и неуважението към институциите и настоява за решения на истинските проблеми, сред които инфлацията, престъпността, тероризмът, безконтролната имиграция, достъпът до вода, ниските пенсии.\n\nПредисторията\n\nКъм настоящия момент в Чили е в сила „Конституцията на Пиночет” – основният закон от 1980 г., наложил неолибералния икономически модел, променил страната из основи и донесъл ѝ стабилност и просперитет. Преди четиридесет години Чили е сред най-бедните държави на континента. Четири десетилетия по-късно, въпреки някои икономически и социални колебания, е най-развитата държава в Латинска Америка редом с Уругвай. Сред най-важните принципи на Конституцията е принципът на субсидиарност, узаконяващ намесата на Държавата едва тогава, когато дадена цел не може да бъде постигната от частната инициатива. Според левицата той насърчава експлоататорските практики и представлява пречка за установяването на социална държава. На прицел на левите е и значимостта на семейството, заложена в настоящия Основен закон, което ощетява сексуалните малцинства. Друг аргумент против е обвинението, че в този си вид Конституцията пречи на чуваемостта на малцинствата изобщо.\n\nСлед протестите в страната през 2019 г. правителството на тогавашния президент Себастиан Пинера и Народното събрание сключват споразумение за свикването на референдум, на който да се реши дали да бъде изготвена нова конституция. Референдумът се провежда през октомври 2020 г., а избирателите одобряват идеята. Така на 15 и на 16 май 2021 г. заедно с местните избори се провеждат избори за Учредителен конвент (Велико народно събрание), което в рамките на година да изготви нов основен закон на страната.\n\nИзбирателната активност е 41,51% при почти 19 милиона население – една от най-ниските в демократичната история на Чили, като катастрофално ниският интерес поставя под съмнение легитимността на вота.\n\nНай-висок резултат – 20,56% – постига дясноцентристката коалиция „Напред, Чили” (Chile Vamos) на президента Пинера, която обаче се оказва изолирана с едва 37 места от 155, които са по-малко от необходимата една трета, гарантираща възможността за вето на промените, разминаващи се с програмата ѝ. Традиционното център-ляво също се представя под очакванията, макар общият резултат, постигнат от левите коалиции, да е 49,47%, т.е. 79 места. Той е разпределен, както следва: лявата коалиция „Да” на достойнството” (Apruebo Dignidad), включваща и Чилийската комунистическа партия, е с 18,74%; марксистко-троцкисткото движение „Народна листа” (La Lista del Pueblo) – с 16,27%; лявоцентристката „Учредително единство” (Unidad Constituyente) (традиционната левица) – с 14,46%. Следват „Независими, но не и неутрални” (Independientes No Neutrales) с 8,84% и други с 20,02%.\n\nКолкото до състава на конвента, Чили се гордее с първото в света Велико народно събрание, в което броят на местата е разпределен по равно между мъжете и жените (78 мъже и 77 жени), а 17 места са запазени за автохтонните народи. 64% от народните избраници нямат политически опит. Тези обстоятелства обаче едва ли са повод за гордост. Първо, за да бъде изравнен броят на мъжете и на жените и за да се гарантира участието на представители от индиански произход, са отстранени кандидати с по-висок изборен резултат в полза на други с по-нисък, но от правилния пол или етнос, а това е подмяна на вота на избирателите. И второ, конвентът функционира като кръжок, в който неопитни хора, упражняващи се в законотворчество, решават бъдещето на страната.\n\nВеликото народно събрание започва работа на 4 юли 2021 г. под ръководството на университетската преподавателка Елиса Лонкон от индианската група мапуче, като органът има срок от девет плюс три месеца да изготви проект за нова конституция. През това време десницата остава изолирана, но въпреки това напрежение не липсва, след като отделните представители на левицата буквално се хващат за косите.\n\nПроцесът по изготвяне на новия основен закон е помрачен от редица скандали, най-потресаващият от които е този с Родриго Рохас Ваде – активен участник в размириците през 2019 г. и един от основателите на „Народна листа”, разкрит, че е излъгал, че страда от една от най-тежките форми на рак, за да направи политическа кариера и пътьом да се замогне. Лъжата му е толкова успешна, че успява да влезе като депутат във Великото народно събрание. Всичко върви добре, докато журналисти не го разобличават – Рохас Ваде не е болен от рак, а от сифилис. След позора депутатът напуска конвента.\n\nМногобройните разпри и грозни сцени показват уродливото лице на един фанатизиран нарцистичен самозван елит, воден от желанието да разделя, да сее омраза и да руши, за да се почувства значим в нищожността си и да придаде смисъл на кухото си съществуване, лишено от съзидателност и действителен принос към общото благо. Всичко това подкопава доверието в депутатите, както и в подкрепящите ги политици извън конвента. Ако към това прибавим и факта, че част от предвидените „прогресивни” нововъведения в бъдещия основен закон вече са изпробвани в провалени държави, като Венецуела, Боливия и Аржентина, получаваме хроника на едно предизвестено, включително от социологическите проучвания, фиаско. Тихото малцинство не е сляпо и ясно си дава сметка, че хора, които не са посели „две праскови и две череши” през живота си, ще се опитат да му отнемат плодовете на дългогодишния му труд и да ги раздадат на всеки лентяй и непрокопсаник, който ги пожелае.\n\nИ така… Великото народно събрание завършва проекта за нова конституция в срок. Референдумът се провежда на 4 септември при рекордна избирателна активност – 85,84%, от които 38,13% подкрепят проекта, а 61,87% го отхвърлят, и това, при положение че зад кампанията в полза на новия основен закон стоят цели 14 партии, а зад кампанията против – само пет. Радикалната левица в типичния си стил бяга от отговорност и подценява интелигентността на обикновения човек, като отдава резултата на „лъжите” и на „фалшивите новини” от страна на десницата. Резултатът обаче извира преди всичко от здравия разум и от чувството за самосъхранение на Ганя Чилиеца, който макар да иска нова конституция, не я иска на всяка цена и категорично не желае основен закон, разединяващ обществото, даващ привилегии на едни групи и дискриминиращ други, захвърлящ на боклука меритокрацията и отварящ вратите на държавните учреждения за калинките от правилния пол, превръщащ съдиите в кукли на конци на политическата класа, поверяващ цели жизненоважни сектори в ръцете на чиновници и предвиждащ отчуждаване на обработвана с поколения земя в полза на индианските общности. Изобщо, нашият герой осъзнава ясно, че ако Оруел беше жив, вероятно щеше да опише проекта с думите: „Всички животни са равни, но някои са по-равни от другите”. Неслучайно текстът получава остри критики не само от десницата, но и от по-умерени представители и привърженици на левицата.\n\nТака например писателят Рафаел Гумусио, подкрепил проекта за нова конституция, не е изненадан от резултата от референдума, а реакцията му е безмилостна: „Нямам проблем с феминизма, нито с екологията, нито с другите искания. Имам проблем с това, че начинът, по който го искат, създава усещането, че искат точно обратното. Т.е., ако искаш световен мир и за целта използваш базука, значи не искаш световен мир”. „Не можем да отречем, че при новите поколения има нова култура, свързана със сексуалността, с културата, със светогледа. Да мислиш за себе си като за жертва, да изградиш реторика на слабостта. Виждане за идентичността, според което е невъзможно някой, който не страда от последиците, да говори: не можеш да говориш за черните, ако не си черен, за индианците, ако не си индианец… Това виждане съществува наистина, но очевидно се смяташе, че не е достатъчно представено, а всъщност е представено повече от необходимото. То е миноритарно. (…) …конвентът… даде гласност на един малък академичен елит и изостави, обиди и оскърби тихото мнозинство”, допълва той.\n\nКаналът VisualPolitik обобщава най-притеснителните моменти от проекта за нова чилийска конституция.\n\nЕто кои са те:\n\n1) Новата конституция определя Чили като солидарна, включваща, паритетна и многонационална демократична република, в която биват признати 11 индиански общности.\n\n2) В случая на индианските общности новата конституция не само признава частичната им автономия, но и приема собствените им правораздавателни системи, т.е. под ударите на официалната правораздавателна система попадат само чилийците, които не са от индиански произход (малко под 90% от населението), докато индианците се предвижда да бъдат съдени по техните общностни закони. По този повод Уго Алкаман – председател на Корпорацията на работниците мапуче „ЕНАМА”, заявява: „Това ново предложение (…) погазва правата на гражданите, които не са от индиански произход”. Новата правораздавателна система създава и опасност престъпни групи да се окажат облагодетелствани от нея, предвид, че Чили е третият най-голям износител на наркотици за Европа.\n\n3) Предвижда се индианските автономни територии да имат свободата да установят различни икономически и административни режими, които няма да бъдат обхванати от данъчната система на страната.\n\n4) Изисква се в абсолютно всички държавни органи да работят поне 50% жени. Квоти в областта на минното дело и на корабостроенето например не са предвидени.\n\n5) Сенатът остава в историята, като се предвижда да бъде заместен от Камара на регионите.\n\n6) Предвижда се създаването на политически орган, наречен Правосъден съвет, който ще назначава и уволнява съдиите и чиновниците в правораздавателната система, т.е. политиците ще назначават, уволняват, награждават и наказват съдиите, чиято мисия е да ги контролират.\n\n7) Не се признават интелектуалната и индустриалната собственост с изключение на авторските права и се слага край на режима на собственост, който досега е държал правата за използването на водите и концесиите за минна експлоатация. Новият текст предвижда тези права да зависят от административните решения на държавни служители, което създава несигурност в сектори, като земеделието, минното дело и промишлеността, нуждаещи се от редовно и достатъчно снабдяване с вода.\n\n8) В духа на най-добрите традиции на Зимбабве и Южна Африка текстът дава на президента правото да свика Индианска териториална комисия за отчуждаване на земя, която да бъде върната на индианските общности без доказателства на кого точно е принадлежала тази земя в миналото. Този процес би засегнал семейства, които са собственици на земята поколения наред.\n\n9) Стачките и синдикалните действия няма да могат да бъдат забранявани, нито ограничавани, с изключение на някои крайни случаи. Освен това синдикатите ще имат правото да участват във взимането на решения на предприятията.\n\n10) Текстът дава зелена светлина на регионите да създават държавни предприятия, с които да конкурират частните във всички сектори.\n\n11) Политиците ще могат да отстраняват по политически причини членовете на управителния съвет на Народната банка.\n\n12) Текстът налага създаването на безплатни държавни университети, независимо че според социологическите проучвания това е регресивна мярка, докато стипендиите и частичното финансиране – възможност, изключена от новата конституция – дават много по-добри резултати.\n\n13) Предвижда се създаването на държавна пенсионна система, при която средствата да се разпределят между всички пенсионери, независимо от трудовия им стаж и от вноските за пенсия. Настоящата пенсионна система е управлявана от частни пенсионни фондове и е основана на личните спестявания на хората по време на трудовия им стаж, т.е. ако си получавал добра заплата, ще получаваш добра пенсия. През 2008 г. е добавен „солидарен стълб”, за да се помогне на хората с ниски доходи.\n\nДруги спорни теми, засегнати в проекта: текстът разглежда аборта и евтаназията като права, налага джендър идеологията, признава разнообразието на видовете семейства и дава на Държавата предимство в образованието на децата, погазвайки правата на родителите. Също така не става ясно как ще бъдат финансирани предвидените многобройни социални права.\n\nКатегоричното отхвърляне на троцкисткия проект за конституция е най-големият провал на президента Борич и „спътниците” му от началото на управлението им и поредното доказателство, че мантрата „трябва да се даде път на младите” е обикновена измама, зад която стоят банални политически боричкания, кукичка за наивници, в чиято паралелна вселена „голата и нахална” младост решава проблеми, за чието решение в истинския свят са необходими качества, които се изграждат с години.\n\nЗа да успокои духовете, на Борич се наложи да пожертва двама от най-близките си сътрудници: министъра на вътрешните работи д-р Иския Сичес (не смеем да попитаме какво общо има един лекар с вътрешните работи), която беше звездата на предизборната му кампания, след като стана известна с безмилостните си критики към бившия президент Пинера по отношение на управлението на пандемията, и министъра генерален секретар на президента Джорджо Джаксън, който беше понижен до министър на социалното развитие и семейството. Техните постове бяха поети от далеч по-опитните политици от старата школа Каролина Тоа и Ана-Лия Уриарте. Иначе на Чили предстои да се изправи пред втори опит за изготвяне на нова конституция.\n\nВ заключение\n\nДокато Урсула фон дер Лайен ни показва как да пестим вода, когато си мием ръцете, докато в Швейцария подканват гражданите да докладват съседите си, ако се отопляват над 19 градуса, а в Холандия раздават таймери за ограничаване на душовете до пет минути, чилийският народ ни даде безценен урок, като ни показа, че има начин да се освободим от ляво-либералната диктатура, като първата стъпка е да отидем до урните, вместо по цял ден да хленчим в социалните мрежи. Защото свободата е на върха на копието, не в клавиатурата на компютъра.\n\n[1] Алкохолен коктейл, традиционен за Перу и за Чили.",
    "Оранжевите със страхотно съдържание от Аякс играят решаващи двубои в Лигата на нациите": "Първата международна пауза за сезона вече настъпи. За Аякс това вероятно не е напълно нежелана почивка от това, което изглеждаше като лоша форма. Много играчи на Аякс, представляващи страната си, вече имат право отново да играят. За мнозина това е последната отсечка преди световното през ноември. Има обаче и други интереси в играта.\n\nХоландски футболен отбор\n\nВ холандския национален отбор имаше не по-малко от осем играчи от Аякс. Най-яркото име е Ремко ПасферКойто е част от финалната селекция за първи път на 38 години. Той се надява да дебютира в оранжевите, като гост в Полша или на домашна земя срещу Белгия. И двата мача са доминирани от Лигата на нациите. Освен че прави и Psphere Кенет Тейлър Първото му появяване в крайния състав за Orange. В групата, която включва Уелс плюс Полша, Белгия и Холандия, оранжевите в момента водят с 10 точки от четири мача. Ако отборът на Луис ван Гаал успее да задържи тази позиция, той може да се отчете за последния кръг през юни 2023 г., най-вероятно като домакин. Бъдете от името на Ajax Дейли Блинд, Дейви Класен, Стивън Бергуис, Стивън Бергуин, Девин Ренч, Джориан Тимбър И така нататък перо И на Тейлър призован.\n\n22.09.2022: Полша – Холандия\n\n25.09.2022: Холандия – Белгия\n\nМлад портокал\n\nЗа холандските юноши има много по-малко залози в този международен мач. След успешна квалификационна серия за Европейското първенство за младежи до 21 години в програмата вече има само две тренировъчни срещи. В петък, 23 септември, международни младежи ще посетят своите връстници в Белгия. След това те пътуват, за да играят тренировъчен мач срещу Young Romania във вторник, 27 септември. Браян Проби Той беше единственият играч, който се оттегли от старшия отбор на Аякс, Оранжевите, и по този начин докладва на Ервин ван де Лой. Той е единственият играч на Аякс, който го прави, въпреки че не трябва да се страхува, че ще попадне в отбор, пълен с непознати. Избраният Юнг Оранги има достатъчно бивши играчи на Аякс.\n\n23-09-2022: Young Белгия срещу Young Orange\n\n27-09-2022: Румъния Млад – Ориндж Джуниърс\n\nХоландия до 19г\n\nЗа холандските таланти до 19 години в програмата има квалификации за Европейско първенство. Това се отнася за първия кръг от квалификациите. От страна на Аякс има млади играчи на Аякс Джейдън Банел, Оливие Артсен, Стен Кремерс и Том де Грааф призован. Бившият играч на Аякс Принс Анинг също присъства.\n\n21.09.2022: Холандия U19 – Молдова U19\n\n24-09-2022: Холандия U19 – Северна Ирландия U19\n\n27-09-2022: Словения U19 – Холандия U19\n\nХоландия до 18 г\n\nПредвижда се също да се провеждат приятелски мачове в Холандия до 18-годишна възраст. Талантите участват в Суперкупата на Калида в Испания. Турнир на четири нации, включващ освен Холандия, отборите U18 от Белгия и Англия, както и отбора U19 от Фарьорските острови. Турнирът ще се проведе от 21 до 26 септември, Аякс е добре представен в Холандия U18. Алваро Хенри, Дейвид Калко, Габриел Мишой, Уалид Агугил, Силвано Вос И на Йорам Борхаут Той беше повикан от треньора Миха Висер. Това прави AJAX доставчик на съда.\n\n21-09-2022: Холандия U18 – Англия U18\n\n23-09-2022: Холандия U18 – Белгия U18\n\n26-09-2022: Холандия U18 – Фарьорски острови U19\n\nМароко U-20\n\nСъщата Суперкупа на Calída се играе и в по-висока възрастова категория. Мароко O20 участва в това. Вземат го с младия защитник Аякс Дий Ал-Джармуми В редиците, срещу своите колеги от Австралия, Чили и Англия.\n\n22-09-2022 Австралия U-20 – Мароко U-20\n\n24-09-2022 Англия U-20 – Мароко U-20\n\n27-09-2022 Чили U-20 – Мароко U-20\n\nГана\n\nПреди Мохамед Кодс Гана ще бъде под пълен контрол в подготовката за Световното първенство през предстоящия международен период. черни звезди Играйте две приятелски срещи. Първо срещу Бразилия, където ще се срещне с бившия си съотборник Антъни, а след това и срещу Никарагуа. На хартия става дума за две гостувания, но и двата мача ще се играят в Европа. Гана ще срещне Бразилия на стадион Океания, Франция, докато мачът срещу Никарагуа ще се проведе на стадион Франсиско Артес Караско, Испания.\n\n23.09.2022: Бразилия – Гана\n\n27.09.2022 г.: Никарагуа срещу Гана\n\nНигерия\n\nНяма световно първенство за Нигерия тази година. Той загуби квалификационния мач с Гана с този билет, както и Аякс Калвин Бейси Поне един ключов играч може да се справи с нещата с лекота през ноември. Това е възможно и в предстоящия международен период, тъй като Нигерия ще играе само един демонстративен мач, срещу Алжир във вторник, 27 септември.\n\n27.09.2022: Алжир – Нигерия\n\nСърбия\n\nДушан Тадич Предстоят ви още два силни мача със Сърбия. Капитанът на Аякс, който също носи отбора на страната си, играе със съотборниците си в Лига Б на Лигата на нациите и все още има пълни изгледи за промоция в Лига А. Следователно Швеция и Норвегия трябва да бъдат спечелени. Сърбия обаче също ще иска да постави точка i в навечерието на Световното първенство, което започва през ноември.\n\n24-09-2022: Сърбия – Швеция\n\n27.09.2022: Норвегия – Сърбия\n\nСърбия до 19г\n\nЗа Сърбия U19 в програмата има няколко тренировъчни мача. Противниците са съответно съвременници на Финландия, Португалия и Франция. Млад защитник на Аякс Матея Миловановичо Той ще се надява да се появи по време на тези мачове.\n\n22.09.2022: Сърбия U19 – Финландия U19\n\n24-09-2022: Сърбия U19 – Португалия U19\n\n26-09-2022: Сърбия U19 – Франция U19\n\nМексико\n\nМексико също се готви за световното първенство в Катар. Така че честните игри ще бъдат с Перу и Колумбия в този етикет. Едсън Алварес Той е редовен клиент от години Трик Както и новият играч на Аякс Хорхе Санчес Може да се отчита на националния отбор. Предстои да видим дали последният наистина ще го направи. Бранителят липсваше срещу Аризона заради контузия, чиято тежест все още не е ясна.\n\n25.09.2022: Мексико – Перу\n\n27.09.2022: Мексико – Колумбия\n\nМлада Исландия\n\nМладата Исландия ще последва два решаващи мача следващата седмица. Той ще бъде разпределен в две игри Кристиан Хелсон Той и неговите съотборници се състезават срещу колегите си в Чехия, за да се класират за Европейското първенство до 21 години през 2023 г.\n\n23.09.2022: Исландия Йънг – Чехия Йънг\n\n27 септември 2022 г.: Young Чехия срещу Young Исландия\n\nБадемба Бари (Туитър: @Бадемба__Бари | Имейл: B.Barrie@Ajaxshowtime.com)"
}