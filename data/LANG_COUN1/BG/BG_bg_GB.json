{
    "Нови санкции на Великобритания заради референдумите": "Великобритания не изчака края на референдумите и наложи санкции срещу руснаци, подкрепящи незаконните гласувания в \"независимите\" ДНР, ЛНР, Херсон и Запорожие, както и IMA - \"любимата PR агенция на Путин\", предаде Ройтерс.\n\nЛондон заяви, че сред новите санкционирани лица има високопоставени представители на руските власти, които са съпричастни с анексирането на териториите.\n\n\"Псевдореферендуми, провеждани с опрян пистолет в гърба, не могат да бъдат свободни и честни и ние никога няма да признаем резултатите им\", заяви британският външен министър Джеймс Клевърли. \"Наложените днес санкции са насочени срещу хората, които стоят зад тези мними гласувания, както и срещу тези, които продължават да подкрепят агресивната война на руския режим\", допълни той.\n\nIMA е отговорна за кампанията в подкрепа на фалшивите референдуми - както в окупираните територии, така и в Русия. Лондон санкционира и Goznak - компанията, която произвежда \"десетки милиони\" държавни документи, включително паспорти за новите \"руснаци\".\n\nПод санкции са поставени ръководителя на Запорожската областна държавна администрация Евгений Балицки; министъра на образованието на ЛНР Иван Косев и Евгени Солнцев - зам.-ръководителя на ДНР.\n\nВ \"черния списък\" влизат също четирима олигарси - \"Боговете на недвижимите имоти\" Зарах Илиев и Год Нисанов; Искандър Махмудов - президентът на Уралската минно-металургична компания и Игор Макаров - президентът и собственик на ARETI International Group, която е голям инвеститор в енергийния сектор.\n\nСанкционирани са общо 55 членове на бордове и директори на организации, които според Лондон \"продължават да финансират руската военна машина\", като \"Газпромбанк\" (23 лица), \"Сбербанк\" (16 представители) и \"Совкомбанк\" (10 индивиди).\n\nНовите санкции на Обединеното кралство засягат общо 92 лица, съобщава се на уебсайта на британския кабинет.",
    "Защо Великобритания иска да разхлаби имиграционните правила": "Очаква се новият министър-председател на Обединеното кралство Лиз Тръс да разхлаби имиграционните правила в опит да стимулира икономическия растеж на фона на предупрежденията за рецесия. По този начин премиерът има за цел да стимулира бизнеса на страната във време на глобална криза, покачваща се инфлация и негативните последствия за Острова след Брекзит, пишат британските медии.\n\nНедостигът на работни кадри във Великобритания се задълбочава, а свободните работни места са все повече. Именно затова Лондон ще опита да ги запълни чрез наемане на чуждестранни работници с по-малко бюрокрация.\n\nОще от началото на своя мандат Тръс се сблъска с исканията на индустрията повече мигранти да получат работни визи, за да дойдат в Обединеното кралство, пише The Guardian. Недостигът на работна ръка е едно от основните опасения на работодателите в редица сектори.\n\nБизнесът, особено в сектора на хотелиерството и ресторантьорството, беше разтърсен от визовата система на страната, която породи недостиг на квалифицирана работна ръка.\n\nДаунинг стрийт не отрича, че министър-председателят планира да позволи на чуждестранните работници да се преместят в Обединеното кралство по-лесно, съобщи и информационната агенция PA.\n\nОчаква се наложеният в момента таван за прием на чужденци да бъде вдигнат и 6-месечните визи да бъдат удължени. Според правителствен източник, цитиран от британската преса, са необходими спешни мерки икономиката да се сдобие с работници с необходимите умения, включително в селското стопанство, за да се стимулира растежът.\n\nОсвен това Лиз Тръс е дала ясно да се разбере, че иска да види завръщането на работа на икономически неактивните хора.\n\nОчаква се правителството да излезе с конкретни планове за реформи в миграцията до края на годината.\n\nНаскоро правителствен доклад предупреди, че недостигът на работници се отразява зле на хранително-вкусовия и селскостопанския сектор, като все по-често принуждава фермерите да унищожават реколтата си.",
    "Великобритания: Мобилизираните руснаци са започнали да пристигат във военните бази": "Министерството на отбраната на Обединеното кралство сподели в понеделник в последния си разузнавателен доклад, че \"първоначалните траншове\" от руснаци, повикани в армията след заповедта на Путин за частична мобилизация в Русия, вече са започнали да пристигат във военните бази.\n\n\"Вече има издадени много десетки хиляди повиквателни\", посочиха от британското военно министерство и добавиха, че \"сега Русия ще се изправи пред административно и логистично предизвикателство да осигури обучение на войските\".\n\nЗа разлика от повечето западни армии, руската армия предоставя първоначално обучение на ниско ниво на войниците в рамките на техните определени оперативни звена, а не в специални учебни заведения, допълват от британското разузнаване и отбелязват, че обикновено един батальон във всяка руска бригада остава в гарнизон, ако други два батальона се разполагат на мястото на бойните действия. Русия обаче е разположила много от тези трети батальони в Украйна, предаде БНР.\n\nСпоред Министерството на отбраната на Великобритания много от мобилизираните руски войници не са имали никакъв военен опит от няколко години, като липсата на военни инструктори и бързината, с която Русия започна мобилизацията, предполагат, че много от мобилизираните войнски ще бъдат разположени на фронтовата линия с минимална съответна подготовка. Тези новосформирани военни части вероятно ще пострадат от висок процент на \"износване\".\n\nСнимка: БГНЕС\n\nХаресайте страницата ни във Facebook ТУК\n\n",
    "Цените на жилищата във Великобритания растат с най-бързия си темп от май": "Жилищният пазар в страната остава устойчив на фона на затрудненията пред икономиката\n\nБританските продавачи са повишили цените, които искат за имотите си, с най-бързия темп от четири месеца насам, което показва, че пазарът до момента се отърсва от последиците от кризата с издръжката за живот и по-високите лихви по ипотечните кредити, предава Bloomberg.\n\nСайтът за обяви за продажба на имоти Rightmove съобщи, че цените са се повишили с 0,7% този месец след спад с 1,3% през август. Търсенето от купувачите е нараснало с 20 на сто спрямо средните нива преди пандемията, а предлагането на жилища, които излизат на пазара, се е върнало на нивата от 2019 г.\n\nЖилищният пазар остава светъл лъч в икономиката, като расте въпреки рецесията, която дойде с блокадите заради COVID-19. Макар че повишаването на лихвите и инфлацията започват да натежават върху достъпността, Rightmove съобщава, че пазарът може да получи нова подкрепа от решението на правителството миналия петък да понижи данъците върху покупките.\n\n„Жилищният пазар остава трайно устойчив дори на фона на затрудненията пред икономиката, които подлагат на натиск финансите на домакинствата“, коментира Тим Банистър, директор на имотните услуги в Rightmove. „Цените вероятно ще останат високи, а търсенето продължава да изпреварва предлагането“, допълва той.\n\nСпоред Банистър ходът на финансовото министерство за удвояване на прага, от който започва прилагането на гербовия налог, до 250 хил. паунда означава, че една трета от всички жилища, които в момента се предлагат за продажба, ще бъдат изключени от налога, а това ще стимулира търсенето.\n\n„Очакваме повече купувачи на първо жилище. Но тъй като промяната е за постоянно и тъй като се събират насрещни ветрове като растящите лихви по ипотечните кредити, очакваме да видим по-постепенно повишаване на търсенето“, коментира Банистър.\n\nДанните показват също, че цените на жилищата в Лондон са нараснали с 2,1% миналия месец, най-бързия темп на покачване сред всички области, следени от Rightmove. Същевременно цените са намалели в Уелс и Мидландс.\n\nПазарът в Лондон понесе удар по време на пандемията, тъй като много хора се стремяха да излязат от градските райони и да се установят в имоти с пространство за домашен офис. Миналия месец в британската столица са били необходими средно 50 дни за продажба на жилище, което е доста над средните нива в останалите части на страната.",
    "Тръс е изправена пред четири препятствия, за да стимулира растежа във Великобритания": "След траурния период и държавното погребение на кралица Елизабет II вниманието на новото правителство на Лиз Тръс в Обединеното кралство се насочва към това как най-добре да се намали натискът върху разходите за живот, като същевременно се търси растеж. Успехът на този подход, подробностите за който ще бъдат оповестени през следващите няколко дни, не е сигурен. Много ще зависи от четирите икономически и финансови риска за новото правителство, което иска да създаде впечатление, че бърза да се справи с множество кризи.\n\nТъй като Обединеното кралство е изправено пред задълбочаваща се криза, свързана с разходите за живот, новият министър-председател предприе бързи действия преди две седмици, за да обяви, че ще предпази домакинствата от допълнително рязко увеличение на сметките им за енергия. Предстоящото увеличение на цените за типичното британско домакинство ще бъде ограничено до 25 % през следващите две години, вместо възможното почти трикратно увеличение, като се използва механизъм за стабилизиране на разходите, който осигурява, по думите на Тръс, \"нова гаранция за цените на енергията, която ще даде на хората сигурност по отношение на сметките за ток\". Предприятията ще получават подкрепа в продължение на шест месеца, въпреки че точната форма не е обявена.\n\nДопълнителна фискална подкрепа ще дойде от отмяната на увеличението на корпоративния данък, обявено от предишното правителство, и, може би, от обратното увеличение на разходите за национално осигуряване. Говори се и за други съкращения на общите данъци и такси. В същото време, що се отнася до предлагането, правителството желае да ускори развитието на местни източници на енергия, включително възобновяеми енергийни източници, и да накара Английската централна банка да предостави около 40 млрд. лири стерлинги за ликвидна подкрепа на доставчиците и търговците на енергия.\n\nОбщата стойност на фискалните усилия трябва да стане ясна до края на седмицата. Това, което е сигурно на този етап, е, че като избягва по-специално облагането на неочакваните печалби и солидарните данъци, правителството възнамерява да покрие допълнителния дефицит чрез повече заеми.\n\nСъществува риск подобен подход към финансирането да задълбочи усложняващите движения както на лихвените проценти, така и на валутата - и двете вече подхранват стагфлационните тенденции. Колкото повече пазарите се противопоставят на голямото увеличение на държавните заеми, толкова по-голям е натискът върху Английската централна банка да повишава по-агресивно лихвените проценти.\n\nТова говори за втория риск от политическите предложения на правителството - невъзможността бързо да се генерира достатъчен икономически растеж. Вече има съмнения дали намаляването на данъците ще се окаже достатъчно, за да предизвика устойчиво търсене от страна на домакинствата и бизнес инвестиции. Това важи с особена сила, ако фискалните мерки не са придружени от по-всеобхватни структурни реформи, насочени към растеж и производителност.\n\nТрето, правителството все още не е обявило мерки, които биха помогнали за \"подтикване\", ако използваме термина на поведенческата икономика, на домакинствата и предприятията към по-голяма енергийна ефективност. В противен случай краткосрочните усилия на правителството за ограничаване на цената на изкопаемите горива могат да усложнят борбата с изменението на климата, която все още не е набрала достатъчна скорост.\n\nНакрая, усилията на правителството за вътрешен растеж се осъществяват в условията на глобална икономика, която се забавя много по-бързо, отколкото мнозина очакваха. И трите системно важни региона - САЩ, Китай и еврозоната - сега са изправени пред обезпокоителни рискове от рецесия, макар и в различна степен.\n\nНовото правителство на Тръс правилно набляга на растежа. Успехът на конкретния му подход ще зависи до голяма степен от управлението на три риска, които досега са останали до голяма степен неадресирани, и на четвърти, който е извън неговия контрол.",
    "БТА :: Цената за зареждане на електромобили от обществени станции във Великобритания е скочила с 42 на сто": "Цената за зареждане на електромобил от обществена зарядна станция във Великобритания е скочила с близо 10 бр. лири (10,82 щ. долара) от май досега. Това е следствие от рязко нарастващите разходи за енергия, след като Русия нахлу в Украйна, съобщи британският в. \"Гардиън\".\n\nПовишените цени на едро на газа и електричеството в страната са тласнали нагоре стойността на зареждането на среден семеен електрически автомобил с 42 на сто до над 32 бр. лири, според анализ на британската компания за автомобилни услуги Ар Ей Си (RAC). Това е увеличение с 9,60 бр. лири спрямо май, както и с 13,59 бр. лири повече в сравнение с година по-рано.\n\nКомпанията оператор на бързи зарядни станции във Великобритания \"Оспри\" (Osprey) предизвика гнева на клиентите си, след като заяви по-рано през месеца, че ще увеличи цените на своите зарядни устройства до 1 бр. лира за 1 киловатчас електроенергия. Това е значително повече спрямо предишната цена от 66 пенса за 1 киловатчас.\n\nСредната цена за киловатчас електроенергия при зареждане на бързо зарядно устройство в страната е 63,29 пенса, посочват от Ар Ей Си.\n\nНякои компании обаче таксуват значително повече клиентите си. Американският производител на електромобили \"Тесла\" (Tesla), който има най-голямата мрежа за бързо зареждане, след като отвори част от нея за всички автомобилни марки през май, иска 77 пенса за киловатчас от шофьорите, които зареждат модели на други автомобилни компании. \"ИнстаВолт\" (InstaVolt), втората по големина бърза мрежа в страната, таксува киловатчас на своите зарядни станции за 66 пенса, според фирмата за данни \"ЗапМап\" (ZapMap).\n\nОбединеното кралство планира да забрани продажбата на нови автомобили, задвижвани от изкопаеми горива след 2035 година. Мнозина представители на сектора обаче изразиха загриженост относно бариерите, които пречат на някои хора да сменят конвенционалните си автомобили с електрически. Цената и наличността на обществени зарядни устройства са ключови проблеми, особено в градовете.",
    "Великобритания има възможност да възвърне глобалната си репутация": "Украинската криза демонстрира, че британската външна политика може да си върне влиянието и доверието по света\n\nПрез последните години Великобритания далеч не показваше най-доброто си лице пред света. Затормозено от яростни разделения относно Брекзит, Обединеното кралство до голяма степен отсъстваше от международната дипломация. Но световните лидери, които се събраха в Лондон за кралското погребение, бяха посрещнати от много различна Великобритания, обединена в траура си за кралицата, пише за Financial Times Питър Рикитс, бивш британски дипломат и автор на „Трудни избори“.\n\nТози момент на национална медитация създава златна възможност за възстановяване на международната репутация на Обединеното кралство, като се започне с честна оценка за тежестта на страната в света. Крайно време е да се затвори пропастта между реториката и реалността, която вредеше на външната политика на страната твърде дълго.\n\nКризата в Украйна показва, че Обединеното кралство все още може да осигури международно лидерство - ако министрите поставят ясни приоритети и ги следват последователно. Подкрепата на Борис Джонсън за правителството на Зеленски и за широки санкции срещу Русия беше единственият успех на неговата външна политика. Тя бе приета добре в скандинавските и балтийските държави. Финландия и Швеция бяха доволни от своите двустранни споразумения за отбрана с Обединеното кралство, за да преодолеят нервните месеци, докато станат пълноправни членове на НАТО. Водените от Обединеното кралство Съвместни експедиционни сили, създадени през 2014 г., за да подобрят военната готовност на десетте нации от Северна Европа, се оказаха далновидна инициатива.\n\nПогледнато от страните, изложени на най-голям риск от руска агресия, отбранителните сили на Великобритания компенсират проблемните й отношения с ЕС. Това не е така в Брюксел или в Париж, Берлин и Дъблин. Но скорошните признаци, че и двете страни искат да избегнат ранен сблъсък по въпроса за критичната точка след Брекзит, протоколът за Северна Ирландия, са окуражаващи. Разведряването по този въпрос също би отворило пътя към рестартиране на противоречивите политически отношения с Франция. Красноречивата почит на Еманюел Макрон към кралицата беше напомняне за дълбоките връзки между два съседни народа. Сега е моментът за извинение от страна на премиера Лиз Тръс към Макрон за нейното колебание дали френският президент е приятел или враг.\n\nВъзприемането на по-прагматичен подход към протокола за Северна Ирландия също така би било добре дошло във Вашингтон. В първия си телефонен разговор с Тръс президентът Джо Байдън акцентира върху необходимостта от споразумение чрез преговори, а брифинг в Белия дом по-късно свърза това с търговска сделка между САЩ и Обединеното кралство. Администрацията на Байдън приветства яснотата на позицията на Обединеното кралство по отношение на Украйна и Русия, а връзките в областта на отбраната и разузнаването остават силни както винаги. Но оценката за тях си остава, че статутът на Великобритания пострада от стратегическата грешка да напусне ЕС в момент, когато единството между съюзниците на Америка е по-важно от всякога.\n\nБританската дипломация има много поле за наваксване в други части на света. Кога за последен път британски външен министър е поел инициатива в Близкия изток или се е включил в овладяването на конфликт в Африка? Драстичното намаляване на бюджета за чуждестранна помощ през 2021 г. премахна важен инструмент на меката сила на Обединеното кралство в много бедни страни. Индо-тихоокеанският уклон, обявен в интегрирания преглед от 2021 г., породи надежди сред британските съюзници в региона, че Великобритания ще се върне като политическо присъствие и такова в областта на сигурността. Но имаше малко последващи действия освен една обиколка с развяване на знаме от новия самолетоносач.\n\nНай-доброто място за стартиране на кампания за подобряване на международната позиция на Великобритания е там, където тя се радва на най-голямо доверие – относно Украйна. Отблъскването на Владимир Путин не само ще изисква продължаване на потока от западни оръжия и финанси към Киев, но и по-ефективно прилагане на санкциите срещу Русия чрез разширяване на кръга от страни, които ги използват. Има важно послание в това, че повече от 100 държави, особено в глобалния юг, включително сили като Индия, Южна Африка и Бразилия, досега отказват да направят това. Великобритания е в добра позиция да лидира в отварянето на дебат с тези страни относно функционирането на международната система, признавайки тяхното схващане, че системата твърде често е била използвана от Запада за собствените му цели.\n\nКризата в Украйна може също така да предостави модел за по-широко сътрудничество между Великобритания и ЕС по отношение на външната политика и политиката за сигурност, надграждайки дискретната работа, която вече е в ход по санкциите срещу Русия. Има споделени интереси, например по отношение на енергийната сигурност, където Великобритания и нейните съседи трябва да се координират, вместо да се конкурират на световните пазари за газ. Поради тези причини Тръс трябва да приеме обещаната покана да се присъедини към срещата на високо равнище по сигурността, организирана от чешкото председателство на ЕС на 6 октомври.\n\nКато се имат предвид мрачните перспективи за икономиката на Обединеното кралство, правителството трябва да насърчи растежа чрез разширяване на търговията. Това ще включва трудни избори. Дългосрочната заплаха от Китай изисква бдителност по въпросите на сигурността и откровено говорене за нарушенията на човешките права в провинция Синдзян и в Хонконг. Но Китай е и третият по големина пазар на Великобритания. Великобритания трудно може да си позволи да затвори вратата за търговията със стоки, които не са свързани със сигурността. И тук има възможност за консултации с ЕС.\n\nПрез десетилетията на управление на кралица Елизабет II Великобритания беше най-ефективна, когато използваше влиянието и силата си на убеждаване в сърцето на международната система. Крал Чарлз вече е изключително известен и уважаван по света. Въпреки че стои внимателно над политиката, неговият международен опит сам по себе си е тласък за меката сила на Великобритания.",
    "Великобритания ще увеличи разходите си за отбрана": "Британският министър на отбраната Бен Уолъс каза, че Великобритания ще увеличи разходите си за отбрана с най-малко 52 млрд. лири в отговор на руската инвазия в Украйна, предаде ДПА.\n\nВ първото си интервю, откакто Лиз Тръс встъпи в длъжността премиер, Уолъс потвърди, че новият министър-председател се придържа към обещанието от кампанията си за увеличаване на разходите за отбрана до 3 процента от БВП.\n\nМинистърът каза за в.\"Сънди телеграф\", че военният потенциал \"всъщност ще нарасне\" в резултат на увеличението на разходите, което по думите му идва след десетилетия на борба срещу орязването на средства и на съвместяване на икономиите с придобиване на съвременно въоръжение, предаде БТА.\n\nТой добави, че обещаните средства се равняват на достигане на годишен отбранителен бюджет от близо 100 млрд. британски лири до 2030 г., което е увеличение с 52 млрд. британски паунда спрямо сегашните разходи, което Уолъс нарече \"значително\".\n\nМинистърът похвали Тръс за увеличаването на средствата за отбрана и разкритикува бившия министър на финансите Риши Сунак и финансовото министерство. \"Нещата бяха стигнали до степен министерството на Сунак дори да определя числеността на въоръжените сили\", каза Уолъс.\n\n\"Моето министерство толкова свикна през последните 30-40 години с борбата срещу орязването на средства и със съчетаването на орязването им с придобиване на съвременно въоръжение, че сега ще трябва да свикне с напълно нова ситуация, при която ще увеличаваме военния си потенциал, вместо да го намаляваме\", допълни министърът.\n\nУолъс запази поста си на министър на отбраната, след като подкрепи Тръс в надпреварата за лидер на Консервативната партия, позиция която той зае, след като Сунак не изпълни исканията му в съответствие с Годишния доклад за състоянието на отбраната и сигурността от 2021 г.",
    "Великобритания ще върне безмитното пазаруване за чужденци": "© Reuters Куаси Куартенг, министър на финансите на Великобритания\n\nВеликобритания ще върне пазаруване за чуждестранни посетители, без да плащат ДДС върху покупката. Целта е да стимулира изоставащия сектор на търговията на дребно в страната, каза в петък министърът на финансите Куаси Куартенг.\n\n\"Великобритания посреща милиони туристи всяка година и искам нашите търговски улици и летища, нашите пристанища и нашите търговски центрове да почувстват икономическата полза. Затова решихме да въведем пазаруване без ДДС за чуждестранни посетители\", каза той пред парламента по време на представяне на допълнение към бюджета на страната.\n\nПазаруването без данъчни удръжки беше премахнато в края на 2020 г. Куартенг каза днес, че правителството ще замени предишните хартиени касови бележки с цифрова система. \"И това ще бъде активно възможно най-скоро.\"\n\nЛинда Елет, ръководител на потребителските пазари, търговията на дребно и свободното време на KPMG в Обединеното кралство, каза, че този ход ще увеличи конкурентоспособността на страната, когато става въпрос за привличане на международни посетители.\n\n\"Това е още по-важно, тъй като търсим начини да създадем икономически растеж, да върнем международния туризъм към обемите отпреди пандемията и да устоим на нарастващата инфлация на търговските улици\", каза тя.",
    "Великобритания ще трябва да отвоюва позициите си с нов крал и нов премиер": "Британската корона е далеч от чисто фигуративните позиции на много от европейските монархии като има значителен принос в икономиката, меко влияние върху политиката и е проводник на културата на страната по целия свят. Крал Чарлз III, който наследи престола след смъртта на майка си кралица Елизабет II, чието погребение е в понеделник, ще трябва да действа бързо, за да запази останалата част от Британската империя. Междувременно, правителството на новия премиер Лиз Тръс ще трябва да навигира в перфектната буря, започнала около Платинения юбилей на кралицата с бързо помрачения оптимизъм, че Брекзит работи, последните скандали покрай бившия премиер Борис Джонсън и сериозната енергийна криза. Това каза Петко Карамочев, основател на Industria.tech, в ефира на предаването \"Бизнес старт\" с водеща Роселина Петкова.\n\n\"Потребителската способност на британците е намаляла през последните години. Имаше различни трусове - енергийни, липса на доставки, на транспорт, на горива - това доведе до различни шокове и може да се говори за относително обедняване поне на лондончани. Спадът на потреблението и продажбите е значителен на места... и знак за сериозна рецесия.\"\n\nНовото правителство на Лиз Тръс ще трябва да се справя с турбулентната ситуация на шок от цените на горивата и сериозна енергийна криза, обезценката на паунда от ниското потребление, и спад на продажбите на дребно в почти всички сектори на икономиката, особено в електронната търговия, каза Карамочев.\n\nПравителството се опитва да привлече нови чужди компании и да закрепи позициите на Лондон като финансов център - бяха премахнати ограниченията за бонусите в банковия сектор и се предвиждат облекчени условия за листване на активи на борсата в Лондон, каза Карамочев.\n\n\"Предизвикателството за Великобритания ще бъде може ли тази страна да бъде върната в позицията на един световен глобален търговец на всички пазари.\"\n\nОтношенията с ЕС продължават да са особено предизвикателни, както и сравнителното заливане на пазара с американски продукти след подписаните споразумения за безмитна търговия. Тръс ще трябва да намери решения за новите търговски партньори, за стокообмена в новите свободни зони, дигиталната търговия.\n\nСмяната на върха на британската монархия няма да има пряко отражение върху икономиката, въпреки значението ѝ като източник на приходи, смята Карамочев.\n\n\"Като нетен актив британската корона е бизнес за около 70 млрд. паунда, годишният ѝ принос за икономиката е около 2 млрд. паунда - покрай Платинения юбилей и кончината на кралицата би добавило доста по-голям приход. Годишните разходи, за които мнозина обвиняват начина по който функционира короната, са от порядъка на 4.5 паунда на гражданин на Обединеното кралство на година.\"\n\nКралица Елизабет II е сменила петнадесет премиера на Великобритания, с повечето от които е имала редовни разговори, което показва меката сила на монарха върху политическия живот на страната, коментира Карамочев. Тя бе и основен източник и посланик на британската култура по света с първите си прояви по BBC и с влияние върху групи от Queen до Sex Pistols. Кралицата остана образ на стабилността и морала, каквито и промени да се случваха в британското общество и въпреки скандалите в кралското семейство.\n\nЗначението на короната не е еднозначно за всички части на британското общество или дори различните държави в Общността на нациите (наричана в миналото \"Британската общност\"). \"Образът на кралицата събираше всички тези разностранни шарени общества в една единствена точка\", каза Карамочев и добави, че крал Чарлз III сега ще трябва бързо да излезе от ролята си на вечния престолонаследник.\n\nСлед обявяването на Барбадос за република през 2021 г., сега се очаква Антигуа да обяви пълна независимост, има призиви за нов референдум за независимост в Шотландия, а се променя и ситуацията в Северна Ирландия.\n\n\"Това би означавало намаляване на сфери на влияние, роля в международното общество... особено след Брекзит.\n\nКато компания ние участваме в създаването на дигитализирани свободни зони за търговия, които са нови след Брекзит - за нас е много важно този процес да остане и Великобритания да продължи да бъде сериозна икономическа, обществена, военна и политическа сила в модерния свят.\"\n\nЦелия разговор може да гледате във видеото.\n\nВсички гости на предаването \"Бизнес старт\" може да намерите тук.",
    "Лудият план за износ на слънце от Сахара до Великобритания": "Атомната електроцентрала Hunterston B в Шотландия беше затворена през януари тази година. Сега на нейно място ще се появи проект, носен от вълната на нова ера в производството на енергия.\n\nНовата фабрика XLCC, която ще бъде построена в Хънтърстън през 2023 г., няма да произвежда електроенергия. Вместо това 900-те работници на обекта ще управляват четири високоволтови кабела за постоянен ток (HVDC). Те ще се простират на 3800 км от южния бряг на Великобритания, под морето, до пустинята в Гуелмим Уед Нун в Централно Мароко.\n\nОттам до 2030 г. те ще осигурят достатъчно енергия за захранване на 7 милиона британски домове и 8 % от общото потребление на електроенергия в Обединеното кралство с 10,5 гигавата от сахарското слънце и вятър.\n\nТехнологията HVDC съществува от 1954 г., когато Швеция свързва остров Готланд с континенталната си мрежа.\n\nПри HVDC кабелите се наблюдават ниски енергийни загуби от около 2 процента. Особено в сравнение с 30-те процента загуби при системите за променлив ток (AC), чрез които работят повечето енергийни мрежи.\n\nДо преди няколко десетилетие HVDC имаше нужда от силни и постоянни източници на ток.\n\nОсвен това те изискват конверторни станции с размерите на футболно игрище, за да променят електричеството обратно в променлив ток. Кабелите и преобразувателните станции на HVDC струват стотици милиони. Инсталирането им може да отнеме десетилетия.\n\nПрез 90-те години обаче се появява нова система, която използва изолирани биполярни транзистори (IGBT). Те позволяват на операторите да имитират формата на вълната на напрежението на силен енергиен източник с тази на слаби източници.\n\nСега вместо да трябва атомна централа на единия край, може да има слънчеви и вятърни паркове.\n\nИменно тази технология може да реши един от най-големите проблеми на възобновяемата енергия – постоянните доставки\n\nВятърните паркове генерират твърде много енергия, когато вятърът духа, и твърде малко, когато е слаб. Същото важи и за слънчевите колектори. Държавите могат да имат достъп до енергия денонощно. Просто трябва да свържат мрежите си с отдалечени земи с различни климатични модели.\n\nHVDC съединенията дават на хората достъп до най-ниските цени.\n\nТова осигурява огромна полза, когато регионални събития, като нахлуването на Русия в Украйна, предизвикват повишаване на цените на енергията. Това е една от причините Обединеното кралство, където цените на енергията са в небето, да е сред най-бързо внедряващите технологията HVDC.\n\nСъществуващите кабели свързват мрежата на страната с Ирландия, Франция, Белгия, Нидерландия и Норвегия. Нов проект за връзка с Германия достигна целта си за финансиране през юли.\n\nМеждусистемните връзки HVDC привличат интереса и на други държави.\n\nВръзката EuroAfrica има за цел да свърже Гърция с Египет. Работи се по междусистемна връзка между Италия и Тунис, а Австралия се надява да осигури на Сингапур възобновяема енергия чрез друга амбициозна връзка, наречена Sun Cable.\n\nЗадачата на XLCC е забележителна, тъй като никой досега не е изграждал толкова дълъг подводен енергиен кабел. Всъщност сегашният най-дълъг кабел се простира само на 720 км – между Великобритания и Норвегия.\n\nЗа новият проект трябва над пет пъти по-дълъг кабел\n\nВсяко 20-километрово парче от кабела се произвежда чрез разтягане на медни или алуминиеви пръти до проводник с ширина 69 мм. След това конвейер изтегля жицата до върха на 180-метрова кула, където в продължение на три часа върху нея се разтопява изолатор. След като се нанесат допълнителни слоеве бронирано покритие и битум, един метър тежи 70 килограма.\n\nСлед това 20-километровите парчета трябва да се свържат в кабел с дължина 160 км.\n\nСъединенията са най-слабите части на HVDC кабела и трябва да могат да издържат на високите температури и електромагнитните полета. За да се гарантира, че всяко съединение е перфектно, служителите, занимаващи се с това, минават тригодишно специализирано обучение.\n\nНе всичко е цветя и рози обаче\n\nXlinks ще изразходва 18 милиарда паунда за изграждането на проекта.\n\nМаржът на печалбата може да се окаже малък, ако цените на енергията паднат до нивата, наблюдавани преди нахлуването на Русия в Украйна. Освен това, неочаквана повреда в някоя от 95-те връзки на кабелите може да наложи дълги и скъпи периоди на застой.\n\nИма части, които стигат до 700 метра дълбочина. Ако на това място кабелът се скъса, няма да е много приятно. Това са дебели кабели. Те не се огъват толкова добре и поправката ще е много трудна.",
    "Кампания \"Не плащай\" сметките си за енергия набира скорост във Великобритания": "Тъй като предупрежденията за нарастващите сметки за енергия във Великобритания се увеличават с всеки изминал ден, едно гражданско движение призовава потребителите просто да стачкуват.\n\nИнициативата \"Не плащай\" се надява да събере един милион поддръжници, които на 1 октомври масово да прекратят директните си плащания към енергийните компании. От средата на юни досега то е събрало повече от 130 000 поддръжници, пише Financial Times.\n\nСред поддръжниците е и благотворителната работничка Миранда Кемп. \"В тази ситуация имаме много малко власт като потребители, така че имам чувството, че това е всичко, което можеш да направиш, за да кажеш \"всъщност, не мога да си позволя това и трябва да направя нещо по въпроса\" - казва тя.\n\n„Не плащай”е един от поредица протести срещу нарастващите разходи за живот в Обединеното кралство. Адвокати, машинисти на влакове и пощенски служители стачкуват за подобряване на заплащането и условията, а медицински сестри и учители също желаят предприемане на действия. Същевременно кампанията \"Достатъчно е достатъчно\", подкрепена от синдикатите, настоява за по-справедливо заплащане на всички, по-ниски сметки за енергия, по-добри жилища и по-високи данъци за богатите.\n\nКампанията \"Не плащай\" беше наречена от правителството \"безотговорна\" и предизвика предупреждения, че може да навреди на кредитния рейтинг и да доведе до по-скъпо гориво.\n\nСедмици преди информацията, че от октомври таванът на цените на енергията ще се повиши до 3549 паунда, защитникът на правата на потребителите Мартин Люис предупреди, че бойкотите и стачките на потребителите могат да наберат сила, ако правителството не успее да предложи по-голяма подкрепа на британските домакинства.\n\n\"Щом започне да става социално приемливо да не се плащат сметките за енергия, хората ще спрат да плащат сметките за енергия - а вие няма да отрежете всички\", каза той.\n\nПрез май правителството обяви пакет от мерки на стойност 15 млрд. паунда, включително отстъпка от 400 паунда за всички сметки за енергия, въз основа на таван на цените на енергията от 1 971 паунда. През октомври обаче таванът ще скочи с 80% до 3600 паунда, а Риши Сунак и Лиз Тръс, кандидатите за следващ министър-председател, досега са предложили ограничени мерки за справяне с кризата.\n\nОт „Не плащай” заявиха, че целта на кампанията им не е \"никога да не плащаме\", а временно \"да използваме лостове\". Тя също така подчерта, че хората с предплатени сметки за ток, които често са с ниски доходи, не трябва да участват, защото може да им бъде прекъснато електрозахранването.\n\nОрганизаторите на кампанията твърдят, че спирането на тока на домакинствата, които участват в протеста, е \"изключително малко вероятно\". Но те признават, че съществуват рискове, сред които протестиращите да бъдат принудително прехвърлени на предплатени сметки, защото са отменили директните си плащания. Те добавят, че неплащането може да навреди и на кредитния рейтинг на лицето.\n\nФранки Стокс, 21-годишен активист на \"Не плащай\" в Манчестър, допреди няколко месеца е бил бездомник и казва, че рискът за кредитните рейтинги е спорен за много домакинства.\n\n\"Как можете да очаквате от хора като мен да се притесняват за защитата на кредитния си рейтинг?\" – казва той.\n\nСтокс заяви, че има \"богата история\" на подобни стачки на други места, като посочи протестната кампания за ипотечни кредити в Ирландия през 2011 г. \"Това не е нещо ново\", добави той. \"Стачките на потребителите се провеждат от десетилетия. \"\n\nДжилиан Купър, ръководител на отдела за енергийна политика в благотворителната организация Citizens Advice, заяви, че всеки ден се чува с хора, които \"изчерпват възможностите си\" за плащане на сметките си за енергия. Но тя предупреди, че \"е важно да се знае, че може да има сериозни последици, ако се натрупат просрочени задължения\".\n\n\"Вашият доставчик на енергия може да ви прехвърли на предплатен електромер или, в редки случаи, дори да ви изключи от мрежата.\"\n\nПрекратяването на директното плащане може да доведе до преминаване на домакинството към по-скъпа тарифа, докато по-дългосрочните просрочия могат да доведат до ангажиране на колектор или евентуално до решение на окръжния съд.\n\nКупър призна, че кампанията \"Не плащай\" е \"още един показател за натиска, на който са подложени хората\". Тя призова правителството да предостави по-голяма финансова подкрепа на домакинствата, а енергийните компании \"да направят всичко възможно, за да помогнат на клиентите, а не да ги преследват за дългове, които не могат да платят\".\n\nКемп, чиито сметки са се удвоили през изминалата година, заяви, че е \"уверена\", че правителството и енергийните компании ще се намесят до 1 октомври.\n\n\"Смятам, че ситуацията е наистина позорна и просто се надявам правителството, който и да стане министър-председател, да се заеме с нея възможно най-скоро.\"\n\nГоворител на Министерството на бизнеса, енергетиката и индустриалната стратегия заяви: \"Това е крайно безотговорно послание, което в крайна сметка само ще повиши цените за всички останали и ще се отрази на личния кредитен рейтинг. Въпреки че никое правителство не може да контролира световните цени на газа, ние предоставяме 37 млрд. паунда помощ за домакинствата, включително отстъпката от 400 паунда за сметките за енергия и 1200 паунда директна подкрепа за най-уязвимите домакинства, за да им помогнем с разходите за живот”.",
    "Огромно търсене на кучета порода корги във Великобритания": "Цените на коргитата – породата кучета, любими на покойната кралица Елизабет II, са се удвоили. Те са достигнали нови върхове след погребението на монарха, съобщи най-големият пазар за домашни любимци в Обединеното кралство.\n\n\n\n„Pets4Homes“ заяви, че в момента има \"над десет пъти повече търсене за корги в сравнение с този момент миналата седмица\", предаде АФП.\n\nТой добави: \"Цените на породата корги днес достигнаха нов връх, като средните се удвоиха през последните три дни.\"\n\n\n\nЕдно от малките кучета за първи път се продава за над 2 500 паунда. Това дори надминава цените, достигнати по време на пандемията.\n\n\n\nКоргитата на кралицата са били най-верните от всички служители на монарха, като са осигурявали домашно общуване през почти един век, в който са били в центъра на общественото внимание.\n\n\n\nКралицата спря да отглежда коргита през 90-те си години, за да не ги остави сами след смъртта си.\n\nВъпреки това кралицата все още имаше две \"доргита\" - кръстоска на дакел и корги, за да ѝ правят компания през последните години.\n\n\n\n\"Кралицата, освен много други неща, беше и световноизвестен любител на кучетата и наистина символизираше любовта и привързаността, която нашата нация изпитва към своите кучета\", казва Марк Бийзли, изпълнителен директор на „Кенъл клуб“, пред АФП.\n\n\n\n\"Тя беше особено известна със своите коргита, след като баща ѝ, крал Джордж VI, ѝ подари първото корги, Сюзън, когато тя беше на осемнадесет години\", добави той.\n\n\n\nКралицата толкова много обичала своите коргита, че лично се грижела за ежедневното им хранене. Това се казва в книгата \"Pets by Royal Appointment\" на автора Брайън Хоуи, посветена на британските кралски домашни любимци от XVI в. насам.\n\n\n\n",
    "\"Целият ѝ живот беше в служба на страната\". Великобритания се прости с кралица Елизабет Втора": "Великобритания и целият свят се простиха с кралица Елизабет Втора. След 11 дни траурни церемонии, на 19 септември тя бе изпратена в последния ѝ път на държавна церемония в Уестминстърското абатство, след което беше погребана в замъка \"Уиндзор\" в по-тесен кръг.\n\nСамо 6 държави не бяха поканени в Лондон за погребението на най-дълго управлявалия британски монарх - Русия, Беларус, Афганистан, Сирия, Венецуела и Мианмар. Около 2000 души, сред които държавни глави и монарси от целия свят, се събраха в готическата катедрала, където Елизабет Втора е коронована през 1953 г.\n\nБългария беше представена от президента Румен Радев и бившият премиер и последен български цар Симеон Сакскобургготски.\n\nКовчегът на кралицата, който в последните 4 дни беше в Уестминстър хол, където стотици хиляди хора чакаха на огромни опашки, за да й отдадат почит, беше транспортиран до Уестминстърското абатство с оръдеен лафает, под звуците на гайди.\n\nКентърбърийският архиепископ и глава на Англиканската църква Джъстин Уелби произнесе проповед, по-време на която каза:\n\n\"В добре известна реч, произнесена за 21-вия ѝ рожден ден, Нейно покойно величество заяви, че целият ѝ живот ще бъде посветен на службата на страната и Британската общност. Рядко има обещания, които са толкова добре спазени. Тя беше жизнерадостна, имаше силно присъствие и въздействие върху живота на мнозина“.\n\nТой добави, че \"малцина лидери са получавали такъв изблик на любов, какъвто видяхме към Елизабет Втора\".\n\n96 пъти удари камбаната на абатството - в памет на всяка от 96-те години, които живя Елизабет Втора. След края на държавната церемония в цялото Обединено кралство, където беше неработен ден, бе запазено двуминутно мълчание. Траурната церемония приключи с националния химн \"Бог да пази краля\".\n\nСлед това ковчегът с тленните останки на Елизабет Втора потегли на оръдеен лафет от Уестминстърското абатство на последна процесия през центъра на Лондон. Крал Чарлз Трети, синовете му Уилям и Хари и останалите деца, внуци, правнуци и високопоставени членове на кралския двор вървяха след ковчега, следвани от десетки хиляди хора.\n\nТоповни салюти бяха произведени откъм Хайд парк, а часовникът Биг Бен биеше в интервал от една минута по време на процесията.\n\nТя премина от Площада на парламента през ул. \"Уайтхол\", където са разположени повечето правителствени сгради, площада за паради на конната гвардия, през улица\"Мол\" и стигна до Уелингтънската арка на входа на Хайд парк. Ковчегът бе прехвърлен от оръдейния лафет на катафалка, която потегли към замъка \"Уиндзор\", който се намира на 40 км от Лондон.\n\nХиляди хора се събраха в последната отсечка - покрай петкилометровия път към двореца, за да отдадат последна почит на кралицата. Кортежът беше съпровождан от британски кралски гвардейци.\n\nСлед още една църковна служба в тесен кръг, ковчегът беше спуснат в намиращата се там кралската гробница. След 21 часа българско време крал Чарлз Трети хвърли пръст върху ковчега, с което приключиха всички церемонии.\n\nПокойната кралица беше погребана в Мемориала на крал Джордж Шести към параклиса „Сейнт Джордж“. За разлика от други кралски особи, тя не беше положена в криптата на параклиса. Сега там е погребан нейният съпруг принц Филип, който почина миналата година. Неговите тленни останки ще бъдат преместени до нейните в Мемориала според желанието на кралица. Там почиват и нейните родители и сестра ѝ Маргарет.\n\nМемориалът е окончателно завършен през 1969 г. Той представлява разширение на параклиса. Там, по заповед на кралица Елизабет Втора, е положен покойният ѝ баща Джордж Шести. Той умира през 1952 г. на 56 години. Смъртта му настъпва внезапно, така че към момента на кончината му не е предвидено място за кралско погребение.\n\nЗа последен път държавно погребение в страната е имало през 1965 година, когато умира Уинстън Чърчил.\n\n10 000 полицаи бяха ангажирани за охраната в Лондон. По покривите на сградите бяха разположени снайперисти, докато траурният кортеж преминава по улиците.\n\nХиляди се събраха в паркове, площади, летища и пъбове в Лондон, за да гледат на големи екрани погребението. Милиони зрители по цял свят също наблюдаваха събитието на живо. Смята се, че то ще е най-гледаното в историята.",
    "Великобритания изпада измежду световните държави": "/Поглед.инфо/ Финансовият анализатор на “Блумбърг” Маркус Ашуорт нарече прогнозата на британския регулатор \"необичайно апокалиптична\", тъй като Банката на Англия очаква инфлацията да достигне 13,3% тази година, а и без това вече високите цени ще се покачат с още 10%. Истинският шок според Ашуорт е прогнозата за дългосрочна рецесия, според която две години няма да има икономически растеж, а брутният вътрешен продукт ще се свие с повече от 2%. Банката на Англия също очаква безработицата да скочи с още две трети от сегашните 3,8%.\n\nНай-лошото от всичко, според анализатора на “Блумбърг”, е, че централната банка на Англия се отказва от по-нататъшни прогнози, понеже не иска, както може да се предположи, да разпалва паниката на финансовите пазари.\n\nТова, което Банката на Англия не посмя да каже, беше изразено от американската инвестиционна банка “Голдман Сакс”, според която инфлацията във Великобритания ще достигне 22,4% през 2023 г., сметките за електричество на британските домакинства ще нараснат с 80% през следващите месеци, а Британският БВП ще спадне с 3,4%.“Голдман Сакс” също каза, че Великобритания ще навлезе в рецесия през четвъртото тримесечие на тази година: „Сега очакваме задълбочаваща се криза на разходите за живот да тласне икономиката на Великобритания към рецесия по-късно тази година.“ Икономическият спад, който започна, ще продължи поне през първата половина на 2023 г.\n\nВеликобритания става най-слабият член на Г-7. Тя ще изпита най-бавния растеж сред страните от Г-7 през следващата година, според МВФ, тъй като двуцифрената инфлация и нарастващите лихвени проценти изяждат доходите на домакинствата, „причинявайки бедност и най-лошата криза на разходите за живот от десетилетия“. Амбициозните намерения на новия премиер Лиз Тръс, която се кани да ограничи правомощията на Банката на Англия, де факто лишавайки я от нейната независимост, изострят опасенията на инвеститорите за икономическата стабилност на страната. Тръс каза, че това са \"безпрецедентни икономически времена\" и \"обичайната икономическа стратегия\" не работи.\n\nВ тази връзка тя предлага преразглеждане на правомощията на Банката на Англия, включително радикална промяна в принципите на управление на дълга. Тя също така спомена възможността за разширяване на инфлационната цел, за да включва парично предлагане или номинален БВП. Ако тези намерения на новия премиер се осъществят, тогава, както каза Гордън Шанън, портфолио мениджър в “24 Асет Мениджмънт”, ще започне разпродажба на държавни облигации и паунда.\n\nИзтичането на капитали от Мъгливия Албион обаче вече започна и може да стане катастрофално. „Британски инвеститори масово теглят пари от инвестиционни фондове“, пише рупорът на лондонските банкери “Сити А.М”. „Те изтеглиха 416 милиона лири само през юли, а общата сума на изтеглените активи от началото на 2022 г. надхвърли 2 милиарда лири. Инвестициите в капитал възлизат на повече от 11 милиарда лири през този период на миналата година.“\n\nПодобен отлив на капитал според изданието предполага, че инвестиционните фондове сега преживяват най-лошите времена от 2016 г., когато финансовият пазар беше негативно повлиян от референдума за Брекзит и изборите в САЩ. Така през следващите години британците ще обеднеят и дори ще мизерстват заради поскъпването на храните и енергията. И заради срива на лирата капиталите бягат. Освен това Великобритания е заплашена от истинска деиндустриализация.\n\nЗаради растящите цени на електроенергията 60% от британските фабрики може да преустановят работа, съобщава “Блумбърг”, позовавайки се на Федерацията на британските производители. Според организацията настоящият спад в производствения сектор може да се изостри в бъдеще, ако правителството не предприеме мерки за подкрепа на индустриалните предприятия, чиято дейност е станала нерентабилна.\n\nСпоред “Стандарт енд Пуър” индустриалният сектор на Великобритания вече е в упадък. Проучване на Федерацията на британските производителиустанови, че 13% от фабриките в момента съкращават работното време или избягват пиковите периоди на потребление на електроенергия, докато 7% спират производството за по-дълги периоди. Тъй като, според прогнозите на финансовите анализатори, икономическата ситуация в страната само ще се влоши през следващите две години, британските индустриалци ще трябва да затворят своите предприятия през целия период. Не е сигурно дали ще бъде възможно да ги съживят по-късно.\n\nЖивотът във Великобритания вече е станал, меко казано, неудобен. Борбата за пестене на електроенергия е буквално не на живот, а на смърт. Гражданите не могат да приготвят храна преди 20:00 часа. Въвежда се забрана за използване на перални, съдомиялни и фурни от 14:00 до 20:00 часа. Заведенията ще трябва да гасят светлините си в 21:00, а последните поръчки ще се приемат в 20:30.\n\nПрез 1962 г. фразата на Дийн Ачесън, бивш държавен секретар, а след това съветник на президента на Съединените щати, обиколи света: „Великобритания загуби своята империя и не намери нова роля в света“. Ролята, която Великобритания намери през последните години, може да накара страната да изпадне измежду световните държави.\n\nПревод: В. Сергеев\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\n\n\n\n\nСтани приятел на Поглед.инфо във facebook и препоръчай на своите приятели",
    "Великобритания въвежда пределни цени на електроенергията и природния газ за бизнеса и за обществения сектор": "Правителството на Великобритания обяви днес, че въвежда пределни цени на електроенергията и природния газ за бизнеса и за потребителите в обществения сектор, за да им окаже помощ на фона на повишаващите се енергийни разходи, съобщи Ройтерс.\n\nУстановяват се пределни цени на едро на електроенергията за стопански потребители от 211 британски лири (около 241 евро) за мегаватчас. За природния газ те са 75 британски лири за мегаватчас (близо 86 евро).\n\nТези цени, които ще бъдат потвърдени на 30 септември, са под 50 процента от цените на едро на енергийните ресурси, които се очакват през зимата, обяви британското правителство.\n\nПремиерът на Великобритания Лиз Тръс заяви, че по този начин ще бъде оказана помощ на много бизнеси \"да изкарат зимата\", предаде Асошиейтед прес.\n\nМярката влиза в сила на 1 октомври и ще е валидна до 31 март 2023 г. Тя ще важи както за фирмите, така и за потребителите на енергия от обществения сектор, сред които са и болниците, и училищата.\n\nПодобна мярка е в сила за битовите потребители във Великобритания. Правителството в Лондон обяви, че тя става валидна и за домакинствата в Северна Ирландия.\n\nБританското правителство ще компенсира доставчиците на електроенергия и на природен газ, тъй като те ще ги продават в уловията на ограничени цени на едро.\n\nУправляващите в Лондон очакват въвеждането на пределни цени на на електроенергията и природния газ да ограничи галопиращата инфлация в Обединеното кралство.",
    "Бедните във Великобритания и САЩ са по-бедни от бедните в много други страни": "При настоящите тенденции средното словенско домакинство ще бъде по-богато от британското такова до 2024 г., а средното полско - преди края на десетилетието\n\nКъде бихте предпочели да живеете, пита колумнистът на Financial Times Джон Бърн-Мърдок. В общество, в което богатите са изключително богати, а бедните са много бедни, или в такова, в което богатите са просто много добре, а дори и тези с най-ниски доходи се радват на приличен стандарт на живот?\n\nЗа всички, освен за най-ревностните либертарианци, отговорът би бил второто. Изследванията твърдо показват, че макар повечето хора да изразяват желание за известно разстояние между върха и дъното по доходи, те предпочитат да живеят в значително по-равни общества, отколкото са те в момента. Мнозина дори биха избрали по-егалитарно общество с по-малък съвкупен доход, отколкото по-малко равно такова макар и с по-висок доход.\n\nВъз основа на това следва, че един добър начин да се оцени кои страни са по-добри места за живеене от други е да се запитаме: добър ли е животът за всички там, или е такъв само за богатите хора?\n\nЗа да намерим отговора, можем да разгледаме как хората в различни точки от разпределението по доходи се сравняват със съответните им на други места. Ако сте горд британец или американец, може да ви се прииска да извърнете поглед.\n\nЗапочвайки от върха на доходната стълбица, британците се радват на много висок стандарт на живот по почти всеки показател. Миналата година най-добре печелещите 3% от домакинствата в Обединеното кралство са изкарали средно около 84 000 британски лири след данъци, което се равнява на 125 000 долара след корекция за ценовите разлики между страните. Това поставя хората с най-високи доходи във Великобритания плътно зад най-богатите германци и норвежци и твърдо сред световния елит.\n\nНо какво се случва, когато се придвижим надолу по стълбата? За Норвегия картината е неизменно розова. Горните 10% там се нареждат на второ място по стандарт на живот в света (спрямо топ децилите в останалите страни); медианното норвежко домакинство се нарежда на второ място сред всички национални средни стойности, а в долния край на разпределението, най-бедните 5 процента в Норвегия са най-проспериращите долни 5% в света. Норвегия е добро място за живеене, независимо дали си богат, или беден.\n\nВеликобритания е друга история. Докато най-добре печелещите (има се предвид вероятно горния децил – бел. прев.) се нареждат на пето място в света, средното домакинство е на 12-то място, а най-бедните 5 процента са на 15-о място. Не само, че са далеч от западноевропейците, но миналата година групата с най-ниски доходи сред британските домакинства е имала стандарт на живот с 20% по-нисък от съответната група в Словения.\n\nПо средата на разпределението по доходи ситуацията е подобна. През 2007 г. средностатистическото домакинство в Обединеното кралство е било с 8% по-бедно от средното домакинство в Северозападна Европа, но оттогава разликата е скочила до рекордните 20%. При настоящите тенденции средното словенско домакинство ще бъде по-богато от британското такова до 2024 г., а средното полско ще го изпревари преди края на десетилетието. Страна, която отчаяно се нуждае от мигрантска работна ръка, скоро може да се наложи да поиска от гурбетчиите да намалят заплатите си.\n\nОт другата страна на Атлантика е същата история, само че в още по-голяма степен. Богатите в САЩ са изключително богати - горните 10% имат най-високите разполагаеми доходи за този децил в света, с 50% над съответните британци. Но долните 10% по доходи кретат със стандарт на живот, който е по-лош от този на най-бедните в 14 европейски страни, включително Словения.\n\nЗа да бъде ясно, данните от САЩ показват, че както широкообхватният растеж, така и равномерното разпределение на приходите от него имат значение за благосъстоянието. Петте години на солидна вълна на растеж в стандарта на живот в САЩ преди пандемията повдигна всички лодки, тенденция, която контрастно липсваше в Обединеното кралство.\n\nПо-равномерното преразпределяне на доходите би имало много трансформиращо въздействие върху качеството на живот за милиони. Скокът в растежа повиши доходите на най-долния децил от американските домакинства с допълнителни около 10%. Но ако транспонираме норвежкото разпределение по доходи към САЩ, най-бедният децил от американците ще бъде с още 40% по-богат, докато най-богатият все още ще надминава този в почти всяка друга страна на планетата.\n\nНашите лидери, разбира се, имат право да таргетират икономическия растеж, но да отхвърлят притесненията относно стандарта на живот - който неравенството в доходите всъщност измерва - означава да не се интересуват от живота на милиони. Докато това разпределение не стане по-равномерно, Обединеното кралство и САЩ ще останат бедни общества с ниши от богати хора.",
    "Ерозията на бреговете застрашава културното наследство на Великобритания": "Ерозията на бреговете застрашава културното наследство на Великобритания. Основите на емблематични замъци могат да се окажат разрушени, съобщава АФП.\n\nБританският орган за културно наследство алармира в четвъртък, че около 400 исторически паметника, намиращи се край бреговете в Англия са застрашени. Сред тях е замъкът, в който е роден крал Артур.\n\nОсобено внимание се обръща на шест замъка. Скалите, върху които се издигат постройките, стават все по-крехки. Сред тях е средновековната крепост Тинтаджъл в Корнуол. Там е роден крал Артур.\n\nДруг подобен случай са замъкът Пийл в Къмбрия и 500-годишната крепост Бейр Коув, която се намира на устието на река Дарт в южната част на страната.\n\nВласите отправят апел за дарения. Оцеляването на постройките през следващите десетилетия изисква подсилване на стените и изграждане на защита срещу морето, уточнява британският орган по културното наследство.\n\nВеликобритания е островна държава и поради това ерозията на бреговете е особено значим проблем. В доклад на агенцията за околната среда се казва, че един от всеки шест души е застрашен от наводнение поради дъжд или покачване на нивото на морската вода. Един милион души ще бъдат директно засегнати от покачване на нивото на водата до края на века.\n\nОт началото на XX век нивото на водата в морето край Великобритания се е повишили с около 16,5 см. Годишното нарастване на морското равнище се е удвоило в рамките на един век, се твърди в доклад на британската служба по метеорология, публикуван през юли.\n\nЕрозията на британския бряг не е новина, но площта на изгубената земя от последните години е тревожна.\n\nПрез миналата година част от стената на замъка Хърст в Хемпшър, датиращ от XIX век, се срути поради ерозия на основите.\n\n",
    "Великобритания: 14 милиона души ги очаква крайна бедност": "Проучване на мозъчния тръст Resolution Foundation сочи, че до 2023/2024 броят на хората в крайна бедност във Великобритания ще се увеличи значително. В момента от нея са засегнати около 3 милиона души, а в бъдеще броят им ще се увеличи до 14 милиона. Това означава, че почти една пета от населението на Великобритания ще страда от недоимък.\n\nРъстът на заплатите от последните две десетилетия ще бъде заличен\n\nСпоред проучването относителната детска бедност - термин, който се използва, когато родителите разполагат с по-малко от 50% от средния нетен доход - ще скочи до 33% през 2026/27 година. Основната причина за това е бързото намаляване на реалните заплати, подчертават авторите на проучването. До средата на 2023 г. реалният ръст на заплатите за последните 20 години ще бъде на практика заличен.\n\nПотребителските цени в Европа експлодираха в резултат от руското нападение срещу Украйна и намаляването на доставките на газ. Досега в тази връзка се говореше предимно за „загуба на благосъстояние“. Британското проучване показва, че все повече хора могат да бъдат пряко засегнати и от истинска бедност.\n\n“Великобритания преминава през най-големия спад в реалните заплати от 1977 година насам. Предстои и тежка зима, в която разходите за енергия могат да достигнат до 500 евро на месец”, казва Лалита Трай от Resolution Foundation. Перспективите са стряскащи и затова са необходими радикални политически действия, като въвеждането на енергиен пакет на стойност от десетки милиарди лири, призова Трай.\n\nВеликобритания отбеляза най-високата инфлация от 40 години\n\nИ в други европейски държави се обсъждат помощи за много милиарди. Проблемът с нарастващата инфлация вероятно ще се запази: През юли инфлацията в Обединеното кралство вече достигна 10,1%, което е най-високото равнище от 1982 година насам. В еврозоната потребителските цени също се повишиха до рекордно равнище през август.\n\nЕкспертите очакват рязко повишаване на потребителски цени за британците. Представители на американската инвестиционна банка Goldman Sachs предупредиха неотдавна пред \"Файненшъл Таймс\", че ако цените на газа останат високи, инфлацията може да надмине 22% през следващата година. Дори при по-малко драстични сценарии Goldman Sachs очаква инфлацията в Обединеното кралство да достигне своя връх от около 15% през 2023 г. Оценката на Goldman Sachs се споделя и от голямата американска банка Citi, която също наскоро прогнозира увеличение през януари до 18%.\n\nОт Goldman Sachs смятат, че рецесията в Обединеното кралство е неизбежна - дори и след пакетите от облекчения и други обсъждани мерки, обявени от Лиз Тръс - фаворитката в надпреварата за наследник на Борис Джонсън.\n\n\"Лятото на стачките\"\n\nСъщевременно се увеличава социалното напрежение. Служителите в британските железници настояват за значителни увеличения на заплащането, като компенсация за инфлацията, както и за по-добри трудови условия. Преди няколко дни те проведоха тридневна стачка. Следващите стачни действия са предвидени за края на септември. Стачки провеждат и служителите на пощите, на пристанищата и медиите. Британските медии вече говорят за \"лятото на стачките\".\n\n\"Не можем да живеем в държава, в която началниците трупат милиардни печалби, а служителите им са принудени да се хранят в социалните кухни”, заяви Дейв Уорд, генерален секретар на Синдиката на служителите в сферата на комуникациите.\n\n****\n\nВижте и това видео на ДВ:",
    "Рекорден спад на потребителското доверие във Великобритания": "Потребителите във Великобритания са били значително по-песимистично настроени през септември на фона на високата инфлация и повишаването на водещите лихви, които надделяха над ефекта от мерките на правителството за замразяване на сметките за ток на домакинствата, съобщи \"Маркетуоч\".\n\nБарометърът за потребителското доверие, изготвян от маркетинговата компания Ге еф Ка (GfK) се е понижил до минус 49 пункта през септември спрямо минус 44 пункта през август. Това е най-ниското ниво на показателя откакто той започва да се изготвя през 1974 година. Експертите предвиждаха леко повишение, но очакванията им не се оправдаха.\n\nСпадът на доверието на потребителите се дължи основно на рязкото понижаване на рязкото отстъпление на изпреварващи показатели, които указват силно помрачени перспективи както за личните финанси на гражданите, така и за развитието на икономиката.\n\nЗначителното поскъпване на храните, горивата и обслужването на ипотеките се отразява тежко на настроенията на потребителите, посочва анализаторът от института Джа Стейтън.\n\nИнфлацията във Великобритания през август леко отстъпи до ниво 9,9 процента, но остава висока и близо до 40-годишен максимум.\n\nПроучването на Ге еф Ка, проведено между 1 и 14 септември, не отчита значителен ефект от плановете на правителството да наложи таван за сметките за енергия на домакинствата през идните две години, които влизат в сила от октомври.",
    "Новият крал на Великобритания е Чарлз III": "Официалното обявяване на това ще се случи в първите 24 часа от смъртта на Елизабет II\n\nЧарлз, доскорошният принц на Уелс, вече е крал на Обединеното кралство. От момента на смъртта на неговата майка - кралица Елизабет II, която почина в четвъртък следобед след 70-годишно царуване, престолът бива наследен от нейния най-голям син и наследник.\n\nОт тук насетне Чарлз ще бъде известен като крал Чарлз III.\n\nТова е било първото решение на новия монарх. Имал е възможност да избере което е и да е от четирите си имена - Чарлз Филип Артър Джордж.\n\n73-годишният Чарлз III вече е начело на Британската общност - асоциация на 56 независими държави с общо население 2,4 милиарда души. Той ще бъде държавен глава на 14 от тези държави, включително и Обединеното кралство.\n\nВ списъка влизат Австралия, Антигуа и Барбуда, Бахамите, Белиз, Гренада, Канада, Ямайка, Папуа-Нова Гвинея, Сейнт Кристофър и Невис, Сейнт Лусия, Сейнт Винсент и Гренадини, Нова Зеландия, Соломонови острови, Тувалу.\n\nТепърва предстоят формални церемонии по възкачването на Чарлз III на престола.\n\nВ първите 24 часа той официално ще бъде обявен за крал. Това ще се случи в замъка Сейнт Джеймс в Лондон пред церемониален орган, наречен Съвет по издигането.\n\nВ него влизат висши бивши и настоящи депутати, висши държавни служители, върховни комисари на Британската общност и лорд-кмета на Лондон. На теория могат да присъстват повече от 700 души, но вероятно ще бъдат далеч по-малко заради малкото време за събирането им, посочват от Би Би Си.\n\nНа последния съвет от 1952 г. - при възкачването на Елизабет II на трона - са присъствали 200 души.\n\nНа този съвет ще бъде обявена смъртта на кралицата чрез прокламация, в която традиционно има поредица от молитви и обещания, с които се изразява признателност към предишния монарх, а в същото време се обещава подкрепа за новия такъв. Прокламацията след това се подписва от присъстващите, включително и от премиера на страната.\n\nТова е само първата част от дълга процедура, която ще завърши с коронацията.\n\nС оглед на необходимата организация това едва ли ще се случи скоро - крал Джордж VI умира през февруари 1952 г., но коронацията на Елизабет II е чак през юни 1953 г.\n\nЩо се отнася до Кралското семейство на Великобритания, вече не само Чарлз е със сменена титла.\n\nНеговата съпругата Камила вече е кралица-консорт - титла, която се дава на жената на управляващ крал.\n\nВъпреки че вече е наследник на трона, по-големият син на Чарлз - принц Уилям, няма автоматично да стане принц на Уелс. Вместо това наследява друга титла на баща си - херцог на Корнуол. Съпругата му Катрин (Кейт Мидълтън) вече е херцогина на Корнуол.",
    "TikTok заплашен от 29,3 млн. долара глоба във Великобритания": "Британските власти повдигнаха предварителни обвинения срещу социалната мрежа TikTok за нарушаване на кодекса за поведение при онлайн услуги за деца и поискаха глоба в размер на 27 млн. паунда (29,3 млн. долара). Това съобщи \"Индипендънт\", цитиран от БГНЕС.\n\nКомисарят по информацията Джон Едуардс упрекна компанията, че е позволила на деца под 13-годишна възраст да имат достъп до уебсайта ѝ без надлежен родителски контрол или съгласие и че е обработвала \"специфични данни за потребителите\", като етническа принадлежност, раса, сексуална ориентация и политически възгледи, \"без да има законово основание\".\n\nКакто отбелязва Едуардс, децата трябва да имат възможност \"да учат и да изследват цифровия свят, но техните данни трябва да бъдат защитени и правата им трябва да бъдат зачитани, а доставчиците на цифрови услуги трябва да гарантират това. Според него TikTok \"не отговаря на тези изисквания\".\n\nTikTok обяви намерението си да оспори твърденията на британските власти. Според говорител на социалната мрежа \"това решение на Службата на комисаря по информацията, както самият той каза, не е окончателно\", компанията не е съгласна с него и ще отговори \"своевременно\".\n\nПрез 2020 г. в Обединеното кралство влезе в сила кодекс за поведение на онлайн услугите спрямо деца. От септември 2021 г. правилата стават задължителни за администрациите на уебсайтове, социалните мрежи, както и за компаниите за потребителски интерфейс и самите услуги. Основната цел на документа е да се защитят децата, които използват цифрови услуги, и да им се осигури \"благоприятна среда за учене и развитие\".",
    "От ляв активист до тачерист. Коя е Лиз Тръс, новият премиер на Великобритания": "Политическата кариера на Лиз Тръс започва в левия край на политическия спектър. През 80-те години тя е млад активист за легализирането на марихуаната. Протестира срещу политиката на Маргарет Тачър и дори призовава за премахването на монархията. Днес тя влиза в премиерския кабинет, след като само за десетилетие се изкачи до върховете на Консервативната партия. Пътят ѝ е белязан с желание да управлява по икономическата идеология именно на Маргарет Тачър – ниски данъци и ограничаване на намесата на държавата в живота на хората.\n\n47-годишната Тръс е третата жена министър-председател на Великобритания след Желязната лейди, както беше известна Тачър, която управляваше от 1979 до 1990 г., и Тереза Мей, която заемаше поста от 2016 до 2019 г.\n\nТя беше избрана за лидер на Консервативната партия и съответно премиер на Обединеното кралство, след като Борис Джонсън подаде оставка заради редица скандали в неговия кабинет.\n\nДвете политически трансформации\n\nВ Уестминстър Тръс не е непознато лице, но повечето британци ѝ обърнаха внимание чак когато стана външен министър през миналата година. Тя е заемала общо шест министерски поста при трима премиери. През 2014 г. получава първата си работа в кабинета като министър на храните и околната среда. Тогава прави най-голямо впечатление с реч, в която гръмко заявява, че е \"срамно\", че Великобритания внася отвън две трети от сиренето си.\n\nПолитическият хамелеон в нея си проличава и след преминаването ѝ от редиците на либералите към тези на консерваторите. По-скорошната ѝ трансформация настъпва след Брекзит. Преди референдума за излизането на Великобритания от Европейския съюз през 2016 г. тя е част от кампанията за оставане в блока. Тогава Тръс пише в Туитър, че подкрепя членството в ЕС, защото „е в интерес на британския икономически интерес и означава, че ще можем да се фокусираме върху ключови икономически и социални реформи у дома“.\n\nСлед референдума тя става един от най-явните защитници на Брекзит и първите поддръжници на евроскептичния премиер Борис Джонсън, от когото в крайна сметка наследява поста. Той я назначава първо за министър на търговията – роля, в която тя финализира отношенията между Брюксел и Лондон и подписва търговски споразумения с други държави.\n\nПрез септември 2021 г. тя става министър на външните работи на Великобритания. Лидерите и служителите на ЕС, които тогава се надяват, че тя ще внесе по-мек тон в отношенията на Великобритания с блока, остават разочаровани. В разгара на търговските спорове Тръс представя законодателство, което отстранява части от обвързващото споразумение за раздяла между Великобритания и ЕС, подписано от двете страни. В отговор на това 27-те държави от блока предприемат правни действия срещу Великобритания.\n\nПоддръжниците ѝ одобряват твърдата подкрепа, която Великобритания оказва на Украйна. Някои виждат повторение на политиката на Тачър във визията на Тръс за \"мрежа на свободата\", която да свързва демокрациите по света.\n\nЗа критиците Тръс е нежелаещ компромиси идеолог, чиято дясна политика няма да помогне на Великобритания да преодолее икономическите сътресения, предизвикани от пандемията, Брекзит и руската инвазия в Украйна.\n\nМарк Литълуд, коментатор либертарианец, който познава Тръс още от студентските им години, казва пред Асошиейтед прес, че новият лидер на Великобритания е не толкова консерватор, колкото \"радикал\", който подобно на Тачър иска да \"свие намесата на държавата\" в живота на хората.\n\n\"Очаквам много фойерверки, много спорове и много действия\", казва той.\n\nСкромното потекло на Лиз Тръс\n\nРодена в Оксфорд през 1975 г., Мери Елизабет Тръс е дъщеря на учител по математика и медицинска сестра, които като дете я водят на протести срещу ядрената енергетика и срещу Тачър. Тя си спомня как е викала: \"Маги, Маги, Маги - вън, вън, вън!“.\n\nВ реч от 2018 г. казва, че рано е започнала да развива собствените си политически възгледи, \"спорейки с моите родители социалисти в нашето ляво семейство\".\n\nСемейството живее първо в Пейсли, Шотландия, след което се премества в Лийдс в Северна Англия, където Тръс посещава държавна гимназия - нещо, което я отличава от многото ѝ колеги консерватори, получили образование в частни училища. По време на кампанията за лидерския пост Тръс неведнъж подчертаваше сравнително скромния си произход.\n\nТръс продължава образованието си в Оксфордския университет, където учи философия, политика и икономика - специалността, която избират много амбициозни политици - и е председател на университетския клон на партия \"Либерални демократи\".\n\nЛибералните демократи са центристи в икономиката и подкрепят конституционната реформа и гражданските свободи, а Тръс е ентусиазиран член. Тя разлепва плакати \"Свобода за тревата\", които призовават за декриминализиране на марихуаната, а в една своя реч се застъпва за премахване на монархията.\n\nСлед Оксфорд Тръс се присъединява към Консервативната партия - \"когато това беше съвсем немодерно\", казва тя по-късно.\n\nРаботи като икономист в енергийната компания \"Шел\" и телекомуникационната компания \"Кейбъл енд уайърлес\", както и в дясноцентристки мозъчен тръст, докато се включва в политиката на консерваторите и възприема възгледите на Тачър за свободния пазар. Работи като общински съветник в Лондон и два пъти се кандидатира неуспешно за парламента, преди през 2010 г. да бъде избрана за представител на Югозападен Норфолк в Източна Англия.\n\nТя печели мястото след спънка по пътя - някои местни консерватори са възмутени, когато става ясно, че е имала афера с друг депутат, въпреки че и двамата са били женени за други хора. Тръс побеждава критиците си и бракът ѝ оцелява. Тя и съпругът ѝ Хю О'Лиъри, счетоводител, имат две дъщери.\n\nОсновава групата \"Свободно предприемачество\" на торите тачъристи, които пишат \"Британия без окови\" - политически трактат, който е известен с твърдението, че британските работници са \"едни от най-калпавите безделници в света\".\n\nИ така продължава нейното необичайно бързо изкачване в Консервативната партия до първия министерски пост през 2014 г.\n\n\"Нетърсените\" препратки към Желязната лейди\n\nПонякога Тръс намеква, че честите сравнения между нея и Тачър са сексистки, но друг път ги насърчава. Тя е позирала в танк на британската армия в Източна Европа, пораждайки сравнения с образа на Тачър от времето на Студената война.\n\nПо време на телевизионен дебат за лидерството Тръс носеше блуза с яка, преминаваща във фльонга, известна като яка лавалиер, която страшно приличаше на носените от Тачър.\n\nСобствената личност на Тръс е скрита зад строгия публичен образ. Приятелите ѝ казват, че тя има забавна страна, която рядко се изразява на публични места, обича караоке и си пуска песни на Тейлър Суифт, Уитни Хюстън и \"Дестинис чайлд\".\n\nВъзприетата от Тръс лоялност към Джонсън, който остава популярен сред много тори, също ѝ помогна да спечели. Много членове на партията цитираха решението на Сунак да напусне кабинета на Джонсън през юли като черна точка за него. Тръс не подаде оставка, като заяви, че е „лоялен човек“, въпреки че в продължение на месеци ухажваше членовете на партията по време на срещи „На шампанско с Лиз“, за да набере подкрепа за потенциалната си кандидатура за лидерския пост.\n\nКонсерваторите прегърнаха оптимистичното послание на Тръс за освобождение чрез по-малка намеса от страна на правителството.\n\nВероятно ще се окаже по-трудно да бъде спечелен по-широкият британски електорат. Времената са тежки и стават все по-тежки, тъй като инфлацията се покачва, а кризата с разходите за живот във Великобритания се задълбочава. Фокусът на Тръс върху стимулирането на икономиката чрез намаляване на данъците едва ли ще донесе голямо облекчение в краткосрочен план.\n\nНа Тръс не й остава много време да убеди избирателите, че е на прав път. Следващите национални избори трябва да се проведат след две години.",
    "Може ли Великобритания да се откъсне от феодализма?": "Това може да ви изненада, но британската корона се оказва най-големият собственик на имоти в света с притежания в размер на 6,6 млрд.\n\nВъзкачилият се на трона крал Чарлз III е приел най-лошите черти и нагласи на олигархизма и вероятно няма да прави умишлено никакви положителни промени\n\nДали тази институция на наследствени правомощия, която Чарлз е наследил, е просто церемониален концерт без реално съдържание\n\n„Лондонският мост падна“ бяха кодовите думи, произнесени от личния секретар на кралицата Едуард Йънг на високопоставените служители след смъртта на кралица Елизабет II. Този код е избран като част от по-голям протокол, наречен достатъчно странно „операция Еднорог“ по причини, надхвърлящи най-смелото въображение на автора и който задейства набор от действия, кулминиращи се в помазването на принц Чарлз за новия крал на Великобритания и на Британската общност.\n\nЗа канадците, които смятаха, че вече няма да бъдат принудени да търпят да гледат как техният премиер робски полага клетвите си за вярност (и клетвите за тайната) към родения монарх, който седи от другата страна на океана, както се случи през 2017 г., те ще бъдат много разочарован. Законът за парламентарните клетви на Канада от 1866 г. изисква и двете камари на парламента да положат клетва за вярност след смъртта на всички действащи монарси. Точно така, всеки един член на предполагаемото „избрано и демократично“ правителство на Канада трябва да декларира своята клетва за вярност не към своя народ или към несъществуващата конституция, а към някаква вродена семейна кръвна линия на другия край на света. Подобни клетви се четат от избрани служители във всяка друга държава-членка на Британската общност.\n\nЗатова си струва да се запитаме дали тази институция на наследствени правомощия, която Чарлз е наследил, е просто церемониален концерт без реално съдържание или какво влияние има зад него?\n\nВъпреки че мнозинството граждани, включително британските поданици, вярват, че това е така, фактите сочат много различна реалност. И докато разглеждах този въпрос трябва да се добавят няколко допълнителни забележки към този важен въпрос по-долу.\n\nПринц Чарлз стана най-големият собственик на имоти в света. Това може да ви изненада, но британската корона се оказва най-големият собственик на имоти в света с притежания в размер на 6,6 млрд. акра в Австралия, Нова Зеландия, Северна Ирландия, Канада, Великобритания и Фолкландските острови.\n\nВ допълнение към компаниите „Земите на Короната“ и „Корпорация Корона“, които са законна собственост на монарха на Великобритания, има една организация, наречена „Недвижими имоти на Короната“, която е една от най-големите групировки за собственост в света. И тази институцията, изпраща 25% от приходите си директно в джоба на монарха всяка година. .Короната контролира почти цялото морско дъно и половината от морския бряг около Обединеното кралство, и когато всеки бизнес, който желае да построи офшорни вятърни паркове като част от „Зелената сделка“ е принуден да наема морското дъно от „Недвижими имоти на Короната“.\n\nСамият принц Чарлз демонстрира, че със сигурност не гледа на Короната като на символична единица и беше обвинен в „невъздържано лобиране“ през 2013 г., когато бяха изпратени десетки лични писма (наречени „Бележки на черния паяк“) до депутати и премиера, които станаха публични след интензивна съдебна борба за запазването им в тайна. Официалният биограф на Чарлз Джонатан Димбълби дори написа през 2013 г., че при наследяването на короната от Чарлз нещата ще станат много по-трудни и „че предстои тиха конституционна революция“.\n\nЧарлз демонстрира този „повече практически“ подход към управлението на 3 юни 2020 г., когато стана официален патрон на „Голямото рестартиране“ на Световния икономически форум (СИФ) и дори официално стартира проекта на Tweeting out #TheGreatReset. На своя официален уебсайт принцът стартира проекта с думите: Днес, чрез Инициативата за устойчиви пазари на Нейно Величество и СИФ, принцът на Уелс стартира новата глобална инициатива, „Голямото рестартиране“.\n\nЕко войнстващия крал на нов кръстоносен поход - Чарлз демонстрира онзи вид ентусиазъм за декарбонизацията на света, кaто човек, който може да бъде само един религиозен фанатик, и представящ себе си като краля кръстоносец на новата религия. Чарлз изглежда се вижда да върви по стъпките на своя баща-основател на WWF (който се прочу с това, че си пожела да се превъплъти във вирус, за да се справи с пренаселеността) и като новия водещ говорител за тоталната трансформация на обществото, която да стане под управлението на „зелени духовници“ от СИФ.\n\nАвстралийското издание на Spectator от юли 2022 г. уместно характеризира мизантропския активизъм на принца по следния начин: „Опазването на околната среда, с което принцът реши да се заеме, докато чака да се възкачи на трона, не е безобиден вид аполитично засаждане на дървета или дейност за спасяване на тропическите гори. Той не прегръща пандите или да финансира резервати за дивите животни. Вместо това той се е ангажирал с хибриден бизнес и политически бунт, който застрашава оцеляването на политическата система, която той трябва да наблюдава. Освен че това е предателство към обикновения гражданин, неговите действия представляват неизпълнение на единственото му задължение като бъдещ крал – да защити конституционната монархия от нарастващия климатичен фашизъм и глобализъм“.\n\nРазбира се, би било глупаво да се вярва, че Чарлз е истинският човек, като същевременно се пренебрегва армадата от манипулатори, придворни и дълбоките византийски велики стратези, които се въртят около Короната като институция, понякога наричана „Изворът на всички почести“. Изворът на всички почести е официален термин, който обозначава правната идея, че цялата власт за обществените и частни дела произтича от единствения източник, който е Короната и нейната непрекъсната кръвна линия.\n\nПриемствеността е всичко за империята и значението за поддържането на институциите, които надхвърлят индивидуалните животи, и винаги е било повод за голямата загриженост.\n\nВ един свят след 1776 г., който започва да усеща вкуса към самоуправлението, свободата и демокрацията като нов начин на самоорганизация, „стабилността“ на наследствените институции е изложена на сериозна заплаха. Няма да е преувеличено, ако кажем, че през последните 250 години това се оформи от сблъсъка на тези две противоположни парадигми за организирането на обществото. Когато една парадигма приема като очевидно съществуването на неотменимите права на всички хора, другата система предполага, че единствените неотменими права са за тези, които са наследници на олигархичната господарска класа, която желае да управлява над субектите (известни още като безполезните изяждащи храната), и чийто ниво на населението трябва да бъде периодично намалявано чрез избиване за по-лесно управление.\n\nПредположението, че правата не могат да бъдат предоставени или държани от по-висшата кръвна линия, е истинска анатема за всяка система на олигархизъм, дори ако тя се маскира зад костюма на някакъв вид демокрация, предназначена да успокоява плебса, но да не позволява на неговите представители средствата за влияние върху каквото и да е истинско значимо действие в неговата реалност.\n\nОчевидно е, че ново изкачилият се на трона крал на Великобритания е възприел най-лошите черти и нагласи на олигархизма и вероятно няма да направи умишлено никакви положителни промени или да се научи на някакви полезни умения в реалния свят, без да му се извива врата.\n\nМоже би британските граждани, които са били хранени поколения наред с пропагандата за кралската институция, най-накрая ще се разболеят от своя нов крал и „зелен воин“, преди масовият глад и смърт чрез замръзване да обхванат Британската общност или да решат да се хванат реалностите на XXI век и да станат истинска нация.\n\n(Превод за \"Труд\" - Павел Павлов, със съкращения)",
    "Лиз Тръс не очаква скоро да има търговско споразумение между Великобритания и САЩ": "Премиерката на Великобритания Лиз Тръс започна първото си посещение в САЩ като британски лидер с признанието, че години наред няма да има споразумение за свободна търговия между Обединеното кралство и САЩ, предаде Асошиейтед прес.\n\nТръс заяви, че трансатлантическото споразумение не е един от приоритетите й, което е в рязък контраст със становището на непосредствените й предшественици на поста от Консервативната партия – Борис Джонсън и Тереза Мей. И дамата \"размахваха\" обещанието за споразумение с водещата световна икономика като една от основните награди от излизането на Великобритания от ЕС.\n\n\"В момента не текат никакви преговори със САЩ и аз не очаквам, че те ще започнат в краткосрочен или средносрочен план“, заяви тя пред репортери на борда на самолета й за Ню Йорк, където кацна днес, за да вземе участие в Общото събрание на ООН.\n\nТръс подчерта, че е по-заинтерсована страната й да се присъедини към Транстихоокеанското партньорство и да сключи споразумения със Съвета за сътрудничество в Залива включително със Саудитска Арабия и Катар.\n\n\"Това са търговските ни приоритети\" отбеляза тя.\n\nПесимистичната оценка на Тръс за трансатлантическата търговия идва преди първата й среща на четири очи с президента на САЩ Джо Байдън, откакто пое поста си преди две седмици. Двамата лидери ще се срещнат утре (21 септември) в кулоарите на Общото събрание на ООН в Ню Йорк. И двамата бяха сред множеството световни лидери, които присъстваха на вчерашното погребение на кралица Елизабет II в Лондон.\n\nТръс каза, че приоритетите й за срещата с Байдън са \"да се уверим, че можем заедно да се справим с руската агресия и че не сме зависими от авторитарни режими\".\n\n\"Искам да работя със съюзниците ни като САЩ, Франция, ЕС ,балтийските страни, Полша, за да се справим с предизвикателството, което поставя руската агресия\" подчерта тя. \"Това трябва да бъде приоритетът ни\".\n\nТова становище на британската премиерка съответства на твърдата линия на Байдън към Русия и Китай , но безизходната ситуация в търговията поставя често рекламираните като \"специални отношения\" между Великобритания и САЩ на втори план.\n\nПоддръжниците на Брекзит твърдят, че едно от основните преимущества от напускането на блока и обширния му пазар за свободна търговия за почти половин милиард души, е шансът на Великобритания да сключи нови търговски сделки по света.\n\nТърговските разговори между Великобритания и ЕС стартираха с фанфари скоро, след като Лондон напусна ЕС през 2020 година, но преговорите се запънаха на фона на все по-големите опасения на администрацията на САЩ за влиянието на Брекзит, най-вече върху Северна Ирландия.\n\nСеверна Ирландия е единствената част от Обединеното кралство, която граничи със страна членка на ЕС и Брекзит доведе до нови митнически проверки и документация за търговията на страната, проблем, който прерасна в политическа криза за коалиционното правителство в Белфаст.\n\nВ отговор Великобритания обяви планове за спиране на проверките и заплаши да развали част от договора си за Брекзит с ЕС – ход, който разгневи Брюксел и разтревожи Вашингтон. Байдън предупреди, че никоя страна не трябва да прави нещо, което може да подкопае Споразумението от Разпети петък 1998 година (Белфасткото споразумение), крайпътен камък за мирния процес в Северна Ирландия.\n\nСлед като надеждите за търговско споразумение между САЩ и Обединеното кралство избледняха, Великобритания прибегна до подписването на търговски споразумения с отделни американски щати. Неотдавна тя сключи сделки с Индиана и Северна Каролина.\n\nТръс проведе кампания за лидерската позиция в Консервативната партия с обещанието да разтърси британската икономика с намаляване на данъците и регулациите и привличане на повече инвеститори в Обединеното кралство. Началото на мандата й обаче бе белязано от смъртта и възпоменателните церемонии за британската кралица, което спря политическите планове на Тръс по време на 10-дневния период на национален траур.\n\nВойната в Украйна ще бъде водеща в дебютната й реч пред ООН утре, като тя ще настоява за по-голяма подкрепа за Киев и ще призове страните да спрат да купуват руски петрол и газ, отбелязва АП.",
    "Великобритания след Елизабет е изправена пред трудно бъдеще, но не я отписвайте": "Какво предстои за Великобритания след кралица Елизабет?\n\nКаквото и да мислите за институцията на монархията в една демокрация, трябва да има огромно уважение към нейните 70 години всеотдайна служба, като безпристрастен държавен глава и обединяваща фигура във Великобритания и извън нея. И все пак толкова много от това, което тя представляваше, сега е под съмнение.\n\nКралица Елизабет подкрепяше почти парадоксалното единство на четири нации в една - Обединеното кралство. Но сега е много вероятно шотландците да напуснат британския съюз, за да се присъединят отново към европейския. Северна Ирландия все повече вижда бъдещето си с Република Ирландия, като един вид неформален член на Европейския съюз. Дори ако Великобритания не се върне обратно към Англия и Уелс, тя ще се нуждае от конституционно пренареждане.\n\nВеликобритания представлява приемственост, защита и сигурност, но днес е изправена пред растящи разходи за живот, увеличаващ се национален дълг, вероятна рецесия и хроничен проблем с производителността и всичко това при неопитен министър-председател Лиз Тръс с до голяма степен непроверено правителство. Няма много сигурност.\n\nВъпреки характерния оптимизъм на Тръс, 69% от запитаните в скорошно проучване на общественото мнение казват, че Великобритания е \"в упадък\".\n\nКралицата се ползваше с уважението и вниманието на света. В продължение на много десетилетия тя беше може би най-известната жена на планетата. Приблизително 1 милиард души са гледали епизодичната ѝ роля с Джеймс Бонд на Олимпийските игри в Лондон през 2012 г. Част от тази магия се отрази върху Обединеното кралство - държавата, която тя олицетворяваше.\n\nНо след Брекзит международното положение и влиянието на Великобритания са на ново дъно. Кралица Елизабет изглади прехода от империя към Британска общност, а за Обединеното кралство - от имперска велика сила към средна по размер евроатлантическа сила.\n\nНо няколко от бившите колонии и владения, на които тя все още беше държавен глава, активно обмислят да се откажат от услугите на нейния наследник - крал Чарлз III. Експерт по Британската общност дори предполага, че може да има \"бързане към излизане през вратата\".\n\nКрал Чарлз III също ще бъде изправен пред нарастващи призиви да признае и изкупи вредите, нанесени от тази империя. По-сериозна, от евентуална загуба на тези до голяма степен символични задгранични офиси, е геополитическата несигурност за самата Великобритания.\n\nПрез 1962 г. Дийн Ачесън, бивш държавен секретар на САЩ, каза известната шега, че Великобритания е \"загубила империя и все още не е намерила своята роля\". Четиридесет години по-късно, по време на златния юбилей на кралицата през 2002 г., беше възможно да се вярва, че Великобритания най-накрая е намерила тази роля. Обединеното кралство ще бъде здраво закотвена както в Европа, така и в англосферата. Великобритания ще има специални отношения със САЩ, но също и със страни като Франция, Германия и Полша.\n\nМалцина извън Великобритания смятат, че днес страната ни има ясна и силна стратегическа позиция. Това е трагедията на моята родина: да намериш постимперска роля и след това отново да я загубиш.\n\nСлед гласуването за Брекзит през 2016 г. Обединеното кралство се спусна от злочест, но все още сравнително прагматичен консервативен премиер (Тереза ​​Мей) до пародия на Уинстън Чърчил (Борис Джонсън) и оттам до пародия на Маргарет Тачър (Лиз Тръс). Делът на грандиозното самохвалство се е увеличил, докато този на базирания на фактите и реализмът е намалял.\n\nИ все пак, ако британското отразяване на погребението на Елизабет II имаше елемент на психологическо бягство от настоящите проблеми, част от чуждото отразяване преувеличаваше слабостта, скрита зад помпозността и обстоятелствата. Но тази страна все още има големи сили.\n\nМного наблюдатели предполагат, че след Брекзит Великобритания ще бъде безнадеждно разделена между две враждебни групи - останали и напуснали.\n\nНационалното единство по време на пандемията на коронавируса и сега около смъртта за кралицата предполагат друго. Гледайки лицата на скърбящите хора тази седмица и на тези от новото правителство (без бял мъж в нито една от четирите големи държавни служби), виждаме, че Великобритания се е приспособила по-добре към разнообразието, което произтича от имиграцията отколкото повечето други европейски демокрации.\n\nВеликобритания има страхотни учени и университети, едни от най-добрите медии в света (както и някои от най-лошите), творчески индустрии, финансови услуги и технологии.\n\nБезпроблемният, почти едновременен преход от миналата седмица към нов държавен глава и нов министър-председател предполага конституционна демокрация в прилична форма.\n\nВъпреки някои спекулации за противното, не виждам причина да вярвам, че крал Чарлз ІІІ ще бъде нещо друго освен достоен и сдържан държавен глава.\n\nАко правителството на Лиз Тръс забърка нещата, както вероятно ще стане, ние ще ги изгоним на следващите избори, вероятно през 2024 г.\n\nЗа разлика от хиперполяризираните Съединени щати, никой няма да постави под въпрос дали това са били свободни и честни избори. Ще бъде възстановено по-добро съотношение между реализъм и реторика.\n\nВеликобритания след Елизабет я очакват много трудни времена, но ако се позовем на утешителната фраза, която самата кралица е използвала от време на време, трябва да кажем: можеше да бъде и по-лошо.\n\nТекстът е публикуван тук",
    "Лиз Тръс обмисля дали да включи Великобритания в новата \"европейска политическа общност\"": "Британската премиерка Лиз Тръс претегля доводите за и против присъединяването на страната ѝ към „европейската политическа общност“, за чието създаване настоява френският президент Еманюел Макрон, пише в. „Индипендънт“.\n\nКлубът на \"демократичните европейски нации\" трябва да проведе първата си среща в Прага през октомври, ден след партийната конференция на торите.\n\nФренският президент заяви, че групата е \"ново пространство\" за сътрудничество, в което може да се обсъждат въпроси като сигурността, енергетиката, транспорта и движението през границите. Той заяви, че тя ще даде възможност на демократичните европейски нации, които се придържат към европейските ценности, да си сътрудничат политически и каза, че ЕС, \"имайки предвид степента на интеграция и амбициите си не може да бъде единственият начин за структуриране на европейския континент\", припомня вестникът.\n\nБившият британски премиер Борис Джонсън изглеждаше ентусиазиран по отношение на организацията и каза за идеята: \"Трябва да има роля за всички нас в един по-широк разговор по въпроси, които засягат всички нас\". Смята се обаче, че Тръс е по-скептично настроена към предложението на Макрон. Пред парламентарна комисия тя каза, че Обединеното кралство все още не се е съгласило с нищо.\n\nПредварителният дневен ред за срещата през октомври предполага, че дискусиите ще се съсредоточат върху войната в Украйна и енергийната криза на континента - макар че няма много подробности какво ще се прави в дългосрочен план.\n\nЗа участие са поканени всичките 27 членки на ЕС, както и държави, които не са членки, като Великобритания, Украйна и Турция. Ще се включат и държави от Европейското икономическо пространство или с подобни търговски връзки като Норвегия, Исландия и Швейцария.",
    "Великобритания иска да внася втечнен газ от САЩ": "Работна група на британското правителство търси износители на втечнен природен газ (LNG) от САЩ, с които да подпишат 20-годишни договори за доставка на горивото за Обединеното кралство, съобщи Bloomberg, позовавайки се на информирани източници.\n\nЛондон \"се опитва да си осигури дългосрочни доставки на втечнен природен газ от американските производители преди зимата\".\n\nBloomberg пише, че за разлика от страни като Германия, Великобритания не е зависима от руския газ.\n\nВъпреки това опитите на страната да си осигури американски втечнен природен газ идват в момент, когато други европейски държави също се стремят да се запасят с газ преди най-студените месеци на годината и да диверсифицират източниците си на гориво в дългосрочен план.\n\nПоради това Великобритания \"не е имунизирана срещу настоящия общоевропейски недостиг на доставки\", коментира агенцията.\n\n\"Ясно е, че правителството на Лиз Тръс се занимава с този въпрос на най-високо официално ниво, за да осигури дългосрочни доставки на достъпни цени, както правят и германците\", цитира Bloomberg Фред Хътчисън, президент на американската индустриална група LNG Allies.\n\nТой подчертава: \"Другите европейски страни трябва да действат доста бързо. Останалото в Съединените щати е почти разпродадено\".",
    "Траур във Великобритания за Елизабет II, крал Чарлз III ще направи обръщение": "Знамето на Великобритания над Бъкингамския дворец е свалено наполовина след смъртта на Елизабет II, 8 септември 2022 г.\n\nplay\n\npause\n\nstop\n\nmute\n\nunmute\n\nmax volume / Обобщение на Веселин Паунов в предаването ''Преди всички'' Update Required To play the media you will need to either update your browser to a recent version or update your To play the media you will need to either update your browser to a recent version or update your Flash plugin\n\n\"Моментът, в който историята спира\", така Би Би Си определи новината за смъртта на най-дълго управлявалият британски монарх кралица Елизабет Втора.\n\nДържавен глава на Обединеното кралство вече е синът й - крал Чарлз Трети. От днес започва траур в страната, а държавното погребение ще се състои до две седмици.\n\nВ знак на траур след кончината на кралица Елизабет Втора знамената пред посолството на Великобритания в София и пред резиденцията на посланика на Обединеното кралство в столицата са свалени наполовина. Пред двете сгради има оставени цветя в памет на кралицата.\n\nНовият крал на Обединеното кралство Чарлз Трети и съпругата му Камила, която сега е кралица-консорт, останаха в Балморал през нощта, заедно с другите деца на покойната кралицата – принцеса Ан и принцовете Андрю и Едуард. Те бяха придружени също от съпругата на Едуард – Софи, както и от внуците на покойната кралица и синове на Чарлз– принцовете Уилям и Хари.\n\nНовият британски крал Чарлз Трети днес пристига в Лондон, за да оглави започващите дни на национален траур в Обединеното кралство след кончината на неговата майка кралица Елизабет Втора. По-късно през деня кралят ще направи обръщение към нацията.\n\nЧарлз Трети пристига от шотландското имение Балморал, където почина Елизабет Втора. Той ще бъде придружен от съпругата му Камила, която сега е кралица-консорт. Първата точка в програмата на краля е среща в Бъкингамския дворец с премиера Лиз Тръс.\n\nПарламентът ще се събера около обед, за да отдаде почит към покойната кралица. Точно в 13 часа по Гринуич ще бъдат възпроизведени топовни салюти в Хайд парк в Лондон и на много други места в страната.\n\nПравителството трябва да потвърди колко време ще продължи националния траур и едва тогава се очаква кралят да направи обръщение към нацията, макар че още няма определен точен час. Възможно е това да стане и по-рано.\n\nИначе и тази сутрин продължават да се стичат хиляди хора към Бъкингамския дворец, двореца Уиндзор, имението Балморал и всички други сгради на монархията, свързвани пряко с Елизабет Втора. Те поставят цветя в знак на почит към любимия им монарх.\n\nВ интервю за Би Би Си пред Бъкингамския дворец една жена, заяви, че случайно е в Лондон, че дори не е почитател на монархията, но не може да не остави цвете и да изрази скръбта си от загубата на такъв безупречен човек като Елизабет Втора.\n\nПо всички автобусни спирки е поставен портрет на кралицата за почитане на паметта ѝ.\n\nДнес се отменят футболните мачове в по-долните дивизии. Предстои да бъде взето решение дали утре ще се играят срещите от Висшата лига. Отменени са конни състезания и срещи по крикет и голф. Шестият кръг от колоездачната обиколка на Англия се отлага.\n\nТеатралните представления в страната обаче могат да продължат със спазване на минута мълчание. Ще бъдат отложени музикални прояви.\n\nНа много места ще се проведат възпоменателни събития, ще има книга за изказване на съболезнования.\n\nДържавно погребение трябва да бъде организирано в рамките на две седмици, най-вероятно на десетия ден.\n\nБританската кралица почина на 8 септември 2022 г. - годината, в която Великобритания отбеляза нейната 70-та годишнина на трона.\n\nПо времето на възкачването ѝ, премиер на страната все още е Уинстън Чърчил.\n\nНейното управление включваше както трансформацията на някогашната Британска империя, така и глобалните превратности от началото и края на Студената война до излизането на страната ѝ от Европейския съюз.\n\nЕмблематична с поддържането на политическа неутралност, през 2010 Елизабет Втора завършва по този начин речта си пред Общото събрание на ООН.\n\n\"Надявам се, че когато бъдещите поколения съдят за действията ни, нашата искреност, готовността ни да водим и решителността ни да направим нужното ще издържат изпитанията на времето. В утрешния свят всички трябва да работим заедно и по-енергично от всякога, ако наистина искаме да сме обединени нации\" - думи на британската кралица, която почина на 96-годишна възраст.\n\nplay\n\npause\n\nstop\n\nmute\n\nunmute\n\nmax volume / Интервю на Силвия Великова с Мария Спирова Update Required To play the media you will need to either update your browser to a recent version or update your To play the media you will need to either update your browser to a recent version or update your Flash plugin\n\n\"Телевизиите показват нещо много кинематографично и трогателно – една държава, покрита от гъсти облаци, тежки дъждове и безкрайно количество цветя. Събудихме се в една атмосфера, която сякаш нарочно е прискърбна. Кончината на кралицата беше шок.\"\n\nТова сподели в предаването \"Преди всички\" журналистът Мария Спирова от Великобритания.\n\nПовече по темата чуйте в звуковите файлове.\n\nСнимки: Анастасия Страволемова, БНР",
    "Студент от Великобритания избра филиала на Техническия университет в Пловдив (снимки)": "С 10% са повече новоприетите студенти във филиала на Техническия университет в Пловдив спрямо м.г., а за първи път има новоприет първокурсник от Великобритания.\n\nТова обяви директорът на учебното заведение проф. Въльо Николов при откриването на учебната година.\n\nХор \"Евмолпея\" поздрави бъдещите инженери с Gaudeamus igitur.\n\nПроф. Николов връчи студентските книжки на 15 пълни отличници от двата факултета. Освен към информационните технологии тази година има наплив на първокурсници и в чисто инженерните специалности. Традиционно вузът е избран и от младежи от Гърция.",
    "Нострадамус предрекъл, че следващият крал на Великобритания няма да е Уилям": "Шокираща прогноза е направил астрологът Нострадамус за британската монархия. Според Марио Рийдинг, който е написал книга за легендарния пророк, следващият крал на Великобритания ще бъде принц Хари.\n\nНострадамус прогнозира, че крал Чарлз III ще абдикира, заради голям обществен натиск и то в полза на „човек, който никога не е очаквал да стане крал“.\n\nСоред Рийдинг става въпрос принц Хари.\n\nСега по-малкият син на Чарлз и лейди Даяна е едва пети по линията на унаследяване след брат си Уилям и децата му – Джордж, Шарлот и Луи. „Принц Хари трябва да стане крал вместо него?\n\nТова би го направило крал Хенри IX на едва 38-годишна възраст“, ​​цитира “Mirror” специалист по астрология.\n\nМалцина обаче вярват в подобно развитие на събитията, тъй като, за да стане Хари крал, е необходимо принц Уилям и тримата му наследници да се откажат от престола.\n\nОсвен това Хари и съпругата му Меган Маркъл се отказаха от кралските си титли и имат неразрешен спор с останалите членове на монархията.",
    "Великобритания погреба отношенията със Саудитска Арабия": "/Поглед.инфо/ Не е тайна, че понякога смъртта на някои хора оказва влияние върху хода на историята не по-малко - понякога несравнимо повече - от живота им. И ако по отношение на кралица Елизабет II това е вярно само от гледна точка на символизма, то убийството на Джамал Хашоги повлия много повече на отношенията на Саудитска Арабия със Запада, отколкото всичките му дейности през живота му.\n\nМалцина биха могли да си представят, че следите на тези две смъртни случаи, разделени от цял континент географски и четири години във времето, ще се срещнат, но това се случи. Престолонаследникът на Саудитска Арабия Мохамед бин Салман и де факто държавен глава трябваше да напусне Великобритания предсрочно - той пристигна там по покана на Лондон, за да присъства на погребението на Елизабет II, но британските власти му отказаха такова право. Делегацията на Рияд беше ръководена от министър Турки бин Мохамед ал Сауд. Причината, както вече разбрахте, бяха обвиненията в убийството на Хашоги.\n\nСаудитска Арабия трудно може да се нарече пример за хуманизъм, но това не отменя факта, че обвиненията срещу Мохамед бин Салман са необосновани - поне засега. Западните държави твърдят, че той най-малкото е знаел за предстоящото убийство, а най-много е бил негов поръчител. Твърди се, че причината е била критика към действията на престолонаследника от журналиста. В същото време Западът не подкрепи с нищо обвиненията си срещу него.\n\nЕдинствено ЦРУ посочи еднозначно участието на бин Салман в инцидента. В същото време службата на Върховния комисар на ООН за правата на човека възложи отговорността на цялото ръководство на Саудитска Арабия. А “Амнести Интернешънъл” например нарече смъртната присъда срещу петимата осъдени начин да се прехвърли отговорността от истинските престъпници. Присъдата, между другото, впоследствие беше заменена със затвор.\n\nА тези хора, както се казва, ни забраняват да си бъркаме в носа. Голословните обвинения на американското разузнаване станаха главна тема още от времето на Колин Пауъл, който разтърси с епруветка \"спорите на антракс\" на заседание на Съвета за сигурност на ООН като доказателство, че Ирак разполага с оръжия за масово поразяване, каквото Хюсеин в крайна сметка нямаше.\n\n“Амнести Интернешънъл” в началото на август също показа доста колоритно колко струват нейните изказвания. Съобщението, че украинската армия използва цивилни обекти и цивилни като живи щитове, предизвика буря от емоции у Зеленски и организацията побърза да се извини. Показателно е, че президентът на Украйна дори не отрече случаите на това използване.\n\nУбийството на Хашоги без съмнение е чудовищно събитие. Но всякакви обвинения трябва да бъдат подкрепени с факти. Самата Русия е добре запозната с практиката, когато Западът използва необосновани обвинения като претекст за санкции, а самите санкции като инструмент за натиск. В династичната борба има много хора, които биха спечелили от накърнената репутация на престолонаследника.\n\nИ сега изявленията за участието на Мохамед бин Салман станаха повод, а не причина за такъв демонстративен шамар: престолонаследникът буквално е изгонен от Лондон. По-лошо е от случая, когато Байдън го поздрави с юмрук вместо ръкостискане. Но причината стана известна още през юли - това е нежеланието на Рияд да се оттегли от сделката ОПЕК+ и да увеличи доставките на гориво за западните страни.\n\nКатастрофалното посещение на американския президент стана твърде очевиден индикатор за безсмислието на опитите за натиск върху Саудитска Арабия - Западът се опита да убеди партньорите си с бой. Не само, че самата обиколка беше предшествана от продължителна подготовка, защото Байдън имаше твърде висок залог: вчера саудитците бяха парии, днес те са спасители от руското петролно потисничество. Какво ли не прави човек преди избори!\n\nЗападът започна още преди това с опитите да използва Рияд като прикритие срещу възможен отговор на Москва в енергетиката. През март подобно пътуване до близкоизточната монархия вече направи бившият министър-председател на бившето Нейно Величество. Тогава Даунинг Стрийт даде и възхитителен отчет за развитието на сътрудничеството в областта на енергетиката, отбраната и сигурността.\n\nОсвен това по отношение на оръжията има осезаем напредък в сътрудничеството между страните: само миналата година Лондон пое ангажимент да продаде оръжие на Рияд за почти милиард и половина лири . Но има някои трудности с доставката на 48 изтребителя “Юрофайтър Тайфун” - британският съд счете това решение за погрешно. Какво не е метод за постигане на съответствие?\n\nНо Саудитска Арабия не обръща особено внимание на исканията на Запада за насищане на пазара на горива.\n\nОчевидно новият премиер Лиз Тръс реши да потърси различен подход към близкоизточния партньор от тактиката на предшественика си. В същото време – да се опита да покаже на останалите арабски държави от Персийския залив, че не смята да се церемони с тях. На първо място, тя се надява, че подобен ход ще има ефект върху Обединените арабски емирства, основният проводник на британското влияние в региона. Лондон наистина има стратегическо партньорство с Абу Даби и позицията на Емирствата на петролния пазар никак не е слаба.\n\nСега е очевидно, че в лицето на Мохамед бин Салман не само Тръс, но и кралската династия – а следователно и цяла Великобритания – са намерили враг. Погребението на Елизабет II се превърна в същото време в панихида за сътрудничеството със Саудитска Арабия. Това със сигурност ще повлияе на дрейфа на ислямската монархия към ШОС и БРИКС, който става все по-ясен. Предстои да видим какъв ефект ще има това върху съюзническите съседи на Рияд и партньорите на Лондон.\n\nПревод: В. Сергеев\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели",
    "БТА :: Печатът във Великобритания, Австралия и Канада за погребението на кралица Елизабет II": "Като най-могъщия човек на планетата Джo Байдън обикновено седи отпред и в центъра на всяко събиране на световни лидери. Но не и когато става дума за британския кралски протокол, пише днес лондонският „Телеграф“. Президентът и първата дама на САЩ бяха настанени на доста задни места – на седмия ред отзад напред в южния трансепт на Уестминстърското абатство.\n\nТова диктува протоколът на погребението на покойната кралица, посочва вестникът и обяснява: политическите ръководители на страните от Общността на нациите (преди – Британска общност) са по-горе по ранг от останалите лидери, независимо от тяхното значение. Така че Байдън се озова на 14-ия ред и на девет реда зад премиера на Канада Джъстин Трюдо. Така че от тази гледна точка световният ред може понякога да се обръща наопаки, констатира \"Телеграф\".\n\nИмаше и други неловки ситуации, продължава изданието. Испания бе възмутена, че нейният опозорен бивш крал Хуан Карлос, далечен братовчед на Елизабет II, не само че беше поканен, но и седеше до сина си крал Фелипе – първи случай, когато двамата бяха фотографирани заедно на публично място, след като старият крал замина в изгнание. Байдън бе точно зад полския президент Анджей Дуда и на един ред пред чешкия премиер Петър Фиала.\n\nЗа разлика от задното място на Байдън всичките шестима живи бивши премиери на Обединеното кралство седяха на почетни места, заедно със съпругите си. През царуването на Елизабет II са се сменили 15 министър-председатели от първия Уинстън Чърчил до последния Лиз Тръс.\n\nВ края на погребалната церемония ръководителите на страните от Общността на нациите потеглиха към замъка Уиндзор за служба в по-тесен кръг в параклиса „Свети Георги“. Протоколът отново не позволи присъствието на Байдън и докато кортежът с тленните осанки на кралицата наближаваше Уиндзор, той вече летеше към САЩ. За поне една сутрин Байдън разбра какво означава да си маловажна личност на световната сцена, заключава делничното издание на лондонския „Телеграф“.\n\n„Гардиън“ също отбелязва една леко неловка ситуация, свързана с шестимата живи бивши премиери: Джон Мейджър, Тони Белър, Гордън Браун, Тереза Мей, Дейвид Камерън и Борис Джонсън. Последните трима – Мей, Камерън и Джонсън – пристигнаха първи за церемонията, но трябваше да чакат своите предшественици, за да се подредят по хронологичен ред. Изданието подчертава, че присъствието на държавното погребение на заместник-председателя на „Шин Фейн“ Мишел О’Нийл е знак до каква степен нейната партия се е сближила с британския кралски двор.\n\nАвстралийският „Сидни морнинг хералд“ съобщава, че в катедралата „Свети Андрей“ в Сидни снощи са се събрали хора, за да наблюдават на голям монитор телевизионно предаване на церемонията в Лондон. Подобни колективни гледания е имало в сградата на правителството в Канбера и на Площада на федерацията в Мелбърн, както и на други места. В продължение на час и половина преди да започне предаването на церемонията в англиканската катедрала „Свети Андрей“ бяха изпълнявани тъжни химни, отбелязва вестникът.\n\n„Канбера таймс“ изтъква, че близо четири милиона австралийци са гледали по телевизията погребалната служба за Елизабет II, обаче повече от половината от населението на Австралия смята, че страната трябва да стане република. Вестникът се позовава на публикувани днес резултати от социологическо проучване, според които 45% от гражданите на държавата континент подкрепят промяна в конституцията. Около 50 срещу 50 на сто е разделението по въпроса дали крал Чарлз III трябва да бъде държавен глава, като подкрепата за републиката сред мъжете (52%) е по-голяма, отколкото при жените (35%).\n\nКанадският „Отава ситизън“ пише, че на възпоменателната церемония в катедралата „Крайст чърч“ в Отава е било отбелязана отдадеността на покойната британска кралица към любимата ѝ Канада, но са били признати и греховете на монархията през колониалното минало на страната. Церемонията бе предшествана от парад на войници, матроси и авиатори, предвождан от служители на Кралската канадска конна полиция с широкополи шапки и червени мундири. Парадът премина по звуците на гайди и екотите на 96 топовни гърмежа, на колкото години бе покойната Елизабет II.\n\nВестникът посочва, че кралицата е посещавала Канада 22 пъти – повече отколкото всяка друга страна - и цитира думи на експремиера Брайън Мълрони, че тя е държала със здрава ръка конституционната монархическа система на управление. Според него тази система може да изглежда архаична за някои, но за преобладаващото мнозинство канадци ролята на монархията и особено ролята на покойната кралица през 70-те години на трона е „абсолютно необходима“. Мълрони изтъкна, че жестокостите срещу туземното население на Канада се дело на предишни монарси, докато Елизабет II „със своето добро сърце“ е отхвърлила реалностите на миналото.",
    "Животът във Великобритания спира за погребението на Елизабет Втора": "Обединеното кралство ще работи на забавен каданс този понеделник. Денят обещава да е исторически, с изключителната церемония за погребението на кралица Елизабет ІІ, която почина на 8 септември след 70 години управление. Обществените услуги, големите магазини и много търговци на дребно ще останат затворени през днешния ден, който е неработен в страната, информира телевизия Бе Еф Ем (BFMTV).\n\nМиналата седмица новият крал Чарлз ІІІ лично постанови днешният ден да бъде неработен, но последната дума ще имат работодателите, отбелязва \"Скай Нюз\" (Sky News). Много магазини и ресторанти обаче вече обявиха, че няма да бъдат отворени днес. Сред тях са известни марки като \"Сейнсбърис\" (Sainsbury's), \"Аргос\" (Argos) , \"Алди\" (Aldi), \"Лидъл\" (Lidl), \"Теско\" (Tesco) и \"Маркс енд Спенсър\" (M&S).\n\nПрочутият луксозен магазин \"Хародс\" (Harrod's) също няма да посреща клиенти, както и повечето търговски центрове във Великобритания. Други марки, които не са британски, сред които испанската \"Сара\" (Zara), френската \"Л'Окситан\" (L'Occitane) или шведската ИКЕА (IKEA), също ще спазят деня за почит към кралицата. Учебните заведения също остават затворени.\n\nНарушен въздушен трафик\n\nМиналата сряда по време на тържествената процесия към Уестминстър Хол имаше закъснения и отмяна на полети. За днешния понеделник лондонското летище \"Хийтроу\" обяви, че 15 процента от трафика му ще бъде нарушен, което прави над 150 полета, по време на двете минути мълчание след погребалната церемония, по време на траурното шествие и след това, по време на частната церемония в параклиса \"Сейнт Джордж\" в замъка Уиндзор.\n\n\"От уважение (към церемониите) полетите до и от \"Хийтроу\" ще бъдат променени, за да се избегне безпокойството от шума на определени места и в определени часове в понеделник\", се казва в прессъобщение на летището.\n\nЛондонската фондова борса също ще отдаде почит към кралското погребение и няма да работи днес. От друга страна, както посочва в. \"Ле-з-еко\", Лондонската борса за метали ще остане отворена - решение, което предизвиква гнева на брокерите.",
    "Великобритания смята, че Русия трудно ще осъществи мобилизация на резервистите": "© Великобритания се съмнява, че Русия е в състояние да осъществи частична мобилизация на 300 000 резервисти за войната срещу Украйна, предаде DPA.\n\n\n\n\"Русия вероятно ще се бори с логистични и административни предизвикателства, за да събере 300 000 души персонал\", отбеляза Министерството на отбраната в Лондон в четвъртък в ежедневната си актуализация на военната информация.\n\n\n\nБританското министерство на отбраната публикува ежедневно актуална информация за хода на войната на Русия срещу Украйна от нейното начало в края на февруари.\n\n\n\nБританското министерство, което смята, че \"е малко вероятно много от тези войски да бъдат готови за бойни действия в продължение на месеци\", добави, че вижда в частичната мобилизация знак за слабостта на Русия.\n\n\n\n\"Това действие на практика е признание, че Русия е изчерпала броя на доброволците, които искат да се бият в Украйна\", заяви британското министерство.\n\n\n\n\"Тази частична мобилизация вероятно ще бъде много непопулярна сред част от руското население. Путин поема значителен политически риск с надеждата да създаде така необходимата бойна мощ\", смятат от министерството.",
    "Великобритания актуализира отбранителната си доктрина до края на годината": "© До края на годината правителството на Великобритания ще публикува актуализирана версия на Цялостния преглед на въпросите на сигурността, отбраната и външната политика, става ясно от изявление от кабинета на новия премиер на страната Лиз Тръс. В документа се подчертава, че работата ще бъде съсредоточена върху противодействието на заплахи, за които се предполага, че идват от Русия и Китай.\n\n\n\n\"За да се гарантира, че дипломатическата архитектура, архитектурата на отбраната и сигурността на Обединеното кралство е в крак с нарастващата заплаха от враждебни държави, министър-председателят нареди актуализиране на Цялостния преглед“, гласи изявлението на Даунинг стрийт, в което се допълва, че предишната доктрина за отбрана и сигурност на Лондон е публикувана през март 2021 г., т.е. преди началото на войната в Украйна.\n\n\n\n\"Актуализираната стратегия ще гарантира, че инвестираме в стратегическите способности и съюзи, от които се нуждаем, за да устоим твърдо на натиска от страна на авторитарни сили като Русия и Китай. Актуализацията трябва да бъде публикувана до края на годината“, са думите на Тръс, цитирани в съобщението. В текста се уточнява, че работата ще бъде координирана от специалния съветник на британския министър-председател по външната политика и отбраната Джон Бо.\n\n\n\n\"Като инвестира правилно в отбраната, министър-председателят гарантира, че Обединеното кралство запазва позицията си на водещ играч в областта на сигурността в Европа, така че да сме готови да защитаваме мира, просперитета и свободата в света. Точно както направихме в Украйна“, отбелязват от Даунинг стрийт.\n\n\n\nРечта на Тръс пред Общото събрание на ООН\n\n\n\nСпоред кабинета на министър-председателя Тръс ще спомене това по време на изказването си на общата политическа дискусия на 77-ата сесия на Общото събрание на ООН, насрочена за днес. \"Ние не само разработваме план, който ще позволи вътрешен растеж, но и нова програма за взаимодействие с външния свят. Ще станем по-устойчиви на външни влияния и ще изградим колективна сигурност, тъй като това е жизненоважно за свободата и демокрацията. Ще бъдем надежден, заслужаващ доверие партньор“, се казва в текста с речта на Тръс. Тя оглави британското правителство на 6 септември, а едно от предизборните й обещания бе увеличаване на разходите за отбрана до 3% от БВП.",
    "Покупката на имот по-изгодна от наема във Великобритания": "62 400 паунда начална вноска\n\nВъпреки рекордно високите цени на имотите във Великобритания покупката на жилище излиза по-евтино от наемането. Средните месечни разходи за покупка на тристаен имот достигат 759 паунда и са под наема за подобно жилище от 874 паунда на месец, показват данни на компанията за финансиране на покупката на имоти Халифакс (Halifax). Разликата достига 1378 паунда на година, което е увеличение с 50% спрямо 2020 г.\n\nС покачването на лихвите във Великобритания нарастват и разходите за покупка на имот. Но наред с това и наемите във Великобритания са се повишили с 6,4% за година. Най-голямото препятствие за купувачите е събирането на първоначална вноска, която е достигнала средно над 62 400 паунда за придобиване на първо жилище и обичайно покрива една четвърт от цената.\n\nВ Лондон средната първоначална вноска от 173 021 паунда представлява една трета от цената. Въпреки това купувачите от британската столица спестяват 4181 паунда на година в сравнение с наемателите, които плащат на собствениците средно над 1700 паунда на месец.",
    "Скъпотия, препълнени болници, стачки: Великобритания в криза": "Великобритания има най-високата инфлация сред седемте най-развити индустриални държави. През юли тя достигна 10,1 процента - най-високото ниво от 40 години насам. Според прогнозите поскъпването може да надхвърли 20 процента. Лейбъристката опозиция говори за извънредно положение. Управителят на Bank of England Андрю Бейли предупреди, че страната може да изпадне в най-дългата рецесия от времето на глобалната финансова криза насам.\n\nНовото правителство ще трябва да раздаде голямо количество пари, за да не рискува разклащане на социалния мир. Мъдрите съвети за домакини, които раздава отиващият си министър-председател Борис Джонсън - например да се инвестират 20 лири в нова, по-бързо загряваща кана за чай, за да се спестят десет лири годишно от разходите за енергия, бяха възприети в социалните мрежи като потвърждение на това колко малко правителството разбира сериозността на ситуацията.\n\nСметките за ток и газ изправят британците до стената\n\nСпоред едно актуално проучване ръстът в цените на газа и електричеството вече са изправили около половината население на Великобритания до ръба на финансовите им възможности. 45 процента от анкетираните казват, че не могат да си позволяват да плащат тавана на разходите за енергия, който ще важи от октомври - около 4100 евро годишно. Около 20 процента признават, че вече се хранят по-оскъдно.\n\nПред БиБиСи експертът по защита на потребителите Мартин Луис обясни, че този таван на разходите за енергия представлява 37 процента от държавната пенсия, а хората на социални помощи трябва да отделят дори по-голяма част от средствата, с които разполагат. Всяване на паника? Луис отхвърля обвиненията. “Казвам: Това е катастрофа, просто защото тя наистина е такава. Непосилно е.”\n\nИ докато инфлацията и цените растат, заплатите не успяват да наваксат поскъпването, твърдят синдикатите. Великобритания я очаква есен на стачките. От месеци се водят спорове в различни сектори. За “адекватно заплащане - и то сега” настояват служителите на пристанището във Феликстоу. Подобни искания имат и събирачите на смет в Единбург, където камарите с отпадъци се трупат от седмици. Пощите многократно спираха работа, а страната е парализирана за дни заради стачки в железопътния транспорт.\n\nСтачки и недоволства в редица сектори\n\nТази седмица стачкуват и служебните защитници в съда. Особено новопостъпилите получават толкова ниско заплащане, че едва могат да се издържат, обяснява съсловната организация. В резултат от това хиляди дела вероятно ще бъдат допълнително забавени. Още през април натрупаните съдебни дела бяха около 60 000. Междувременно здравните работници, учителските синдикати, държавните служители и шофьорите на автобуси обсъждат дали и те да започнат стачни действия.\n\nОсобено тежко е положението в здравеопазването. Здравният министър Стийв Баркли наскоро беше наруган на улицата, докато даваше интервю. Причината е, че линейките са принудени да чакат с часове пред препълнените клиники, докато бъдат приети пациентите. “Хората умрат, а Вие не направихте нищо”, му заяви случайна минувачка. Не само при спешни случаи има опасни закъснения. В цялата страна почти седем милиона души чакат за т.нар. “неспешни” манипулации, като например операции на тазобедрена става. Бавят се и терапиите за лечение на рак. Освен това липсват 100 000 медицински сестри в болниците и повече от 4000 общопрактикуващи лекари - включително и в резултат от Брекзита.\n\nСписъкът с проблемите е безкраен\n\nИ това са само част от вътрешнополитическите предизвикателства, пред които е изправено новото правителство. Нужни са спешни инфраструктурни мерки в страната, която буквално се срина по време на горещините през юли. Нужни са освен това инвестиции в енергия, щадяща климата, мерки срещу недостига на жилища и повишената престъпност. Великобритания трябва да намери и отговор на проблема с нарастващия брой бежанци през Ламанша, да подобри възможностите за образование и да се опита да изравни условията на живот в различните части на страната.\n\nВъншнополитически Великобритания е на първа линия сред най-големите съюзници на Украйна и предоставя пари и оръжия на Киев, които също трябва да бъдат финансирани. Що се отнася до тлеещия спор с Европейския съюз за нерешените въпроси около Брекзит, правителството трябва да реши дали в сегашната ситуация може да рискува и търговска война с Европейския съюз.",
    "Как във Великобритания отбелязват Съединението на България?": "play\n\npause\n\nstop\n\nmute\n\nunmute\n\nmax volume / Интервю на Веселин Паунов с Кирил Дрезов Update Required To play the media you will need to either update your browser to a recent version or update your To play the media you will need to either update your browser to a recent version or update your Flash plugin\n\nТази вечер в британската Камара на общините ще бъде отбелязан Денят на Съединеното на Източна Румелия и Княжество България. Инициативата е на депутата от Лейбъристката партия, която със съдействието на българското посолство и лично посланикорганизира тази проява.\n\nЕдва ли може да се каже, че Съединението е голям празник за българите, живеещи и пребиваващи във Великобритания. Със сигурност всички онези, които почитат историята, ще го отбележат по някакъв начин, но изненадващото тази година е, че британците обръщат внимание на събитието. Все по-рядко България влиза в новините на Острова или пък се обръща внимания на събития, било то актуални или исторически, така че инициативата е похвална.\n\n\n\nГолемият проблем е, че то съвпада с доста бурен момент в политическия живот във Великобритания, която вчера избра външния министър Лиз Тръс за наследник на Борис Джонсън като премиер и е съвсем нормално всичко това да е във фокуса на медиите и хората, но да се върнем към историята и голямото за България събитие.\n\n\n\n\n\n\n\n\"Ролята на Великобритания в Съединението е била доста изненадваща за тогавашните дипломати и тогавашната общественост, защото както знаем именно Великобритания е автор на идеята за разделяне на България на Берлинския конгрес, а даже преди това още на Цариградската конференция през 1876 година\". Това посочи в интервю за БНР Кирил Дрезов, директор на Звеното за Югоизточна Европа в Университета Кийл:\n\n\n\n\"Парадоксът е, че именно този същият човек, който е прокарал идеята за разделяне на България на две части през 1878 година в Берлин, същият този лорд Солзбъри председателства обединяването на България на същите тези две части. Това е големият парадокс – защо Великобритания се държи по съвършено различен начин към България през 1885 година – и отговорът е, че както винаги за Англия няма вечни приятели, има само вечни интереси. Просто в този момент на Великобритания ѝ се е видяло изгодно обединението на България, защото от една страна отклонява вниманието на Русия от Средна Азия – всяка бъркотия на Балканите прави това, а именно едно руско настъпление през Средна Азия към Индия плаши британците. От друга страна вече добре осведомена от управляващия английското консулство в Пловдив за характера на революцията в Източна Румелия и за отрицателното отношение на Русия, виждайки изтеглянето на руските офицери от Източна Румения, британската дипломация решава, че една подкрепа на българите в този случай ще засили една антируска тенденция в българския елит\".\n\n\n\n\"За Съединението напълно може да се използва фразата \"политиката като изкуството на възможностите\", добави още директорът на Звеното за Югоизточна Европа в университета Кийл.\n\nВ предаването \"12+3\" Атанас Чиков, лицензиран емиграционен съветник във Великобритания, коментира, че настроението на българските празници не е същото, когато си в чужбина.\n\nИнтервюта на Веселин Паунов с Кирил Дрезов и на Георги Марков с Атанас Чиков можете да чуете от звуковите файлове.\n\n",
    "Машините за гласуване потеглят за САЩ, Канада и Великобритания": "Машините за гласуване в чужбина бяха подготвени за изпращане в присъствието на представители на Централната избирателна комисия и Министерството на външните работи.\n\nЗа вота зад граница са предвидени общо 525 машини, като в 301 от секциите гласуването ще става машинно. От ЦИК уверяват, че машините в чужбина ще пристигнат навреме за изборния ден.\n\n\"Днес ще тръгнат машините за САЩ, Канада и Великобритания, за където трябва повече време. Останалите машини ще тръгнат утре и най-късно в други ден, тези, които са за най-близките държави до България\", обясни говорителят на ЦИК Росица Матева.\n\nНай-голям брой машини са предвидени за Турция и Обединеното Кралство и Северна Ирландия.\n\n\"До външна граница на Република България ние ще бъдем ескортирани от жандармерия, от там нататък е наша отговорност, на Министерство на Външните работи, пристигането на тези машини в пломбиран и запечатан вид до секционните избирателни комисии в деня преди изборите\", заяви главният секретар на МВнР Калин Анастасов.\n\nВ понеделник ще бъде направено обучение на членовете на избирателните комисии извън страната, които ще бъдат командировани за да наблюдават изборния процес.\n\nА в останалите секции зад граница, с по малко от 300 избиратели, гласуването ще става чрез около 7 млн. хартиени бюлетини. Те вече са вече напечатани и са в процес на доставяне до областните администрации.\n\nВижте повече в репортажа.\n\nСнимка: БГНЕС\n\nХаресайте страницата ни във Facebook ТУК",
    "Големите гафове по време на траура във Великобритания": "play\n\npause\n\nstop\n\nmute\n\nunmute\n\nmax volume / Тема на Лора Търколева в ''Преди всички'' Update Required To play the media you will need to either update your browser to a recent version or update your To play the media you will need to either update your browser to a recent version or update your Flash plugin Мнозина показаха почитта си към епохата на име Елизабет по свой начин.\n\nМнозина показаха почитта си към епохата на име Елизабет по свой начин.\n\n\n\n\n\nНе знаeм за британците, но българите често казваме, че всяко чудо е за три дни. Не, не всяко чудо трае три дни, но уви - и на Острова, и отвъд пределите му, след погребението на кралицата рязко настъпи времето на баналното и прагматичното - като сметките колко е струвала държавната погребална церемония. Още вчера вечерта вече премахваха огражденията по улиците на Лондон, а \"Гугъл\" дори не посвети Дудъл-а си на Нейно Величество. Предпочете да отбележи кръглата стогодишнина на двойка лекоатлети и златни олимпийски медалисти - семейството Емил Затопек и Дана Затопкова, родени на 19 септември през 1922-ра.\n\n\n\n\n\nСлед тишината и тържествените ритуали дойде времето за селфита, постове в социалните мрежи и може би за забрава, докато не ни разтърси следващото мащабно историческо събитие.\n\n\n\n\n\nВсенародният траур във Великобритания вече е вдигнат, остава само този за най-близките на Елизабет II. Тук припомняме някои от моментите, показали, че има твърде много истина в думите: \"Прекаленият светец и Богу не е драг\". Защо някои скърбяха за кралицата си като заключиха велостоянки и автомати за презервативи, отмениха Информационната седмица за морските свинчета и гониха гости от ваканционни селища? И дали Елизабет II би искала точно това? Да поразсъждаваме над въпроса с образцова извадка от траурни гафове.\n\n\n\n\n\nСпоред вестник \"Гардиън\" призовата позиция за гаф по време на траура се държи от верига ваканционни селища, която предлага семейни почивки сред природата. Първоначално опечаленото ѝ ръководство съобщи, че гостите с резервация в деня на кралското погребение ще трябва да напуснат по-рано, защото всички достъпни места ще бъдат затворени от десет в понеделник до днес сутринта. От вторник гостите можеха да се завърнат.\n\n\n\n\n\n\n\n\"Постъпката ни е в знак на уважение и показва желанието ни да позволим на колкото се може повече наши колеги да станат част от историческото събитие. Надяваме се гостите ни да разберат решението ни да подкрепим кралицата в последния ѝ път.\"\n\n\n\n\n\n\n\nИ това - независимо откъде пристигат гостите и дали могат да намерят покрив над главата си за времето, в което са любезно изгонени. Позицията се промени след негативни реакции в социалните и традиционните медии. Така хората не трябваше да напускат, ако резервацията им включва понеделник, но пък гостите, които планираха почивката си от 19 септември нататък, все пак бяха помолени да отложат началото ѝ.\n\n\n\n\n\nОбратен завой направиха и от официалното британско колоездене. Първоначално федерацията поиска никой да не кара колело в понеделник. Естествено, последва своеобразна гражданска буря. Съветът остана за груповите, клубни и спортни изяви. Поднесено бе и извинение.\n\n\n\n\n\n\n\nНе им провървя и на велосипедистите в Норич. Градският съвет там постави знак на велостоянка с надпис:\n\n\n\n\n\n\n\n\"Предупреждение. Кралски траур. Велостоянката няма да се ползва от 9 до 23 септември.\"\n\n\n\n\n\n\n\nИзумените жители на близо 400-хилядния Норич получиха полвинчато обяснение - стоянката била близо до мястото, където хората оставят цветя в почит на Елизабет II. Табелата бе променена, за да уточни това, но от нея все така не ставаше ясно защо гледката на колелета край цветя е неприемлива...\n\n\n\n\n\nТишината явно бе единственото приемливо състояние на тялото и евентуално на ума и за верига супермаркети на Острова, където изключиха автоматичния звуков сигнал на гишетата за самообслужване. И тук последва реакция в социалните мрежи, на която говорител на веригата отговори:\n\n\n\n\n\n\n\n\"Звуковата сигнализация не е изключена, а намалена, спряхме музиката и аудиорекламите в магазините.\"\n\n\n\n\n\n\n\nВ точно подбран часови интервал обаче вчера бе съвсем тихо на най-голямото летище - лондонското \"Хийтроу\", откъдето отмениха над сто полета, за да не попречи шумът от самолетите на погребалната церемония.\n\n\n\n\n\n\n\nЛюбим пример за гаф стана и меко казано странната проява на скръб с отлагането на Информационната седмица за морските свинчета.\n\n\n\n\n\n\n\nТя трябваше да започне вчера и да продължи до петък, но заради съвпадението с началото на погребението, морските свинчета ще чакат до следващия понеделник. И ако се чудите какво толкова оскърбително и разюздано може да има в тази очевидно свинска седмица, инак одобрена от Британската ветеринарна асоциация и Британската ветеринарна асоциация на малките животни... Нищо освен съвети как да се грижите за морските свинчета по-добре, така че да са здрави и щастливи.\n\n\n\n\n\nПромени има и в британското състезание I'm a Celebrity Jungle Challenge. Досега победителите бяха наричани крал или кралица на джунглата. Заради смъртта на Елизабет II вече ще са само \"господари на джунглата\".\n\n\n\n\n\n\n\nОт гафове не се предпазиха и вечно бързащите медии. Колеги отвъд Океана - в суетата да съобщят за кончината на кралицата - публикуваха заглавия с фрапантни технически и правописни грешки, както и биографични справки за Елизабет II, подготвени предварително, със заглавия за вътрешна употреба да не се публикуват преди смъртта ѝ. В бързината обаче и тези вътрешнозаводски бележки, понякога дори цинични, станаха видими за всички.\n\n\n\n\n\nНасмешливи реакции в \"Туитър\" провокираха и многото траурни съобщения на производители на каквото можете да се сетите - от рибни пръчици и пица до бельо.\n\n\n\n\n\n\n\nИ все така в социалните мрежи успяхме да видим традиционните червени телефонни кабини, но облечени в траурен креп. Ликът на кралицата в черно-бели краски е навсякъде - включително на електронните табла за поръчка на бургери и пържени картофки в световна верига за бърза храна. Култова стана и снимка от хотел, в който машината за продажба на презервативи е блокирана до утре.\n\n\n\n\n\n\n\nЕстествено, най-важният въпрос е къде свършват искреното съчувствие и емпатия и къде започва социалножелателното лицемерие.\n\n\n\n\n\n\n\nНаблягаме на социалните мрежи, защото именно от \"Туитър\" първо научихме за кончината на Елизабет II, от акаунта @RoyalFamily. Туитът, в който се съобщаваше, че дългогодишният монарх е \"починала мирно в Балморал\", изпревари с две минути BBC. Той бе препубликуван над 690 000 пъти. Това показа, че дори кралското семейство е променило обичайния или поне доскоро очаквания протокол.\n\n\n\n\n\n\n\nЗа редакторите на \"Уикипедия\" времето след официалното съобщение за смъртта на кралицата също бе усилно. Някои буквално се състезаваха кой по-бързо ще допълни статията за нея в глобалната дигитална енциклопедия. В даден момент хората са се опитали да запазят едновременно 300 различни версии на редактирания и допълнен текст. Възникнали спорове как да се коригира снимката на вече покойната кралица, как да се оформи отделната публикация за кончината и погребението ѝ, както и как да се редактира текстът за сина ѝ престолонаследник и настоящ крал Чарлз.\n\n\n\n\n\n\n\nИначе официалните правителствени указания за периода на траур бяха ясни, от никого не се очакваше и не се очаква специфично поведение, всеки е оставен на собствената си съвест и усещане за скръб. Кралското семейство също изрично подчерта, че не иска да се стига до крайности.\n\n\n\n\n\nБез да изпадаме в крайна сантименталност, дълбоко религиозно чувство или нелеп опит да присвоим метафорите на метафизичното, можем просто да си припомним отново част от речта на Елизабет II на 5 април 2020-а, когато в разгара на пандемията от Covid-19, тя успокои британците, че добрите дни ще се завърнат, пак ще бъдат с приятелите и близките си. \"Ще се видим отново\", каза тя уверено на народа си.\n\n\n\n\n\n\n\nКакви още послания ни отправяше и как почетохме паметта ѝ - чуйте в звуковия файл.",
    "Великобритания плаща рекордни лихви по външния си дълг": "Във Великобритания растящата инфлация е довела до нов рекорд през август на лихвените плащания по държавния дълг. А след указа на руския президент Владимир Путин за частична военна мобилизация, паундът стигна ново дъно спрямо американския долар.\n\n\n\nОще преди изявлението на Путин тази сутрин икономическите новини не бяха добри. Официалната статистика показа, че лихвите по плащанията по дълга са достигнали 8,2 милиарда паунда през август, което е с 1,5 милиарда повече от миналата година.\n\n\n\nМеждувременно бе отчетено, че заемите на правителсвото, които представляват разликата между разходите и приходите от данъци, възлиза на 11,8 милиарда паунда или два пъти повече от прогнозата за август. Инвеститорите са обезпокоени от съдържанието на мини-бюджета, който трябва да бъде представен в петък, тъй като има сведения, че в него става дума за 30 милиарда паунда от съкращаване на данъци.\n\n\n\nТова идва след като \"Даунинг стрийт\" направи заеми от милиарди паунда за осигуряване на таван за енергийните сметки на домакинствата и бизнесите в допълнение към вече натрупаните огромни заеми. Новините от Русия пък незабавно се отразиха на валутните пазари и в един момент паундът падна до 1,13 долар- най-високото ниво от 1985 година насам.",
    "Куази Куартенг стана новият министър на финансите на Великобритания": "Новият премиер на Великобритания Лиц Тръс обяви кой заема топ постовете в кабинета й. За пръв път в историята четирите най-важни министерства не са поверени на бели мъже. Куази Куартенг стана първият финансов министър в кралството. Джеймс Клевърли става външен министър и Сюела Брейвърман – министър на вътрешните работи.\n\nСАЩ съобщи, че Русия се обръща към Северна Корея за оръжия за войната в Украйна. Официален представител каза, че Русия иска да купи милиони ракети и артилерийски снаряди от обеднялата страна. Според Държавния департамент това е пореден знак, че Русия продължава да страда от сериозен недостиг на снабдяване отчасти заради контрола на износа и санкциите.\n\nНай-новото в правната война на бившия президент Доналд Тръмп съобщава Вашингтон поуст. Според статията в Мар-а-лаго са били открити доклади за ядрените възможности на чужда страна. Някои документи били толкова топ секретни, че дори висши служители в системата за национална сигурност са били на тъмно по въпроса.\n\nНово проучване на Галъп показва, че половината от американските работещи може да се опишат като хора, които не се интересуват от работата си. Това означава, че изпълняват трудовите си задължения по характеристика, но психологически са откъснати от работата си. Проучването показва, че делът на хората, които активно са заети с работата си е 32%. Тези, които са загубили интерес са вече 18%. Големият спад на ангажираността идва от Поколението Z и по-младите милениъли.",
    "Българската следа в династията на кралете на Великобритания": "На 8 септември 2022 г. приключи животът на една необикновена личност, пример за постоянство, почит към традицията и отговорност към своя народ. Кралица Елизабет II – държавен глава на Обединеното кралство Великобритания и Северна Ирландия и на държавите от Общността на нациите, изпълняваше своя дълг в продължение на 70 години, изпълнени с кардинални промени и предизвикателства, както в кралството, така и по света.\n\nНай-дълго управлявалият британски монарх и най-дълго управлявалата жена – държавен глава в света назначи 15 министър-председатели на кралството, последна от които беше настоящият премиер Лиз Тръс, която встъпи в длъжност два дни преди смъртта на Елизабет Втора. За ролята ѝ като държавник, са изписани безброй страници и са заснети редица документални и игрални филми. Без съмнение предстоят още. Но едно знаем със сигурност – нито за момент тя не изневери на думите си, изречени на нейния 21-и рожден ден през 1947: \"Заявявам пред Вас, че целият ми живот, дълъг или кратък, ще бъде посветен на това да Ви служа!\"\n\n\"Малцина са хората, които си спомнят времето преди Елизабет. Тя е единственият монарх, когото повечето жители на планетата разпознават. Била е монарх на два и половина милиарда от тях. Затова и всички я наричат просто кралицата и въпреки че беше на 96, хората сякаш не вярваха, че ще умре. Дори мисълта за това бе потискана\" – пише в своя публикация в социалните мрежи журналистът Георги Милков.\n\nДокато кралството и света свикне с промените, настъпили след смъртта ѝ, които ще засегнат дори химна на страната, нека си припомним династичната връзка, която свързва България и Обединеното кралство.\n\n\n\nБлизостта на българския царски дом с британските монарси датира още от 18 в. Цар Фердинанд е втори братовчед на английския крал Едуард VII – син на кралица Виктория. Цар Борис е трети братовчед на английския крал и баща на кралица Елизабет Втора Джордж VI. Симеон Сакскобургготски също е братовчед на кралица Елизабет Втора, по линия на нейния баща. Всички те са наследници на една и съща германска княжеска династия – Сакс-Кобург и Гота.\n\n\n\nКато част от Антантата по време на Първата световна война на английското кралско семейство се налага да промени името на династията с английско звучащото Уиндзор. Това става през 1917 година и по още един повод – Лондон е бомбардиран от германски самолет \"Гота Г. IV.\" Династия Сакс-Кобург обаче съществува и до днес, като през годините управлява още в Белгия, Германия, Португалия, България и други страни.\n\nplay\n\npause\n\nstop\n\nmute\n\nunmute\n\nmax volume / Д-р Петър Стоянович пред Радио България Update Required To play the media you will need to either update your browser to a recent version or update your To play the media you will need to either update your browser to a recent version or update your Flash plugin\n\n\"Родствената връзка между кралица Елизабет Втора и българската династия Сакс-Кобург е едно обстоятелство, което ако изобщо се споменава в българската образователна система, се споменава в едно изречение и то, сякаш този факт е по-скоро срамен – признава в интервю за Радио България историкът д-р Петър Стоянович – \"Подобна връзка е и най-добрият дипломатически посредник за уреждане на по-големи, но и по-малки международни въпроси\".\n\nИнтензивните контакти между Царство България и Обединеното кралство и връзката между членовете на династията прекъсват едва през 1941 година, когато България обявява война на Великобритания. Дотогава обаче:\n\n\"Още Цар Фердинанд и неговата майка княгиня Клементина, имат не едно и две посещения в Лондон при кралица Виктория, а по-късно и при крал Едуард VII, така че тази връзка в династията никога не е прекъсвала“ – разказва историкът.\n\n\n\n„Колкото до посещението на Цар Борис Трети през 1927 г. – то е първо посещение на българския държавен глава след края на Първата световна война, ограниченията на Ньойския договор и международната изолация, в която се е намирала България. С това посещение царят се опитва да разчупи, доколкото е възможно, похлупака, под който се намира нашето Отечество. Следващото важно негово посещение на Острова е през 1936 година, като част от общоевропейска обиколка, когато пристига за погребението на крал Джордж V, след което продължава пътуванията си към останалите европейски столици\".\n\n\n\nМакар мнозина да считат монархията за отживелица, безспорно е, че всеки монарх и неговото семейство, имат своята роля и значение, записано в конституциите и традициите на страните, чийто владетели са. Общото между всички тях е, че \"голямото семейство на световните монархии винаги се чувства съединено помежду си, както по кръв, така и поради факта, че онова, което ги обединява е неутралността спрямо политиката и дългът към нацията. Задачата на всеки един монарх е да бъде на страната и да защити своята нация, дори, както в случая с кралица Елизабет Втора, да не произхожда от нея\" – заключава Петър Стоянович.\n\nЖивотът ѝ беше блестящо потвърждение на тези думи.\n\nСнимки: архив",
    "В САЩ и Великобритания се увеличават случаите на нов подвариант на КОВИД": "Подвариант BA.4.6 на Омикрон, който бързо се разпространява в САЩ, вече се разпространява и във Великобритания, съобщи Сайънс алърт.\n\nВ най-новата справка за КОВИД на британската Агенция за здравна безопасност пише, че през седмицата, започнала на 14 август, 3,3 процента от пробите са били с подварианта BA.4.6. Оттогава делът му е нараснал до 9 процента от секвенираните случаи.\n\nСпоред американските Центрове за контрол и профилактика на заболяванията също 9 процента от новите случаи напоследък в САЩ са с подварианта BA.4.6 .\n\nТой е идентифициран и в още няколко държави.\n\nИзвестното за него е, че е наследник на варианта BA.4 на Омикрон, открит първо в Южна Африка през януари 2022 г. Оттогава той се разпространи по света заедно с BA.5. Засега не е ясно как е възникнал BA.4.6, но е възможно да е рекомбинантен - получен, когато два различни варианта на вируса SARS-CoV-2, който причинява КОВИД, заразят едновременно един човек.\n\n\n\nМакар и BA.4.6 да е подобен на BA.4 по много неща, той има мутация в шиповия протеин. Тази мутация R346T е установена и в други варианти и се асоциира с избягване на имунитета - помага на вируса да заобиколи антителата, придобити от ваксина или боледуване.\n\nЗа щастие Омикрон предизвиква общо по-леко боледуване и смъртните случаи са по-малко, отколкото при другите варианти. Очаква се това да важи и за подварианта BA.4.6. Засега няма съобщения този подвариант да предизвиква по-тежки симптоми.\n\nИзвестно е обаче, че подвариантите на Омикрон се предават по-лесно от предишните варианти. BA.4.6 изглежда още по-добър в избягването на имунната система от BA.5, който още е доминиращ.\n\nСпособността на BA.4.6 изглежда още по-добра в избягването на имунната система. Тя може до известна степен да бъде ограничена от новите бивалентни бустери, насочени специално към Омикрон, както и към оригиналния щам на SARS-CoV-2.\n\nПоявата на BA.4.6 и други нови варианти е обезпокоителна, защото показва, че вирусът все още е наоколо и мутира, за да намери нови начини да преодолее имунната реакция, дължаща се на ваксини и предишно боледуване.",
    "Сбогуването с кралицата може да предизвика рецесия във Великобритания, според икономисти": "Великобритания може да изпадне официално в рецесия по-рано от предвиденото, тъй като погребението на кралица Елизабет Втора се отразява на икономиката, предупреждават икономисти, цитирани от финансовата агенция Ажефи-Дау Джоунс (Agefi-Dow Jones).\n\nБрутният вътрешен продукт (БВП) на Обединеното кралство се е свил с 0,1 на сто през второто тримесечие поради допълнителните почивни дни, свързани с платинения юбилей на кралицата. Сега е насрочен нов неработен ден за 19 септември - за погребението на Елизабет II, така че производството през третото тримесечие също може да пострада.\n\nНационалната статистическа служба (ONS) обяви вчера растеж от 0,2 на сто на БВП през юли след свиване с 0,6 на сто през юни. Растежът през тримесечието до края на юли е нулев, какъвто е вече в продължение на четири месеца, отбелязва Джордж Бъкли, главен икономист за Великобритания в \"Номура\" (Nomura). Според него един допълнителен неработен ден на 19 септември може да спре растежа още преди очакваната за догодина рецесия.\n\nПотреблението може да намалее\n\nДо подобно заключение стига и главният икономист на \"Инвестек\" (Investec) Филип Шоу. След свиването на БВП с 0,1 на сто през второто тримесечие, нов спад през третото ще доведе британската икономика до официална рецесия, до голяма степен заради допълнителните неработни дни. По думите му, това не е основният сценарий, но такава възможност не е изключена, особено ако мрачното настроение на населението доведе до спад на потребителските разходи през периода на траур.\n\nВъв Великобритания вече се наблюдават временни затваряния на магазини и отмяна на спортни прояви, по-специално на футболни мачове.\n\nИнфлацията във Великобритания достигна 10,1 на сто на годишна основа през юли - най-високото равнище от 40 години. Веригата супермаркети \"Асда\" (Asda) е изчислила, че потребителската способност на всяко домакинство е била орязана средно с 40 британски лири (46 евро) седмично през юли. Министър-председателката Лиз Тръс, оглавила правителството два дни преди кончината на кралицата майка, се ангажира да удържи покачването на сметките за енергия - мярка, която може да струва на държавата над 100 милиарда лири през следващите две години.\n\nСпоред Филип Шоу мащабите на енергийния пакет би трябвало да позволят да се избегне рецесия в края на тази и началото на следващата година. Но основното безпокойство остава, че бюджетната подкрепа за икономиката изисква занапред по-рестриктивна парична политика, за да се намали инфлационният натиск, предупреждава икономистът.\n\nБританската централна банка вече повиши лихвите си със 175 базови пункта от декември 2021 г. насам и се очаква ново затягане на паричната политика на следващото й заседание. Инвеститорите обаче ще трябва да почакат, за да научат решението, което беше отложено от 15 за 22 септември заради периода на траур в Обединеното кралство.",
    "Как ще се променят националните символи на Великобритания при крал Чарлз": "Символите на Обединеното кралство се променят с всеки нов монарх. Промените обаче няма да се ограничат до няколко думи в националния химн - от \"Бог да пази кралицата\" на \"Бог да пази краля\". От монетите и марките до каските на полицейските служители и дори месинговите копчета на военноморските офицери - всичко ще бъде различно при новия крал, пише вестник “Сънди таймс”, цитиран от БТА.\n\nНякои от промените влязоха в сила незабавно: правителството на Нейно Величество стана правителство на Негово Величество, има промяна и в названията на някои служби (например Данъчната и митническа служба на Нейно Величество), но тази промяна не беше трудна, защото инициалите са еднакви - HM, пояснява вестникът.\n\nКомпютърните системи на министерството на отбраната отразиха промяната, въпреки това висшите офицери все още не знаят какво да правят с някои детайли на отличителните си знаците след новината за смъртта на кралицата. Когато кралицата се възкачва на трона през 1952 г., тя заменя короната на Тюдорите с короната на Свети Едуард, която в момента е върху отличителните знаци на униформите и дори на копчета на офицерите. Ако Чарлз Трети реши да върне короната на Тюдорите, ще трябва да бъдат подменени хиляди нови нашивки и копчета.\n\nШапките на полицаите също ще се променят, включително и на 34 000 служители на столичната полиция, на които е изписано “EIIR” , монограмът на кралицата (от Elizabeth II Regina). Засега полицията не готви промени, докато те не бъдат поискани от кабинета.\n\nНай-видимата промяна обаче ще е при монетите и банкнотите, пише вестникът. Сега върху монетите са изсечени пет варианта на профила на Елизабет. Най-новата монета е проектирана от Кралския монетен двор през 2015 г. Монетният двор, който сече монетите, и Банката на Англия, която поръчва банкнотите, не са определили график кога новите пари ще влязат в обращение. Малко вероятно е монетите и банкнотите да бъдат изтеглени поради смъртта на кралицата, защото те остават законно платежно средство. Паричните средства, носещи нейния образ, ще продължат да бъдат в обращение с десетилетия, какъвто е бил случаят с паричните знаци на Джордж Шести, които са били валидни до 1971 г.\n\nПроблемът с парите не е само британски, защото образът на кралицата е върху още 33 валути по света - от тези на Австралия до Белиз и Канада, припомня “Таймс”. По същия начин стои въпросът и с пощенските марки, които се печатат от Кралските пощи. Те скоро ще са с профила на Чарлз, но постепенната им смяна ще отнеме месеци, защото пощите имат огромен запас от нови марки с баркод. Пощенската служба все още не е започнала да отпечатва марки с изображение на новия крал, защото те трябва първо да бъдат одобрени от него.\n\nВърху новите пощенски кутии ще бъде изписано “CIIIR” (монограмът на Чарлз Трети). Те обаче ще бъдат рядкост. От 115 000 пощенски кутии в цялата страна повече от 60 процента носят знака на Елизабет, а 15 процента на Джордж Пети. Броят на новите пощенски кутии, поставяни всяка година, е стотици, но предимно в нови жилищни комплекси или при подменяне на повредени. Най-редки са пощенски кутии, които бележат краткото управление на Едуард Осми - от тях някога са били поставени само около 170.\n\nЧастният бизнес също ще бъде засегнат. Повече от 600 притежатели на кралски права, включително Gordon’s Gin и търговецът на вино Berry Bros, имат право да използват гербовете на кралицата върху своите продукти. Сега тези права вече са невалидни и те ще имат две години, за да премахнат герба на Елизабет Втора. Кралят и вероятно новият принц на Уелс ще дадат нови кралски права. Предполага се, че компаниите, кандидатстващи за това, ще трябва да отговарят на екологични стандарти.\n\nТеатърът на Нейно Величество, който е собственост на Андрю Лойд Уебър и където се играе \"Фантомът от операта\", също ще бъде преименуван, за да отрази факта, че Чарлз става крал, защото е построен върху земя, която е собственост на Короната."
}