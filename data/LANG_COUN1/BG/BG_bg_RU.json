{
    "\"Ние нападнахме Украйна\". Нови протести срещу мобилизацията в Русия, полицията използва сила": "Общият брой на хората, задържани по време на протестите срещу мобилизацията в Русия през последните пет дни, достигна 2352, сочат данни на неправителствената организация ОДВ-Инфо. Оттам уточняват, че реалният брой на арестуваните може да е по-голям, тъй като организацията съобщава само случаите, които може да провери.\n\nПротестите избухнаха, след като в сряда президентът на Русия Владимир Путин обяви частична мобилизация. Демонстрациите обхванаха десетки градове в Русия, като в неделя само в кавказката република Дагестан бяха арестувани повече от 100 души.\n\nНа кадри от регионалната столица Махачкала се виждат десетки хора, както жени, така и мъже, които изразяват гнева си от решението за мобилизация. Полицията използва сила, за да разпръсне протестиращите.\n\nНа някои от видеата се вижда как събралите се хора скандират \"Не на войната\" и се опиват да попречат на полицията да отведе други от хората.\n\n\"Кой беше нападнат? Русия беше нападната? Не те дойдоха при нас. Ние нападнахме Украйна. Русия нападна Украйна! Спрете войната!\", казва една от присъстващите жени.\n\nДагестан е един от руските региони с пропорционално най-много убити мъже в Украйна от началото на руската инвазия, отбелязва Франс прес, като се позовава на информация за загиналите войници на Русия, събрана от независими руски медии и публикации в социалните мрежи.\n\nВ опит да намали напрежението, ръководителят на Дагестан Сергей Меликов призна в неделя, че са \"допуснати грешки\" по време на мобилизацията.",
    "Украинците са изплашени от предрешените от Русия референдуми": "След седем изтощителни месеца на война много украинци се опасяват, че ги очакват още страдания и политически репресии, тъй като референдумите, организирани от Кремъл с помощта на въоръжени полицаи, предвещават предстоящото анексиране от Русия на четири окупирани региона.\n\nМного от жителите избягаха от регионите преди началото на референдумите, страхувайки се да не бъдат принудени да гласуват или да бъдат призовани в руската армия.\n\nПетро Коберник, който е напуснал контролирания от Русия южен град Херсон точно преди началото на предварително обявеното гласуване в петък, заяви, че перспективата да живее под руско управление и ескалиращата война са предизвикали у него и други хора паника по отношение на бъдещето.\n\n\"Ситуацията се променя бързо и хората се страхуват, че ще пострадат или от руските военни, или от украинските партизани и настъпващите украински войски\", каза 31-годишният Коберник в телефонно интервю.\n\nДокато някои руски служители разнасяли бюлетини по кварталите, придружавани от въоръжени полицаи, Коберник каза, че 70-годишният му баща затворил вратата на частната си къща в село Новотроицке - част от Херсон - и се зарекъл да не пуска никого вътре.\n\nРеферендумите, осъдени от Киев и западните му съюзници като фалшифицирани, се произвеждат в контролираните от Русия Луганска и Херсонска област, както и в окупираните райони на Донецка и Запорожка област. Те са широко разглеждани като претекст за анексиране и се очаква руските власти да обявят регионите за своя територия, след като гласуването приключи утре.\n\nКремъл и преди е използвал тази тактика. През 2014 г. той произведе набързо свикан референдум в Крим, за да оправдае анексирането на черноморския полуостров - ход, който беше осъден като незаконен от по-голямата част от света.\n\nУкраинските власти казаха на жителите на четирите окупирани от Русия региона, че ще бъдат наказани по съдебен път, ако гласуват, и ги посъветваха да напуснат страната.\n\nРуският президент Владимир Путин, който миналата седмица започна да мобилизира още войски конфликта, заяви, че е готов да използва ядрени оръжия, за да защити територията, в което прозира ясна заплаха към Украйна да спре опитите си да отвоюва регионите.\n\nЕскалиращата реторика и политически рискованото решение на Путин да свика до 300 000 резервисти в армията идва, след като по-рано този месец руснаците бяха принудени набързо да се изтеглят от големи територии в североизточна Украйна. Ожесточената украинска контраофанзива продължава в източната и южната част на страната.\n\nНазначеният от Москва губернатор на южната Херсонска област Владимир Салдо обеща, че опитите на Украйна да провали референдума чрез обстрел на града няма да успеят.\n\n\"Сложно е заради проблемите със сигурността, но ще бъде направено всичко възможно гласуването да бъде безопасно за избирателите и служителите на изборните органи\", заяви Салдо във видеообръщение. \"Хората чакат да се присъединят към Русия и искат това да стане възможно най-бързо\".\n\nПодкрепяните от Москва сепаратисти в източните Донецка и Луганска област твърдят, че повечето жители на тези територии мечтаят за присъединяване към Русия още от анексирането на Крим от Русия.\n\nНо много жители там разказват друго.\n\n\"Улиците са пусти, хората си стоят вкъщи\", каза по телефона Марина Ирхо, 38-годишна жителка на пристанищния град на Азовско море Бердянск. \"Никой не иска да ни обявят за част от Русия и да започнат да събират нашите мъже\".\n\nТя каза, че \"тези, които активно са се застъпвали за Украйна, са си тръгнали или са се укрили“, като добави, че много от по-възрастните хора, които са подкрепяли Русия, са останали, но се чувстват уплашени.\n\nУкраинските партизани непрекъснато взимат на прицел назначените от Москва длъжностни лица в окупираните региони.\n\nСамо седмица преди референдума заместник-началникът на градската администрация в Бердянск и съпругата му, която оглавяваше градската избирателна комисия, бяха убити при нападение.\n\nЧленове на партизанската група \"Жълта лиента\", кръстена на жълто-синьото национално знаме на Украйна, разпространиха листовки със заплахи към онези, които гласуват и призоваха жителите да изпращат снимки и видео на гласувалите, за да ги издирят и хванат по-късно.\n\nПартизаните са публикували и телефонните номера на председателите на избирателните комисии в Херсонска област, като са призовали проукраинските активисти да \"направят живота им непоносим\".\n\nУкраински длъжностни лица казват, че признаците за нелегитимност на референдумите са навсякъде.\n\n\"Руснаците виждат страха на гражданите и нежеланието им да гласуват, затова принуждават хората'', казва Иван Фьодоров, украинският кмет на контролирания от Русия град Мелитопол, който беше задържан от руснаците, преди да напусне града.\n\n\"Групи от колаборационисти и руснаци, придружени от въоръжени войници, минават от апартамент на апартамент, но малко хора отварят вратите\", казва Фьодоров. \"Припряността, с която организираха този псевдореферендум, показва, че дори не са имали намерение да броят сериозно бюлетините\".\n\nЛариса Винохрадова, жителка на пристанищния град Мариупол, която е напуснала града след руската инвазия, каза, че много от нейните приятели са останали, защото е трябвало да се грижат за възрастни родители, които са отказали да тръгнат. „Те не останаха заради Русия, искат Мариупол да бъде част от Украйна и чакат това“, каза тя, избухвайки в сълзи.\n\nГубернаторът на Луганск Сергий Гайдай, който напусна региона, след като той беше превзет от руските сили, заяви, че жителите се опасяват, че руснаците ще съберат още мъже в региона за военна служба след заповедта на Путин за мобилизация.\n\n\"Руснаците използват този псевдореферендум като претекст въоръжени хора да посещават жилища и да търсят всички останали мъже, за да ги мобилизират, а също така да търсят всичко подозрително и проукраинско\", каза Гайдай пред Асошиейтед прес.\n\n\"Бързата украинска контраофанзива изплаши руснаците\", добави той.\n\nСпоред анализатори Путин се надява да използва заплахата от военна ескалация, за да принуди украинския президент Володимир Зеленски да преговаря с Кремъл.\n\n\"Припряността, с която беше свикан референдумът, показва слабостта на Кремъл, а не неговата сила\", казва Володимир Фесенко, ръководител на независимия мозъчен тръст \"Пента център\", базиран в Киев. \"Кремъл се опитва да намери лостове, за да повлияе на ситуацията, която излезе извън неговия контрол.“ (БТА)\n\n(Пламен Йотински)",
    "Русия изпраща наборни войници директно на фронта без обучение?": "Предупредителни изстрели бяха изстреляни по време на антивоенни протести в Дагестан, според Зеленски Путин не блъфира с ядрените си заплахи\n\nУкраинският президент Володимир Зеленски не се съмнява, че лидерът на Кремъл Путин може да говори сериозно за заплахата си да използва \"всички налични средства\". Докато ирански безпилотни самолети отново са забелязани в Украйна, в Русия се стигна до ожесточени антивоенни протести. А според Киев в рамките на частичната мобилизация Москва изпраща наборни войници директно на фронта. 214-ият ден от войната накратко.\n\nНаборниците – директно на фронта?\n\nСпоред информация от украинския генерален щаб в рамките на частичната мобилизация Русия изпраща наборни войници директно на фронта. След като бъдат призовани, новобранците няма да преминат допълнително военно обучение, съобщава Kyiev Independent, като се позовава на генералния щаб. По този начин претърпелите тежки загуби бойни единици трябва бързо да бъдат попълнени.\n\nКметът на Мелитопол очаква набиране на руски военнослужещи в окупираните територии\n\nКметът на окупирания от Русия град Мелитопол в Югоизточна Украйна Иван Федоров се опасява, че украинците в тези региони също ще бъдат набирани за руска военна служба.\n\n„Те ще принудят мъжете да се бият в техните въоръжени сили\", казва Федоров пред вестниците на Funke Mediengruppe. Подобен подход от страна на руските окупационни сили вече се наблюдава в Донецка и Луганска област, пояснява той. Мъжете там не са имали „никаква възможност да откажат. Посъветвахме нашите хора да напуснат Мелитопол и да заминат за Крим, а оттам да се отправят към Грузия или Европейския съюз\", казва кметът. Сега обаче градът и селата в региона са блокирани от руснаците, допълва той.\n\nСловакия е против общото издаване на визи на руски граждани, отказващи военна служба\n\nСъседната на Украйна Словакия отхвърля общия прием на руски граждани, които не желаят да участват в изборите по съвест. „Словакия преценява всеки отделен случай поотделно\", обяснява говорителят на външното министерство Юрай Томага. Въпреки че Словакия обикновено издава визи по хуманитарни причини, няма ясно правило, според което възражението по съвест да е достатъчна причина. Това поставя Словакия в сходно положение с балтийските държави, Чешката република и Полша.\n\nЗеленски: Мобилизацията на Русия заплашва етническите малцинства\n\nСпоред украинския президент Володимир Зеленски частичната мобилизация в Русия засяга особено тежко етническите малцинства. „Виждаме, че хората, особено в Дагестан, са започнали да се борят за живота си\", казва Зеленски във вечерното си видеообръщение. Той се позовава на насилствените протести, които избухнаха часове по-рано в руската република Дагестан, където живеят предимно мюсюлмани. „Още веднъж подчертавам: няма изход\", казва Зеленски. „Бягайте. Или да отиде в украински плен при първа възможност“.\n\nДагестан е сред регионите на Русия, от които според наблюдатели се набира особено голям брой мъже. Активистите се оплакват, че членовете на етническите малцинства са особено силно засегнати от мобилизацията и затова понякога дори говорят за „етническо прочистване\".\n\nЗеленски: Путин не блъфира с ядрените си заплахи\n\nУкраинският президент Володимир Зеленски даде да се разбере, че приема сериозно ядрените заплахи на руския президент Владимир Путин. „Може би вчера беше блъф. Сега това може да се превърне в реалност\", казва Зеленски пред американската телевизия CBS News. Той спомена за сблъсъците около окупираната от Русия украинска атомна електроцентрала \"Запорожие\" и каза: „Той (Путин) иска да изплаши целия свят. Това са първите стъпки на неговия ядрен шантаж. Не мисля, че блъфира“.\n\nВ сряда, когато обяви частичната мобилизация на 300 000 резервисти, Путин заяви: „Ако териториалната цялост на нашата страна бъде застрашена, ние ще използваме всички налични средства, за да защитим Русия и нашия народ. Това не е блъф“.\n\nНаблюдателите видяха в това заплаха за използване на ядрени оръжия. Съветникът по националната сигурност на президента на САЩ Джо Байдън Джейк Съливан заяви пред CBS News, че американското правителство е казало на Кремъл „директно, лично, на много високо ниво\", че всяко използване на ядрени оръжия ще има „катастрофални последици\" за Русия. Русия също така е била предупредена, че САЩ и техните съюзници ще реагират решително, се казва в съобщението.\n\nУкрайна съобщава за нападения с ирански дронове\n\nУкрайна заявява, че отново е била атакувана с дронове, произведени в Иран. „Одеса отново беше атакувана от вражески безпилотни самолети камикадзе\", съобщи украинската армия. Административна сграда в центъра на южния украински пристанищен град е ударена три пъти. Дроновете са били ирански, заяви говорител на военните. Според съобщенията няма загинали или ранени; един дрон е свален от украинската противовъздушна отбрана. Според Киев в петък в Одеса вече са били убити двама цивилни при руска атака с ирански безпилотни самолети. По данни на украинската армия в южната част на страната са били свалени и четири ирански дрона.\n\nМосква и Киев се обвиняват взаимно в нападения\n\nПо данни на украинските военни в рамките на 24 часа руските сили са извършили десетки ракетни и въздушни нападения срещу граждански и военни обекти. Наред с другото, засегнати са 35 населени места. От друга страна, руската държавна информационна агенция РИА съобщи по-рано, позовавайки се на неидентифицирани информатори, че украинските войски са обстрелвали складове за зърно и торове. Нито едната, нито другата информация не могат да бъдат проверени по независим начин.\n\nРИА съобщава и за бомбардировка на хотел в град Херсон от украински войски. Двама души са убити. Информацията също не може да бъде проверена независимо. Градът в Южна Украйна е окупиран от руските войски малко след началото на инвазията.\n\nВоенноморски инспектор предупреждава за подводни атаки\n\nСпоред германския морски инспектор Ян Кристиан Каак въоръжаването на руския флот продължава въпреки западното ембарго и войната в Украйна. „Предполагам, че руските военноморски сили ще излязат от войната в Украйна основно укрепени\", казва вицеадмиралът пред Die Welt. Изявлението на руския президент Владимир Путин, че нови хиперзвукови морски ракети „Циркон\" скоро ще влязат на въоръжение на фрегата, не е пропаганда, добави той: „Приемам го сериозно. Много сериозно“.\n\nВ същото време Каак предупреждава за руски атаки под вода. „Не трябва да гледате само водата. Русия е изградила значителни възможности и под вода\", каза вицеадмиралът. „На дъното на Балтийско море, но също и в Атлантическия океан, има доста критична инфраструктура като тръбопроводи или подводни кабели за IT. Там те могат бързо да изключат осветлението в страни като Естония, а за глобалните комуникационни структури има заплахи, на които трябва да се обърне специално внимание“.\n\nПредупредителни изстрели по време на антивоенни протести\n\nЗаповедта на лидера на Кремъл Владимир Путин за частична мобилизация в агресивната война срещу Украйна предизвика нов гняв и нови протести в Русия. Според активисти за граждански права в съставната република Дагестан в Кавказ полицаи са използвали предупредителни изстрели срещу демонстранти.\n\nПодробно о протестах в Дагестане: https://t.co/KYYjCkaUHH — Смирнов (@sssmirnov) September 25, 2022\n\nСпоред независимата организация OVD-Info в село Ендирей жителите са блокирали път, за да попречат на частичната мобилизация. На видеозаписите се вижда как полицията насочва пушки във въздуха, след което се чуват изстрели. Според дагестанските медии протестът е реакция на факта, че 110 мъже от селото са били принудени да се включат във войната срещу Украйна.\n\nПо-късно в социалните мрежи бяха разпространени видеоклипове, които предполагаемо показват протести и в столицата на Дагестан Махачкала. На един от тях се вижда как полицай удря в лицето мъж, който вече е бил арестуван. На друг клип се вижда как жени тичат пред движещ се полицейски автомобил, за да го спрат. Дагестан е един от регионите на Русия, от които според наблюдатели се набират особено много мъже. Протест на руската опозиция в Прага. Снимка: EPA/MARTIN DIVISEK\n\nЗеленски призовава руснаците да дезертират\n\nНа руски език Зеленски призовава руските войници да се предадат. Путин съзнателно „изпраща граждани\" на смърт, заяви той във видеообръщение в неделя вечерта. „С вас ще се отнасят цивилизовано, никой няма да узнае обстоятелствата на предаването ви\", каза той. „По-добре да отхвърлиш заповедта за призоваване, отколкото да загинеш в престъпна война в друга страна\". Също така е „по-добре да избягаш от криминална мобилизация, отколкото да станеш инвалид и след това да отговаряш пред съда за участие в агресивна война“, каза още той.\n\nВътрешните критики към частичната мобилизация нарастват\n\nДвама високопоставени представители на руския парламент и близки съюзници на Владимир Путин проявиха разбиране към многобройните оплаквания от кампанията за мобилизиране на стотици хиляди войници. Валентина Матвиенко, председател на Съвета на федерацията, горната камара на руския парламент, се позова на съобщения, че са призовани и мъже, които всъщност не би трябвало да бъдат засегнати от обявената наскоро частична мобилизация.\n\n„Подобни ексцесии са абсолютно неприемливи. И смятам, че е напълно правилно, че те предизвикват остра реакция в обществото\", пише тя в Telegram. На свой ред председателят на долната камара на Думата Вячеслав Володин заяви, че ако са били допуснати грешки, те трябва да бъдат поправени. „Властите на всички нива трябва да са наясно с отговорностите си“.\n\nРусия съобщава за 50% подадени гласове на фиктивните референдуми\n\nМеждувременно в окупираните украински територии в Луганска област руската военна администрация съобщи, че на провеждащия се в момента фалшив референдум са гласували 50% от населението. В градовете Лисичанск, Сиеверодонецк и Рубизне окупационните сили твърдят, че вече са анкетирали от 41 до 46% от населението. Доброволец разпространява предизборен вестник \"Република\" с надпис \"27.09 - Да\" по време на предизборен митинг за референдума за присъединяване към Руската федерация в центъра на Луганск, Украйна, 22 септември 2022 г. Снимка: EPA/STRINGER\n\nВъпреки това, след като много хора бяха принудени да избягат в хода на руското завладяване на районите, няма информация колко жители все още живеят там. Руските войски до голяма степен са разрушили градовете.\n\nИзраел ще лекува ранени украински войници\n\nПосланикът на Израел в Киев обяви , че Еврейската държава ще приеме за лечение 20 украински войници, ранени по време на седеммесечния конфликт с руските сили, за да ги лекува, предаде AFP. Израел ще приеме за лечение 20 украински войници, които са били тежко ранени по време на войната, заяви в Twitter Михаел Бродски. Първите двама ще пристигнат в Израел днес и ще бъдат настанени в болница Тел Хашомер близо до Тел Авив, каза дипломатът, който работи в Киев от юли 2021 г. Лечението включва поставяне на протези и рехабилитация, добави посланик Бродски.\n\nМедицински източник потвърди за AFP, че двама военни пътуват към Израел, а говорител на украинското посолство в Тел Авив каза, че първите пациенти „скоро“ ще пристигнат. След инвазията в Украйна Израел възприе предпазлива позиция, изтъквайки привилегированите си връзки с двете страни. Страната се въздържа от доставки на оръжие за Украйна, но изпрати отбранително оборудване, включително каски и бронежилетки. А болничният център Шеба Тел Хашомер отвори в Украйна полева болница за период от 6 седмици. Освен това връзките с Москва са смятани за ключови за запазването на възможностите на Израел да нанася въздушни удари в Сирия, където Москва присъства и подкрепя режима. Израел взима на прицел по-специално групировки, близки до Иран – неговият враг номер едно. Не на последно място, в Израел живеят над 1 милион граждани, които са с произход от бившия СССР. От началото на инвазията на Русия в Украйна през февруари десетки хиляди руски и украински имигранти са пристигнали в Израел, бягайки от войната между техните две страни.",
    "Русия няма да спечели, но Путин може да направи безумия": "Частичната военна мобилизация в Русия води до ескалация на напрежението, а военни експерти трудно прогнозират как ще продължи военния конфликт и какво ще е поведението на президента Владимир Путин.\n\nСпоред Велизар Шаламанов, бивш служебен министър на отбраната, целта на войната от гледна точка на Владимир Путин е крайно неясна.\n\n\"Русия не може да спечели тази война, но не знаем какви безумия може да извърши Путин. Това е най-големият риск. Обявената мобилизация цели допълнително да смачка хората в Русия. Всички недоволни ще бъдат или пратени на фронта, за да загинат, или пратени в затворите, или ще бъдат принудени да станат дезертьори, изгнаници в чужбина\", коментира той пред БНР.\n\nТой допълни, че елитът в Русия е създаден изкуствено чрез насилие и репресия от съюза между КГБ и организираната престъпност:\n\n\"Този елит е свързан със зависимости, идеологическа обвързаност. След промените се превърна в елит от сътрудници на ДС и организирана престъпност на базата на куфарчета с пари от явни престъпления, търговия с наркотици и оръжия. Такъв елит не може да води Русия в правилната посока\".\n\nСпоред него съществен проблем е намесата на Путин, включително на тактическо ниво:\n\n\"Русия се крепи на армията. Това, което прави той, е практически да я унищожи\".\n\nВ предаването \"Преди всички\" военният експерт посочи реалните заплахи за страната ни - използване на ядрено оръжие, ядрена авария, масова бежанска вълна, ескалация на войната, засилени хибридни кибер атаки.\n\n\"У нас не беше свикан Съветът по сигурността и не беше изработена ясна позиция, базирана на данни, на обмен на информация със службите на нашите съюзници. Президентът свика консултативна среща, в която зададе някаква рамка, която премиерът сега следва, но тя отклонява фокуса на правителството от реалните заплахи и рискове, които нямат пряка връзка с агресията на Русия. Това е изместване на фокуса, дезориентация на сектора за сигурност... Поради неумението да се управляват кризи накрая те се стоварват върху армията - бежанска криза, наводнения, пожари, пандемия. Армията е малка, с малък бюджет и с блокирана програма за превъоръжаване\".",
    "Путин: Европа трябва да се отнася с уважение към Русия": "Европейските страни трябва да се отнасят с уважение към Русия и Беларус, подчерта руският президент Владимир Путин в понеделник на среща с беларуския си колега Александър Лукашенко, съобщават руски медии.\n\nЛукашенко в частност припомни думите си, че бъдещето на Европа е заедно с Русия и Беларус.\n\n\"Заедно с Русия, където те имат всичко необходимо. И те имат това, което можем да купим от тях: технологии и така нататък. Какво друго им трябва? Просто трябва да вземем отговорни решения. И трябва да се отнасят към нас с уважение“, добави още Путин.\n\nРуският президент Владимир Путин на среща с президента на Беларус Александър Лукашенко в понеделник обяви планове за обсъждане на много въпроси, включително икономическото сътрудничество и ситуацията в региона.\n\n„Много се радвам, че намерихте време да дойдете и да поговорим за всички въпроси, които планирахме да обсъдим в Самарканд. Тук има много въпроси, те са свързани със ситуацията в региона, но икономическите въпроси са не по-малко важни“, заяви Путин.\n\nПутин смята за странно блокирането на доставките на беларуски торове за световните пазари.\n\n\"За съжаление, доставките на беларуски торове за световните пазари все още са блокирани. Това е много странно, защото световните пазари, особено в развиващите се страни, имат остра нужда от този продукт\", каза още руският президент на срещата с беларуския си колега.",
    "Стрелба в училище в Русия, има много жертви": "© Getty Images\n\nСлушай новината Слушай новината\n\nТринайсет са вече жертвите от стрелбата, отекнала днес в училище в град Ижевск, Централна Русия, столица на република Удмуртия. Това съобщи за ТАСС Следственият комитет на Руската федерация.\n\nШестима са убити, а 20 - пострадали, съобщи по-рано Александър Бречалов, лидерът на Удмуртия, цитиран от ТАСС.\n\nПо предварителни данни сред деветте жертви има двама охранители на учебното заведение, двама учители и петима непълнолетни, допълни следствието.\n\nБречалов съобщи преди това, че е убит служител от охраната, има жертви и ранени и сред децата, а полицаите са открили тялото на извършителя, който изглежда се е самоубил. Бречалов добави, че лично е пристигнал в училището, информира телевизия \"360\".\n\nВътрешното министерство на републиката потвърди тези данни и добави, че информацията в момента се уточнява.\n\n10 загинали при стрелба в бар в Мексико\n\nЕвакуацията на сградата почти е приключила според Бречалов, посочва руският сайт \"РБК\"; според Интерфакс хората вече са евакуирани.\n\nИжевск е град с 640 000 души население, разположен западно от Уралските планини в Централна Русия, на около 960 километра източно от Москва, уточнява Асошиейтед прес.\n\nГубернаторът на Удмуртия Александър Бречалов потвърди, че сред убитите има деца.\n\n0\n\n\n\n\n\n\n\n\n\nКопирано",
    "Мобилизицията в Русия само увеличи тревогата на пазарите и търсенето на убежища": "Държавните ценни книжа, златото и доларът скочиха на фона на търсенето на убежище, след като руският президент Владимир Путин засили войната си срещу Украйна и обяви частична мобилизация в Русия. Фондовите пазари бяха по-спокойни, очаквайки решението на Федералния резерв за повишаването на лихвите.\n\nЕвропейските акции отчетоха малък ръст, след като компенсираха ранна загуба. Договорите за S&P 500 бяха стабилни, след като основният измерител загуби 1% във вторник в навечерието на срещата на Фед. Очаква се официални лица да повишат лихвените проценти със 75 базисни пункта за трети пореден път в стремежа си да овладеят ценовия натиск, според по-голямата част от анализаторите, анкетирани от Bloomberg. Само двама предвиждат движение от 100 базисни пункта.\n\nЕскалацията на руската война вероятно ще отекне на пазарите, задълбочавайки енергийната и хранителната криза, според Чару Чанана, пазарен стратег в Saxo Capital Markets Pte. в Сингапур. „Търсенето на убежища като щатския долар е очакван резултат, както и допълнителна загуба за еврото“, каза тя в сряда. „Петролът, пшеницата и златото могат да видят някои потенциални печалби.“\n\nГрупа от глобални активи се колебаеше от ескалацията на напрежението в Украйна след обръщението на Путин. Както еврото, така и китайският офшорен юан паднаха, увеличавайки скромните си загуби от деня по-рано. Петролът и цените на природния газ в Европа също се повишиха.\n\nРуският президент Владимир Путин обяви \"частична мобилизация\" и обеща да анексира териториите, които неговите сили окупират. В телевизионно обръщение в сряда сутрин той описа действията като „спешни, необходими стъпки за защита на суверенитета, сигурността и териториалната цялост на Русия“.\n\nГерманският министър Роберт Хабек, който е едновременно вицеканцлер и министър на икономиката, нарече заповедта на Путин „още една лоша и погрешна стъпка“. Той обеща, че Берлин ще продължи да подкрепя напълно Украйна.\n\nWest Texas Intermediate скочи до $87 за барел, добавяйки цели 3,2%.\n\nЦените на природния газ в Европа се повишиха, докато търговците оценяваха сигурността на доставките през зимата.\n\nБенчмарк фючърсите скочиха с цели 7,1% за втори ден на печалби. В поредния ход за осигуряване на доставките Германия заяви по-рано в сряда, че ще национализира Uniper SE и ще предотврати колапса на енергийния сектор. Обединеното кралство планира да намали цените на едро, които са включени в сметките за енергия на бизнеса тази зима, според хора, запознати с въпроса.\n\nПродължителната война, която може да се очаква след мобилизацията в Русия, носи заплаха от нови смущения в доставките на руски газ, особено по оставащия основен маршрут през Украйна.\n\n„Европейският пазар на газ намира геополитическа оферта тази сутрин с последните коментари на Путин“, каза Оле Хансен, ръководител на стоковата стратегия в Saxo Bank A/S. Те „пораждат опасения относно оставащия поток от руски газ към Европа“.\n\nХоландският газ за месец напред, европейският еталон, се повиши с 5% до 204 евро за мегаватчас към 9:29 сутринта в Амстердам, след като поскъпна с 6,6% във вторник. Еквивалентният договор в Обединеното кралство се увеличи с 4,6%\n\nДобра новина е постоянното попълване на газохранилищата, което при 86% запълване са малко над средното за пет години. Това осигурява някаква възглавница, ако руските доставки спаднат още повече. Силният внос на втечнен природен газ също помага за изпращането на горивото в складове, което помага за облекчаване на цените от върховете през август.\n\nНо една необичайно студена зима може бързо да изтощи тези резерви. Попълването им ще бъде още по-трудно за Европа през следващата година, защото ще остане без обичайните количества руски газ.\n\nЕврото се срина с цели 0,9% до $0,9885, двуседмично дъно, след като Владимир Путин заплаши да засили войната си в Украйна, добавяйки насрещни ветрове за общата валута преди очакваното огромно увеличение на лихвените проценти от Федералния резерв по-късно в сряда.\n\nНовините от Русия „подсказват, че може да сме на ръба на ескалация на войната, което поражда цял нов набор от източници на несигурност“, каза стратегът на Rabobank Джейн Фоли. „Това се очаква да натежи на еврото и на валутите в Източна Европа.“ Еврото се търгуваше за $0,9913 към 8:31 сутринта в Лондон.\n\nРазвитието ще подкрепи привлекателността на долара като убежище, добави Фоли. Еднодневната волатилност на евро-долара се повиши до 25% в знак на несигурността, обхващаща пазарите.\n\nЕвропейските държавни облигации и съкровищни ​​книжа се повишиха, тъй като инвеститорите потърсиха активи-убежища, въпреки че очакванията за огромно увеличение на лихвените проценти в САЩ наложиха таван на печалбите. Паричните пазари вече напълно са включили в оценката си трето поредно увеличение от 75 базисни пункта, извеждайки лихвените проценти до най-високото ниво от 2008 г.\n\n„Приказките на Путин за частична мобилизация и защита на територията не изглеждат достатъчно подстрекателни, за да отнемат много внимание от Фед“, каза Питър Маккалъм, стратег по лихвите в Mizuho International. „Според мен пазарите вече са свикнали да преглеждат ядрените намеци.“\n\nДоходността на 10-годишните германски облигации е с 6 базисни пункта по-ниска при 1,87%. Доходността на еквивалентния американски дълг беше с около 4 базисни точки по-ниска при 3,52%.\n\nКредитният риск в цяла Европа беше по-висок в сряда сутринта. Разходите за застраховане срещу дългове с инвестиционен клас и рейтинг боклуци се повишиха, като и двата показателя се доближиха до двегодишни върхове, според данни, събрани от Bloomberg.\n\nПшеницата увеличи най-голямата си печалба от март. Търговците на зърно са притеснени, че новините за мобилизацията поставят под съмнение бъдещето на черноморския експортен коридор за украинско зърно, който изисква одобрението на Кремъл, за да продължи да работи.",
    "Путин освободи от длъжност посланика на Русия към ЕС": "© YouTube\n\nСлушай новината Слушай новината\n\nПрезидентът на Русия Владимир Путин Владимир Путин - руски политик. Роден на 7 октомври 1952 г. в Ленинград, сега Санкт-Петербург. През освободи Владимир Чижов от ангажимента му като постоянен представител на страната си към Европейския съюз, съобщава ТАСС.\n\nОсвен към ЕС, Чижов беше представител на страната си в Европейската общност за атомна енергия.\n\nЕто колко мъже са напуснали Русия след обявяването на частична мобилизация до момента\n\nПо-рано този месец Чижов потвърди, че в най-близко време ще напусне Брюксел във връзка с приключване на продължилия му 17 г. мандат като посланик на Русия към ЕС, припомня БТА.\n\nНа прощалния прием, който даде на 8 септември и който беше бойкотиран от дипломатите на ЕС, дългогодишният руски посланик Владимир Чижов обвини ЕС в \"разрушаване на мостове\", но не спомена основната причина за ниската точка в отношенията - войната на Русия в Украйна, съобщи тогава \"Юроактив\".\n\n0\n\n\n\n\n\n\n\n\n\nКопирано",
    "ФСБ: Над 260 хил. мъже са напуснали Русия след мобилизацията": "Федералната служба за сигурност на Руската федерация (ФСБ) съобщи, че 261 000 мъже са напуснали Русия след обявяването на \"частична\" мобилизация. Това съобщи източник от президентската администрация (AП) пред \"Новая газета. Европа\".\n\nОще в сряда, когато са започнали да постъпват данни от силите за сигурност за броя на мъжете, които напускат Русия, в президентската администрация са започнали дискусии за затваряне на границите за мъже на „военна възраст“. В последната справка на ФСБ от 25 септември фигурира числото 261 хиляди, което е броят на напусналите страната от сряда до събота.\n\nИзточникът на \"Новая газета. Европа\" в президентската администрация се съмнява в достоверността на данните на ФСБ, тъй като досега граничната служба на ФСБ \"не е е работила толкова бързо\". През пролетта службите повече са разчитали на данните, получени от клетките на мобилните оператори, които, обаче, идват със закъснение.\n\nВъпреки това, казва източникът, „атмосферата в администрацията на президента е такава, че силите за сигурност и Министерството на отбраната ще успеят да убедят Путин да затвори границите, преди да е станало късно.\n\nИзданието отбелязва, че ръководителите в президентската администрация нямат срещи с президента за втората половина на септември. „В началото на месеца се срещаха няколко пъти седмично“. – обяснява събеседникът на „Новая газета. Европа“, коментирайки съобщенията на журналистката Фарида Рустамова. Ден по-рано тя, позовавайки се на три източника, разказа, че след обявяването на мобилизацията Владимир Путин е отишъл на почивка във Валдай за една седмица.\n\nВ администрацията на президента все още не са виждали проекта за указ на държавния глава за затваряне на границата, но по информация в руските медии се очаква ограниченията да влязат в сила още в сряда. Междувременно вече са известни най-малко пет случая със спиране по границите на граждани, които не са били мобилизирани, но отговарят на критериите за мобилизация. На ГКПП им било съобщено, че имат забрана за напускане на страната на основание решение на военното окръжие.\n\nПървото, макар и неофициално съобщение за вече съществуващи ограничения за напускане на страната дойде от брифинг на военния комисар на Ростовка област Игор Егоров, който каза, че забрана за пътувания в чужбина няма, но който желае да пътува, първо трябва да получи разрешение от военното окръжие.\n\nДнес също стана известно , че някои граждани, които попадат под критериите за „частична“ мобилизация и се опитват да напуснат Русия, са започнали да издават уведомления на границите, според които им е забранено да напускат въз основа на решение на военния комисариат. Вече са регистрирани поне пет подобни случая.",
    "Ходът на Русия в конфликта с Украйна изненада САЩ": "/Поглед.инфо/ Реакцията на Америка на събитията в Русия, Донбас, Запорожие и Херсонска област е изненадващо сдържана. Дори скучна, като се има предвид, че говорим за исторически събития, включително, макар и за частичната, но първа от много десетилетия, мобилизация в руската армия. Отговорът ще бъде направен по-късно, след около седмица. Съединените щати имат три пътя, от които да избира.\n\nВ първия ден проблемът можеше да бъде в изкривения фокус на възприятието, но сега е очевидно: решението за провеждане на референдуми в бившата територия на Украйна (което най-вероятно значително ще увеличи площта на Русия) и указът на Владимир Путин за частична мобилизация оставиха изненадано ръководството на САЩ . Второто обстоятелство изигра по-голяма роля от първото.\n\nПет дни отне на Джо Байдън лично да очертае позицията на Вашингтон за плебисцитите в републиките на Донбас, Запорожие и Херсон. Нищо оригинално - пак санкции.\n\n„Ще работим с нашите съюзници и партньори, за да наложим допълнителни бързи и сериозни икономически разходи на Русия“, каза президентът на САЩ.\n\nС други думи, няма готов отговор и никога не е имало. Ходът на Русия (плебисцитите и мобилизацията могат да се разглеждат като две части от един и същ ход по отношение на външната политика) най-малкото изненада Байдън. След едноседмичен размисъл се оказва, че има нужда от още работа за бърз отговор.\n\nСпоред необузданото творчество, което тече в ЕС (различните страни изнасят различни инициативи за нови санкции, като същевременно оспорват предложенията на другите), там са приблизително в същата ситуация като Байдън. Те не знаят как да реагират.\n\nА в началото изглеждаше, че американците имат готов отговор. Той просто не изглеждаше достатъчен. Или, обратно, прекомерно.\n\nОще преди речта на Путин, но след като ръководството на ЛНР, ДНР, Херсон и Запорожие обявиха референдуми, в САЩ бяха очертани две скандални антируски мерки.\n\nПърво, в Конгреса беше внесен двупартиен законопроект за прилагане на така наречените вторични санкции срещу онези неамерикански компании, които купуват руски петрол.\n\nВторо, Министерството на правосъдието на Байдън поиска от Конгреса да приеме инициатива, която все още не е внесена, която би позволила замразените активи на Русия да бъдат конфискувани и прехвърлени на Украйна.\n\nНо тогава Путин проговори и започна объркване. Бяха внесени спешни промени в речта, която президентът на САЩ трябваше да прочете на Общото събрание на ООН. Но те не добавиха нищо интересно към нея.\n\n„Съединените щати и партньорите работят за вдигане на цената за Русия, за да възпират атаки на територията на НАТО“, казва президентът, сякаш тази „работа“ не се води от февруари тази година (да не кажем, от март 2014 г.).\n\nПоказателно е, че нищо интересно не беше публикувано ден след речта на Байдън и два дни по-късно. Официалната външнополитическа мисъл е увиснала и издава само стари клишета.\n\nТова беше в пълен контраст с материала в американските медии. Както и в Белия дом, те разумно прогнозираха ситуацията по такъв начин, че много скоро обявените граници на Русия ще се разширят отвъд сегашната фронтова линия. Това ще изисква допълнителни политически, правни и военни решения от Москва.\n\nА основното решение – мобилизацията на 300 000 руснаци – вече се изпълнява. То значително променя баланса на военните сили в Източна Европа.\n\nВ същото време журналистите се фокусираха върху най-екстремните сценариии измъчваха пенсионираните военни с въпроси как САЩ ще отговорят на руски ядрен удар по Украйна.\n\nВъпреки че сега Америка е заета основно със собствените си проблеми - от икономиката до предстоящите избори за Конгрес, американците не можеха да пропуснат подобен акцент. Атмосферата започна да се нажежава и Вашингтон мълчеше, докато не излезе с поредното обещание за съвместна работа по бързи санкции, но по отношение на референдумите, а не на мобилизацията. Все още не е решено как да ѝ се отговори.\n\nВъпросът за такава рязка промяна в баланса на силите в Европа, разбира се, не е лесен. Но отговорът е прост по свой начин.\n\nАмериканският лидер, като героя от руските приказки, стои на кръстопът. Има три пътя.\n\nПървият е запазване на залозите, ескалация на конфликта, значителни действия по въпроса за конфронтация с Москва. Или - по-малко значими стъпки, но в няколко посоки наведнъж: няколко чувствителни санкции, изпращане на допълнителни щикове към военните бази на НАТО в Източна Европа, иницииране на въпроса за изключване на Москва от Съвета за сигурност на ООН (за последното няма шанс, но Украйна моли настоятелно), допълнителни доставки на оръжие за ВСУ.\n\nТози път обаче означава, че Русия на свой ред ще вдигне още повече залога. Държавният департамент може да нарича референдумите \"фалшиви\" колкото си иска, но Путин с фразата \"ние не блъфираме\" е реалност, както и информационната невроза по темата за ядрената война и то малко преди важните избори за Конгрес\n\nВторият път е стабилизация, почивка за натрупване на сили (включително интелектуални), период на консултации и дискусии за необходимостта от диалог с Москва. Този прозорец изглежда остава отворен, което се загатва например от размяната на пленници.\n\n„Ястребите“ възразяват срещу такъв път, като посочват, че Москва също използва почивката за натрупване на сили и трябва да „се натисне“ точно сега. Но това е страшно, защото САЩ не контролираха ескалацията преди, не я контролират и сега и когато се премине определена граница, никой няма да може да я контролира изобщо.\n\nТретият вариант е освобождаване от отговорност. Това е диалог и разработване (поне първоначално) на нови правила за съвместен живот. Това е изясняване на границите, които не могат да бъдат преминавани.\n\nМиротворците, какъвто Байдън мисли, че е, обикновено избират третия път. Но Байдън едва ли ще избере него - поради инерцията на конфронтацията и особеностите на основната задача: САЩ не се нуждаят от мир в Украйна, а от отслабване на Русия.\n\nПобедата на републиканците на изборите за Конгрес през ноември ще даде известен (но много малък) шанс за разведряване, ако в редиците на конгресмените има достатъчно хора, които се интересуват повече от инфлацията и огромните разходи за Украйна, отколкото от щетите, нанесени на Русия .\n\nНапълно възможно е настоящата пауза да продължи до официалното разширяване на границите на Руската федерация и подписването от Путин на нови президентски укази в областта на отбраната и сигурността, които са неизбежни в случая.\n\nТоест изчакайте още плюс-минус седмица – и тогава САЩ ще направят своя ход. След него светът може да се доближи до ядрена война. Или – за първи път от доста дълъг период да отстъпи с крачка от него.\n\nПревод: В. Сергеев\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\n\n\n\n\n\n\n\n\nСтани приятел на Поглед.инфо във facebook и препоръчай на своите приятели",
    "Гласят силен диамантентен удар по Русия, който обаче ще порази и Белгия": "15210 Снимка: iStock by Getty Images\n\nЕвропейският съюз трябва да спре да внася диаманти от Русия, заявиха пет от 27-те страни членки в съвместно предложение, за което Ройтерс съобщи в неделя, 25 септември, след като президентът Владимир Путин нареди частична военна мобилизация миналата седмица и се отправи към анексиране на части от Източна Украйна.\n\nЕС, който досега е приложил шест кръга санкции, откакто Русия нахлу в Украйна на 24 февруари, а и подготвя нови, които ЕК ще представи тази седмица, се нуждае от единодушие, за да приеме подобна забрана, която Белгия - домът на най-големия център за търговия с диаманти в света - Антверпен - отхвърли в миналото, отбелязва агенцията.\n\nПолша, Ирландия, Литва, Естония и Латвия предложиха въвеждане на ответна забрана за внос на диаманти от Русия, където Alrosa е най-големият производител на необработени скъпоценни камъни в света.\n\nСветовният център за диаманти в Антверпен заяви, че санкциите ще отнемат около 30% от бизнеса и ще облагодетелстват конкурентните търговски центрове, добавяйки, че клиентите трябва да могат сами да решат дали искат руски скъпоценни камъни.\n\nБелгия не гледа с добро око на подобно ембарго. Още на 14 септември министър-председателят Александър де Кро каза по време на международна тематична конференция, че подобна забрана би била \"огромна загуба\" и би навредила на индустрия, която представлява 5% от износа на Белгия и поддържа около 30 000 работни места.\n\nСветовната диамантена индустрия се събра тогава в Антверпен за първото издание на \"Фасети\" (Facets) - конференция, посветена на анализа на най-новите тенденции в диамантената индустрия и отбелязването на близо 600-годишната история на Антверпен като най-големия център за търговия и обработка на диаманти в света.\n\nНа следващия ден агенция Белга подчерта специално за БТА, че диамантеният хъб в Антверпен е между чука и наковалнята, когато става въпрос за близките му отношения с руския пазар.\n\nСлужител на ЕС и дипломат, участващи в подготовката на нови мерки срещу Русия, казаха обаче, че сега (след последните развития на ситуацията в Украйна) се очаква Белгия да вдигне ветото си.\n\nСлед предложението на Комисията за нови санкции, дипломати и министри ще преговарят, докато постигнат консенсус, а в противен случай въпросът ще се разглежда от евролидерите, на срещата им в Прага на 6-7 октомври.\n\nХанс Меркет, изследовател от неправителствената организация Ipis, смята, че белгийският диамантен сектор иска да запази \"добрия си имидж\" и да продължи да бъде \"най-големият световен хъб\", което е трудно съчетание в наши дни. \"Начинът е да се каже, че търсенето в сектора е намаляло. Те могат да запазят приятелите си и да си мълчат известно време, а след като това приключи, могат да се върнат към обичайната си дейност\", обяснява Меркет пред Белга.\n\nБелгийският вестник Tijd цитира Световният диамантен център в Антверпен - СДЦА (AWDC) на 15 септември, откъдето информират, че търговията с руски диаманти е спаднала \"значително\" през последните месеци, като отбелязва, че организацията не дава \"конкретни числа\".\n\n\"През последните месеци антверпенският диамантен сектор драстично е ограничил търговията си с Русия\", казва премиерът Де Кро пред \"Газет ван Антверпен\". \"Търговията с Русия не е спаднала до 0 процента, но бързото преустановяване на търговските отношения с Русия илюстрира, че изборът да не се налага забрана е бил правилен. Сега секторът може да прекрати търговията със собствени темпове\", добави той.\n\nНационалната банка на Белгия обаче е по-конкретна: първите 5 месеца на 2022 г. не показват почти никакво намаление, руските диаманти са на стойност 740 млн. евро в сравнение със 770 млн. евро през 2021 г., сподели Меркет в профила си в Tуитър на 15 септември.\n\n\"От една страна, те (търговският център за диаманти в Антверпен) са загрижени за имиджа си, а от друга - за конкурентоспособността си. Те искат да останат най-големият център за търговия с диаманти в света. Проблемът е, че тези две неща са много трудни за съвместяване\", разсъждава изследователят.\n\nПо оценки на СДЦА през града преминават 84 процента от необработените диаманти в света и 50 процента от всички полирани диаманти. Преди да избухне войната в Украйна през февруари, Антверпен е внесъл и изнесъл необработени диаманти на стойност 1,8 млрд. долара от руската държавна минна компания \"Алроса\", представител на която не присъстваше на конференцията \"Фасети\".\n\nМеркет смята, че отношенията с \"Алроса\" в разгара на войната в Украйна не дават добър имидж на диамантената индустрия на Антверпен. Изследователят от Ipis отбелязва, че след възникването на противоречията около Русия, СДЦА е спрял да публикува данни за индустрията, както е правил в миналото.\n\nТой обаче признава, че отношенията с \"Алроса\" са необходими за конкурентоспособността на белгийския диамантен пазар.\n\n\"Това е толкова важен доставчик, отговарящ на 25 процента от диамантите, които влизат в Антверпен. Ако те го загубят и Дубай (ОАЕ) го поеме, тогава ще бъде много трудно да се спре тази промяна. Сега изходът им е да кажат, че търсенето намалява\", заключава изследователят.",
    "Военновременният бюджет на Русия - колко ще нараснат разходите за отбрана на страната": "През тази година разходите на Русия за национална отбрана възлизат на почти 4,68 трилиона рубли (около 78 млрд. долара), следва от документа \"Основни насоки на бюджетната, данъчната и митническата политика за 2023-2025 г.\", с който разполага \"Ведомости\". Посочената сума е с 1,2 трилиона рубли (25%) повече от одобреното за 2022 г. Според Закона за федералния бюджет за текущия 3-годишен период, за 2022 г. е планирано да бъдат изразходвани 3,5 трилиона рубли за отбрана.\n\nПрез следващите 3 години военните разходи на Русия също ще бъдат по-високи от предвижданията, направени през миналата година. През 2023 г. те ще възлизат на почти 5 трилиона рубли (около 83 млрд. долара), докато действащия сега Закон за бюджета предвиждаше те да са 3,6 трилиона рубли.\n\nСпоред проекта на Министерството на финансите, през 2024 г. разходите за отбрана леко ще намалеят до 4,6 трилиона рубли (при планирани в предишния одобрен бюджет 3,8 трилиона рубли). В новия проектобюджет на Русия се предвижда, военните разходи да продължат леко да намаляват (спрямо новия план за 2023 г.), като през 2025 г. те ще възлизат на 4,2 трилиона рубли.\n\nПравителството на Русия прие на свое заседание основните параметри на федералния бюджет на Русия за 2023 г. и на плановия период за 2024-2025 година. Проектобюджетът отчита много предизвикателства, включително тези, свързани с антируските санкции, коментира министър-председателят Михаил Мишустин, пише \"Ведомости\".\n\nТази година бюджетните разходи на Русия ще възлязат общо на 29 трилиона рубли (около 483 млрд. долара) и ще останат на същото ниво през следващите три години, следва от \"Основните насоки на бюджетната, данъчната и митническата политика за 2023-2025 година\".\n\nБюджетните приходите тази година се очаква да са в размер на 27,7 трилиона рубли (включително от петрол и газ - 11,7 трилиона рубли), а през 2023 г. показателят се предвижда да е 26,1 трилиона рубли (вкл. 8,9 трилиона рубли от нефт и газ).\n\nБюджетните приходи на Руската федерация според последните прогнози, за 2024 г. се очаква да бъдат 27,2 трилиона рубли (вкл. 8,7 трилиона рубли от нефт и газ), а през 2025 г. - почти 28 трилиона рубли (вкл. 8,5 трилиона рубли от нефт и газ).\n\nПо такъв начин, бюджетният дефицит за 2022 г. ще бъде в размер на 1,3 трилиона рубли, или 0,9% от брутния вътрешен продукт (БВП), а за 2023 г. показателят ще е 2,9 трилиона рубли (2% от БВП). В перспектива фискалните параметри предвиждат, за 2024 г. бюджетен дефицит от 1,4% от БВП, а за 2025 г. - 0,7% от БВП.",
    "ЕС предупреди Сърбия да не води политика \"както обикновено\" с Русия": "Скорошна двустранна сделка с Русия предизвиква сериозни въпроси, заяви говорител на ЕК\n\nСърбия, която е кандидат за членство в Европейския съюз, трябва да преосмисли продължаването на сътрудничеството си с Кремъл, след като скорошна двустранна сделка с Русия предизвиква сериозни въпроси, заяви официален представител на блока, цитиран от Bloomberg.\n\nВъншният министър на Русия Сергей Лавров и сръбският му колега Никола Селакович подписаха двугодишен план за взаимни консултации миналата седмица. Някои опозиционни групи в Сърбия разкритикуваха правителството, което има близки отношения с Владимир Путин, за подписването на документа, докато войната в Украйна все още продължава.\n\n„Решението за координиране на външната политика е сигнал за намерението допълнително да се заздравят отношенията между Сърбия и Русия и това предизвиква сериозни въпроси“, заяви говорителят на ЕС Петер Стано. „Отношенията с Русия не могат да бъдат както обикновено, възприемаме това много сериозно“.\n\nСърбия осъди инвазията в Украйна, но не се присъедини към наказателните международни санкции срещу Русия. Външният министър на Сърбия отхвърли опасенията, описвайки сделката с Москва като „техническо“ действие, рутинно подновявано на всеки две години.\n\nВъпреки това Сърбия не признава подкрепените от Русия референдуми в Източна и Южна Украйна, заяви Селакович в неделя. Официалните граници на Украйна трябва да бъдат спазвани, точно както Сърбия настоява, че Косово остава част от нейната територия, заяви той.",
    "Русия бърза да анексира окупираните части на Украйна на фона на победите на Киев": "Два контролирани от Русия региона в Източна Украйна обявиха планове за провеждане на референдуми за присъединяване към Русия по-късно тази седмица, докато внесен в държавната Дума законопроект води до предположения, че Кремъл може да се подготвя за въвеждането на частична мобилизация.\n\nПодкрепяната от Русия, самопровъзгласила се Луганска народна република (ЛНР) и съседната ѝ Донецка народна република (ДНР) заявиха, че планираните референдуми ще се проведат от 23 до 27 септември, съобщават редица руски медии като Интерфакс и РИА Новости.\n\nПо-рано във вторник руски служители в южната област Херсон, където силите на Москва контролират около 95% от територията, заявиха, че също са решили да проведат референдум. Очаква се проруските власти в част от украинската Запорожка област да последват примера им.\n\nУкрайна и нейните съюзници осъдиха планираните референдуми като незаконни и вероятно малко държави ще признаят резултатите.\n\nОфициални лица в Москва обявиха, че биха удовлетворили исканията на регионите да бъдат анексирани, ако това бъде решено на съответните референдуми. Бившият президент Дмитрий Медведев, който сега е заместник-ръководител на Съвета за сигурност, каза, че анексията ще бъде \"необратима\" и ще позволи на Русия да използва \"всичката възможна сила за самозащита\" в новопридобитата територия.\n\nТози ход би помогнал на Кремъл да успокои поддръжниците си в тези територии, притеснени от прибързаното му отстъпление от други територии при украинската контраофанзива през последните няколко седмици. Освен това, всеки референдум потенциално дава на Кремъл официалното основание да използва ядрени оръжия, за да защити това, което смята за руска територия.\n\nПравейки окупираните зони формално част от Русия съгласно законите на страната, гласовете може също така да позволят на Кремъл да разположи наборни войски там, в допълнение към сегашната сила от войници по договор и военни наемници. Досега Кремъл избягваше пълната мобилизация, като се стремеше да ограничи въздействието на войната върху по-широкото население.\n\nНо с референдумите за анексиране Русия „се движи с пълна скорост, за да създаде правна основа за частична мобилизация“, каза Игор Гиркин, бивш полковник от руското разузнаване, който стана командир на подкрепяните от Москва сепаратистки сили в Донбас през 2014 г., цитиран от The Wall Street Journal.\n\nАнексирането, въпреки че със сигурност ще бъде отхвърлено в международен план, също може да усложни всички бъдещи мирни преговори, тъй като Русия каза, че няма да отстъпи територия, която смята за своя, докато Киев отказа да се откаже от земя, завзета от Москва.\n\nВнезапните действия за провеждане на гласувания в райони, където битките все още се водят с пълна сила и руските сили контролират само част от регионите, планирани за анексиране, подчертават отчаянието на Кремъл да намери начин да се противопостави на внезапните успехи на бойното поле на Украйна. Властите в окупираните зони се борят да осигурят основни услуги и сигурност, а десетки хиляди жители са разселени, което прави организирането на истински плебисцит почти невъзможно. Окупационни служители казаха, че може да използват онлайн гласуване, техника, която е широко разглеждана като инструмент за измама на руските избори.\n\nДосега този месец украинската армия си върна около 10% от територията, държана от Русия, разбивайки силите на Москва в района на Харков на североизток и натискайки района на Херсон на юг. Това бяха най-големите неуспехи за Русия, откакто изтегли войските си от Киев през пролетта и накара много наблюдатели да предположат, че атаката може да обърне хода на войната.\n\nУкрайна междувременно задържа стотици хора за сътрудничество с окупационните власти след руското отстъпление и ги заплаши с дълги присъди затвор.\n\nРуски военни блогъри и влиятелни прокремълски фигури призовават президента Владимир Путин да разшири масово мащаба на офанзивата в Украйна, която Кремъл продължава да нарича „специална военна операция“. В противен случай Русия рискува още поражения, изправена пред много по-голяма украинска сила, която получава огромен поток от модерни западни оръжия, предупредиха те.\n\nМиналата седмица Путин обеща да продължи атаката срещу Украйна въпреки сериозните загуби, като каза, че „не бърза“ и е готов да засили атаките срещу украинската инфраструктура.\n\nВъзможна мобилизация\n\nВ ход, който изглежда облекчава законния път към мобилизация в Русия, долната камара на парламента на страната във вторник прие законодателство, което затяга наказанията за избягване на мобилизация, дезертиране, предаване и грабежи по време на война. Държавната дума одобри поправки за въвеждане на понятията \"мобилизация\" и \"военно положение\" в наказателния кодекс. Предложеният закон обаче все още трябва да премине през Съвета на федерацията, горната камара на парламента, и да получи подписа на руския президент Владимир Путин.\n\nСпоред предложения закон неявяването на военна служба или дезертирането ще се наказва с до 10 години затвор. Грабежът ще се наказва с до 15 години затвор.\n\nСамообявилите се за независими републики не контролират изцяло областите на Украйна, за които те претендират за своя суверенна територия. Въпреки че тяхното признаване може да подкрепи фалшивия разказ на Кремъл за „освобождаване“ на законно руски територии, за които може да твърди, че са окупирани от Украйна, то може да подчертае факта, че не е в състояние да задържи територия, за която твърди, че е нейна.\n\n„Частичното анексиране на този етап също би поставило Кремъл в странната позиция да изисква украинските сили да освободят „руска“ територия и унизителната позиция да не е в състояние да наложи това искане“, коменитра базираният в САЩ мозъчен тръст Institute for the Study of War. „Остава много неясно дали руският президент Владимир Путин би бил готов да се постави в такова положение със съмнителната полза от улесняване на сплашването на НАТО или Украйна с ескалация, която е малко вероятно да предприеме на този етап.“\n\nАнексирането би успокоило много руски обществени фигури, които призоваваха Москва да спре да разчита на намаляващи резерви от обучени войници в кампанията си срещу страна, която се възползва от пълномащабна мобилизация, и да премине към обявяване на собствена мобилизация, потенциално наброяваща милиони мъже в бойна възраст.\n\nВладимир Салдо, назначеният от Русия ръководител в Херсон, каза във вторник, че „е необходимо да се създадат доброволчески батальони“, за да се укрепи отбраната срещу Украйна.\n\nПерспективите за дипломатическо решение на конфликта са мрачни от месеци. След като се срещна с Путин на среща на върха по въпросите на сигурността в Узбекистан миналата седмица, турският президент Реджеп Тайип Ердоган каза в интервю за PBS, че руският президент е сигнализирал за готовност да сложи край на войната.\n\n„Имахме много обширни дискусии с него“, каза Ердоган. „И той всъщност ми показва, че е готов да сложи край на това възможно най-скоро.“\n\nЕрдоган добавя пред PBS, че не би трябвало Русия да задържи контрола над завзетите от нея територии след края на конфликта.\n\nВсе пак говорителят на Кремъл Дмитрий Песков каза във вторник, че в момента няма изгледи за политически и дипломатически изход.\n\nМиналата седмица Кремъл заяви, че не е обсъждана национална мобилизация за укрепване на военната кампания в Украйна, дни след като изненадваща украинска офанзива принуди Русия да напусне почти цялата харковска област.",
    "“Чиста проба диктатура” Русия изнесе присъда на САЩ и техните съюзници": "/Поглед.инфо/ Руският външен министър Сергей Лавров говори на седмицата на високо равнище в Общото събрание на ООН, като обясни руската гледна точка по украинския конфликт и посочи ролята на Запада в ескалацията на глобалната конфронтация. Това е много важно в светлината на референдумите за присъединяването на новите региони към Русия: Москва получи възможност да говори от световната трибуна и да разсее всякакви съмнения относно своята решителност.\n\n„Гвоздеят на програмата“\n\nСедмицата на високо равнище е част от 77-ата сесия на Общото събрание на ООН в Ню Йорк, която събра държавни глави и външни министри. Джо Байдън и Владимир Зеленски вече получиха думата и руският министър беше запознат с изявленията им. Между другото, западни коментатори в социалните мрежи разкритикуваха реда на речите. Сравнявайки сесията на Общото събрание с рок фестивал, те отбелязаха, че САЩ и Украйна се оказват \"подгряващи\" за \"хедлайнера\". Лавров наистина беше възприет като \"гвоздей на програмата\" - след обявяването на частична мобилизация в Русия и на фона на референдумите в Донбас, Херсон и Запорожие.\n\nВ началото на изказването си министърът отбеляза, че в момента състоянието в областта на международната сигурност \"бързо се деградира\". Вината за това, според него, е на държавите, които се опитват да наложат волята си на другите. Говорим предимно за западните държави.\n\n\"САЩ и техните съюзници искат да спрат маховика на историята, каза Лавров. “Веднъж, след като обяви победа в Студената война, Вашингтон се издигна почти до ранг на пратеник на Господ Бог на Земята, който няма задължения, а само „свещеното“ право да действаш безнаказано по всяко време и навсякъде”, допълни първият руски дипломат.\n\nСпоред ръководителя на руската дипломация Вашингтон активно се опитва да подчини азиатските пространства и да превърне целия свят в свой „заден двор“. Москва и нейните съюзници призовават за изграждане на бъдещ световен ред без шантаж и сплашване. И именно за този независим курс Западът иска да разчлени Русия, каза министърът.\n\nЛавров спомена и нарастващата опасност от хранителна криза. В същото време, подчерта той, САЩ и Европейският съюз продължават да създават пречки по пътя към разрешаването на проблема. По-специално, запазване на ограниченията \"по пътя на руския износ на зърно и торове\". Въпреки че по-рано обявиха отстъпки.\n\nЛавров нарече реакцията на Запада на референдумите за присъединяване към ДНР, ЛНР, Запорожие и Херсонска област истерия и обеща, че Москва ще уважи резултатите от народното волеизявление. Цялата територия на Русия, което е записано в Конституцията на Русия, със сигурност е под пълната защита на държавата, подчерта министърът. По време на речта на руския дипломат украинската делегация напусна залата.\n\n„САЩ и техните съюзници не дават на никого свобода на избор, те заплашват и извиват ръцете на всеки, който се осмели да мисли за себе си, изискват със заплахи да се присъединят към антируските санкции“, засегна темата за санкциите Лавров. \"Те не постигат успех. Очевидно е, че тези действия на САЩ и техните сателити - не са демокрация, а чиста проба диктатура.\"\n\nГоворейки за възможен конфликт, включително с използване на ядрено оръжие, ръководителят на външното министерство се позова на руската доктрина за ядрена сигурност, която очертава случаите, когато е разрешено използването на такова оръжие.\n\nОт “Венчелистчета” до референдуми\n\nПреди да говори пред Общото събрание, Лавров участва в заседание на Съвета за сигурност на ООН, посветено на Украйна. Там той заяви, че Западът се опитва да представи Русия като агресор, забравяйки за дългогодишните убийства на жители на Донбас от режима в Киев.\n\nУкрайна е буквално наводнена със западни оръжия. И това, смята Лавров, всъщност прави Германия, САЩ и Франция страни в конфликта.\n\n„Особено цинична е позицията на онези държави, които изпомпват оръжие и военна техника в Украйна, обучавайки личния състав на въоръжените сили на тази страна. Целта е очевидна, те не я крият и огласят: да удължат военните действия колкото е възможно повече, въпреки жертвите и разрушенията, да разкъсат и отслабят Русия“, каза министърът.\n\nТой също така разкритикува Международния наказателен съд (МНС), който се опитва да обвини руските военни в престъпления, но все още не е разследвал обстоятелствата около държавния преврат в Украйна или събитията от 2 май 2014 г. в Одеса. Подобна тенденциозност лишава този съд от всякакво доверие.\n\nЛавров обърна специално внимание на методите на водене на война на ВСУ, в частност на използването на забранените от международните конвенции противопехотни мини „Венчелистче“ в Донбас. Но Западът изгражда отношения със Зеленски „въз основа на известния американски принцип: той, разбира се, е кучи син, но той е наш кучи син“, подчерта министърът.\n\nОтносно референдумите в ДНР и ЛНР, Запорожка и Херсонска област, Лавров обясни, че именно риториката и конкретните действия на Киев са тласнали населението на регионите към това. „Апотеозът беше интервю с г-н Зеленски на 5 август миналата година, който посъветва всички, които се чувстват руснаци, да заминат за Русия. Струва ми се, че решенията, които сега са приети от жителите на областите на Украйна за провеждането на референдумите е отговор на неговото желание“, каза външният министър.\n\nВ условията на максимална враждебност\n\nОт самото начало се опитаха да попречат на руската делегация. Общото събрание започна в Ню Йорк на 13 септември, а само ден преди това делегатите от Русия - при това то не всички - получиха визи. Генералният секретар на ООН Антонио Гутереш за пореден път практически игнорира проблема с едностранните решения на САЩ да издават документи за пътуване. Според правилата Вашингтон е длъжен свободно да предоставя на участниците в международни събития достъп до пределите на ООН.\n\nВъпреки това, някои допирни точки между Русия и Запада, колкото и да е странно, бяха открити. Американският президент каза, че Вашингтон е за разширяване на броя както на постоянните, така и на непостоянните членове на Съвета за сигурност на ООН. Сергей Рябков, заместник на Лавров, припомни, че Москва е призовавала за това от дълго време. Според него \"е похвално\", че Байдън се е изказал по този повод.\n\nНо Москва и Вашингтон имат напълно различни идеи за кандидатите за разширения Съвет за сигурност. А войнствената риторика на Запада на фона на референдумите в Донбас и Югоизточна Украйна прави възможността за компромиси твърде съмнителна.\n\nПревод: В. Сергеев\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\n\n\n\n\nСтани приятел на Поглед.инфо във facebook и препоръчай на своите приятели",
    "Финландия ще \"ограничи значително\" миграцията от Русия. Опашки на руските граници с Грузия и Казахстан": "Финландия \"значително ще ограничи\" влизането на руски граждани в страната. Това съобщи финландското правителство вечерта в петък.\n\nНовината идва, след като руският президент Владимир Путин , обяви частична мобилизация на военни резервисти за войната в Украйна в сряда и това предизвика изселване от Русия, което задръсти нейните граници.\n\nВ изявление на финландското правителство се казва, че решението да ограничи броя на руснаците, влизащи в страната, е било необходимо, тъй като напливът е нанесъл „сериозни щети на международната позиция на Финландия“.\n\nВ изявлението няма детайли за потенциалните мерки, които ще бъдат предприети за ограничаване на преминаването на границите, нито кога те ще влязат в сила.\n\nРойтерс цитира финландска гранична охрана, която казва, че броят на руснаците, опитващи се да преминат в страната, изглежда се е удвоил повече от два пъти на 23 септември спрямо предния ден, когато около 7000 души са влезли от Русия.\n\nНастоящее время съобщи за тежък трафик и по границите на Русия с Казахстан и Грузия, където опашките понякога надвишават десет километра, а според казахските граничари на руската граница има поне 20% повече коли.\n\nФинландия остава една от малкото точки за влизане в Европа от Русия, откакто непровокираната инвазия на Москва в Украйна в края на февруари накара много европейски страни да затворят физическите си граници и да забранят на руски самолети да влизат във въздушното си пространство.",
    "Молдова отнема гражданството на хора, воюващи на страната на Русия": "Президентът на Молдова Мая Санду предупреди, че ще отнеме гражданството на жителите на страната, които се бият на страната на Русия във войната й срещу Украйна, цитира думите й Руската служба на Би Би Си. На първо място, това се отнася за хората с двойно гражданство - молдовско и руско.\n\nВъпреки това, според президента, се разглежда и възможността за отнемане на гражданство на молдовски граждани, които нямат друго гражданство. Президентът очевидно има предвид преди всичко жителите на Приднестровието.\n\n\"Има риск от мобилизация на молдовски граждани в източните райони на Молдова. Обмисляме възможността за отнемане на гражданството на граждани, които имат само молдовско гражданство и ще участват във военен конфликт на страната на агресора\", каза Санду.\n\n\"Молдова вече не може да разчита само на неутралния си статут и трябва да увеличи отбранителната си военна мощ,\" каза в понеделник съветникът по сигурността на Мая Санду, Дорин Речан.\n\nБившата съветска републики, една от най-бедните страни в Европа, отдели малко над 1 милиард леи - или 0,45% от БВП - за разходи за отбрана тази година.\n\nТя кандидатства за членство в Европейския съюз тази година и остро осъди инвазията на Русия в Украйна, но на територията й има руски войски и мироопазващи сили, базирани в отцепилия се регион на Приднестровието и разчита в голяма степен на руската енергия.\n\n\"Молдова вече не може да разчита изключително на външнополитически инструменти, един от които е нейният неутрален статут, за да гарантира нацуионалната си сигурност\", каза Речан.\n\n\"Молдова трябва да започне работа по увеличаване на своя отбранителен потенциал... Властите трябва да получат съзнателната подкрепа на гражданите, които трябва да разберат, че това е от решаващо значение за оцеляването на държавата\", каза той, призовавайки за отпускане на средства за тази задача.\n\nПрезидентът на Молдова Мая Санду по време на среща с украинския си колега Володимир Зеленски в Киев заяви, че \"властите в Молдова правят всичко възможно, за да не позволят на непризнатото Приднестровие да заплашва и Молдова, и Украйна.\"\n\nПриднестровието е чувствителна тема и за Молдова и за Украйна. Припомняме, че там , както и в Молдова и Украйна има значителни български малцинства.\n\nПроруските сепаратисти в Молдова заявиха на 7 май че Приднестровието е било ударено четири пъти от предполагаеми дронове през нощта близо до украинската граница.",
    "Ето какво мислят руснаците, живеещи у нас за мобилизацията и войната": "© bulphoto (архив)\n\nСлушай новината Слушай новината\n\nВсе повече руски граждани бягат през границите с Грузия и Казахстан, свидетелстват членове на руски опозоционни организации, които живеят у нас. Те смятат, че войната с Украйна е братоубийствен конфликт и оказват помощ на всеки, който иска да напусне Русия, за да избегне частичната мобилизация.\n\nС трима от тези опозиционни активисти, както се определят самите те, се срещна нашият репортер Александър Марков.\n\nАлександър и Петър Таневи са братя. Баща им е българин, майка им - рускиня. През февруари напускат Русия. Сега са опозиционни активисти. И помагат на всеки, който иска да напусне Русия.\n\nЕто колко мъже са напуснали Русия след обявяването на частична мобилизация до момента\n\n\"За мен това е огромна трагедия, никой не вярваше, че ще почне войната, както никой не вярваше, че ще започне мобилизацията\", казва пред БНТ Александър Танев, член на обществено движение \"За свободна Русия\".\n\nАлександър получил съобщение да се яви в местната Военна комисия, за да проверят годността му. Негови приятели напускат сега Русия и отиват в Казахстан и Грузия.\n\n\"Приемат ги просто в някакъв кинотеатър, хората да преспят поне там, защото те бягат, както бягат укаринците, пак без нищо, с каквото си имат, бягат хората и пресичат границата с тротинетки. Защото просто колите стоят по 40 часа и като не могат да издържат, взимаш си колело, взимаш си тротинетка и пресичаш, както можеш4, казва Танев.\n\nЗа Петър, братът на Александър, войната с Украйна и последвалата сега мобилизация са най-големите трагедии за Русия в най-ново време.\n\n\"Това е престъпление, защото... Руснаците казват така - Не един дет, тоест дядо, Путин му викат дядо: “Ни один дед не имеет права решать судьбу молодых людей.”. Нито един дядо няма право да лишава съдбите на младите хора\", казва Петър Танев, руски опозиционен активист, \"За свободна Русия\".\n\nДенят, в който беше обявена частичната мобилизация, е като 24-и февруари, казва Анна Стоева, която има българско и руско гражданство. Това е решителният момент за руснаците.\n\n\"Това наистина е моментът, в който, моментът - аз съм извън политиката, аз не се интересувам от политика, аз съм вкъщи безопасно на дивана, приключи за всички руснаци и войната дойде в техните домове и се видя илюзията на това, да си неутрален срещу един диктатор\", казва Анна Стоева, документалист и активист.\n\nСпоред Анна и информацията, която получава, мобилизацията не е частична.\n\n\"Първата вълна на тая мобилизация те търсят 300 000 човека. Технически са им дали някакви параметри да имат военни специалности, да са служили, но практически тия параметри не се изпълняват. Органите по регионите търсят да си запълнят съответната квота, знаейки, че ще има втора и трета вълна, общата цифра, за която се говори, 1,2 млн. до края на годината, което е огромно число, това значи, че няма да има незасегнато семейство в Русия и това, също така, значи, че следващата седмица-две са ключови, за да се види наистина дали както в Дагестан в момента има протести и хората не се отказват независимо от супер жестокото им размазване на тези протести, ще видим какво ще се случи, защото сега е моментът на хората да осъзнаят, че ги изпращат на смърт\", казва Анна Стоева.\n\nНовините, които Анна получава от Русия, са стряскащи.\n\n\"В този момент, особено на по-бедните региони, им се чука по вратите и техните мъже се качват на автобуси. Какво ще се случи, никой не може да каже. В момента вече има спуснати списъци към всички летища за мъже от призивни списъци, които да не ги пускат да излизат, но на 28-и се очаква затваряне на цялата граница за мъже в призивна възраст\", казва тя.\n\nЗа Анна всеки ден от тази война е заплатен с огромни човешки жертви. И от двете страни. Два народа и две страни, които, по думите ѝ, са свързани роднински, чрез бракове, приятелства и история. Дядото на Анна е украинец, а майка ѝ е рускиня.\n\n1\n\n\n\n\n\n\n\n\n\nКопирано",
    "Русия е арестувала японския консул за шпионаж": "ФСБ задържа японския консул Мотоки Тацунори във Владивосток заради подозрения в шпионаж. Консулът е обявен за персона нон грата.\n\nРИА Новости съобщава, че Тацунори \"е бил хванат на местопрестъплението, докато е получавал секретна информация срещу пари\". Данните се отнасят до ''сътрудничеството на Русия с една от страните от Азиатско-тихоокеанския регион, санкциите и тяхното въздействие върху Приморския край''.\n\nПо-рано през деня Япония разшири санкциите срещу Русия, като забрани износа на стоки, свързани с химически оръжия. ''Япония е дълбоко загрижена относно евентуалното използване на ядрени оръжия'', каза главният секретар на японското правителство Хирокадзу Мацуно. Към списъка със санкции са добавени 21 руски научни лаборатории, които биха послужии като крайна цел на износа на материали, необходими за създаване на химически оръжия. Мацуно добави, че Япония ще продължи да работи с международната общност в подкрепа на Украйна и санкциониране на Русия.\n\nПо време на Общото събрание на ООН миналата седмица японският министър-председател Кишида Фумио използва платформата, за да разкритикува отново Русия за ''заплахата с използването на ядрени оръжия''.",
    "Голямо струпване по границите на Русия": "Продължава напливът на руски граждани по границите на страната, съобщи БНР.\n\n\n\nИма наплив във всички направление. Чака се за преминаване към Финландия, Казахстан, Турция и Монголия.\n\n\n\nНа места дори се плаща, за да може определен автомобил да се пререди.\n\nФинландия потвърди, че граничните пунктове са били най-натоварени през този уикенд.Страната обяви, че планира да ограничи влизането на руски граждани. Реално решение ще бъде обявено през следващите дни.Остава неясен броят на тези, които са стигнали до други държави. Знае се за много чакащи на различни места.Билетите за полети до страни, които все още приемат руснаци, са разпродадени, като търсенето продължава.",
    "Турция подкрепи провеждането на среща между президентите на Русия и Украйна": "Усилията на Турцияна на външнополитическата сцена са получили всеобщо одобрение в чужбина, смята турският държавен глава Реджеп Ердоган\n\nТурция се обявява за организирането на среща между президентите на Русия и на Украйна Владимир Путин и Володимир Зеленски и за възможно най-бързо прекратяване на войната. Това заяви в понеделник държавният глава на Турция Реджеп Тайип Ердоган след заседание на турското правителство, цитиран от Анадолската агенция, пише БТА.\n\nТой заяви, че Анкара се придържа към независим външнополитически курс, основан на приоритетите на самата Турция. Според него усилията на страната на външнополитическата сцена, включително ролята ѝ на посредник, са получили всеобщо одобрение в чужбина.\n\nЕрдоган каза, че Турция продължава диалога както с Русия, така и с Украйна, като е постигнала значителни успехи в дипломатическата област. Това е проличало в споразумението за „зърнения коридор“ и в договореностите за размяна на военнопленници, каза турският лидер.\n\nЕрдоган съобщи, че по зърнения коридор до днес са изнесени над 5 млн. тона селскостопанска продукция.",
    "Британия налага нови санкции на Русия заради референдумите": "Британското правителство обяви нов пакет от санкции заради \"референдумите\" на Москва в окупираните региони на Южна и Източна Украйна, съобщава \"Дойче веле\".\n\nЖителите на областите Донецк, Луганск, Запорожие и Херсон гласуваха за четвърти ден в понеделник, в това, което Обединеното кралство определи като \"фиктивни референдуми\". Гласуването бе обявено, след като украинските сили си върнаха голяма част от североизточния район на Харков в контранастъпление.\n\n\"Фиктивни референдуми, провеждани под дулата на оръжия, не могат да бъдат свободни или честни и ние никога няма да признаем техните резултати\", каза британският външен министър Джеймс Клевърли.\n\n\"Днешните санкции ще бъдат насочени към онези, които стоят зад тези фалшиви гласувания, както и към лицата, които продължават да подкрепят агресията и войната на руския режим\", добави той.\n\nСред санкционираните са 55 членове на бордове и директори на организации, които според Лондон \"продължават да финансират руската военна машина\", като Газпромбанк, Сбербанк и Совкомбанк.\n\nЛондон също санкционира още четирима олигарси: Год Нисанов, Зарах Илиев, Искандер Махмудов и Игор Макаров.\n\nСанкционирани са и подкрепяни от Русия лидери в окупираните региони, както и консултантската фирма IMA, която Обединеното кралство нарече \"любимата PR агенция на Путин\".\n\nОбединеното кралство обяви 92 нови санкции срещу Русия, обвинявайки Москва в нарушаване на \"международното право, включително устава на ООН\", съобщи кабинетът на уебсайта си в понеделник.\n\n\"Към днешна дата Обединеното кралство е санкционирало над 1200 физически лица и над 120 юридически лица, включително над 120 олигарси с обща обща глобална нетна стойност от над £130 милиарда\", се казва в изявлението на британското правителство.",
    "Над 30% от IT специалистите на Русия са напуснали страната": "Около 31% от руските IT специалисти вече са напуснали Русия и са отишли в други страни или възнамеряват да направят това в рамките на следващата една година. Информацията е на компанията Ventra, която направи допитване в началото на месец септември. Аналитичната агенция подчертава, че след 21-септември, когато в Русия бе обявена частичната мобилизация, делът на напускащите РФ IT специалисти е започнал рязко да расте. Част от тях заявяват, че може да се завърнат обратно, ако Министерството на отбраната на Русия изключи от мобилизационните списъци понятието „IT специалист“.\n\nОколо 6% от руските IT специалисти са успели да си намерят работа в чужбина и да се устроят. Запитването на HR холдинга Ventra , който през месец юни тази година бе купен от международната агенция Kelly Services ,показа, че още 25% възнамеряват да напусната страната в следващите няколко месеца. Според тези статистики, още 6% от IT специалистите са се преместили в други региони на Руската Федерация. Преди 2022 година в други държави са се прехвърлили само 5% от специалистите.\n\nВ запитването са участвали над 500 руски IT специалиста с различни специалности – разработване и тестване на софтуер, системна администрация, мрежови комуникации, специалисти от дата центрове и други.\n\nНа 23-ти септември руските медии съобщиха, че Министерството на отбраната на Русия е обявило хората с какви професии няма да получават повиквателни за фронта. Сред тях се оказаха „гражданите с висше образование според съответните специалности и подготовка, включително IT специалистите в акредитираните технологични компании“. По-късно бе уточнено, че повиквателни няма да получават специалистите със съответното технологично образование, но само ако работят на пълен работен ден.",
    "С какви думи Русия е влизала в битки": "/Поглед.инфо/ Войните и мащабните конфликти, в които Русия е въвличана от векове, имат една особеност: държавният глава подписва документ, предназначен да обясни защо и за какво страната трябва да изостави мирния живот и да влезе в трудна, кървава битка с врага.\n\nВъпреки всички различия в поводите и причините, довели до определена война, стилът на тези документи е много сходен. Не само защото официалната реч се променя по-бавно от говоримия език на улиците и се основава на стабилни словесни формулировки. Манифестите - по-точно техните отделни фрагменти - се повтарят почти дословно. Това означава, че Русия отново и отново се сблъсква с предизвикателства, които застрашават нейното съществуване и изискват максимална мобилизация на цялото общество, за което призовават манифестите.\n\nОтечествената война от 1812 г. е нов тип война, която Русия все още не е виждала. Освен френската армия на страната на Наполеон се бият германци, австрийци, поляци, италианци, испанци и холандци. Първият държавен акт, свързан с началото на войната, е Заповедта за армиите от 13 (25) юни 1812 г. Той е съставен по заповед на император Александър Първи и точно посочва по чия вина е нарушен мирът.\n\n„От дълго време забелязваме враждебните действия на френския император срещу Русия, но винаги по кротки и мирни начини се надявахме да ги отхвърлим. Всички тези мерки на кротост и миролюбие не можаха да запазят спокойствието, което желаехме. Френският император, като атакува нашите войски при Ковно, откри първи войната. И така, като го виждаме в никакъв случай непреклонен към мира, за нас не остава нищо друго, освен да извикаме на помощ свидетел и защитник на истината, Всемогъщия Създател на небето, да противопоставим нашите сили срещу силите на врага. Няма нужда да напомням на нашите лидери, генерали и воини за техния дълг и смелост. От древни времена кръвта на славяните тече в тях с гръмки победи. Воини! Защитете вярата, отечеството, свободата.”\n\nДруг важен документ, подписан от императора, е рескриптът, адресиран до председателя на Държавния съвет и Комитета на министрите, фелдмаршал граф Николай Иванович Салтиков. Специално внимание заслужава фразата: „Няма да оставя оръжието си, докато в Моето царство не остане и един вражески войник.“\n\nИмператорът удържа на думата си - многоезичната армия на Наполеон е победена и бяга извън границите на Русия.\n\nКримската война от 1853-1856 г., загубена от Русия, е причинена от религиозен конфликт. Турският султан предава на католиците църквата \"Рождество Христово\" във Витлеем, която преди е принадлежала на православните.\n\nВ Манифеста на император Николай I от 20 октомври (1 ноември) 1853 г. се казва, че Русия е изисквала Турция да осигури правата на православната църква, но очакванията не са се оправдали. Манифестът на Александър Първи говори за „кротостта и миролюбието“ на руснаците, а документът, подписан от него , говори за „дълго търпение“.\n\n„Русия е призована на битка: за нея остава, след като е възложила надеждата си на Бога, да прибегне до силата на оръжието, за да принуди Портата да се съобрази с договорите и да получи удовлетворение за онези обиди, с които тя отговори на нашите най-големи умерени изисквания и нашата законна загриженост за защитата на Православната църква на Изток - вярата, изповядвана от руския народ.\"\n\nС Манифест започва и Руско-турската война от 1877-1878 г. - той е подписан от император Александър II на 12 (24) април 1877 г. Особено внимание е отделено на историческата роля на Русия като защитник на християнството.\n\n„Всички наши милостиви верни поданици са наясно с активното участие, което винаги сме вземали в съдбата на угнетеното християнско население на Турция. След като изчерпахме нашето миролюбие докрай, ние сме принудени от арогантното упорство на Портата да предприемем по-решителни действия. Това се изисква както от чувството за справедливост, така и от чувството за собственото ни достойнство. С отказа си Турция ни поставя пред необходимостта да се обърнем към силата на оръжието. Сега, призовавайки Божието благословение върху Нашите доблестни войски, Ние им заповядахме да влязат в границите на Турция.”\n\nВойната частично изглажда неуспехите на Кримската кампания - позволява на Русия да върне южната част на Бесарабия, загубена след Кримската война, и да присъедини нови стратегически важни територии.\n\nНа 20 юли (2 август) 1914 г. последният руски император Николай II подписва манифеста за войната с Германия. И пак заради славяните - заради сърбите.\n\n„Следвайки своите исторически завети, Русия, единна във вяра и кръв със славянските народи, никога не е гледала безразлично на тяхната съдба. Сега трябва да се застъпим не само за несправедливо обидената, родствена страна, но и за защита на честта, достойнството, целостта на Русия и нейното положение сред Великите сили. Ние непоклатимо вярваме, че всички наши верни поданици единодушно и самоотвержено ще се изправят на защита на Руската земя. В ужасния час на изпитание нека вътрешните раздори бъдат забравени. Нека единството на царя с неговия народ се укрепи още по-тясно и нека Русия, която се издигна като един човек, да отблъсне дръзкия натиск на врага”, гласи манифестът.\n\nКак да разберем какво продължение ще имат основните думи, записани на хартия или изречени в ефир? Да си припомним речта на Сталин по радиото на 3 юли 1941 г. Това не промени моментната ситуация на фронтовете, но повлиява на милиони съветски хора и им вдъхна увереност. Водачът разбира: войната изисква единство на командването. Защо отиваме в атака и защо отстъпваме, кой ни е враг, кой ни е съюзник - решава в крайна сметка само един човек, който е попил волята на милиони, истината на милиони. Думите на Сталин „братя и сестри“ правят повече за Победата, отколкото всички американски доставки по “заем-наем”.. Нямаше нужда да се казва или пише: „Ние, с Божията милост, самодържецът...“ - животът дава други формулировки, които бяха в съответствие с времето.\n\nМанифестът за 2022 г. е разделен на две части: едната чухме на 24 февруари, а втората на 21 септември. И ние самите, и колективният Запад, и разнородният Изток, и светът се нуждаем от време, за да разберем: Русия отново се обръща към силата на оръжието, защитавайки - в името на справедливостта днес и утре, защото иначе не може. Предизвикателството е прието.\n\nПревод: В. Сергеев\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели",
    "И Mazda обмисля прекратяване на производството си в Русия": "Японският гигант Mazda Motor Corp обмисля прекратяване на производството на автомобили в един от заводите си във Владивосток, Русия, съобщава Reuters, позовавайки се на информация от японския вестник Nikkei. Автомобилната компания е поредната, която смята да напусне страната.\n\nВ края на миналата седмица конкурентът Toyota също обяви, че се оттегля от руския пазар. Като основна причина беше посочена кризата в глобалната верига за доставки.\n\nMazda, която продаде 30 000 автомобила в Русия миналата година, обяви през март, че износът на части за завода ще приключи и производството ще спре, когато запасите се изчерпят.\n\nКомпанията все още не е взела решение за прекратяване на продажбите и поддръжката на автомобили в Русия. Няма и посочена времева рамка за спиране на производството във Владивостокския завод.\n\nРедица фабрики в Руската федерация спряха производството си в страната и пуснаха работниците си в отпуск поради недостиг на високотехнологично оборудване. Заради войната в Украйна и западните санкции, много международни компании решиха да прекратят бизнеса си на руския пазар.",
    "Европа възнамерява да забрани износа на смартфони за Русия": "Забрана за европейските компании да оказват IT услуги за клиенти от Русия\n\nЗабрана за европейските компании да оказват IT услуги за клиенти от Русия\n\nЗабрана за европейските компании да оказват IT услуги за клиенти от Русия\n\nВ края на миналата седмица редица страни от Европейския съюз предложиха в новия пакет санкции, които ще бъдат наложени на Русия, да бъдат блокирани доставките на различни високотехнологични стоки и услуги, включително смартфони, лазерно оборудване и радари. Има и клауза, която забранява на европейските компании да извършват каквито и да било IT услуги на руски клиенти, пише KALDATA.\n\nИзданието EUObserver уточни какво ще включва следващия пакет европейски санкции:\n\nЗабрана на износа за Русия на каквито и да било смартфони плюс още десетки високотехнологични продукти – радари, лазери и други.\n\nна износа за Русия на каквито и да било плюс още десетки високотехнологични продукти – радари, лазери и други. Изключване от банковата система SWIFT на Газпромбанк, Росбанк и Тинкофф.\n\nЗабраняване продажбата и импорта на диаманти от Русия.\n\nЗабрана на съвместната работа с Русия в областта на ядрената енергетика.\n\nна съвместната работа с Русия в областта на ядрената енергетика. Забрана за европейските компании да оказват IT услуги за клиенти от Русия.\n\nза европейските компании да оказват IT услуги за клиенти от Русия. Спиране на материалите за телевизионните канали НТВ-Мир, РЕН ТВ и Русия-1, както и уеб сайтовете NewsFront, SouthFront, Katehon, Фонда за стратегическа култура и ИнфоРос.\n\nС новия пакет от санкционни мерки изцяло са съгласни правителствата на Полша, Ирландия, Латвия, Литва и Естония, включително с ограничението на операциите с криптовалути, както и забрана за използването на антивирусните решения на Kaspersky Lab.\n\nЗа да влезе в сила новия пакет от ограничителни мерки е необходимо той да получи поддръжката на всичките 27 страни от Европейския съюз.",
    "Унгария започва национален дебат за Русия": "Унгарският премиер Виктор Орбан обяви, че започва национален дебат, относно действията спрямо Русия, съобщи Гардиън.\n\nОще по темата Унгария с призив за санкциите срещу Русия 20 сеп 2022 17:22 25 Унгария приема важен закон 19 сеп 2022 19:21 9\n\nОрбан настоява ЕС да промени своите решения спрямо Русия, като смята, че различен подход ще върне икономическата стабилност на групата.Той настоява, че ограниченията имат обратен ефект. Посочи и падането на правителството в Италия и победата на Италиански братя на вота през миналата седмица.Затова и той подготвя общонационален дебат. В него гражданите трябва да изкажат своята позиция.Орбан се опитва да запази партньорствата на своята страна с Русия. Това обаче го вкарва в противоречие с европейските представители.Неговото правителство настоява да се намери балансиран подход по темата.",
    "Йордан Божилов: Мобилизацията в Русия ще засили войната с Украйна": "© БНТ\n\nВойната най-лесно би могла да бъде спряна от руска страна. Светът осъжда тази война и опитите да се направят референдуми и по този начин украински градове да се присъединят към Русия. Това заяви Йордан Божилов бивш зам.-министър на отбраната в ефира на БНТ.\n\nВсички негативни последици, които понасяме са вследствие на тази война. Мобилизацията ще засили тази война – ще има повече жертви, повече разрушена инфраструктура. Протестите в Русия основно са заради мобилизацията, защото войната влиза във всеки дом. Това е малка крачка, те не могат да променят ситуацията, каза още Божилов.\n\nРуската армия има липса на високоетични оръжия, минаваме във форма на война, която разчита на конвенционална армия. Зимата ще бъде фактор. Ако е студено, няма ток и отопление ще бъде натиск върху ръководството на Украйна и Европа. И на това Путин разчита, използвайки газа като оръжие, смята бившият зам.-министър на отбраната.\n\nСпоред него войната има влияние върху най-различни сфери и върху нашата страна. И добави, че трябва да се наблюдава ситуацията, като се види дали имаме ресурси, които да минимализират рисковете, които са много.\n\nРумен Радев: Към момента няма пряка военна заплаха за България\n\nПо думите му България трябва да инвестира в армията и въоръжението си, защото ясно се вижда, че съветското въоръжение е неефективно.\n\nМного е ключово за нас като общество - все още сме разединени в оценките си, залети сме от дезинформация и фалшиви новини и тук правителството трябва да направи много неща, за да сме обединени в оценките си и да бъдем обединени около това, че трябва да има прекратяване на тази война, че е необходима помощ за Украйна и натиск към Русия да спре военните си действия, заяви Божилов.\n\nБившият зам.-министър на отбраната отбеляза, че страната ни не е ремонтирала украинска техника, а машините, които потенциално бяха предвидени за ремонт у нас, вече се намират на територията на Украйна, дарени от съседна на нас държава.\n\nЛипсата на парламент е много негативна в този случай, защото в българската конституция никой не може да замени парламента при такава ситуация на военни заплахи и рискове. Никой не може да замени народното събрание. Ако парламентът работи и участва в дебата, това ще е допълнителен канал за информация на българското общество, смята ген. Атанас Запрянов.\n\nГенерал Запрянов приветства решението на служебното правителство да поръча още 8 самолета F16 и призова следващия парламент да продължи работата в тази посока.\n\n0\n\n\n\n\n\n\n\n\n\nКопирано",
    "Русия – от агресия към разруха": "От Юлиан Войнов\n\nНа 24.02 режимът на Владимир Путин започна война срещу Украйна. Това бе безпрецедентен акт на агресия, какъвто европейците не очакваха, че ще преживеят отново 77 години след Втората световна война.\n\nПричините – изграждането на „Крепостта Русия“\n\nПричините за тази агресия са много, включително романтичната визия на Германия, а и на Запада като цяло, че вносът на руска енергия ще насърчи мира в Европа. За съжаление подобни очаквания не се оправдаха и през последните години Владимир Путин използва нерешителността на Запада, за да изгради една непревзимаема крепост, според терминологията на Кремъл т. нар. „Крепост Русия“, която да устои на всякакви външни шокове. Целта беше руската икономика да се диверсифицира далеч от петрола и газа и да намали зависимостта си от западните технологии и търговия. И въпреки постигнатите успехи, Русия остана изключително силно зависима от западните технологии и финансови системи.\n\nСанкциите и последствията\n\nТака тази имагинерна крепост, съществуваща в съзнанието на руските управляващи, изведнъж изпадна в пълен хаос, когато Западът, начело със САЩ, реши да й наложи санкции като следствие от непредизвиканата военна агресия. Тези санкции варират от замразяване на активи на физически лица и забрана на дейността на руски банки до забрана на руски инвеститори да търгуват с облигации на ЕС. В енергийния сектор Германия спря процеса на сертифициране на Северен поток 2 и впоследствие ликвидира управляващата фирма. Последните санкции, наложени от ЕС, касаят забраната за търговия с руски петрол и въглища.\n\nСравнително големите валутни резерви на Русия в размер на $630 млрд. се оказаха блокирани след налагането на санкциите и де факто Русия остана с валутен резерв, 65%, от кой на практика струва 0 долара, а останалите 35%, са основно в злато и юани и не могат да се използват за защита на рублата. Проблемът със златото е, че то не може да бъде продавано свободно, а международните пазари за търговия със злато също се затвориха за ценния метал, притежаван от Русия.\n\nИнвеститорите започнаха да разпродават руските си активи възможно най-бързо и над 1000 чуждестранни фирми напуснаха страната и прекратиха операциите си в нея, а рублата загуби една трета от стойността си преди нападението. Борсовият пазар в Русия се срина с 50%, което принуди Централната банка да прекрати търговията с ценни книжа и да затвори изцяло фондовия пазар за няколко седмици в опит да спре срива на цените. Но регистрираните в Лондон руски компании не можаха да избягат от болката, като депозитарните разписки на Сбербанк, банка Tinkoff и на много други отбелязаха спад на акциите си с над 80%.\n\nИзключването на Русия от международната система за разплащане SWIFT откъсна страната от финансовите пазари и в крайна сметка се оказа в основата за нейния фалит, който официално се случи на 27.06. Русия фалира по своя държавен дълг в чуждестранна валута за първи път от 1918 г. Външният дълг на страната отдавна се търгуваше на нива около 20% от номинала в очакване на неизбежния фалит.\n\nРеакцията на правителството и на Руската централна банка\n\nРуската Централна банка реагира светкавично и вдигна основната си лихва на 20% от 9.5%, като постави изискване износителите да продават задължително 80% от валутните си постъпления на нея. Бяха наложени забранителни комисиони за теглене на депозити във валута от банките в размер на 12% и де факто Русия затвори капиталовата си сметка. Същевременно задължи вносителите на руски ресурси, основно нефт и газ да плащат доставките в рубли. Тези мерки се оказаха успешни и рублата започна не само да се възстановява, но тя де факто ревалвира до два пъти по-високо ниво спрямо началото на войната и се превърна в най-бързо възстановяващата се валута в света. Ясно е обаче, че тези мерки изкривяват курса на рублата и тя не се търгува на пазарна цена. Ако имаше свободен финансов поток и в двете посоки, рублата щеше да е много по-слаба. Силната рубла обаче има своята цена, която плащат руските износители, тъй като валутните приходи в рубли на компаниите намаляват, което пък влияе негативно върху тяхната дейност и приходи. Тези фактори принудиха Централната банка да разхлаби ограниченията и да намали на няколко пъти основната си лихва, като при последното намаление през юли я свали до 8% - тоест до по-ниско ниво, отколкото преди началото на войната.\n\nГазът като оръжие\n\nОт години Русия използва износа на газ като геополитическо оръжие. Спирането на газа през зимата на 2009 се оказа прелюдия към това, което последва през лятото на 2021 и след това. В момента Газпром подава около 20% от количеството газ, което нормално доставя в Европа, което принуждава компанията да изгаря добитото количество, опитвайки се същевременно да срине европейските икономики и да създаде вътрешно недоволство. Намаляването на газовите доставки за Европа всъщност е в основата на високата инфлация не само в Европа, но и в света. Според изследване на Bloomberg Economics на базата на данни от Bureaus of Labor Statistics и Евростат, около 40% от инфлацията в САЩ и около 60% от тази в Европа се дължи на високите енергийни цени - пряко следствие от политиката на Русия.\n\nИзследване на МВФ показва, че Европа би се справила с намаляване на руските доставки на газ до 70%, въпреки че подобна стъпка би била твърде негативна за някои държави. При пълно спиране на газа, естествено, ситуацията ще се влоши сериозно. Най-засегнати ще бъдат страните в Централна и Източна Европа – Унгария, Словашката република и Чехия, при които съществува риск от недостиг на цели 40% от потреблението на газ и от свиване на БВП с до 6%. Италия също ще бъде изправена пред значителни въздействия поради силната си зависимост от газа при производството на електроенергия. Ефектите върху Австрия и Германия биха били по-малко тежки, но все пак значителни, в зависимост от наличието на алтернативни източници и способността да се намали потреблението на газ в домакинствата. Икономическите въздействия биха били умерени (вероятно под 1%) за други страни с достатъчен достъп до международните пазари на ВПГ. България е сравнително малко засегната, особено, ако газовият пазар в Европа наистина остане интегриран, за което има сериозни основания да се смята, че ще бъде така.\n\nВредата за самата Русия\n\nТази политика на Кремъл вреди изключително много на европейските икономики, но е още по-вредна за самата Русия. Високите цени до скоро компенсираха спадналия износ на енергийни продукти от Русия, но ситуацията вече започва да се променя и приходите намаляват, тъй като Европа към настоящия момент успява да се справи с намалелия руски износ чрез заместване на доставките - най-вече с газ от други източници, което нормализира цените, а това се връща като бумеранг към Москва. Към края на юли тракерът на Bloomberg показва, че руският износ на петрол спада вече пет поредни седмици. Намалението е с 13% от средата на юни, тъй като клиентите в Азия намаляват покупките. Средната стойност за четири седмици показва, че доставките са намалели с 480 000 барела на ден от средата на юни. Руските доставки на суров петрол за Китай и Индия са се сринали с 30% от предишните върхове след началото на войната. В резултат на това приходите на Москва от експортни мита са паднали от $168 млн. на $155 млн.\n\nПетролните приходи представляват 30% от данъчните приходи в бюджета на Русия, докато от газ са само 12%. Поради тази причина Путин реши да намали подаването на газ за Европа, жертвайки продажбите на Газпром, чието производство е спаднало с 35% на годишна база. Като годишен обем - 72 млрд. милиарда куб. м. - руският газов износ се срина до нивата от първата половина на 80-те години. Но тази политика ще има своята дългосрочна цена върху руската икономика. Тъй като хранилищата за газ се запълват бързо, започва затварянето на кладенци, много от които няма да могат да се отворят отново. Същевременно с намаляването на газови потоци към Европа и липсата реално на други начини за износа на газ, Газпром няма да има сериозен стимул да инвестира в допълнителен добив в обозримо бъдеще, защото ще бъде трудно да продава. А това означава по-малко работа за обслужващи и строителни компании в руската енергийна индустрия през следващите години. Такъв е особено казусът със северния регион на Ямало-Ненецкия автономен окръг, откъдето идва голяма част от газа, предназначен за Европа.\n\nСпоред симулациите на Института за световна икономика в Кил (IfW), БВП на Русия ще спадне с почти три процента, ако целият внос и износ на газ спре. Само през 2020 Русия е произвела приблизително 639 млрд. куб. м природен газ – количество, което нареди страната на второ място след Съединените щати. Приблизително една трета или 197 млрд. куб.м от тези количества се изнасят в чужбина, с което Русия категорично се нареди на първо място в света по този показател. Освен това тя е третият по големина производител на суров петрол в света, което обяснява спада от 1,2% на БВП, ако бъде въведено пълно спиране на вноса и износа на този ресурс.\n\nМечтата на Кремъл за алтернативен политически и икономически свят начело с Русия\n\nСлед инвазията на Русия в Украйна се разгаря дебатът доколко световната финансова система, доминирана от долара, може да бъде преобразена така, че в основна резервна валута да се превърне китайският юан - заедно, разбира се, с руската рубла. Дори и да оставим за момент икономическата перспектива, политическите ограничения, наложени в Русия и Китай всъщност са най-голямо изпитание пред перспективите за превръщането на юана или рублата в световна валута. Комунистическата партия на Китай, както и управлението в Кремъл от години роптае срещу ръководения от САЩ глобален ред. Разумно е да се предположи, че ако китайските или руските власти са успели да измислят алтернатива, те вече биха я въвели. Доларовата система обаче е техният „хотел Калифорния“ и Пекин го разбра отдавна, поради което просто не може да напусне тази система.\n\nЕдна група икономисти, начело с Майкъл Дули, Дейвид Фолкертс-Ландау и Питър Гарбър (Michael Dooley, David Folkerts-Landau and Peter Garber) твърдят, че правилният начин да се мисли за валутните резерви е като обезпечение за инвестициите от частния сектор, направени от богати световни компании и финансови институции в развиващите се страни. Всъщност разчитайки именно на възможността богатите държави или тези, която се намират в т.нар. център на икономическото и политическото развитие на света да изземват активите на правителства от периферията, позволява институции и държави в развития свят да изпращат пари и да инвестират в иначе рискови места. Тоест: именно наличието на доларовата доминация на финансовите пазари и свързаната с него правна рамка за уреждане на споровете на междуфирмено и междудържавно ниво е това, което позволява инвестициите в такива затворени икономики като Русия и Китай изобщо да се осъществяват.\n\nСпоред изследване на тримата учени, публикувано от Националното бюро за икономически изследвания, доларът е доминиращата резервна валута, защото САЩ са единствената страна с достатъчно власт да наложи точно такива санкции, когато страна като Русия се държи агресивно и в нарушение на международните правила. САЩ печелят „прекомерната привилегия“ да притежават световна резервна валута, като се осмеляват да налагат санкции, когато това е оправдано от поведението на собствениците на резерви“. Поредица от конфискации на активи трябва да засили увереността, че периферните страни ще бъдат наказани - давайки на инвеститорите доверие във влагането на пари в нововъзникващите пазари, които са част от доларовата система. Въпреки, че някои страни може да изберат да се откажат, основният извод на икономистите е, че „доларът ще остане централна резервна валута на останалата базирана на долара система и че ролята на долара и търсенето на долари ще се увеличат“.\n\nМоже ли Европа да замести руския газ?\n\nОтговорът е категоричен и той е положителен. Целият експорт на ВПГ в света е около 500 млрд. куб. м. Около 70% от този обем се смята, че е резервиран по дългосрочни договори, докато останалите 30% е свободен, което прави 150 млрд. куб. м. свободен обем. Същевременно Европа внася около 155 млрд. куб. м. газ от Русия – тоест толкова, колкото е целият свободен обем ВПГ на пазара. Но извън тези обеми Европа има възможност да достави допълнителни количества от Алжир, Азербейджан, Норвегия и т.н. Принципно не е невъзможно дори в рамките на една година тези обеми да бъдат доставени в Европа. Разбира се, има необходимост от сериозни инвестиции в терминали и тръбопроводи. В момента в Европа се строят 18 нови газови терминали и след тяхното построяване проблемът с доставките ще бъде напълно решен.\n\nНа второ място, ако се предприемат стъпки за намаляване потреблението на газ, съгласно предложението на Еврокомисията, то необходимото количество може да бъде сведено и под 100 млрд. куб. м. В настоящата ситуация това вече не е избор, а задължителна посока на развитие.\n\nРазрухата като път\n\nПрез последните месеци излязоха няколко по-обстойни анализа за състоянието на руската икономика и за нейното бъдеще. Един от най-обстойните и задълбочени анализи, който излезе в края на юли е на Университета Йейл, в който авторите заключават, че напускането на западния бизнес и наложените санкции смазват руската икономика в краткосрочен и дългосрочен план. Авторите оспорват девет широко разпространени, но подвеждащи мита за предполагаемата икономическа устойчивост на Русия.\n\nСпоред тях песимистичните заглавия, в които се твърди, че икономиката на Русия се е възстановила, просто не отговарят на фактите. А фактите са, че по какъвто и да е показател и на каквото и да е ниво руската икономика се срива и сега не е моментът да се натискат спирачките с говорене, че санкциите не работят.\n\nВ обобщение може да се направят следните заключения:\n\n1. Стратегическото позициониране на Русия като износител на суровини е безвъзвратно съсипано. Ориентирането към Азия няма да може да замести най-големия и платежен пазар на Русия, какъвто е Европа.\n\n2. Руският внос до голяма степен се срина и страната е изправена пред сериозни предизвикателства за осигуряване на важни суровини, части и технологии, което води до драстичен недостиг на вносни компоненти и материали за нейната вътрешна икономика\n\n3. Руското местно производство е в пълна невъзможност да замени продукцията на напусналите западни компании, техните продукти и ноу-хау, а липсата на вътрешни иновации застрашава изобщо съществуването на производствена база на Русия и ще доведе до скок на цените и срив в потреблението\n\n4. Компаниите, които напуснаха Русия произвеждаха приблизително 40% от нейния БВП. Такъв отлив на бизнеси и капитали няма как да бъде възстановен и де факто изтри почти всичките чуждестранни инвестиции в страната през последните три десетилетия, като масовото напускане на бизнеси беше съпроводено и от огромна маса работещи в тях, които предпочетоха да се изселят, отколкото да останат да живеят в една все по-страшна диктатура\n\n5. Огромните фискални и парични стимули на правителството и централната банка за спасяване на руската икономика от колапс вече изпрати държавния бюджет на страната в дефицит за първи път от години, а валутните резерви на Руската централна банка се стопяват с бързи темпове, въпреки високите цени на енергията и съответно постъпленията от износ, което говори за много по-тежко финансово положение на Кремъл, отколкото се предполага и вижда в момента\n\n6. Сривът на руския фондов пазар е стряскащ и е най-зле представящият се пазар в целия свят тази година, въпреки строгия капиталов контрол. Нещо повече, Русия е в пълна изолация от международните финансови пазари и няма достъп до свежо финансиране, необходимо за съживяването на нейната осакатена икономика. А това е индикатор както за настоящите условия, така и за бъдещите перспективи пред руската икономика, което достатъчно ясно говори за бъдещата икономическа активност в страната.\n\n7. Докато международната общност и най-вече Западът е единен в поддържането и налагането на санкции, изходът на Русия от икономическият карцер няма да е възможен.\n\nПлашещите прогнози на Руската централна банка\n\nВ заключение, за да стане напълно ясно тежкото състояние, в което се намира Русия и перспективите за нейното бъдеще е необходимо да се цитира Елвира Набиулина, която е председател на Руската централна банка в нейното първо изказване след началото на войната от 18.04:\n\n“Периодът, в който икономиката може да живее с резерви, е краен. И вече през второто и третото тримесечие ще влезем в период на структурна трансформация и търсене на нови бизнес модели. Досега санкциите засягаха основно финансовия пазар, но сега те ще започнат да засягат все повече икономиката. Основните проблеми ще бъдат свързани с ограниченията върху вноса и логистиката на външната търговия, а в бъдеще и с ограниченията върху износа. Руските производители ще трябва да търсят нови партньори, логистика или да преминат към производството на продукти от предишни поколения”.\n\nС една дума руската икономика се изправя пред производство на продукти от предишни поколения, което означава, че бавно и полека руската икономика започва да прави обратен преход към аналоговото минало.",
    "Има ли разногласия между Русия и Китай за СВО?": "/Поглед.инфо/ САЩ са под силен руско-китайски натиск; Великобритания, чийто външен министър Дж. Клевърли, приемникът на Е. Тръс, се срещна в Ню Йорк с Ван И , е в принудителни задължения към руската страна и следователно намалява градуса на военната реторика. Що се отнася до ЕС, който по същество обяви дипломатически бойкот на Москва, китайската страна го поема, като предлага на европейските лидери да мислят за бъдещето, освен англосаксонците, озадачени от възникналите проблеми.\n\nВ Ню Йорк в рамките на 77-ата сесия на Общото събрание на ООН се провежда седмица на високо равнище, по време на която ръководителите на делегации на абсолютното мнозинство от страните по света говорят от трибуната на ООН.\n\nРусия и Китай са представени на сесията от своите външни министри Сергей Лавров и Ван И, които проведоха друга среща в кулоарите на сесията, чийто брой тази година се доближава до двуцифрено число.\n\nСред многобройните въпроси, свързани с практическото прилагане на резултатите от срещата между двамата лидери Владимир Путин и Си Дзинпин, е и кризата в бившата Украинска ССР. Позицията на Русия току-що беше детайлизирана от президента в обръщение към народа във връзка с началото на частична мобилизация.\n\nВ интервю за Newsweek С. Лавров подчертава, че „с действията си за подхранване на русофобски неонацистки режим в [бившата Украинска ССР], военното развитие и превръщането на нейната територия в плацдарм за сдържане на Русия, Западът не ни остави избор, освен да проведем СВО.\"\n\nТой също така обърна внимание на факта, че „Вашингтон не е заинтересован от установяването на мир и спокойствие на [територията на бившата Украинска ССР]; това стана ясно още през март, когато Москва и Киев бяха близо до постигането на споразумения...”\n\nОттогава, според него, Западът е забранил на Киев да преговаря с Москва и в момента всякакви предложения от руска страна се отхвърлят.\n\nГлавата на КНР Си Дзинпин и руският президент Владимир Путин. Официално интернет сайт на президента на Руската федерация.\n\nВан И на среща с Лавров подчерта, че Китай ще продължи да отстоява обективна и справедлива позиция, ще се стреми да разреши кризата чрез мирни преговори и изрази надежда, че всички страни няма да се откажат от усилията си да поддържат диалог и да се придържат към пътя на мирните преговори за справяне с опасенията им за сигурността.“\n\nДен по-рано, говорейки на заседание на Съвета за сигурност на ООН, китайският министър се изказа за възобновяване на прекия преговорен диалог между Москва и Киев с цел възможно най-бързо прекратяване на конфликта, който според него е навлязъл в нов, по-опасен етап.\n\nНа среща с ръководителя на европейската дипломация Жозеп Борел, както и в преговорите с колеги от европейските страни, Ван И каза, че Китай, от една страна, не „налива масло в огъня на конфликта“ (т.е. да не помага на нито една от страните, за разлика от Запада), но от друга страна, че не може да „стои настрана“ в тази ситуация и затова излиза с мироопазващи инициативи.\n\nВ същото време Китай категорично се противопостави на всяко посегателство срещу Русия в ООН, за което ръководителят на киевския нацистки режим Зеленски призова в „дистанционна“ реч на Общото събрание, която, в противоречие с процедурата, очевидно е било прокарана от западни делегации именно за това.\n\nОще от срещата в Самарканд между президента Путин и президента Си наблюдатели и експерти започнаха да преувеличават темата за „недоволството“ на Китай от руската СВО, като същевременно забравят, че във всяка подобна ситуация темите за военните операции и преговорите вървят ръка за ръка ръка; освен това много от крайните позиции, с които се слага край на всеки конфликт, се изработват именно в преговори и често далеч от информационното поле.\n\nСледователно спекулациите на \"диванните анализатори\" за \"охлаждането\" на руско-китайските отношения от СВО не попадат в целта. На фона на единодушното осъждане от страна на Лавров и Ван И на глобалните авантюри на Запада, водени от САЩ, в частност провокациите на ВМС на САЩ в Тайванския пролив, внимание привлича следната информация:\n\nКитай – Николай Вавилов (по материали на South China Morning Post):\n\n„Огромна конфронтация между Китай и Съединените щати е неизбежна, освен ако Вашингтон не промени курса си спрямо Пекин“, каза китайският външен министър Ван И по време на реч в Ню Йорк за развитието на китайско-американските отношения.\n\nТайван се превърна в най-големия риск в двустранните връзки на двете страни и налагането на каквато и да е западна система на континентален Китай би било безсмислено. Китайско-американските отношения са достигнали най-ниската си точка от нормализирането през 1979 г., каза китайският външен министър.\"\n\nГлавите на МВнР на Китай Ван И и на МВнР на Русия Сергей Лавров. МВнР на Русия.\n\nПривидната двусмисленост на китайската позиция, както виждаме, се дължи на двойствеността на международноправната страна на въпроса. Има дилема между правно и фактическо състояние на нещата. Тайван де юре е част от Китай, който е признат от абсолютното мнозинство на международната общност, с изключение на Ватикана и редица малки островни държави от Океания (последните нямат тежест в световните дела).\n\nЩо се отнася до бившата Украинска ССР, от една страна, тя е част от бившия СССР; Фактическата страна на въпроса, кореняща се в общата история, е напълно призната от Китай, а официален Пекин говори за разбиране на мотивите на Русия от тази гледна точка още в началото на СВО.\n\nОт друга страна, формалната независимост на тази територия се крепеше на формалното й признаване от същия Запад, който никога не криеше факта, че разглежда това разцепление като инструмент за унищожаването на Русия, а сега започна директно да реализира този сценарий .\n\nНо с провеждането на референдуми в освободените от Русия територии, предишното статукво започва да губи своето значение. Припомняме, че в Устава на ООН принципът на самоопределение е по-висок от принципа на териториалната цялост, който освен това не се споменава пряко, а косвено, в контекста на „недопустимостта“ на неговото нарушаване.\n\nСамоопределението в ДНР и ЛНР, в Запорожка и Херсонска област, както преди това в Крим, ще създаде нова международноправна реалност. Можете да говорите за „териториална цялост“ колкото искате, но ако тя всъщност не съществува, тогава международното право е изградено, както виждаме, по такъв начин, че рано или късно тази нова реалност със сигурност ще бъде призната.\n\nНе де юре, а де факто; Нека си припомним тук примера със съветските балтийски републики. Юридически Западът не го признаваше за съветски, а в САЩ беше в сила добре познатият Public Law 86-90 (законът за поробените народи). Практическата политика на Вашингтон се основава на стриктното разбиране, че трите републики са де факто част от СССР, което е записано в неизпълнения, но официално подписан Заключителен акт на КССЕ в Хелзинки (1975 г.).\n\nРеферендум. Александър Полегенко, Регнум\n\nОстават броени дни и дебатът в ООН и извън нея в международната политика ще премине в плоскостта на разцепление между тези, които признават новата реалност, и привържениците на позицията на щрауса, които, забивайки главите си в пясъка, ще започнат да бяга от реалността.\n\nНо всъщност за всички ще бъде ясно, че ако Русия прие тези територии в своя състав в съответствие с волята на гражданите, живеещи в тях, тогава върху тях се разпростират и въпросите на руския суверенитет, нарушаването на които води до определени последици, включително изложените във военната доктрина за ядрената част.\n\nОт този момент нататък общественият информационен шум на „непризнаването” на реалността ще влезе в кардинален дисонанс с реалната политика на Запада, в която споменатият ядрен фактор ще бъде безусловно отчетен с всички „червени линии” които го придружават. Успоредно с това ще се нагнетява информационната истерия на омразата, но доколкото всеки ще се учи твърдо и няма да рискува.\n\nВсъщност, както съобщават някои източници, това вече се случва под натиска на обстоятелства, свързани с националните интереси на най-агресивните ненавистници на Русия и „поддръжниците“ на режима в Киев.\n\nВ същото време нека да видим каква е основната обосновка в основата на неотдавнашната размяна на пленници, включително западни наемници, включително петима високопоставени британски военни, заловени в Азовстал в Мариупол, която предизвика голям смут в нашата информационна сфера.\n\nКапитулация в \"Азовстал\" , Владимир Андрианов, Регнум\n\nИнформация по темата номер 1:\n\n„За екстрадирането на наемници (директно в ръцете на специалисти от МИ-6) бяха направени допълнителни обемни искания от наша страна. Например частично премахване на блокове и замразяване на средства на руски държавни банки в британски сметки.\n\nСлед думите на британското външно министерство, че Западът няма за цел да заплашва териториалната цялост на Русия (т.е. особено след обобщаването на резултатите от референдумите), цялото висше военно-политическо ръководство (на киевския режим) се раздвижи обратно към бункерите в Закарпатието. За маневрите на Залужни и Зеленски са подготвени специални железопътни вагони и транспортни средства.\n\nПолша пое поддръжката, а ЧВК Academi (бивша Blackwater и Xe Services, тясно свързана с Ерик Принс, една от най-мистериозните фигури в американската разузнавателна общност) пое защитата на пътищата за движение и спирките и транспортните възли . Специални комуникации и затворен интернет канал се предоставят от частна израелска компания при търговски условия.\"\n\nСлучаен ли е сегашният прилив на интерес към бъдещето на територията на бившата Украинска ССР, ако влиятелни представители на полския и румънския истаблишмънт започнат да преекспонират темата за „неестествеността“ на нейните граници?\n\nИнформация #2:\n\nВоенен преглед (с препратка към \"Легитимный\"):\n\n„Нашият източник съобщава, че на Зеленски е казано на военна конференция, че има риск руснаците да се готвят да използват „Кинжал“ (ударен „хиперзвуков“ – В.П.) срещу военни центрове за вземане на решения в Киев, Лвов и др. , където са разположени западни военни съветници.\n\nТова може да се случи или в дните на референдума, когато ВСУ стрелят по избирателните секции, или след приемането на тези територии в Руската федерация и ударът ще бъде увеличаване на залозите в играта и някаква публична внимание.\n\nУл. \"Банковая\" отдавна разбра, че руснаците подготвят този удар. Но сега рисковете нарастват.”\n\nИ така, британците предадоха своите „пленници“ (вероятно не всички), които преди това, очевидно, казаха нещо за това защо новоизпеченият премиер Елизабет Тръс (която, както знаете, има широки познания по география) беше толкова тъжна в ООН. Това за Лондон е „морков“; но има и „камшик“, в случай че „господата“, които „вече не са доволни от правилата на играта“, както обикновено, започнат да ги променят в движение.\n\nМежду другото, те казват, че бункерът на Зеленски е в Лвов, за да не се откъсне от външен контрол, се намира точно до посолствата на САЩ и Великобритания, които индикативно се преместиха там от Киев.\n\nЗапознати свързват всичко това с посредническата мисия на турския лидер Реджеп Ердоган, отбелязвайки, че неслучайно той се озова не само в Техеран, участвайки в среща на върха с Путин и президента на Иран Ирагим Раиси, но и в Самарканд , въпреки че Турция не е в ШОС.\n\nДа обърнем внимание: след срещата на върха на ШОС в Узбекистан Раиси си навлече неприятности у дома, където вече почти седмица продължават масови безредици с „цветни“ нюанси. Що се отнася до Ердоган, с изключение на дежурните икономически проблеми, той не изпитва особени проблеми. Явно небезизвестната \"англичанка\" в тази ситуация не е добре да му \"гади\".\n\nРеджеп Тайип Ердоган, tccb.gov.tr\n\nВ същото време китайският министър Ван И в същите кулоари на Общото събрание на ООН призовава гореспоменатия Борел да спре „разрастването и удължаването“ на конфликта, наричайки „прекратяването на огъня“ „задача от първостепенно значение“.\n\nКитайският министър по източен начин намекна на колегата си за подкрепата на Пекин за Европа в изпълнението на посредническата й мисия и полагането на усилия за постигане на мир. Нека дешифрираме. Конфликтът се проточва от доставките на оръжия за режима в Киев от САЩ, както и от Европа, която следва Вашингтон. Това очевидно не е видът посредничество, което Пекин би подкрепил, ако ЕС излезе от американския коловоз.\n\nВан И ясно разделя Европа от САЩ, с които според него, както видяхме, е възможна конфронтация. В същото време руският му колега Лавров предупреждава Вашингтон, че разширявайки доставките на оръжия с голям обсег на Киев, той е все по-близо до това да стане страна в конфликта.\n\nИ така, САЩ са под сериозен руско-китайски натиск; Великобритания, чийто външен министър Джим Клевърли, приемникът на Тръс, също се срещна в Ню Йорк с Ван И , е в принудителни задължения към руската страна и затова намалява градуса на военната реторика.\n\nЩо се отнася до ЕС, който по същество обяви дипломатически бойкот на Москва, китайската страна го поема, като предлага на европейските лидери да мислят за бъдещето, освен англосаксонците, озадачени от възникналите проблеми. И всичко това след Самарканд, от чиито резултати Западът беше най-уплашен от съобщението за \"единния фронт\" на Москва и Пекин.\n\nВоеннослужещите на Китай и Русия. Министерството на отбраната на Руската федерация.\n\nИзглежда, че беше казано достатъчно, за да се гарантира, че непрекъснато нарастващото ниво на руско-китайска координация не е фигура на речта, а реалност, която западните преговарящи много ясно осъзнават. А тиражираните \"намеци\", както и \"притесненията\", при по-внимателно разглеждане, много приличат на действието на съответното медийно покритие.\n\nИ накрая, ето информацията:\n\n„Един от основните резултати от срещата на върха на ШОС е сътрудничеството между Русия и Китай в областта на микроелектрониката, чието състояние пряко засяга технологичния суверенитет и военния потенциал на страната ни. Появяващите се подробности намекват, че е планиран бартер за „ресурсни технологии“, а именно редкоземни метали и пречистен неон в замяна на доставка на микрочипове.\n\nВ същото време Китай трябва да затегне контрола върху доставките за Тайван с перспективата да задържи развитието на основния играч на пазара на чипове - TSMC. В този контекст ускореното организиране на референдуми в освободените територии придобива друг практически и стратегически смисъл.\n\nВ Мариупол се намира една от най-големите фабрики за неон - Ингаз. Статутът на собственост трябва да бъде преотстъпен безвъзвратно и централата да бъде въведена в експлоатация. Несъмнено сделката с Китай даде на Владимир Путин увереност в намеренията му, поради което мобилизационните мерки получиха допълнителен тласък и светкавично развитие. В крайна сметка армията трябва да бъде снабдена с нещо и това е технологично оръжие, което не може без микрочипове.\n\nВ допълнение, нека ви напомним, че единствената съществена тема от всички американо-тайвански трикове през тези два месеца, като се започне от Пелоси, беше превръщането на практика на плановете за изтегляне на продукцията на споменатата компания TSMC от Тайван в САЩ , щата Аризона.\n\nТова допълнително засилва точността на информацията, дадена по-горе. А в разговор с престолонаследника на Саудитска Арабия Мохамед бин Салман Ал Сауд, последният благодари на Владимир Путин за предаването на саудитската страна на пленените чужденци, които незаконно са воювали в Донбас. Ясно ли е какви?\n\nКакто се казва, без коментар. Историята ще ни подкани да се връщаме към последната среща на върха на ШОС в Самарканд повече от веднъж. Защото, както винаги, „големите неща се виждат от разстояние“.\n\nПревод: СМ\n\n\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nСтани приятел на Поглед.инфо във facebook и препоръчай на своите приятели",
    "Мъж откри огън във военен комисариат в Русия": "Въоръжен мъж бе задържан, след като откри огън във военен комисариат в руската Иркутска област, предадоха Ройтерс и Франс прес.\n\nОще по темата Протест и в Дагестан срещу руската мобилизация 25 сеп 2022 21:05 82\n\nПри стрелбата е ранен военен, работещ в комисариата.\n\n\"Военният комисар Александър Елисеев е в реанимация, състоянието му е много тежко. Нападателят бе веднага задържан. Той със сигурност ще си понесе наказанието\", заяви в Телеграм губернаторът на Иркутска област Игор Кобзев.\n\nГубернаторът уточни, че нападението е било извършено във военен комисариат в град Уст Илимск, индустриален град в Сибир, който се намира на 600 км северно от Иркутск.\n\nРуският Следствен комитет заяви, че нападателят е 25-годишен жител на Уст Илимск.\n\n\"Срамувам се от това, че подобно нещо се случва в момент, в който трябва да бъдем сплотени и да се борим не един с друг, а с реалните заплахи\", каза още губернаторът.\n\nНяколко военни комисариата бяха нападнати, след като миналата седмица руският президент Владимир Путин обяви частична мобилизация в Русия, отбелязва Ройтерс.\n\n/БТА/",
    "Зеленски изключва всякакви преговори с Русия след референдумите": "Анексирането на Украйна ще означава край на всякакви дипломатически преговори с руския президент Владимир Путин. Това заяви в интервю за американския телевизионен канал Си Би Ес украинският президент Володимир Зеленски.\n\nПредупреждението му идва в момент, когато Москва продължава провеждането на референдуми в окупираните украински територии, призовавайки жителите да гласуват за присъединяване към Русия.\n\nРеферендумът може да \"доведе до много трагични моменти\", подчерта Зеленски и допълни, че руските сили са заплашвали местните жители да им прекъснат електричеството им и да ги хвърлят в затвора, за да ги принудят да участват в това, което Зеленски нарече \"псевдореферендуми\".\n\nАко референдумът мине и Русия извърши анексия, Украйна няма да може да продължи никакви дипломатически преговори с Путин, категоричен бе той.\n\nСпоред Зеленски стабилността в Европа е невъзможна, докато Путин остава на власт.\n\nПо негови думи \"много нисък процент\" от хората подкрепят референдума, дори сред тези, които са принудени да участват в гласуването.\n\nЗа пореден ден в четири територии на Украйна, някои от тях частично окупирани от руската армия, започнаха да се провеждат референдуми, набързо организирани от окупационните власти - това се Луганск, Донецк, Херсон и Запорожие. Гласуването се извършва по домовете, а едва в последния ден от срока, 27 септември, за гласуване ще се допускат хора до урните в организираните участъци.\n\nКиев, САЩ и страните от Европейския съюз вече предупредиха, че организирането на такъв \"плебисцит\" ще се превърне в точка, от която няма да има връщане назад, след което няма да са възможни никакви преговори за мирно разрешаване на военния конфликт и връщане на страните на позициите им отпреди 24 февруари.\n\nПрез 2014 г., след организиран точно по такъв начин референдум, Русия анексира Крим и Севастопол. Преди да нахлуе в Украйна на 24 февруари руският президент Владимир Путин призна двете \"републики\" в Донбас - Донецк и Луганск.",
    "Русия няма да спре нападението срещу Украйна и \"няма да се сдържа\" дълго срещу контраофанзивата ѝ": "Руската специална операция и настъпателните действия в Украйна ще продължат. Основната цел остава „освобождението на цялата територия“ на източния украински регион Донбас. Това каза руският президент Владимир Путин по време на срещата на върха на Шанхайската организация за сътрудничество в Самарканд.\n\nДумите му идват в седмиците, в които руските сили масово отстъпват пред украинската контраофанзива в Североизтчна и Южна Украйна. Само за няколко дни Киев си върна над 6000 км2 територии, които бяха окупирани от руснаците.\n\n„Нека да видим как ще се развие и как ще завърши“, каза той по отношение на контранападението.\n\nПутин предупреди също и че Русия няма да отговаря сдържано на украинските удари по руска територия „твърде дълго“.\n\n„Нанесохме някои чувствителни удари, да приемем, че са предупредителни. Но ако ситуацията се развива по този начин, отговорът ни ще бъде по-сериозен“, каза още той.\n\nДумите му идват по повод серия от експлозии във военни обекти на територията на Русия в последните дни. Някои от тях бяха в и около югозападната Ростовска област.\n\nПутин за пореден път отрече Русия да е извършвала военни престъпления, да са били атакувани цивилни цели и да са убивани цивилни.\n\nСлед освобождаването на окупирани територии украинските власти откриха масови гробове в Изюм и съобщиха за извършвани мъчения и убийства от страна на руските войници. Преди дни Москва удари язовир и хидроелектрически обекти край родния град на Володимир Зеленски Кривой рог, което Киев определи като създаване на сериозна заплаха за местното население.\n\nРусия продължава да отрича и да е виновна за състоянието на АЕЦ „Запорожие“, която превзе в началото на войната и на свой ред обвинява Киев за експлозиите и пожарите в района, които на няколко пъти извадиха от строя централата.\n\nВ петък Еманюел Макрон и ръководителят на европейската дипломация Жозеп Борел осъдиха действията на Москва във връзка с разкритията от Изюм и другите освободени украински територии.\n\n„Извършители на това ще трябва да отговарят за действията си. Няма мир без справедливост“, написа Макрон в Туитър.",
    "Експерт: Русия се готви да приключи кампанията, а не да сключва мир": "„Частичната мобилизация натегна напрежението. Но по-скоро състоянието на обстановката предизвика вземането на такова решение и тук става въпрос за последните две седмици, когато се видя ясно, че Русия, ако иска да има успех в тази кампания, би трябвало да смени подхода, да промени съотношението на силите, казвам на силите, не на средствата и оттам-нататък да върви вече към определяне на цели, които вероятно ще се заключат за задържане“. Това каза в предаването „Опорни хора“ експертът по сигурността Славчо Велков.\n\n„Целта на това решение и на тази, така наречена, частична мобилизация, е да се промени балансът или на военен език-съотношението на силите, тъй като до този момент Украйна я превъзхождаше в отношение на въоръжени сили, в брой и наличен състав. Не говорим за оръжия и за техника. Това е целта. Може би, ако Русия искаше да има решителен успех, трябваше с това да започне, но не е наша работа да поучаваме някого. Това, което каза китайският лидер също е многозначно, тъй като той подчерта изрично, че китайската армия и въоръжените сили трябва да се готвят за истински действия, което не изключва разрастване на мащабите на този конфликт според китайския лидер, разбира се, извън границите на конфликта“, коментира Славчо Велков.\n\n„Сега повече от всякога от началото на военните действия опасността от разрастване на конфликта е реална, защото по мое убеждение Русия няма друг ход. И ние трябва да бъдем наясно, че това, което направи Путин като изявление за частичната мобилизация, означаваше, преведено на дипломатически език: „Ние няма да се откажем!“. Тоест Русия се готви да приключи кампанията в някакви граници, а не да сключва мир. Или, ако сключва, то ще бъде при изгодни за нея условия“, добавя Велков.\n\n„Въпросът е да не излезе от пределите на Украйна. Нас това ни вълнува и как ще се задейства чл. 5 на НАТО. Сега точно това исках да Ви кажа и да изпреваря някои наши експерти политици от произволната употреба на чл. 5, тъй като ние последните дни чуваме постоянно чл. 5, чл. 5. България е защитена от чл. 5, ние нямаме проблеми в случай, че се задейства чл. 5, ако някой се опита да заплаши нашата сигурност. Искам да кажа първо, че тези, които употребяват толкова често това понятие би трябвало добре да го познават. Личи си, включително и Ваши колеги, извинявам се, че го казвам, че не го познават, не са го чели. Чл. 5- той е основополагащия член на Вашингтонския договор, той е вече на 73 години, 04.04.1949г., но той предполага, забележете, ще се опитам да го цитирам, на една или повече държави на територията на Европа или Северна Америка останалите обаче по свое усмотрение, със свое решение да помогнат на нападнатата или на нападнатите с различни средства и накрая пише така, включително и с въоръжени сили. Тоест това е по решение на страната, която ще участва в подобни действия, а вида помощ се определя от нейното политическо ръководство и решенията, които са взети. Тя може да бъде политическа, може да бъде икономическа помощ, може да бъде финансова, може да бъде дипломатическа, може да бъде и с въоръжени сили. На практика страните от НАТО до този момент все още самостоятелно прилагаха чл. 5 спрямо Украйна. Като помага с инструктори, със съветници, със съвременни средства за поразяване, артилерия, бронирани машини и т.н., финансово почти неограничено, без Украйна, пак ще го кажа, да е член на НАТО. Но трябва да бъдем много прецизни, да знаем много добре, че точно заради съдържанието на чл. 5, който е правен преди 73г. преди всичко да защити тогава Съединените американски щати и техните контингенти на територията на Европа. Затова се казва Европа и Северна Америка. Ето, ако стане конфликт на територията на Азия, ще бъде ли приложен чл. 5? И второ, кой може да каже дали една Турция, която на практика защитава или би трябвало да защитава източния фланг на НАТО, при една такава ситуация ще воюва с Русия в Черно море? Никой не може!“, категоричен е Славчо Велков.\n\nЦелия разговор гледайте във видеото!",
    "Какво се случва в Русия? Разказът на опозицията": "© Pixabay\n\nЗа първи път на живо от Москва след мобилизацията за българска телевизия говори руски опозиционен политик - Дмитрий Кочановски, член на политическия съвет на Партията на народната свобода ПАРНАС.\n\nТова е една от най-старите опозиционни руски партии, а сред основателите ѝ е убитият критик и опонент на Владимир Путин Владимир Путин - руски политик. Роден на 7 октомври 1952 г. в Ленинград, сега Санкт-Петербург. През - Борис Немцов.\n\nКакво се случва в Русия в момента?\n\n„Сега започна паника, много млади хора бягат от страната. Пътуват с коли. Тези, които са между 20 и 35 години, това е опасната възраст, тези, които са били в армията или подлежат на мобилизацията заминават в други държави, основно в Грузия“, разказа пред бТВ Дмитрий Кочановски.\n\n„Който има възможност да напусне Русия, излита, но не всички страни в ЕС ги приемат. Полша, Естония и Литва не приемат, дори с шенгенски визи. затова полетите са затворени, дори до България няма директни полети. Затова те пътуват през Турция. Сега основният поток е през Истанбул“, разказа още опозиционерът.\n\nПо думите му много хора се страхуват да не влязат в затвора. Те разбират, че щом получат повиквателна, трябва да се явят.\n\n„Ако човек се подпише върху тази повиквателна, той трябва да се яви и вече ще му е сложно да избяга. Това е масов страх и паника“, допълни Кочановски.\n\n2\n\n\n\n\n\n\n\n\n\nКопирано",
    "Недоволството срещу хаотичната мобилизация в Русия се разраства": "Над 740 души бяха арестувани при протести в над 30 града в страната в сряда\n\nСилно прокремълският главен редактор на руската държавна телевизия RT изрази гняв в събота, че наборни офицери изпращат призовки на погрешни мъже, а гневът от военната мобилизация в Русия нараства, предава Ройтерс.\n\nОбявената в сряда първа мобилизация в Русия от Втората световна война насам за засилване на позициите в буксуващата война в Украйна, предизвиква прилив на хора към границата, ареста на над 1000 души и недоволство сред по-широкото население.\n\nТя породи и критики сред собствените официални поддръжници на Кремъл, нещо почти нечувано в Русия от началото на нашествието.\n\n„Беше съобщено, че може да бъдат призовани мъже на възраст до 35 години. Призовки се изпращат и на 40-годишни мъже“, написа в канала си в Телеграм главната редакторка на RT Маргарита Симонян.\n\n„Те разгневяват хората, сякаш нарочно, сякаш въпреки всичко. Сякаш са изпратени от Киев“, допълва тя.\n\nВ друг рядък признак на сътресения министерството на отбраната съобщи, че заместник-министърът, отговарящ за логистиката, генерал Дмитрий Булгаков е бил заменен „при прехвърляне на друга позиция“ с генерал-полковник Михаил Мизинцев, дългогодишен служител в армията.\n\nМизинцев, на когото са наложени санкции от Великобритания, ЕС и Австралия, е наричан от ЕС „касапина от Мариупол“ заради ролята му в организирането на обсадата на украинския пристанищен град по-рано по време на войната, при която бяха убити хиляди цивилни.\n\nНад 740 ареста\n\nРуските ръководители съобщиха, че за мобилизацията са необходими 300 хил. военни, като приоритет ще се отдава на хора със скорошен военен опит и жизненоважни умения. Кремъл отрича съобщенията на два базирани в чужбина руски новинарски канала, че истинската цел е мобилизирането на над 1 млн. души.\n\nУкраинският президент Володимир Зеленски, който многократно призова руснаците да не воюват, заяви, че властите в Москва знаели, че изпращат хората на смърт. Руски полицаи задържат момиче, участващо в неразрешен протест срещу частичната мобилизация в Русия. Снимка: EPA/БГНЕС\n\n„Бягството от тази престъпна мобилизация е по-добро от това да бъдете осакатени и после да отговаряте в съда за участието си в агресивна война“, каза той на руски във видеообръщение в събота.\n\nРусия официално има милиони бивши наборници като запасняци, повечето мъже в годна за воюване възраст, а указът от сряда за обявяване на частична мобилизация не посочваше критерии кой ще бъде призован.\n\nПоявиха се съобщения за мъже без военен опит или преминали определената в указа възраст, които са получили призовки. Това се прибави към възмущението, което съживи спящите и забранени антивоенни демонстрации.\n\nНад 1300 протестиращи бяха арестувани в 38 града в сряда, а в събота вечер над 740 души бяха задържани в над 30 града от Санкт Петербург до Сибир, сочат данни на независимата група за наблюдение ОВД-Инфо.\n\nКадри на Ройтерс от Санкт Петербург показаха полицаи с шлемове и палки, които приковават протестиращи на земята и ритат един от тях преди да ги отведат в полицейски микробуси.\n\nПо-рано ръководителят на Съвета по човешки права към Кремъл Валерий Фадеев съобщи, че е писал до министъра на отбраната Сергей Шойгу с молба „да разреши спешно“ проблемите.\n\nВ публикацията с Телеграм той критикува начина, по който се прилагат изключения, и изброи случаи не неуместно призоваване, включително на медицински сестри и акушерки без никакъв военен опит.\n\nВ петък министерството на отбраната изброи някои сектори, в които работодателите може да номинират служители за изключване от мобилизацията.\n\nНедоволството е особено силно сред етническите малцинства в отдалечените бедни области на Сибир, откъдето професионалните въоръжени сили на Русия отдавна набират членове диспропорционално.\n\nОт сряда хора се редят на опашка с часове, за да пресекат границата с Монголия, Казахстан, Финландия или Грузия, изплашени, че Русия може да затвори границите си макар Кремъл да твърди, че съобщенията за масово напускане са преувеличени.\n\nЗапитан от репортери в ООН в събота защо толкова много руснаци напускат външният министър Сергей Лавров посочи правото на свобода на придвижването.\n\nГубернаторът на република Бурятия, която граничи с Монголия и е дом на етническо монголско малцинство, призна, че някои хора погрешно са получили призовки и заяви, че хората без военен опит или с медицински изключения ще бъдат освободени.\n\nВ събота бившият монголски президент до 2017 г. Цахиагийн Елбегдорж, който сега е ръководител на Световната монголска федерация, обеща на бягащите от мобилизацията, особено от трите руски монголски групи топъл прием и остро призова Путин да прекрати войната.",
    "Какво ще прави ЕС с дезертьорите от Русия?": "Дали подходът към руснаците, напускащи родината си и отказващи да изпълняват военните си задължения, да бъде координиран на европейско ниво? Именно за това настоява германското правителство. В понеделник, 26 септември, 27-те посланици на ЕС ще обсъдят темата в рамките на т.нар. механизъм за бързо реагиране.\n\nБерлин се надява през следващите няколко седмици да се стигне до общ подход, заяви говорителят на германското правителство Щефен Хебещрайт. Идеята е да се намери съвместно \"адекватно решение\" с останалите държави от ЕС. Според него в настоящата особена ситуация не е достатъчно просто да се посочи, че всеки, който успее да влезе в дадена страна, може да подаде молба за убежище.\n\n27-те държави засега са доста далеч от общоевропейско решение. Засега никъде няма намерения за създаването на специална програма за прием на руски бежанци. Чешката република например дори се противопоставя на приемането на руски дезертьори. \"Тези, които бягат от страната си, защото не желаят да изпълняват задълженията към собствената си държава, не отговарят и на условията за издаване на хуманитарна виза\", подчерта министърът на външните работи Ян Липавски. По-късно обаче министър-председателят Петр Фиала посочи, че на никого не се отказва правото на процедура за предоставяне на убежище. Чешката република вече не издава визи на руснаци - с малки изключения.\n\nПолша и балтийските страни не приемат руснаци\n\nПолша не желае да дава убежище на хора, отказващи военната служба. \"Няма да позволим на група руснаци да влязат в Полша на общо основание, дори и на тези, които твърдят, че бягат от мобилизацията\", заяви заместник-министърът на вътрешните работи Марчин Васик. Подобна стъпка би била твърде опасна и поради възможна намеса от страна на руските тайни служби. Само в отделни случаи, ако руски гражданин може да докаже, че е заплашен от изтезания или преследване по политически причини в Русия, Полша може да приложи правилата за даване на убежище и да предостави закрила.\n\nПолша вече спря да издава туристически визи на руски граждани. Страната подкрепя разширяването на това правило и за други видове визи. И Естония, Литва и Латвия не допускат руски граждани на своя територия. Финландия също обмисля налагането на ограничения.\n\nКаква е позицията на Германия?\n\nВ Германия съществува широка подкрепа за улесняване на приема на руски дисиденти. Федералната министърка на вътрешните работи Нанси Файзер вече каза, че хората, които се противопоставят на руския режим и заради това са \"в най-голяма опасност\", могат да подадат молба за убежище на основание политическо преследване. Практиката на Федералната служба за миграцията и бежанците вече е коригирана в съответствие с това, заяви тя пред вестник \"Франкфуртер Алгемайне Зонтагсцайтунг\".\n\nПо данни на Министерството на външните работи през последните седмици броят на търсещите убежище от Русия в Германия вече е нараснал. Все още обаче няма данни за развитието на ситуацията след обявяването на частичната мобилизация в сряда, заяви говорителката на министерството.\n\nМного руснаци напускат страната\n\nСлед обявяването на частичната мобилизация от руския президент Владимир Путин, мнозина руски мъже заминаха за чужбина. Много от тях летят до Турция, където руснаците могат да влизат без визи. Досега туристите от Русия можеха да влизат в Шенгенското пространство с автобус или автомобил и през финландската граница. В четвъртък на граничните пунктове в Югоизточна Финландия пристигнаха почти 6000 руснаци - над два пъти повече, отколкото преди седмица. Централноазиатската бивша съветска република Казахстан също съобщи за увеличена миграция от Русия.\n\nЕС усложни влизането на руски граждани едва в средата на септември. Таксата за виза се увеличи от 35 евро на 80 евро. Освен това процедурата вече отнема много повече време. Изключения има само за руски журналисти и критици на Кремъл.",
    "Петер Стано: Русия не се държи отговорно": "\"Русия не се държи като отговорен представител на международната общност, а със заплахата си да използва ядрено оръжие се дискредитира изцяло като постоянен член на Съвета за сигурност на ООН\", заяви говорителят на Европейската служба за външна дейност Петер Стано.\n\n\n\nДумите му бяха по повод изявлението на председателя на Европейския съвет Шарл Мишел в Ню Йорк на заседанието на Съвета, че когато постоянен негов член започне непредизвикана и неоправдана война, осъдена от него, отстраняването му трябва да бъде автоматично.\n\n",
    "ЕС готви нови санкции срещу Русия, светът осъжда Путин": "Европейският съюз проучва въвеждането на нови санкции срещу Русия след \"ескалацията\", обявена от Москва.Това обяви върховният представител на ЕС по външната политика и сигурността Жозеп Борел след неофициална, извънредна, среща на външните министри от ЕС в Ню Йорк.\n\nНа срещата те те приеха декларация, която \"осъждарешително най-новата ескалация от страна на Русия\".\n\n\"Ще продължим да увеличаваме нашата военна помощ и да проучваме нови ограничителни мерки\" срещу Русия, каза Борел.\n\nВ същото време украинският президент Володимир Зеленски настоя пред ООН за \"справедливо наказание\" срещу Русия. Той осъди нахлуването на руски войски в страната му и призова за създаването на специален трибунал, предаде Франс прес.\n\n\"Срещу Украйна беше извършено престъпление и ние настояваме за справедливо наказаниесрещу Русия\", заяви Зеленски във видеообръщение към Общото събрание на ООН.\n\nТъй като не успя да отиде в Ню Йорк, Зеленски получи извънредно разрешение от държавите членки на ООН да говори пред събранието във видеоизявление.\n\nВ своята реч, завършила с бурните овации на присъстващите в залата, Зеленски отправи яростна критика към Русия заради агресията ѝ срещу Украйна.\n\n\"Няма да допуснем този обект да надделее над нас\", заяви той.\n\nЗеленски призова за създаване на специален трибунал, който да съди Русия \"за престъпната ѝ агресия\" срещу държавата му.\n\nУкраинският президент използва думата \"наказание\" в речта си поне 15 пъти, отбелязва АФП.\n\nЗеленски призова и за създаване на фонд за компенсация на Украйна.\n\nТой заяви, че Русия трябва да бъде лишена от правото на вето в Съвета за сигурност на ООН.\n\nПо-рано на форума американският президент Джо Байдън обвини Русия, че \"най-безсрамно е нарушила\" принципите на ООН.\n\nСАЩ: Частичната мобилизация отразява затрудненията на Кремъл\n\nОбявената от президента Владимир Путин частична мобилизация отразява затрудненията на Кремъл на бойното поле, непопулярността на войната и нежеланието на руснаците да се бият, се казва в изявление на държавния секретар на САЩ Антъни Блинкън, публикувано на сайта на Държавния департамент.\n\nПрезидентът Путин не действа от позицията на силата. Това по-скоро е поредният признак за неговия провал, изтъква Блинкън.\n\nУверени сме, че народът на Украйна ще продължи да демонстрира решителност и смелост на бойното поле в рамките на борбата за суверенитета си и независимостта си, посочва държавният секретар.\n\nСъединените щати, нашите съюзници и партньори в международната общност осъждат бруталната война на Русия срещу Украйна и ние продължаваме да подкрепяме Украйна и народа ѝ. Заедно оказваме на Украйна последователна и значителна подкрепа в сферата на отбраната и ще продължим непоколебимо да подкрепяме украинския народ толкова дълго време, колкото е необходимо, се казва още в изявлението.\n\nЛондон ще доставя военна помощ на Украйна, докато тя победи\n\nВеликобритания ще продължи да доставя военна помощ на Украйна до победата ѝ срещу Русия, обеща пред Общото събрание на ООН новият британски премиер Лиз Тръс, цитирана от Франс прес.\n\n\"В този критичен момент от конфликта обещавам, че ще запазим или увеличаваме военната си подкрепа за Украйна толкова дълго, колкото е необходимо (...) Ще бъдем спокойни само когато Украйна триумфира\", заяви Тръс от трибуната на ООН.\n\nРуският президент Владимир Путин, който вчера сутринта обяви мобилизацията на стотици хиляди резервисти, се \"опитва да оправдае катастрофалния си провал\" в Украйна, допълни Тръс.\n\n\"Това няма да проработи. Международният алианс е силен и Украйна е силна\", заяви британският премиер.\n\n\"Украинците защитават не само собствената си страна, те защитават нашите ценности и сигурността на целия свят. Ето защо трябва да действаме\", допълни тя.\n\nТръс се ангажира до 2030 г. Обединеното кралство да изразходва 3% от своя БВП за отбрана, запазвайки водещата си позиция като фактор в областта на сигурността в Европа.\n\nНакрая тя призова за широк либерален икономически план, нещо като \"икономическо НАТО\": \"Г-7 и нашите съмишленици трябва да действат като икономическо НАТО, за да защитят колективно нашия просперитет\", каза Тръс.\n\nТурция осъди руските референдуми в Украйна\n\nТурция осъди \"нелегитимните\" референдуми на Русия за анексиране, планирани в четири района под неин контрол в Украйна. Това обяви турското външно министерство, цитирано от Франс прес.\n\n\"Подобен нелегитимен свършен факт няма да бъде признат от международната общност\", предупреди в комюнике министерството.\n\nТурция не е признавала анексирането на украинския полуостров Крим от Москва, станало в първите месеци на един тлеещ конфликт, който избухна през 2014 г. и доведе до руското нахлуване в Украйна на 24 февруари тази година.\n\nТурският президент Реджеп Тайип Ердоган, който поддържа отношения както с Киев, така и с Москва, се опита да започне преговори и да постигне примирие, но за момента без успех.\n\nРешението на Русия да организира след дни референдуми за анексиране на завзетите от нея територии и да обяви частична мобилизация на резервистите е знак за задълбочаване на конфликта.\n\nПред световните лидери, събрали се в Ню Йорк за общополитическите дебати от годишната сесия на Общото събрание на ООН, президентът Ердоган вчера заяви, че Москва и Киев се нуждаят от помощ, за да намерят \"достоен изход\" от кризата.\n\nПо-рано турският външен министър Мевлют Чавушоглу каза в Ню Йорк, че решението на Русия за частична мобилизация и обявяването на референдуми в Луганск, Донецк, Херсон и Запорожие показват сериозността на ситуацията. Колкото по-дълго продължава войната, толкова по-трудно е да се постигне ясно и приемливо решение. Дипломацията и диалогът все още са единственият изход от ситуацията, отбеляза той.\n\nАвстралия и Нова Зеландия нарекоха заплахите на Путин безотговорни\n\nАвстралия и Нова Зеландия разкритикуваха ескалацията на конфликта в Украйна от руския президент Владимир Путин, като окачествиха заплахите му, че би използвал ядрени оръжия, за да защити Русия, като немислими, предаде Ройтерс.\n\nПутин нареди вчера първата военна мобилизация в Русия след Втората световна война. Решението на руския лидер шокира някои граждани на собствената му страна, а западните страни заявиха, че става дума за акт на отчаяние в една война, която Русия губи.\n\nРуският президент заяви, че е готов да прибегне до всякакви средства, за да защити страната си.\n\n\"Тези заплахи са немислими и безотговорни. Твърденията му, че защитава териториалната цялост на Русия, са неверни. Фалшивите референдуми няма да направят тези твърдения истина\", заяви австралийската външна министърка Пени Уонг в Ню Йорк, където участва в годишната сесия на Общото събрание на ООН.\n\n\"Само Русия е отговорна за тази незаконна и неморална война. Мирът е възможен само ако Русия изтегли силите си от територията на Украйна\", каза още австралийската министърка.\n\nНовозеландската премиерка Джасинда Ардърн разкритикува ескалацията на конфликта от Русия и заяви, че заплахите на Путин, че би използвал всякакви средства, подчертава факта, че твърденията на Русия, че се бори за освобождаването на хора в Украйна, са лъжа.",
    "БСП още не казва дали подкрепя руските референдуми в Украйна": "От БСП все още не казват каква е позицията на партията по непризнатите на международно ниво референдуми за присъединяване към Русия, които се провеждат в четири украински района.\n\nПред Нова тв социалистът Георги Свиленски отказа да отговори дали БСП ще признае резултатите от допитванията в Украйна.\n\n\"Както винаги в БСП – това не мога да го кажа нито аз, нито председателят на партията. Ще се събере националният съвет и ще имаме позиция. (...) Позицията ще е преди изборите. Не мислете, че бягаме от темата или, че БСП няма да има позиция\", каза Свиленски и отказа да заяви дори личното си мнение.\n\nПосле водещите попитаха дали е възможно БСП да признае референдумите при положение, че целият свят ги отрича.\n\n\"Надейте да вкарвате какво ще се окаже. Нека видим в каква позиция ще се окаже БСП\", каза той.\n\nНа уточнение, че въпросът е дали той допуска и това БСП да признае референдумите, Свиленски отговори: \" Допускам, всичко допускам. Вие допускахте ли, че ще има война преди една година в Украйна?\".\n\n\"Това няма значение\", подчерта водещата, а социалистът ѝ отговори, че според него е същото.\n\nПо повод войната на Русия в Украйна Свиленски изрази тезата, че БСП настоява за мир и \"да се спрат всички военни действия и да се седне на масата на преговорите\". Социалистите са против това България да изпраща оръжия на Украйна и по тази причина той посочи: \"С оръжия няма как да се спечели война. Винаги ще има жертви, винаги ще има убити\".\n\nПоследва въпрос дали в контекста на желанието на БСП военните действия да бъдат прекратени България би трябвало да дава убежище на руснаци, които искат да избягат от мобилизация, Свиленски каза:\n\n\"Това е интересен въпрос, който мисля, че от вчера започва да се задава. За мен на този етап това е все още вътрешно политически въпрос на Русия и България не трябва да се меси\".\n\n\"Не е вътрешно, защото тези хора (мобилизираните- бел.ред) излизат извън границата на Руската федерация и отиват в международно признатите граници на Украйна. Не може да е вътрешен въпрос присъствието на мобилизиран в друга държава\", каза водещият.\n\nСвиленски пък обяви, че \"всеки един въпрос, който го задавате, е толкова важен и толкова последствия може да доведе след си за това дали може или не може и дали трябва или не трябва, че трябва да бъдем много внимателни\".\n\nВодещият подчерта, че бягащите от мобилизацията не просто пазят себе си, но и не искат да убиват. \"Те не желаят и да бъдат убивани вероятно\", каза социалистът.",
    "Япония разширява забраната за износ за Русия заради ядрените заплахи": "Япония забранява износа на стоки, свързани с химически оръжия, за Русия, съобщава \"Ройтерс\".\n\nГавният секретар на кабинета Хирокадзу Мацуно обясни, че това е допълнителна санкция на страната срещу Москва заради нейното нахлуване в Украйна и е в израз на дълбоката ѝ загриженост за възможното използване на ядрени оръжия.\n\nЯпония включи 21 руски организации и научни лаборатории в забранителния списък за износ.\n\nПравителството официално одобри новите санкционни мерки, обявени от външния министър на среща на Г-7 миналата седмица.\n\nЯпония е дълбоко загрижена за възможността за използване на ядрени оръжия по време на руската инвазия в Украйна, подчерта Мацуно на брифинг.\n\nТой увери, че Токио ще продължи да работи с международното общество в подкрепа на Украйна и санкциониране на Русия.\n\nПо време на речта си пред Общото събрание на ООН вчера руският външен министър Сергей Лавров обяви, че регионите на Украйна, в които се провеждат референдуми, ще бъдат под \"пълната закрила\" на Русия, ако бъдат анексирани от Москва, и страната ще ги отбранява дори и с ядрени оръжия.",
    "На летищата в Русия вече има списъци с мобилизирани. Спрени са поне 20 мъже -": "Граничните контролно-пропускателни пунктове на летищата, включително в Москва, са получили мобилизационни списъци, съобщиха четирима източници от авиационната индустрия пред руския сайт The Bell. Вече се проверяват мъжете в наборна възраст, които искат да напуснат страната.\n\nРуските летища са започнали да отказват на онези, които вече са получили призовки, въз основа на указа на Владимир Путин за \"частична мобилизация\", твърдят източниците. Трима от тях уточняват, че не са имали предвид всички хора, подлежащи на военна служба, а само онези, които вече са получили призовки или заповеди за мобилизация.\n\nИзточник от едно от московските летища е казал, че през последните 24 часа границата не са били пропуснати 20 мъже. От друго летище съобщават, че първите списъци от военните окръжия са започнали да пристигат в петък вечерта.\n\nИнформацията за забраната за пътуване на конкретен гражданин постъпва в общата информационна система за граничен контрол \"МИР\" (в нея се свалят всички подобни забрани - например от съдебните изпълнители). Базата данни се обновява на всеки два часа, а забраните от службите за военна регистрация и наборна служба идват на порции и с различна скорост в различните региони.\n\n\"Очевидно това зависи от това къде взаимодействието е по-добро\", обяснява източникът.\n\nОграниченията за напускане се отнасят не само за пътниците, но и за членовете на екипажа - има случаи на забрана за напускане на пилоти и стюардеси. В такива случаи членът на екипажа се заменя.\n\nТази сутрин в телеграм каналите беше публикуван документ за забрана за пътуване въз основа на решение на службата за военна регистрация в Домодедово. Автентичността на документа не може да бъде потвърдена.\n\nСлуховете, че военното положение със затваряне на границата е въпрос на дни, започнаха да се засилват силно в събота. Законът позволява такава разпоредба да бъде наложена в цялата страна или в част от нея, както и да се ограничат конституционните свободи, включително свободата на движение. През целия уикенд медията търсила потвърждение на тези съобщения, но не е открила никакви достоверни доказателства.\n\nМалко по-рано днес говорителят на Кремъл Дмитрий Песков обяви, че не е издавана заповед за затваряне на границите.\n\nНо през уикенда се появиха първите съобщения за руснаци, които ФСБ връща, по сухопътните граници, като се позовава на забрана от службата за военна регистрация по местоживеене. Засега това са единични случаи. Все още е трудно да се купи билет на разумна цена за предстоящите дати, а на границите с Финландия, Грузия и Казахстан се образуваха километрични опашки от автомобили.\n\nМеждувременно ФСБ потвърди плановете си да залови бягащи наборници на границата с Грузия. Руските медии, позовавайки се на граничното управление на ФСБ в Северна Осетия-Алания, съобщават, че \"там се движи БТР, но не за да постави блокада\".",
    "Бягството на руснаците: защо избират Казахстан": "Границата между Русия и Казахстан е над 7 хиляди километра и на нея има изградени цели 51 гранични пункта. Това е и най-дългата граница на Русия със съседна държава. От 21 септември, когато Кремъл обяви военна мобилизация в страната, на пунктовете, намиращи се най-близо до Петропавловск и Уралск в Казахстан, се извиват километрични опашки на руска територия.\n\nКакво точно се случва на границата?\n\nГраницата с Казахстан преминават предимно млади хора от Русия. Вече на казахска територия някои от тях показват снимки и видеоклипове, документиращи случващото се на границата. Мъж на средна възраст и момче на около 18 години разказаха на ДВ, че на граничния пункт откъм Русия имало 500-600 коли. Те потвърждават, че веднага след обявяването на мобилизацията всички самолетни билети бързо били свършили, въпреки че цените им скочили многократно - от 100 до 300 хиляди рубли в една посока.\n\nИгор, компютърен програмист от Самара, който е прекосил пеша границата между Казахстан и Русия, споделя, че съпругата и двете му деца са останали в родния му град. Той е чакал 12 часа на опашка, за да мине границата. \"Отивам в Уралск. Мои познати вече са получили призовки. Страхувам се да се бия, не искам да убивам и не искам да бъда убит\", споделя Игор.\n\nЗапитан дали подкрепя действията на Кремъл срещу Украйна, той казва, че няма да коментира. Игор планира да работи дистанционно от Уралск и да следи какво се случва в родината му. \"Ще се върна веднага щом ситуацията се промени\", казва той и отива при таксиметровите шофьори, които се намират наблизо.\n\nРано сутринта пред хотел в Алмати, най-големия град на Казахстан, спира такси. Четирима млади руснаци между 20 и 25 години бързо вадят чантите си и тръгват да се настаняват. Един от тях е от град Тула, а останалите - от Москва. Компютърни специалисти са и работят дистанционно. Двама от тях имат собствен бизнес. Един от тях се престрашава и казва, че са напуснали Русия заради мобилизацията. \"Официално се водя на работя в Русия. Все още не знам как мога да получа разрешение за престой тук.\" \"Планираме да регистрираме фирма\", казва друг от тях.\n\n\"Видях съобщения в Телеграм, че Киргизстан и Узбекистан търсят IT-специалисти, ще правят технопаркове, стартират различни проекти. Може би ще отида там\", споделя трети от групата.\n\nИгор, програмист от Самара, е прекосил границата с Казахстан пеша\n\nВ Казахстан пристигат много подобни млади хора. Някои са дошли със семействата си, други - сами. Но не всички остават тук за постоянно. Някои просто искат да разгледат мястото, преди да продължат по своя път нататък.\n\nРискуват ли насилствено връщане?\n\nМладите, пристигащи в Казахстан, обикновено попадат във втората и третата вълна на мобилизацията в Русия. Сред тях има и такива, които се тревожат, че може да бъде приет закон за издирване на мобилизирани руски граждани. Младежите се чудят дали казахстанските власти биха ги депортирали, ако това се случи. В законодателството на страната не се предвижда депортиране на чужденци конкретно заради мобилизация в друга държава.\n\n90 дни максимален престой\n\nПо официални данни в момента в Казахстан се намират 20 хил. руснаци. От началото на 2022 г. в страната са влезли 1,66 млн. граждани на Русия, от които 1,64 милиона отново са я напуснали.\n\nОт външното министерство на Казахстан припомнят, че граждани на чужди държави нямат право на неограничен престой в страната. След пристигането си в Казахстан, гражданите на страните от Митническия съюз, като Русия, Казахстан и Беларус, трябва да се регистрират в рамките на 30 дни. А позволеният престой в страната е не повече от 90 дни от датата на влизане.",
    "тактиката на Путин и рисковете за България": "След мобилизацията в Русия и обявените референдуми в Украйна. Тактиката на Путин и рисковете за България - коментар на ген. Съби Събев.\n\nРешението на Путин за мобилизация е в резултат от няколко фактора - големите загуби на Русия на бойното поле, невъзможност да удържат фронтовите линии, голямата загуба на територия в Харковска област, партизанско движенбие и несигурност в окупираните територии, коментира в \"Още от деня\" ген.-майор о.р. Съби Събев, първият представител на България в НАТО. Той предвижда, че това решение ще предизвика ескалация на военните действия в Украйна, укрепване и стабилизиране на фронтовите линии. Украинските сили продължават настъплението в Луганска област. От руска операциите продължават, но по-висока интензивност ген.-майор Събев очаква след около месец.\n\n\"Тогава Путин ще постави много ясно изискването към ръководството на войските в Украйна да стабилизират фронтовата линия, да започнат настъпателни действия за постигане на целите, които си поставят - пълно окупиране на Луганска и Донецка област и вероятно части от Запорожска и Херсонска област, които те считат, че трябва да бъдат включени в състава на Руската федерация\", отбеляза генерал Събев.\n\nПо думите му на Харковския и Херсонския фронт украинските войски имат превес, продължават да настъпват и са влезли леко и в Луганска област.\n\nГен. Събев не счита, че е възможно мобилизацията да обърне хода на войната в полза на Русия.\n\n\"Не считам, че е възможно по няколко причини. Фактически украинската армия се справи с професионалната армия на Русия за тези 7 месеца, сега идва наборната, запасната армия, която няма боен опит, не добре подготвена, с нисък боен дух, и понеже те са принудени да воюват, да отидат на фронта, може да се очаква и доста дезертьорства, независимо от завишените наказателни санкции\", отбеляза генералът.\n\nЗаради обявената мобилизация 260 000 души вече са напуснали Русия.\n\nСлед обявените рефередуми и евентуалното включване в състава на Руската федерация, защото всичко е подготвено, и попадайки под руска юрисдикция, те ще имат основание да обявят военно положение и дори война, предположи ген. Събев.\n\n\"Ако присъединят тези области в украинските административни граници, ще се окаже, че украинските войски са нахлули в руска територия. Русия ше се опита да се преобрази от агресор в жертва\", заяви ген.-майор о.р. Съби Събев.\n\nСпоред него рисковете за България са, защото ние сме черноморска държава и при сериозно военни действия в Черно море, ще се нанесат сериозни икономически щети на държавите, при ескалация даже може да се очаква Путин да използва ядрен взрив с малка мощност в Черно море.\n\n\"България е защитена, защото България е в НАТО\", категоричен беше първият представител на страната ни в Атлантическия алианс.\n\nКакво още каза ген.-майор Съби Събев вижте във видеото.\n\nПарламентарни избори 2022 - интервюта с кандидати за народни представители\n\nНамерете БНТ в социалните мрежи:\n\nInstagram: https://go.bnt.bg/instagram\n\nFacebook: https://go.bnt.bg/facebook\n\nLinkedIn: https://go.bnt.bg/linkedin\n\nTikTok: https://go.bnt.bg/tiktok\n\nСледете и канала на БНТ в YouTube: https://go.bnt.bg/youtube",
    "Радев всъщност играе в полза на Русия": "България членува в НАТО от 18 години, в ЕС - от 15. През това време десетки западни анализатори нарекоха страната \"троянски кон\" в ЕС и НАТО. Причината е, че българските правителства играят предпазливо двойна игра, опитвайки се да балансират между Изтока и Запада и най-вече да не ядосат Русия, забравяйки, че са членове на двата най-мощни съюза в света във военно и в икономическо отношение. Президентът Румен Радев е натовски генерал с американско образование, но неговото управление е определено проруско и то в период, в който войските на Владимир Путин са в Украйна.\n\nОстро изказване срещу Русия, но за вътрешна употреба\n\nНа 23-и септември Радев събра служебните министри и шефовете на служби на консултативна среща за \"последиците за сигурността, икономиката и социалната сфера от ескалацията на войната в Украйна\". Изказването му след това беше може би най-острото след началото на инвазията в Украйна. \"Референдуми в зона на бойни действия, където до урните падат снаряди, са правен абсурд и България няма да ги признае\", каза Радев. Това обаче беше едно от двете изречения, в които той осъди действията и стратегиите на руския президент, чието име не бе произнесено нито веднъж. \"Недопустимо е три десетилетия след края на Студената война отново да се разиграва \"ядрената карта\", но колкото и абсурдно да звучи, тази заплаха не може да бъде пренебрегвана\", бе другото му изречение.\n\nОсновният фокус на изказването беше върху икономическите последици \"за хората\", похвала за действията на служебното правителство и размахване на пръст към партиите, участващи в изборите след седмица. И ако човек се взре по-подробно в текста, може и да не разбере, че повод за него е обявяването на мобилизация от Путин и войната му (спомената само два пъти, като \"тази война\"), загубен във вечните предизборни дъвки като \"възстановяването на строителството на автомагистралите \"Хемус\", \"Струма\" и другите основни пътни артерии\", Шенген и т.н.\n\nРадев каза, че в първите часове на войната на 24-и февруари е свикал консултативна среща с държавното ръководство, на която руската агресия срещу Украйна е била заклеймена като категорично недопустима. Забрави обаче да спомене други свои думи от тези дни: \"Видно е, че Русия ще спечели тази война, но тя много трудно ще спечели мира\".\n\nТрябва да се има предвид и, че от четвърти май миналата година редовен кабинет, избран от парламент, е управлявал 232 дни, а Радев чрез служебни правителства - 266.\n\nДумите се разминават с действията\n\nДействията на Радев и правителството му за пореден път се разминават с думите. Така например с действията или бездействията си през последната седмица служебният кабинет с премиер Гълъб Донев забави декларацията за встъпване на България в делото за геноцида в Украйна. Делото се води срещу Руската федерация в Международния съд в Хага и е основна тема за обсъждане на есенната сесия на ООН. Правният документ е бил изготвен от юристите на Министерството на външните работи за заседанието на кабинета на 21-и септември, но не е допуснат за разглеждане. Декларацията е трябвало да бъде обсъдена от участващите страни на 22-и септември в Ню Йорк, където тече сесията на ООН, а Украйна е помолила всички страни (40) да подадат декларациите си до 30 септември. Това е \"пропуск\" само от последната седмица на последния кабинет на Радев.\n\nОсновна \"опорна точка\" на сегашното управление бе да докаже, че предишното коалиционно правителство, начело с \"Продължаваме промяната\", е направило едва ли не престъпление, спирайки покупките на газ от \"Газпром\", а кабинетът, назначен от Радев, ще оправи това. Разбира се, мантрите за осигуряване на евтин руски газ в период на санкции на ЕС и представянето на \"Газпром\" като единствена алтернатива бяха несериозни. Все едно, че не съществува война срещу независима държава, започната от същата тази Русия, и все едно, че Путин не използва газа като оръжие. Междувременно \"Газпром\" дори от кумова срама не демонстрира желание за преговори. И така служебното правителство пак търси втечнен газ от танкери, за който два месеца обясняваше колко престъпно скъп е.\n\nНе трябва да забравяме и усилията на Радев да не бъде изпратена оръжейна помощ на Украйна от безкрайно остарелите български оръжия съветско производство, докато други страни от бившия социалистически лагер ги дариха на Украйна и бяха компенсирани от партньорите с далеч по-нови и модерни оръжия. Загадъчно и без мотиви Радев оправдаваше това с огромната българска общност в Украйна, но пък пропусна да осъди тези дни забраната на българския език в окупираното от Путин Запорожие, за която съобщи професор Михаил Станчев, преподавател в университета в Харков.\n\nЩетите са налице\n\nИмиджовите вреди за партиите участнички в последното правителство са видими от резултатите на социологическите агенции. Но основната щета от извършеното от Радев и правителството му е спрямо общественото мнение. Голяма част от зрителите на новините са останали с впечатлението, че \"Газпром\" е нещо много хубаво, а лошата Европа не дава да ползваме евтиния и хубав руски газ, затова ни чака гладна и скъпа зима. Не защото Путин нападна независима Украйна, което беше предшествано от ултиматум България да излезе от НАТО.\n\nИстината няма стойност в нашите дни, в които определящо е общественото мнение, а то е симулакрум - отражение на отражението на истината. А симулакрумът, който Радев и министрите му създадоха, е в полза на Путин.\n\nТака двойната игра на българския президент, който се опитва да балансира между Изтока и Запада и най-вече да не ядоса Русия и самодържеца Владимир Путин, всъщност е в полза на Русия. А не в полза на България и българския народ. Не е и в полза и на ЕС и НАТО и възприятието им от българския избирател.\n\nТози коментар изразява личното мнение на автора. То може да не съвпада с позициите на Българската редакция и на Дойче Веле като цяло."
}