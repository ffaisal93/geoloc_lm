{
    "Макс Верстапен може да стане шампион във Ф1 още в Сингапур тази неделя": "Макс Верстапен със сигурност ще спечели титлата във Формула 1 и през 2022 година, а първият шанс това да се случи ще бъде още в Сингапур в края на тази седмица.\n\nДо края на годината остават цели шест старта, включително този на „Марина Бей“, както и един спринт, който ще се проведе в Бразилия. Това означава, че след Гран При на Сингапур ще остават 138 точки за разпределяне, а в момента авансът на Верстапен пред Шарл Льоклер е 116 пункта.\n\nПростата математика показва, че за да стане шампион цели пет кръга преди края на кампанията пилотът на Red Bull ще трябва да спечели с 22 или повече точки повече от Льоклер на „Марина Бей“. Това практически задължава действащия носител на титлата да се качи на най-високото стъпало на подиума, а Льоклер да завърши в дъното на топ 10.\n\nВ зависимост от това дали Верстапен запише най-бързата обиколки, или не, възможните позиции за Льоклер са две. Ако Верстапен регистрира рекордния тур в хода на състезанието, то максималната позиция, на която Льоклер може да финишира е осмото място. В противен случай монегаскът може да бъде максимум девети тази неделя.\n\nДругият пилот, чието класиране също ще има отражение върху шансовете на Верстапен да спечели титлата още тази неделя, е неговият съотборник Серхио Перес. Мексиканецът изостава със 125 точки от световния шампион, което означава, че той ще трябва да финишира извън местата на почетната стълбичка, независимо дали Верстапен вземе бонус точката за най-бързата обиколка, или не. Единственото условие е, ако Верстапен не запише най-бързата обиколка Перес също да не го прави.\n\nПри победа тази неделя Верстапен автоматично ще елиминира Джордж Ръсел и Карлос Сайнц от битката за титлата. Двамата все още имат математически шансове да изместят нидерландеца, но те са минимални. Ръсел има пасив от 132 точки преди старта в Сингапур, а този на Сайнц е 148.\n\nЛюис Хамилтън заема шестото място в генералното класиране във Формула 1, но неговото изоставане от Верстапен преди 17-я старт за сезона е 167 точки, което означава, че той вече е вън от сметките за титлата, тъй като преди Гран При на Сингапур има оставащи 164 пункта за разпределяне.",
    "Сингапур измества Хонконг като водещ финансов център на Азия": "Сингапур е изместил Хонконг от позицията на водещ финансов център в Азия в световна класация, в която Ню Йорк и Лондон са запазили съответно първото и второто място, предаде Франс прес.\n\nСингапур се е изкачил с три места нагоре, за да достигне до третата позиция в шестмесечния индекс на Глобалните финансови центрове (GFCI), който оценява конкурентоспособността на 119 финансови центрове по света.\n\nХонконг прилага от над две години и половина по-мека версия на китайската стратегия за \"нулев КОВИД\" със стриктни здравни мерки и задължителна карантина в хотел. Това струва на специалния административен район на Китай лидерската позиция на водещ финансов център в Азия, потопи го в икономическа криза и ускори процеса на изтичане на мозъци към конкурентите в региона.\n\nЗа сметка на това Сингапур вдигна ограниченията и отново отвори границите си в началото на годината, приемайки, че пандемията от КОВИД-19 вече има ендемичен характер.\n\nГрадът-държава ще е домакин на серия икономически конференции през идните месеци. Следващата седмица там ще се проведе и състезанието за Гран При на Сингапур във Формула 1, като се очаква страната да приеме 4 милиона посетители тази година.\n\nВ кратко комюнике хонконгското правителство реагира на класацията, подчертавайки, че е постигнало по-добър резултат в сравнение с миналата година.\n\n\"Продължаваме да се вслушваме в мненията и да показваме решителност в провеждането на реформи, целящи да консолидират и укрепят пазара на капитали в Хонконг и ролята ни на международен финансов център\", се посочва в комюникето на правителството. В него не се споменава нито КОВИД-19, нито наложените ограничения срещу разпространението му.\n\nНа четвърто място в анкетата се нарежда Сан Франциско, който се изкачва с две места, Шанхай, блокиран в началото на годината заради ограниченията за коронавируса, е на шесто място, следван от Лос Анджелис, Пекин и Шънчжън.",
    "Окон прогнозира, че пистата в Сингапур може да създаде проблеми на част от отборите": "Окон прогнозира, че пистата в Сингапур може да създаде проблеми на част от отборите\n\nСледващото състезание от Формула 1 ще бъде за Гран При на Сингапур на пистата „Марина Бей“ в началото на месец октомври. Надпреварата ще направи своето завръщане в календара на шампионата, след като през последните две години не се проведе, заради пандемията от коронавирус.\n\nСпоред пилота на Алпин Естебан Окон уличната писта ще създаде главоболия на част от отборите на стартовата решетка, тъй като тя е една от по-неравните в календара на шампионата. До момента през сезона видяхме, че неравните писти действително създават проблеми на тимовете, тъй като новите коли трябва да се настройват с доста по-твърди окачвания, спрямо предишната генерация.\n\nВ Алпин очакват голяма стъпка напред в Сингапур и Япония\n\n„Ще бъде много неравно. Голямо физическо предизвикателство за нас. Аз обичам Сингапур, но самата писта не ми е от любимите. Бордюрите там са като на картинг пистите, ще бъде сложно. Няма да е забавно, но ние сме готови за това предизвикателство. Ще бъде интересно да видим кой в каква посока ще се насочи с настройките. Дали ще избереш колко, която да е добра върху бордюрите, или така, която дава повече сцпеление, винаги трябва да жертваш едното за сметка на другото“, обясни Окон.\n\nГледайте спорт на MAX с най-вълнуващите състезания от MotoGP, WRC, NASCAR и Supercars, на живо, само в ефира на MAX Sport.\n\nСнимки: Gettyimages",
    "Ръсел: В Сингапур ще имаме повече шансове": "Ръсел: В Сингапур ще имаме повече шансове\n\nПилотът на Мерцедес Джордж Ръсел записа седмия си подиум този сезон на “Монца”, но призна, че Сребърните стрели не са имали достатъчно скорост, за да се борят за нещо повече срещу Макс Верстапен и Шарл Леклер.\n\n“На “Монца” нямахме голяма възможност да се борим с лидерите, ако бяхме карали със стандартната тактика да стартираме с меки сликове и после да ги сменим със средно твърдите, щяхме да сме по-назад - обясни Ръсел. - Трябваше да действаме по-различно и мисля, че дори и без колата на сигурността Карлос Сайнц нямаше да успее да ме догони и да ме изпревари.”\n\nDidn’t think we were going to let Monday pass by without posting this did you, Team… 😆 pic.twitter.com/PYXyvZaQGs — Mercedes-AMG PETRONAS F1 Team (@MercedesAMGF1) September 12, 2022\n\nРъсел очаква с по-голям ентусиазъм състезанието в Сингапур, където уличното трасе е по-бавно.\n\n“Шансовете ни за успех в Сингапур са много по-големи в сравнение с “Монца” - заяви британският пилот. - На теория трасето там подхожда много повече на нашия автомобил, но ако си спомним какво стана в Монако и в Баку, то ще трябва да изчакаме началото на състезателния уикенд, за да съм напълно сигурен в това. Но трябва да продължим да натискаме, да атакуваме, да работим но колата, тъй като вече е ясна посоката, в която трябва да се развиваме.”\n\nГледайте спорт на MAX с най-вълнуващите състезания от MotoGP, WRC, NASCAR и Supercars, на живо, само в ефира на MAX Sport.\n\nСнимки: Gettyimages",
    "България открива почетно консулство в Сингапур": "©2000 - 2022 Медия груп 24 ООД.- Всички права запазени. С всяко отваряне на страница от focus-news.net, се съгласявате с Общите условия за ползване на сайта и политика за поверителност на личните данни (обновени) . Възпроизвеждането на цели или части от текста или изображенията става след изрично писмено разрешение на Медия груп 24 ООД. Мненията изразени във форумите и коментарите към статиите са собственост на авторите им и Медия груп 24 ООД не носи отговорност за тях. Поставянето на връзки към материали ве свободно. Сайтът е разработен от Медия груп 24 ООД.",
    "Сингапур готви пълно 5G покритие за морската индустрия": "До 2025 г. всички пристанищни терминали и рейдове в Сингапур трябва да разполагат с 5G покритие, съобщи Морската и пристанищна власт (MPA) в страната.\n\nMPA изтъква, че с проекта ще се осигури пълен набор от съвременни морски решения, използвайки допълнителни технологии като изкуствен интелект, IoT, дронове и автономни съдове.\n\nТова, според MPA, гарантира подобряване на безопасността и ефективността в морските операции.\n\nРазширяването на 5G офшорното покритие подобрява свързаността в по-голямата морска екосистема и отключва нови възможности на употреба и приложения. Това е важна стъпка в усилията на морската индустрия в Сингапур за цифрова трансформация и нейната цел да се превърне в следващия двигател на растежа в страната.",
    "Сингапур ще предприеме по-строги регулации за криптовалутите": "Органът за регулация на паричните сделки в Сингапур обмисля ограничаване на използването на ливъридж и кредитни продукти за инвестиции в криптовалути на дребно. С това страната се присъединява към списъка с държавите, които работят усилено към нови регулации на криптовалутите и цифровите активи.\n\nВ момента все още не разполагаме с особено много официална и надеждна информация какви точно регулации планира да въведе финансовият орган на Сингапур, но според вътрешни източници и анализатори на Bloomberg се обмисля и задължаване на платформите и доставчиците на инвестиционни продукти, които засягат криптовалути и крипто технологии, да оценяват пригодността на своите клиенти. Това става ясно и от изказване на управляващия директор на регулатора Рави Менон, който по време на своя реч от понеделник тази седмица заяви, че „изглежда много хора ирационално забравят и пренебрегват търговските рискове, които инвестициите в криптовалути носят“. Той заяви, че планира да проведе публични консултации за обсъждане на предложенията до октомври.\n\nРегулаторът на Сингапур е далеч от мисълта да забрани инвестициите в криптовалути на дребно, както става ясно от същата реч на Менон, в която той още отбеляза: „забраната на достъпа до криптовалути на дребно едва ли ще проработи. Светът на криптовалутите е без граници“, като тези думи отекнаха в присъствието на над 50 големи играчи от индустрията на криптовалутите в страната и по света.\n\nМенон отбелязва, че се наблюдава нов импулс за по-ясни и по-съвременни регулации, които да са адекватни и да могат да посрещнат проблемите, които възникват при третирането на крипто активите, и Сингапур също ще присъединява към страните, които ще работят в тази насока през следващите месеци. Той също така подчертава, че либералното отношение на страната към цифровите активи и крипто технологиите не означава, че тя подкрепя и насърчава спекулациите с криптовалута.\n\nДо октомври регулаторът също така ще се консултира и с участниците в индустрията относно регулирането на стабилните криптовалути – проблем, който бе изкаран на преден план, след шоковото сливане на Luna преди няколко месеца, в което инвеститорите изгубиха еквивалента на 40 милиарда долара. Менон каза, че тенденцията на световните регулатори по отношение на правилата за криптовалутите е за стремеж към налагане на изисквания като сигурно обезпечаване и навременно обратно изкупуване по номинал на крипто активите, обявени като стабилни.\n\nПроблемите, които възникват в резултат на слабостите и пробойните от липсата на регулаторна координация излязоха на фокус през последните няколко месеца, след като поредица от провали на високо оценявани крипто проекти допълнително увеличи риска за инвеститорите на дребно.\n\nПо време на речта си от понеделник Менон също е повторил позицията си, че нестабилността на криптовалутите ги прави неподходящи за използване като законно платежно средство наред с фиатните валути, заявявайки, че те са силно опасни за инвеститорите на дребно. Въпреки това обаче, той оценява икономическия потенциал, който предлагат революционни технологии като токенизацията и разпределените регистри, които записват информацията за собствеността и транзакциите на крипто активи.\n\nСингапур беше една от първите страни, които започнаха отрано да мислят на държавно ниво за блокчейн технологиите и да се опитат да рекламират себе си като потенциален световен крипто център. Сега обаче страната се опитва да постигне деликатен баланс между насърчаването на блокчейн иновациите и защита на инвеститорите от някои от рисковете, които се крият за тях в съвременния пазар на крипто активи.\n\nАдаптиране на законите\n\nЕдин от ключовите проблеми, който крипто активите носят, според Менон, е риска от измами за инвеститорите на дребно, както и възможността те да бъдат използвани за незаконна дейност, с което се подпомагат непроследимите от властите парични сделки.\n\nВ Сингапур вече има редица добре разписани правила, които компаниите, предоставящи съвременни инвестиционни продукти, трябва да следват, като прозрачно информиране за риска от загуба при инвестирането в конкретни продукти, оповестяването и оценката на потребителските познания и нивото на потребителите – професионално или любителско, оценка на риска за конкретни потребители и други. Въпреки това обаче, изглежда правителството на града – държава смята, че това не е достатъчно, за да предпази потребителите.\n\nСингапур вече започна годината със затягане на правилата за крипто активите като забрани рекламите на инвестиции в криптовалути и започна да изисква от доставчиците на виртуални активи да бъдат лицензирани на местно ниво, дори ако не са регистрирани като търговски дружества в Сингапур, а оперират като чуждестранни юридически лица. Регулаторите на страната допълнително засилиха контрола върху сектора през последните няколко месеца, като започнаха детайлен преглед и анализиране под лупа на някои от кандидатите и притежателите на лиценз за доставчици на финансови и инвестиционни услуги, с което правителството на страната иска да гарантира на жителите, че всички инвестиционни посредници и компании, които им предлагат услугите си, са щателно проверени и изпитани за надеждност по разширен набор от критерии.\n\nМенон още казва, че предвид големия брой компании, които кандидатстват за крипто лицензи, регулаторът е принуден да дава приоритет на онези, които демонстрират високи способности за управление на риска, добавяйки, че процесът на надлежна проверка отнема много време и ресурси, но е необходим.\n\n„С бързото нарастване на мащаба и сложността на дейностите с цифрови активи се появиха и други рискове“, каза той. „Следователно регулаторите по света, включително MAS, засилват своите отговори на тези нови рискове.“",
    "Ник де Врийс ще бъде в готовност да стартира и в Сингапур": "Ник де Врийс ще бъде в готовност да стартира и в Сингапур\n\nНик де Врийс направи страхотен дебют във Формула 1 по време на Гран При на Италия, в която той завърши на фантастичното за Уилямс девето място, въпреки че направи само 21 обиколки зад волана на FW44 преди квалификацията.\n\nНидерландецът смени титулярният пилот Алекс Албон от началото на третата тренировка, след като тайландецът трябваше да бъде хоспитализиран заради апендицит. Тъй като обаче позицията в кокпита на Де Врийс е много по-различна спрямо тази на Албон, нидерландецът получи само 25 минути, в които да кара колата на Уилямс по време на финалната тренировка на „Монца“.\n\nРъсел: Де Врийс имаше по-тежка задача, отколко аз в Бахрейн през 2020\n\nВъпреки тези си кратка подготовка бившият шампион във Формула 2 и Формула Е успя да победи Никола Латифи в квалификацията, с в състезанието се пребори за деветата позиция. Така той стана едва първият дебютан за отбора на Уилямс, който печели точки още в първия си старт във Формула 1 от Нико Розберг в Бахрейн през 2006 година.\n\nПо информация на сайта racingnews365.com Де Врийс ще посети фабриката на Уилямс в Гроув тази седмица, за да започне подготовка за евентуално второ участие в Сингапур идната седмица. Както е известно състезанието на „Марина Бей“ е едно от най-тежките за пилотите от физическа гледна точка, което може да принуди Албон да се откаже от участие, ако не се чувства добре след петъчните тренировки.\n\nАлбон: Завръщане в Сингапур ще е трудно\n\nСамият тайландецът заяви миналата седмица след изписването си от болницата, че се чувства добре, но призна, че ще му бъде трудно да се завърне в Сингапур.\n\nГледайте спорт на MAX с най-вълнуващите състезания от MotoGP, WRC, NASCAR и Supercars, на живо, само в ефира на MAX Sport.\n\nСнимки: Gettyimages",
    "Пирели обяви гумите за Сингапур и Япония": "Пирели обяви гумите за Сингапур и Япония\n\nОфициалният доставчик на гуми във Формула 1 Пирели обяви с какви гуми ще разполагат пилотите по време на състезанията в Сингапур и Япония, които се завръщат в календара на шампионата след двугодишно отсъствие, породено от коронавирус пандемията.\n\nНа „Марина Бей“ между 30 септември и 2 октомври тимовете ще могат да разчитат на трите най-меки модела от гамата на италианската компания (С3, С4 и С5). За тези три типа това ще е пета поява този сезон, като до момента те бяха използвани в Монако, Азербайджан, Канада и Австрия.\n\nТрадиционно пистата в Сингапур износва гумите много, което често води до състезания с огромно пестене на техния ресурс. В миналото обаче сме виждали, че и стратегия с повече смени на гуми може да бъде успешна, въпреки много дългата алея пред боксовете на „Марина Бей“, в която на всичкото отгоре ограничението на скоростта е 60, а не стандартните 80 км/ч.\n\nThe tyre nominations for the next two #Fit4F1 races are in!\n\n\n\nAs always, a set of softs are saved for Q3 with the top-ten qualifiers returning them. A set of mediums and hards are kept for the race, with drivers using at least one of them 🇸🇬🇯🇵#F1 #Pirelli #Pirelli150 @F1 pic.twitter.com/6UmXOuhTiB — Pirelli Motorsport (@pirellisport) September 13, 2022\n\nНа „Сузука“ седмица след състезанието в Сингапур пък отборите ще могат да разчитат на трите ней-твърди модела на Пирели за 2022 година (С1, С2 и С3), тъй като страничните натоварвания на японското трасе са много високи. За тези три смеси това също ще е пета поява в рамките на сезона, като до момента те бяха използвани в Бахрейн, Испания, Великобритания и Нидерландия.\n\nФормула 1 удължава тренировките в Япония и САЩ, за да тества гуми\n\nВъв всички тези състезания, с изключение на това на „Силвсъртоун“, наличието на най-твърдите и издръжливи смеси не спаси отборите от нуждата да направят поне две спирания в бокса. Предпоставките са, че това може да се случи и в Япония на 9 октомври.\n\nГледайте спорт на MAX с най-вълнуващите състезания от MotoGP, WRC, NASCAR и Supercars, на живо, само в ефира на MAX Sport.\n\nСнимки: Imago",
    "Азия започва постепенно да отваря": "Нека разгледаме някои от предстоящите промени.\n\nДа. Това е голямата вълна, която много хора, които живеят тук, в Азиатско-тихоокеанския регион чакат от доста време насам. Разбира се, докато останалата част от света отваряше, Съединените щати и Европа, както и регионалния конкурент Сингапур, който отвори през март тази година. Вижте това тук, всичко това е едно цунами, положително цунами. Япония ще прекрати граничния си контрол почти изцяло от 11 октомври. Фумио Кишида, министър-председателят говорейки пред Нюйоркската фондова борса заяви, че ще отворят, за да бъдат наравно с ограниченията или липсата на такива в Съединените щати. Така че Япония очевидно би искала да се възползва от изключително слабата йена, която достигна 1,45 преди интервенцията. И тази слаба йена може потенциално да привлече чуждестранни туристи, които да дойдат и да се възползват от по-слабата валута. Подобна е ситуацията в Северна Азия, с изключение на Хонконг, който е обвързан с долара. Но валутата на Тайван е отслабнала. Валутата на Южна Корея отслабна. Тези икономики отвориха малко по-късно от Сингапур и други по света и искат да се възползват от отиващата си пандемия в момента. Това няма да стане наведнъж в Южна Корея или в Тайван. Тайван все още ще анализира данни в продължение на една седмица, преди да приключи с тридневната си карантина, но изглежда, че вълната става реалност.\n\nКакво ще кажете за Хонконг, Стив? Дали това облекчаване на мерките действително ще се въведе?\n\nОчакваме официално съобщение. Всички индикации са, че правителството е на няколко дни от това да направи съобщението за преминаване от три дни карантина плюс четири дни самонаблюдение до нула дни хотелска карантина и седем дни наблюдение. Евентуално промяна на три дни самонаблюдение. Имайте предвид, че Хонконг има голяма среща на върха на банкерите, която предстои през първата седмица на ноември, последвана веднага от седемте отбора по ръгби. Така че всякакъв вид карантина в хотела би била пречка за успеха на тези две събития. Просто чакаме. Може да стане още днес. Може да е следващата седмица. Но вероятно изпълнението ще е доста бързо след обявяването им. Те се уверяват, че всички техни условия са в ред, преди да отворят. Но това става отдавна, особено след като Сингапур има своя собствена среща на върха на банкерите и е фокусиран върху пряката конкуренция за хората с висока нетна стойност, за банкери и други подобни от Хонконг. Така че Хонконг вижда написаното на стената. И ръководителят му Джон Лий може би печели в този вътрешен дебат със здравните служители, които биха искали да видят малко по-консервативен подход към овладяване на вируса. Изглежда, че прагматиците засега печелят тази битка.",
    "Сингапур кръсти орхидея на президента на Филипините и на съпругата му": "Сингапур кръсти орхидея на президента на Филипините Фердинанд Маркос-младши и на съпругата му Луис Аранета-Маркос, предадоха ДПА и БТА. Това стана в последния ден от визитата им в страната.\n\nОрхидеята, която е хибрид, е наречена \"Dendrobium Ferdinand Louise Marcos\", обявиха от Сингапурската ботаническа градина.\n\nСпоред описанието елегантно извитите чашелистчета са бели, украсени с ивици в цвят на лавандула.\n\nЦеремонията се състоя в Сингапурската ботаническа градина в присъствието на президента Фердинанд Маркос-младши и съпругата му. Те бяха придружени от външния министър на Сингапур Вивиан Балакришнан и съпругата му Джой Балакришнан.\n\nСингапур традиционно кръщава орхидеи след посещение на високопоставени лица като кралски особи, държавни и правителствени ръководители и дори знаменитости като жест на приятелство и добра воля, отбелязва ДПА.",
    "Хамилтън: Запазването на рекорда за победи във всеки сезон не ме вълнува": "Хамилтън: Запазването на рекорда за победи във всеки сезон не ме вълнува\n\nЛюис Хамилтън е печелил по поне една победа във всеки един от първите си 15 сезона във Формула 1. През 2022 година обаче той все още не е стъпвал на най-високото стъпало на почетната стълбичка, а до края на сезона остават само шест старта, в които той ще може да промени това.\n\nСамият британец обаче заяви, че не се вълнува много от факта дали ще успее да продължи серията си от сезони с поне една победа, или не. В момента седемкратният световен шампион споделя рекорда за най-много последователни години с поне една победа с другия носител на седем титли – Михаел Шумахер. Германецът имаше по поне един успех във всяка една кампания между 1992 и 2006.\n\n„Благодарен съм, че всяка година от 2007 насам съм имал шанса да спечеля поне едно състезание. Вярвам, че и през тази година ще спечеля, все още има няколко състезания. Това определено е голямата цел за нас като отбор, да се върнем в челото и да се борим за победи“, каза седемкратният световен шампион.\n\n\n\n„Не съм фокусиран върху рекорда, но бих се радвал ако успея да спечеля тази година. Рекордът обаче не е важен за мен, просто защото аз не се вълнувам от рекордите като цяло“, каза Хамилтън.\n\nПървият шанс за него да спре негативната се серия без победи ще бъде в Сингапур тази седмица, където се очаква W13 да работи много добре на уличната писта „Марина Бей“. Това обаче може да се окаже и негатив за „Сребърните стрели“, тъй като уличните писти са доста неравни, а от началото на сезона сме виждали как W13 не се справя много добре с неравностите.\n\nРъсел: В Сингапур ще имаме повече шансове\n\nСлед надпреварата в Сингапур Формула 1 ще посети още Япония, САЩ, Мексико, Бразилия и Абу Даби, но Хамилтън не знае на коя писта точно W13 ще бъде силен. Представянето на „Сребърните стрели“ варира сериозно от писта на писта, като това си пролича много ясно в последните четири старта.\n\nОкон прогнозира, че пистата в Сингапур може да създаде проблеми на част от отборите\n\nХамилтън и Джордж Ръсел бяха много бързи на спънатите писти „Хунгароринг“ и „Зандвоорт“, но на високоскоростните трасета в Белгия и Италия изоставаха чувствително от Ред Бул и донякъде Ферари.\n\nХамилтън: Ще ни трябва късмет, за да победим Ред Бул през 2022 година\n\n„Идея си нямам къде нашата кола ще бъде силна. На „Монца“ бях изненадан, защото колата се усещаше много по-добре, отколкото на „Спа“. Аз обаче се надявам усещането да е по-близо до това, което имах в Нидерландия и Унгария, където бях по-близо до челото“, каза Хамилтън.\n\nГледайте спорт на MAX с най-вълнуващите състезания от MotoGP, WRC, NASCAR и Supercars, на живо, само в ефира на MAX Sport.\n\nСнимки: Gettyimages",
    "Сянката на пандемията твърде бавно се отдръпва от Хонконг": "Премахването на карантината за пристигащи в хотелите в Хонконг се посреща с призиви градът да премахне останалите ограничения за пътуващите, за да помогне за съживяването на състоянието му като международен финансов център.\n\nВъпреки че бизнес групите и анализаторите приветстваха този ход, те заявиха, че правителството трябва да предостави ясна пътна карта за пълното възстановяване на дейността. Почти три години на пандемични ограничения опустошиха икономиката на Хонконг и принудиха жителите и бизнеса да се преместят в чужбина. В доклад се посочва, че Сингапур е изпреварил града и е станал водещ финансов център в Азия.\n\nПътуващите до Хонконг вече не трябва да преминават през карантина в хотел или да правят PCR тест преди заминаване, обяви в петък ръководителят на града Джон Лий. Вместо това пристигащите ще бъдат ограничавани да посещават барове или да се хранят в ресторанти в продължение на три дни, а в продължение на седем дни ще трябва да се тестват ежедневно. Ако тестът е положителен, те ще трябва да се изолират за поне седем дни.\n\n\"Облекченията са добре дошли, тъй като представляват значителни подобрения\", заяви Сали Уон, главен изпълнителен директор на Асоциацията на инвестиционните фондове в Хонконг, чиито членове са както регионални фирми, така и някои от най-големите световни мениджъри на активи, като BlackRock Inc. и FIL Investment Management. \"Но се надяваме, че правителството може да хвърли светлина върху последната миля, т.е. при какви условия всички ограничения ще могат да бъдат премахнати, за да можем да се изравним с международните финансови центрове?\"\n\nХонконг страда от отлив на жители, като през годината до юни населението му е намаляло с най-много от поне шест десетилетия. Последният признак за изтичане на мозъци е, че проучване на Асоциацията на инвестиционните фондове в Хонконг показва, че повече от една трета от компаниите за управление на фондове са преместили някои или всички регионални и глобални длъжности от града на други места. Инвеститорите също не са оптимистично настроени, като основният борсов индекс в града е на десетилетно дъно.\n\nХонконг се опитва да покаже, че градът се завръща на световната сцена, като е домакин на няколко високопоставени събития, включително международна банкова среща на високо равнище и емблематичния турнир по ръгби седмобой, които са планирани за ноември. Лий заяви, че правителството може да има \"повече възможности\" за допълнително облекчаване на ограниченията, без да предоставя подробности. Наред с другите правила, градът все още настоява маските да се носят както на закрито, така и на открито, като нарушителите подлежат на голяма глоба.\n\nТъй като Хонконг не успява да влезе в крак с голяма част от останалия свят в премахването на мерките на Covid, неговият най-близък съперник Сингапур се възползва от това, като се насочва към хората с високи доходи в Хонконг с нова, гъвкава петгодишна виза.\n\n\"Сингапур е основен бенефициент на този отлив на таланти: той успя да привлече много от нашите най-добри и най-умни хора, както и много от нашите най-обещаващи млади предприятия\", казва Бен Куинлан, главен изпълнителен директор на консултантската фирма Quinlan & Associates.\n\nСпоред Nomura премахването на карантината едва ли ще даде голям тласък на местната търговия на дребно и ресторантьорство, тъй като границата с континентален Китай остава затворена. Вместо това този ход ще насърчи жителите да пътуват в чужбина, което ще има отрицателен ефект върху икономиката, пишат анализаторите, ръководени от Тин Лу, в доклад от петък.\n\nУебсайтът на Cathay Pacific Airways Ltd. и този на нейното нискотарифно подразделение се огънаха под наплива от търсения на полети в петък. В знак на това колко изолиран е станал Хонконг, през първите осем месеца на тази година летището в града е обслужило само 3,4 % от пътниците, които е обслужвало преди Covid, и 30 % от полетите.\n\nСпоред Майкъл Тиен, депутат от Националния народен конгрес и градски съветник, облекчените правила едва ли ще насърчат туристите да посещават града.\n\n\"За пътуващите от чужбина премахването на карантината в хотелите няма голямо значение\", защото \"те все още са изправени пред кошмара на PCR тестовете\", казва Тиен. \"Хонконг трябва да се откаже и от тридневния мониторинг, в противен случай всичко е безсмислено.\"\n\nСилната валута на Хонконг също може да подейства възпиращо. Хонконгският долар, който е обвързан със зелените пари, е поскъпнал спрямо всички азиатски валути тази година, включително с 24% спрямо японската йена и с 5% спрямо сингапурския долар.\n\nИкономиката на града се нуждае от нов тласък. Длъжностни лица вече понижиха прогнозата за растежа на Хонконг за цялата година, като предвидиха потенциално свиване в условията на ограничения, свързани с Covid, и нарастваща глобална инфлация. Местният паричен орган също така е принуден да последва ястребово настроения Федерален резерв на САЩ при последователното повишаване на лихвените проценти.",
    "На Льоклер все още липсва нещо малко": "На Шарл Льоклер липсва нещо, заради което той не може да разкрие пълния си потенциал във Формула 1.\n\nТова обяви Жан Тод, който бе в основата на доминацията на Ферари от годините на Михаел Шумахер в началото на този век.\n\nЛьоклер започна силно този сезон, но след много грешки от отбора и някои свои, рано загуби шансове за титлата, въпреки че разполага с много бърза кола.\n\n„Мисля, че Шарл вече е голям шампион. Все още обаче му липсва нещо… което се надявам, да намери скоро и да разкрие потенциала си“ заяни Тод пред „Гадзета дело Спорт“, като коментира и целия сезон на Скудерията.\n\n„В един момент Ферари имаше най-бързата кола. Пропуснаха обаче много възможности заради стратегия и проблеми с надеждността. Това трябва да спре и нищо да не се оставя на случайността. Ако не приемаш нещата за даденост, имаш вкичко необходимо да си шампион“.\n\nБившият бос на ФИА бе запитан и за сравнение между Михаел Шумахер и Макс Верстапен, като се изказа доста дипломатично. „Познавам Михаел много добре, но не и Макс. Все пак вижда, че както и Михаел, и той е много отдаден и агресивен. Михаел е страхотен и извън пистата. При Макс не знам, дали е така. В момента той изглежда пределно фокусиран върху състезанията. И двата имат страхотни коли, защото те са много важни за победите“.\n\nЛьоклер изостава на 116 точки от Верстапен и Макс може да си гарантира титлата още в Сингапур в края на седмицата при определени условия.\n\n",
    "Суровият петрол започва новата седмица с понижения в цената*": "ОПЕК може да одобри още едно намаление на добива, смята анализатор\n\nСуровият петрол започва новата седмица с понижения в цената, докато рецесионните опасения и новият връх на щатския долар потопяват нагласите на инвеститорите на негативна територия, пише Bloomberg.\n\nСветовният бенчмарк Брент поевтинява с 1,74%, или 1,50 долара, до 84,65 долара за барел.\n\nЦената на американския сорт West Texas Intermediate (WTI) се понижава с 1,60%, или 1,28 долара, до 77,48 долара за барел, падайки до най-ниското си дневно ниво от януари насам, докато измерител на Bloomberg на щатската валута достигна исторически връх. Миналата седмица американският сорт изтри над 7% от стойността си в четвърти пореден седмичен спад, най-дългата серия от намаления тази година.\n\n\"Черното злато\" е напът да отбележи първия си тримесечен спад в цената от над две години насам, докто централните банки продължават агресивно да затягат паричната си политика - миналата седмица регулаторите повишиха лихвите с общо 350 базисни пункта (б.п.), като намекнаха, че в последното тримесечие на 2022 г. ще има още такива стъпки. Тези ходове обаче помрачават перспективите пред търсенето на енергия и изтриват апетита на инвеститорите за поемане на рискове.\n\nНизходящите движения в цената може да мотивират Организацията на страните износителки на петрол (ОПЕК) и нейните съюзници, носещи общото название ОПЕК+, да обмислят намеса на пазарите, която може да е вербална или чрез намаление на добива.\n\nВъзходящият натиск върху долара \"носи разруха за суровините\", каза Гари Рос, главен изпълнителен директор на Black Gold Investors LLC, по време на конференция в Сингапур, като изтъкна и възможността от още понижения в добива от ОПЕК. \"Балансът търсене - предлагане успя да навакса и с навлизането в четвъртото тримесечие трупаме резерви\", каза още Рос.\n\nИнвеститорите следят и пътя на тропическата буря Иън, която се очаква да препрасне в ураган тази седмица, наближавайки континенталната част на Флорида, САЩ. Към момента синоптиците се затрудняват да определят къде природното бедствие ще удари най-силно.\n\n*Към 10:06 ч. българско време",
    "Как ще изглежда бъдещият Терминал 5 на летището Чанги": "Как ще изглежда бъдещият Терминал 5 на летището Чанги\n\nНаскоро министър-председателят на Сингапур Лий Хсиен Лонг разкри визията на правителството си за изграждането на нов Терминал 5 на летище Сингапур Чанги (SIN). Новината дойде само няколко дни преди официалното откриване на Терминал 4, планирано за утре, 13 септември. Новото модерно съоръжение, което може да обслужи 16 милиона пътници, бе временно затворено от май 2020 г. заради световната пандемия. А повторното му отваряне е положителен знак, че въздушният трафик се възстановява в региона след дългото пандемично прекъсване.\n\nКакво да очакваме от следващият голям инфраструктурен проект на страната, която не се страхува да строи в огромни мащаби?\n\nНовият Терминал 5, който ще бъде по-голям от всички съществуващи терминали на Чанги взети заедно, ще предложи достатъчно пространство, за да посрещне 50 милиона допълнителни пътници годишно. Това означава, че летището вероятно би могло да приеме почти два пъти повече пътници от преди, тъй като 68 милиона пътници са преминали през четирите съществуващи терминала през 2019 г.\n\nНовото съоръжение ще включва цял набор и от проекти за градско развитие и ще бъде построено върху парцел от 2668 акра. Той ще използва съществуваща писта, която в момента е предназначена за армията на Сингапур. Тя ще бъде разширена, за да обслужва големи самолети.\n\nОчаква се дизайнът да включва характерните за Чанги проветриви пространства и зеленина, плюс фокус върху устойчивостта чрез използването на слънчеви панели и други екологични мерки.\n\nСнимки: Changi Airport Group\n\nВизуализациите на проекта показват, че новият терминал ще има триъгълен дизайн. Ще бъде с удължена „Т“-образна структура, стърчаща от върха му, която ще бъде облицована със стълбове за самолети. Допълнителни кейове ще бъдат разположени в сателитна сграда, намираща се на известно разстояние между две писти. Тунелите ще свързват T5 със съществуващите терминали, позволявайки на целия ансамбъл да работи като интегрирано летище с три писти.\n\nВ допълнение към самия терминал, във всеки край на периметъра на новото летище ще има два района. Проектите им в момента са в процес на разработка: градският район „Чанги Изток“ и индустриална зона със същото име. И двете са в съответствие с концепцията летище-град, която Сингапур отдавна следва.\n\nХаресайте страницата ни във Facebook – най-интересното предстои!",
    "Кои са страните, в които жената няма думата?": "Макар в нашето съвремие да се говори все повече за равенство между половете и да се налага феминизмът, то в много държави, чието население проповядва определени религии, не може да става и дума жената да има правото да говори. За съжаление в страните, които ще споменем, съществуват правила в ущърб на женското население.\n\nПакистан\n\nВ Пакистан има действащ законопроект, който оправдава и дори позволява мъжете да бият съпругите си. Това е валидно само при браковото съжителство и е с цел поддържане на добрата дисциплина на жената. Ако тя не спази нарежданията на мъжа си, не е облечена подобаващо според него, откаже му интимно сношение или не се изкъпе след секс, то законът влиза в сила.\n\nИндия, Бахамите и Сингапур\n\nВ споменатите държави, а и в няколко други, има закон, който потвърждава, че омъжената жена може да бъде насилвана от мъжа си. Съществува само ограничение на възрастта. “Жените”, които ще бъдат изнасилвани, трябва да имат навършени поне 13 години в Сингапур, 14 години в Бахамите и 15 години в Индия.\n\nЛиван\n\nВ Ливан съществува закон, който оправдава мъжете, отвлекли или насилили жената, ако след това заявят, че искат да се оженят за нея. Като допълнение тук ще споменем, че подобен закон съществува и в Малта - ако мъжът каже, че взима тази жена за съпруга, той няма да бъде нито глобяван, нито задържан.\n\nДревните мъже и жени били равноправни\n\nЕгипет\n\nВ Египет можеш да убиеш съпругата си, ако я хванеш да ти изневерява. Съдът няма да гледа на това злодеяние много сериозно и присъдата ще е максимално лека.\n\nВ Сирия съществува подобен закон, който осъжда мъжа, убил жена си поради изневяра, само на 7 години затвор. Той има правото като глава на семейството да направи същото и с майка си, сестра си или дъщерите си, ако са сгодени, но са хванати да прелюбодействат.\n\nАфганистан и Йемен\n\nВ тези държави има закони, които не позволяват на жената да излиза никъде без предварителното разрешение на съпруга й. Обикновено в подобни страни наблюдаваме, че жените почти нямат никакви права.\n\nНигерия\n\nВ Нигерия е нормално и позволено мъжът да набие която си поиска жена, независимо дали я познава, или я вижда за пръв път. На какво основание бива създаден такъв “закон”, не можем да си отговорим.\n\nИзраел\n\nВ Израел не може да се предприеме развод от името на жената. Разводът е възможен само ако мъжът го е инициирал.",
    "961 долара за наем на бюро за месец": "Гъвкавите офис площи стават все по-търсени от фирмите. В Берлин наемането на бюро за месец струва 800 долара, а в Ню Йорк 961 долара.\n\nВ Ню Йорк и Сан Франциско е най-скъпо\n\nМетрото е предимство\n\nВ Ню Йорк и Сан Франциско са най-скъпите гъвкави офис площи в света, а Берлин е един от най-бързо растящите пазари в Европа, показват данни на платформа за обяви за гъвкави офиси. Наемането на бюро в гъвкаво офис пространство в Ню Йорк струва средно 961 долара на месец. Сан Франциско е на второ място с 950 долара на месец.\n\nКомпаниите се стремят да се установят близо до спирки на метрото, за да направят пътуването до работа по-удобно и да намалят времето за пътуване, казва Грифин Фоли, ръководител на онлайн платформата за Северна и Южна Америка. Наред с това заради възможността за работа от вкъщи много фирми се насочват към гъвкави офис пространства, в които могат да наемат точно толкова бюра, за толкова време, колкото им е необходимо.\n\nСингапур е на трето място в класацията с 834 долара на месец, а Лондон е на четвърто място, като наемането на бюро в британската столица струва 803 долара месечно. В топ пет попада и Берлин с 800 долара на месец. Десетката допълват Остин, Хонконг, Торонто, Сеул и Париж.\n\n“Заради големия брой гъвкави офис площи в Лондон има различни ценови модели и качество”, казва Джак Уилямсън, ръководител на платформата за Великобритания. В Лондон някои фирми, които управляват гъвкави офис пространства, искат да намалят цените, за да увеличат заетостта, допълва той. Това обяснява и позицията на Лондон в класацията.\n\nВаршава е най-големият пазар на гъвкави офис площи в Полша. Наемането на бюро във Варшава струва между 1200 и 1800 полски злоти на месец, което е два-три пъти по-малко спрямо градовете от топ десет в класацията.",
    "Откриха най-големия автоматизиран контейнерен терминал в света": "Днес в Сингапур тържествено откриха бъдещия най-голям контейнерен терминал в света в пристанище Туас. С това бе завършена първата фаза в проекта, информираха от PSA Corporation (PSA).\n\n„Това е важен крайъгълен камък в морската история на Сингапур, потвърждаващ статута на нацията като глобално пристанище-хъб, подсилено от технологии от световна класа“, коментират от PSA.\n\nПристанище Туас ще обхваща обширна и добре свързана пристанищна територия по протежение на западното крайбрежие на Сингапур.\n\nКато ядро ​​за морските и логистична вериги, пристанище Туас е готово да предложи цялостен пакет от пристанищни услуги с добавена стойност и иновативни решения при използване на технологии и автоматизация.\n\nВъзприемането на цифрови решения подобрява способността на пристанището да организира веригите за доставки и да подпомага по-добре клиентите при управлението на товарните потоци.\n\nКато фокусна точка на интегрирана зелена екосистема на веригата за доставки, пристанището Туас ще бъде подсилено от междуиндустриално сътрудничество с партньори с подобно мислене, за да насърчи колективните действия за устойчивост на веригите за доставки, казват още от PSA.\n\nЧовешкият капитал остава в основата на PSA, тъй като интелигентните технологии и интелигентните системи за управление на операциите ще бъдат управлявани от хора.\n\nРаботейки в тясно сътрудничество със Сингапурския съюз на пристанищните работници и Синдиката на пристанищните служители за повишаване на квалификацията и преквалификация на своята работна сила, PSA гарантира, че целият персонал е добре подготвен да поеме нови отговорности с по-висока стойност, създадени от усилията на индустрията за дигитална трансформация, казват от компанията.\n\nИнтелигентната автоматизация, подкрепена от работна сила, готова за бъдещето, ще затвърди позицията на PSA като най-големия център за трансбордиране в света, стимулирайки растежа на търговията и глобалната свързаност за бъдещата икономика на Сингапур.\n\nПланираният общ кейов фронт в Пристанище Туас е 26 км при дълбочина 23 м.\n\nВ момента 500 служители работят в пристанището, като то ще се развива постепенно в четири фази.\n\nКогато бъде напълно оперативно през 2040 г., пристанището ще разполага с най-големия напълно автоматизиран контейнерен терминал в света, с годишен капацитет за обработка на 65 милиона TEU.\n\nНа откриването на първата фаза от проекта присъства и премиерът на Сингапур Лий Лоонг. Той изрази нескрито очарованието си от високотехнологичните системи за обработка на контейнери. Премиерът на града-държава прекара над час със служителите в контролния център, разпитвайки до последен детайл за почти всички използвани системи.\n\nПремиерът дори собственоръчно извърши разтоварване на контейнерен, използвайки дистанционните системи.\n\nВидео:",
    "Марк Шанахан: Лиз Тръс иска да е Маргарет Тачър на XXI век, поема обаче голям риск": "play\n\npause\n\nstop\n\nmute\n\nunmute\n\nmax volume / Интервю на Веселин Паунов с Марк Шанахан в предаването ''Събота 150'' Update Required To play the media you will need to either update your browser to a recent version or update your To play the media you will need to either update your browser to a recent version or update your Flash plugin\n\nСлед доста бурни и напълно непредвидими събития в Обединеното кралство през последните две седмици - внезапната смърт на кралицата и смяна на правителството два дни преди това - новата премиерка Лиз Тръс отлетя направо от погребението на Елизабет II за Ню Йорк, за да участва в Общото събрание на ООН. Това беше първото пътуване на Тръс зад граница в новото й амплоа, и то в момент, в който още няма ясна визия за мястото на Обединеното кралство в световните дела въпреки приказките за \"Глобална Британия\".\n\nОценка от професора по международни отношения Марк Шанахан от университета в Рединг за представянето на Лиз Тръс досега – в интервю за предаването Събота 150:\n\n\"Определено се опитва през първите седмици да покаже какъв премиер ще бъде. Тя не знаеше, както никой от нас не знаеше, че почти веднага след като стана премиер, ще почине кралицата. Ролята на Тръс като премиер се промени драматично, тъй като ѝ се наложи да стане част от нещо като комитет за приветстване на световните лидери в Лондон за погребението на Елизабет II. А след това незабавно отлетя за Ню Йорк за Общото събрание на ООН. И понеже това става в Америка, погледите са насочени към това как Тръс ще се разбира с Байдън и с останалите световни лидери, които са там. Тръс очерта вижданията си за нейното премиерстване и те са по-различни от това, което получи в наследство от Борис Джонсън. Тя е премиер, който е напълно съсредоточен върху съживяването на британската икономика. Постави си за цел ръст на брутния вътрешен продукт с 2,5 на сто и иска да го постигне чрез намаляване на данъците и с още дълг. Наблюдава се началото на нещо като \"Рейгъномика\" - усещането е като през 80-те години. Лиз Тръс май иска да е Маргарет Тачър на XXI век. Поема обаче голям риск. На хартия всичко изглежда фантастично и тя много енергично следва целите си. Но учени, икономисти, дори членове на собствената й Консервативна партия се притесняват как ще се плаща за всичко това. Така че тепърва ще бъде съдена за това как се справя\".\n\nЛиз Тръс бе в Ню Йорк, но встрани от изявите ѝ на срещата на Общото събрание на ООН, във фокуса на вниманието бяха британско-американските отношения. Самата Тръс заяви, че не очаква скоро да бъде постигната така желаната двустранна сделка за свободна търговия. Какви са пречките за постигане на това?\n\nИма голяма идеологическа пречка между консервативното правителство и начина, по който се управлява в момента в Обединеното кралство, и администрацията на демократа Джо Байдън в Съединените щати. И тук не става задължително дума само за икономиката, а и за отношенията с Европейския съюз, особено по въпроса за Северна Ирландия. Лиз Тръс беше доста безпардонна в опита си да спечели на своя страна юнионистката общност там чрез отхвърляне на Протокола за Северна Ирландия, който е част от Споразумението на напускане на Евросъюза. Тя се опитва да направи по-лесна свободната търговия на Англия, Шотландия и Уелс със Северна Ирландия. Но заради статута на тази провинция, определен в сделката за Брекзит, тя функционира много по-близо до условията на европейския общ пазар. Защото Борис Джонсън постави невидима граница през Ирландско море, която отделя Северна Ирландия от останалата част на кралството.\n\nДжо Байдън пламенно подкрепя Европейския съюз, защото за американците нарушаването на Протокола за Северна Ирландия би било заплаха за мира, уреден с Белфасткото споразумение през 1998 година. А до такова нарушение може да се стигне, защото в парламента в Лондон се разглежда законодателство, което може да позволи едностранна промяна на Протокола. Излагането на опасност на 23-годишния мир в Северна Ирландия е абсолютно недопустимо за американския президент, който е изключително горд с ирландските си корени. А изглежда Лиз Тръс не разбира това, въпреки че беше първи дипломат през последната година.\n\nПрез цялата й кампания при избора на лидер на консерваторите тя хвърли прекалено много \"мръвки\" на дясното крило в партията й с обещания, че ще води битка с Евросъюза за Северна Ирландия. Възможно е това да я лиши от всякакъв шанс за споразумение за свободна търговия със Съединените щати, което е необходимо за компенсиране на пропуснатите заради Брекзит икономически ползи за стотици милиарди паунда. Такава сделка с американците дори не се обсъжда в момента. И след като самата Тръс го признава, нещата наистина са сериозни.\n\nЩе продължават ли при това положение британско-американските отношения да бъдат \"специални\"?\n\nСпециалните отношения вероятно съществуват само във въображението на британците и особено на пишещите речите на различните премиери през годините. Имаше времена, когато тези отношения бяха \"по-специални\" заради много добрите лични отношения между главните действащи лица, както беше при Буш и Блеър и при Рейгън и Тачър. В други времена обаче отношенията бяха направо много лоши. Сега сме в една от хладните фази.\n\nАко за американците има някакви специални отношения по отношение на Европа, те са по-скоро с Европейския съюз. Това може да бъде с Макрон във Франция или дори с Шолц в Германия. Великобритания е далеч назад на тази опашка. Така че не бива да се превъзнасяме за тези специални отношения. Те се по-скоро романтика, отколкото реалност.\n\nЛиз Тръс заяви, че обръща нейното внимание на изток, по-конкретно за присъединяване към Споразумението за транстихоокеанско партньорство и Съвета за сътрудничество в Персийския залив, но защо наистина Лондон трябва да търси партньори толкова далеч?\n\nВеликобритания се опитва да намери заместител на Европейския съюз, отношенията с който в момента са обтегнати и хладни. И веднага след Брекзит започна да търси роля на световната сцена - в Персийския залив, в Далечния изток, където може да е партньор, но и посредник за решаването на проблеми и въобще към връщане към дипломатическата си роля от миналото. Критиците биха казали, че това е опит за връщане към имперска Британия, но Обединеното кралство е много далеч от това.\n\nВ целия този контекст мисля, че е добре да споменем една интересна среща, която е насрочена за началото на октомври. Става дума за срещата в Прага на Европейската политическа общност - идеята на Макрон за по-широко сътрудничество на страните от ЕС и с други държави, предимно гранични, като сред официално поканените е също Великобритания. Това може би е добър шанс за сближаване, но Лиз Тръс заяви, че още не е решила дали ще участва, изтъквайки между другото като една от причините, че няма достатъчно гаранции, че този форум няма да е доминиран изцяло от ЕС.\n\nАко не отидеш, няма да можеш да участваш в играта. Искрено се надявам Тръс все пак да върне силния глас на Великобритания, който Европа като континент има нужда да чуе в обсъжданията. Отчасти неохотата й произтича от факта, че това не е организацията, която Борис Джонсън лансираше преди година, когато се срещна в Киев с Володимир Зеленски. Сега идеята на Джонсън се превръща в проект на Макрон.\n\nА определено Тръс и Макрон не се харесват много, но британският премиер трябва да преглътне гордостта си и да върне Обединеното кралство в играта. Много е опасно да бъдеш извън такава група за сътрудничество, когато насред Европа бушува война с толкова опасно отражение върху енергията и единството на европейките държави.\n\nКакво все е пак е мнението ви, професор Шанахан, за тази нова общност за по-широко сътрудничество, като се има предвид колко пъстра и дори странна е гамата от поканени държави, защото тук са Украйна и Турция, Армения и Азърбайджан?\n\nПроектът приближава страни като Украйна по-близо до евентуално приемане в Европейския съюз. Освен това той вкарва и Турция в играта. А тя има опит с изпълняването на по-различна роля от останалите европейски държави и граничещите с Евросъюза страни. По-добре е да имаш Турция на своя страна и в икономическата, освен в отбранителната сфера, вместо тя да е по-близка с Русия.\n\nНека в заключение пак да погледнем на въпроса за мястото на Обединеното кралство в света, за което често говорим напоследък и на практика пак бе основен повод за нашия разговор. Дали вече има някаква по-ясна визия при Тръс или страната продължава да е в \"мъглявина\"?\n\nВероятно е малко по-извън \"мъглявината\", в която беше при управлението на Борис Джонсън. Но тепърва предстои да разберем дали страната би споделила визията на Тръс за Обединеното кралство. Защото тя май иска да го превърне в нещо като Сингапур на Темза - страна с ниски данъци и с минимална регулация, която е водещ финансов играч с голям икономически ръст и с много активна роля в света. Едва сега обаче плановете и идеите на Тръс започват да се процеждат към по-широката общественост. А да не забравяме, че на премиерския пост я назначиха само 81 000 партийни членове. Целият електорат е 47,5 милиона души.",
    "Паундът рухна до рекордно дъно спрямо долара": "Стерлингът се срина до рекордно ниско ниво в понеделник в отговор на антикризисния план на новия британски министър на финансите. Стремглавото потъване на паунда предизвика спекулации за спешна реакция от страна на Банката на Англия (BoE), докато доверието в плана на Великобритания за овладяване на кризата изглежда се изпарява и уплашените инвеститори се насочват към щатски долари.\n\nПо време на 20-минутното потъване за кратко паундът поевтиня с близо 5% до 1.0327 долара, пробивайки под дъното от 1985 г. Пътят надолу бе ускорен от по-слабата ликвидност в сесията в Азия, но дори частичното възстановяване до 1.05 долара валутата все още е надолу с около 7% в рамките на само две сесии.\n\nЗа това тримесечие спадът е с около 11%.\n\nСъс сигурност BoE ще трябва да се намеси днес и в този момент всички ще се окажат със значително по-високи ипотечни лихви, за да се направи опит да се стабилизира паундът“, смята стратегът на Rabobank Майкъл Евъри в Сингапур.\n\nДнешният спад идва в продължение на петъчния, когато британската лира пое надолу след обявяването на исторически данъчни облекчения от Куаси Квартенг, новият финансов министър на Великобритания. Още тогава финансовите пазари бяха разтърсени от неговата икономическа програма, целяща да стимулира растежа. Той обаче не изглежда да се притеснява от острите реакции през последните дни.\n\nКвартенг обяви премахване на най-високата ставка на данъка върху доходите в страната и отмяна на планираното увеличение на корпоративните данъци. В неделя дори даде заявка, че „има още какво да се прави“.\n\nКакво още се случва на пазарите\n\nСривът изпрати долара като цяло нагоре и той достигна многогодишни върхове за австралийската валута, новозеландската и юана. Разширяващото се безпокойство, че високите лихвени проценти ще навредят на растежа удари и азиатските валути и акции, като износителите – от японските автомобилни производители до австралийските миньори – бяха засегнати тежко.\n\nЕврото се колебаеше до най-ниското си ниво от две десетилетия при 0.9660 долара поради нарастване на риска от ескалация на войната в Украйна, преди да се стабилизира на 0.9686 долара.\n\nПобедата на десния алианс на Джорджа Мелони в Италия не предизвика особени реакции. „Очаквам сравнително малко въздействие, като се има предвид, че „Лига“, партията с най-малко проевропейска позиция, се оказа слаба“, коментира по този повод Джузепе Серсале, фонд мениджър и стратег в Anthilia в Милано.\n\nЩо се отнася до акциите, най-широкият индекс на MSCI за азиатско-тихоокеански акции извън Япония се понижи с 1% до двегодишно дъно. Той се насочва към месечна загуба от 11%, най-голямата от март 2020 г. Японският Nikkei потъна с 2.2%.\n\nNasdaq изтри повече от 5% за втора поредна седмица, докато S&P 500 падна с 4.8%.\n\nМиналата седмица акциите и облигациите се сринаха, след като Съединените щати и дузина други страни повишиха лихвените проценти и дадоха сигнал за предстояща икономическа болка. Япония се намеси в търговията с валута, за да подкрепи йената. А инвеститорите загубиха доверие в икономическото управление на Великобритания.\n\nПетролът и златото се стабилизираха след спадове спрямо покачващия се долар миналата седмица. Златото достигна повече от двегодишно дъно в петък, а в понеделник и се купува за 1643 долара за унция. Фючърсите на суровия петрол Brent достигнаха 86.29 долара.",
    "Интерпол издава червена бюлетина на основателя на Terra": "Срещу основателя на фирмата зад криптовалутата LUNA - Terraform Labs - е издадена \"червена бюлетина\" от Интерпол.\n\nКуон – основателя на Terraform Labs – в момента е преследван от южнокорейските власти за предполагаемо нарушение на Закона за капиталовия пазар.\n\nСъздателят на екосистемата на Luna на прицел на Интерпол\n\nСпоред доклад на Bloomberg основателят на Terraform Labs, До Куон, е получил червена бюлетина от Интерпол. Докладът се позовава на текстово съобщение, получено от южнокорейските власти, което потвърждава факта, че До Куон е активно преследван от Интерпол.\n\nНовината идва седмица, след като южнокорейските власти подадоха официално искане до Интерпол за издаване на червена бюлетина срещу Куон. Искането изглежда е било прието от международната полицейска организация.\n\nИнтерпол описва червената бюлетина като искане към правоприлагащите органи в цял свят да открият и проследят временно задържано лице в очакване на екстрадиция, предаване или подобно правно действие.\n\nИздирването на основателя на Luna се засили през последните няколко седмици, като южнокорейските власти увеличиха усилията си за арестуването на До Куон. В момента той е преследван в родината си по обвинения, свързани с нарушаване на Закона за капиталовите пазари.\n\nПо-рано бе потвърдено, че основателят на Terraform Labs пребивава в Сингапур. В изявление на сингапурската полиция обаче се потвърждава, че До Куон не се намира в града-държава, което накара служителите да увеличат усилията си за откриването на Куон.\n\n\n\nПРОЧЕТИ ОЩЕ: Биткойн (BTC), Етериум (ETH) и Solana (SOL): готови за отскок?\n\n\n\nОсвен това по-късно CEO-то даде множество разяснения в Twitter, като отхвърли, че е беглец, подчертавайки готовността си да сътрудничи на съдебните органи. Въпреки това Куон не е разкрил местоположението си пред властите.\n\nПървоначално властите на Южна Корея подадоха искане до Министерство на външните работи на държавата за анулиране на паспорта на До Куон, след което подават друго искане до Интерпол за издаване на червена бюлетина.\n\nСПОДЕЛИ: СПОДЕЛЯНИЯ",
    "Ред Бул: Ще е трудно да спечелим всички състезания до края на годината": "Ред Бул: Ще е трудно да спечелим всички състезания до края на годината\n\nОт началото на сезон 2022 във Формула 1 отборът на Ред Бул спечели 12 от 16 състезания, включително и последните пет поредни. Цели 11 от победите на „Биковете“ са дело на Макс Верстапен, като единствения успех на Серхио Перес дойде в Гран При на Монако в края на май.\n\nПоследните пет успеха на световния шампион дойдоха на писти с много различни характеристики. Някои от тях бяха спинати и изсиква по-големи нива на аеродинамично притискане, докато други бяха много бързи и зискваха висока максимална скорост.\n\nВ част от състезанията Верстапен стигна до победата, след като стартира от по-задна позиция, заради проблеми в квалификациите или наказания. И това обаче не му попречи да спечели 25-те точки в неделя, а Люис Хамилтън заяви след Гран При на Италия, че в момента Ред Бул „изглеждат непобедими“.\n\nХамилтън: Ще ни трябва късмет, за да победим Ред Бул през 2022 година\n\nСпоред шефа на „Биковете“ Кристиан Хорнър обаче, за отбора ще е трудно да спечели оставащите шест старта до края на годината, първият от които ще бъде за Гран При на Сингапур в края на следващата седмица. Освен на „Марина Бей“ до края на сезона ще има състезания още на „Сузука“ в Япония, „Пистата на Америките“ в САЩ, на „Ерманос Родригес“ в Мексико, на „Интерлагос“ в Бразилия и на „Яс Марина“ в Абу Даби. Отново писти с доста различни характеристики, като според Хорнър точно това ще направи задачата на Ред Бул трудна, но не и невъзможна.\n\n„Това е голямо предизвикателство, защото има много различни писти. Сингапур в сравнение с „Монца“, има най-много завои от всички писти в календара. Улична писта е, с много неравности, много по-различно предизвикателство. Ние имаме страхотна позиция в шампионата, но ще продължим да атакуваме всяко състезание по най-добрия възможен начин.\n\n\n\n„Бяхме бързи на „Спа“, „Зандвоорт“, „Монца“ и дори на „Хунгароринг“ преди това. Отново различни писти, на които колата ни се представи много добре. В Сингапур очаквам най-тежкото състезание за сезона“, каза Хорнър.\n\nВерстапен: Важно е да се наслаждавам на всеки успех от тази победна серия\n\nВерстапен има нужда от още три победи за да подобри рекорда на Михаел Шумахер и Себастиан Фетел от 13 победи в рамките на един сезон, като двамата германци постигнаха това съответно през 2004 и 2013. В миналото отборът на Ред Бул е завършвал сезона с голяма серия от поредни победи, като това се случи през 2013, когато Фетел спечели финалните девет старта за годината, когато постави и рекорд за най-много поредни победи, който Верстапен също може да подобри.\n\nГледайте спорт на MAX с най-вълнуващите състезания от MotoGP, WRC, NASCAR и Supercars, на живо, само в ефира на MAX Sport.\n\nСнимки: Gettyimages",
    "Ще бъде трудна задача да спечелим всички състезания до края на сезона, смята шефът на Ред Бул Кристиан Хорнер": "Шефът на Ред Бул Кристиан Хорнер смята, че ще бъде изключително трудна задача за австрийския тим да спечели оставащите шест старта от сезона във Формула 1.\n\nДо момента \"биковете\" триумфираха в 11 от 16 надпревари, а лидерът в генералното класиране Макс Ферстапен може да си осигури втора поредна световна титла още в следващия старт в Сингапур на 2 октомври.\n\n\"Ще бъде много трудна задача да спечелим оставащите стартове, защото пистите са много различни една от друга\", каза Хорнер.\n\n\"Ако сравним Сингапур с Монца, предстои ни състезанието с най-много завои. Там има страшно много препятствия, кара се по градски улици и самото предизвикателство е много различно\", добави британецът, цитиран от \"Аутошпорт\".\n\n\"В генералното класиране в шампионата се намираме на чудесна позиция. Ще атакуваме на всяка една писта максимално, а точките ще дойдат от само себе си. Показахме, че можем да бъдем бързи както на Спа и на Монца, така и на Зандвоорт и в Будапеща. Това са различни типове трасета, но колата ни се представи много добре на всяко едно от тях\", каза още Хорнер.\n\nМакс Ферстапен ще реши битката при пилотите, ако в Сингапур вземе с 22 точки повече от най-близкия си преследвач Шарл Льоклер (Ферари).",
    "Иск на милиардер срещу Credit Suisse е приковал вниманието на цялата индустрия": "Делото на грузинския милиардер Бидзина Иванишвили за 800 милиона долара срещу фирма, собственост на Credit Suisse Group AG, е на път да се превърне в тест за глобалната индустрия, управляваща милиарди долари активи за богати семейства, пише Лоу де Уей.\n\nПобедата на Иванишвили срещу Credit Suisse Trust (Singapore) Ltd. може да промени изцяло начина по който финансовите институции сигнализират за необичайни транзакции или други съмнителни практики.\n\n„Хората в индустрията, не само от Сингапур, но и от целия свят, наблюдават внимателно случая, за да видят какво ще бъде определено като стандарт при задълженията на попечителите към бенефициентите“, каза Танг Ханг Ву, професор по право в Сингапурския университет по мениджмънт, който специализира в области като управление на тръстове и богатство.\n\nСлучаят може да накара международните банки, които управляват такива тръстове за своите клиенти милионери, да преосмислят своите стратегии. Credit Suisse обяви на втория ден от процеса продажбата на своя глобален бизнес за управление на тръстове. Други банки като Barclays Plc и Rothschild & Co. също се освободиха от бизнеса си с тръстове през последните години, докато компании като UBS Group AG и JPMorgan Chase & Co. ги предлагат като част от своите услуги за управление на богатството.\n\nВ случая с Credit Suisse сингапурското дружество за кратко е било част от бизнеса на швейцарската банка за управление на богатството от 2012 г. до 2013 г. То е работило и се е отчитало пред преки мениджъри в Цюрих според свидетелските показания на Доминик Бири, бившият ръководител на тръстовия бизнес на банката в Сингапур.\n\nСпоред Клифърд Нг, партньор в адвокатската кантора Zhong Lun в Хонконг, когато „услугите за попечителство се субсидират от други части на банковия бизнес“ могат да възникнат конфликти. Има по-малка вероятност попечителите да изтеглят активи от банката, дори ако инвестициите не са печеливши или не са препоръчани, смята той.\n\nГорчивият спор в този случай датира от 2004 г., когато Иванишвили, бивш министър-председател на Грузия, натрупал своето състояние в постсъветска Русия, избира Credit Suisse, за да съхранява около 1,1 милиарда долара от състоянието си. Същата година към банката се присъединява французин на име Патрис Лескодрон, който говори руски, но не е имал банков опит по това време. В рамките на две години той обслужва най-големите клиенти в региона, включително Иванишвили.\n\nНо когато няколко години по-късно частният банкер претърпява загуби от името на клиентите си, той признава, че е изпаднал в паника и е започнал да фалшифицира подписи върху търговски нареждания и да пуска дублирани извлечения, докато печели време, за да се опита да компенсира загубите. Неговата измама се разкрива чак през 2015 г., когато огромен грешен ход предизвика искания за допълнително обезпечение от над 120 милиона долара от Иванишвили.\n\nАдвокатите на Иванишвили твърдят, че попечителят, който контролира сметките, трябва да пази и наблюдава активите и е трябвало да се намеси, особено, когато в началото на 2006 г. са били повдигнати сигнали за поведението на Лескодрон.\n\n„Ако попечителят беше разследвал неразрешените плащания и беше извършил надлежен преглед на тръста, както се изисква от закона и от собствените му политики, щеше да разбере, че активите на тръста са били присвоени неправомерно и/или са били инвестирани от лица без никакви правомощия за това“, каза Кавиндър Бул, главният адвокат на Иванишвили в процеса.\n\nАдвокатите на CS Trust пък твърдят, че по договор попечителят е трябвало само да администрира структурата на тръста, а не да следи за изходящите средства. Иванишвили и неговият съветник Георги Бачиашвили, които свидетелстваха миналата седмица, са отговорни за инвестиционните решения, взети от тяхно име, казаха адвокатите.\n\nТръстовете съществуват от векове в английското общо право и са средство за управление на активи в продължение на много поколения. Техният брой е трудно да се определи количествено, въпреки че има нарастващ натиск от страна на Европейския съюз регистрацията да стане задължителна.\n\nНарастващият натиск за глобална прозрачност и усилията от страна на Европейския съюз за справяне с прането на пари би трябвало да доведат до значителен ръст в регистрациите, според Society of Trust and Estate Practitioners, базирана в Лондон професионална организация с 21 000 членове в 96 страни.\n\nПоне в Сингапур индустрията процъфтява, тъй като азиатският град-държава се превръща в магнит за богатите семейства. В Сингапур има 64 лицензирани компании, които управляват тръстове според данните на финансовия регулатор, които не включват количеството пари, които се управляват.\n\nНастоящият случай разкрива неяснотата относно степента на отговорност в рамките на един договор за управление на тръст. Някои твърдят, че въпреки че попечителите не са длъжни да се намесват в решенията на подопечните си компании, ако научат, че нещо не е наред, те трябва да направят нещо, казва Танг.\n\n„С други думи, при знание за неправомерни действия, попечителите трябва да се намесят.“\n\nПо време на процеса в понеделник, съдията пита Бири, бивш ръководител на тръста в Сингапур, дали е трябвало да се намеси, за да спре неразрешените плащания на Лескодрон от 2006 г. насам, при което той заявява: „Не, ние не контролирахме това“.\n\n„Единственото нещо, което бихме могли да направим, е да ескалираме случая до отделите за бизнес риск и до по-висшето ръководство на банката“, свидетелства той.\n\nБири казва, че не се е свързал с Иванишвили, въпреки че години наред е бил свидетел на неразрешени плащания, извършени от Лескодрон от тръста, защото е мислил, че милиардерът иска да поддържа контакт единствено с неговия личен мениджър. В 1500-те тръстови структури, които Бири е ръководил в компанията „не е било необичайно“ да се натъква на неразрешени плащания.\n\nОстава да се види какви щети ще бъде осъдена да плати Credit Suisse за този тръст, ако изобщо бъде осъдена. Присъдата по делото се очаква в Сингапур през първото тримесечие на следващата година.",
    "АКП: Азиатската банка за развитие вижда сравнително слаба перспектива за инфлация в Камбоджа въпреки глобалната енергийна криза": "Азиатската банка за развитие (АБР) заяви вчера, че се очаква Камбоджа да има едно от най-ниските нива на инфлация сред страните от АСЕАН през тази година въпреки глобалния скок на цените на горивата и торовете, предаде камбоджанската агенция АКП.\n\nВ годишната актуализация на своите \"Перспективи за развитие на Азия\" банката заяви, че е преразгледала прогнозата си за инфлацията в Камбоджа през тази година с тенденция за увеличаване от 4,7 процента до 5,0 процента - под средната прогноза от 5,2 процента за цяла Югоизточна Азия.\n\n\"Инфлацията се ускори по-бързо от очакваното през първата половина на годината поради силния ефект от увеличението на цените на горивата\", се казва в актуализирания доклад. \"По тази причина прогнозата за инфлацията за 2022 г. е преразгледана нагоре спрямо по-ранната прогноза\".\n\nОчаква се инфлацията да бъде по-ниска в три други икономики от АСЕАН, а именно в Малайзия (2,7 процента), Бруней (3,5 процента) и Виетнам (3,8 процента).\n\nНа други места в Югоизточна Азия АБР очаква инфлацията да надхвърли тази в Камбоджа, като прогнозите са за 4,6 процента в Индонезия, 5,3 процента във Филипините, 5,5 процента в Сингапур, 6,3 процента в Тайланд, 7,4 процента в Източен Тимор, 16 процента в Мианма и 17 процента в Лаос.\n\nЗа да се намали инфлационният натиск Камбоджа, Индонезия, Малайзия, Филипините, Тайланд и Източен Тимор са въвели субсидии за горивата, отбеляза банката. Лаос е спрял акцизите върху горивата, а Виетнам е намалил данъка за опазване на околната среда.\n\n\"Сред разнообразните причини за повишаването на цените са прекъсванията в доставките, причинени от войната в Украйна, по-високите цени на енергията и разходите за кредитиране, както и по-ниската селскостопанска продукция заради лошото време\", заяви АБР. \"По тази причина прогнозата за инфлацията за 2022 г. е ревизирана нагоре в сравнение с по-ранната прогноза.\"\n\nПрогнозите за инфлацията за следващата година сочат, че темпът на инфлация в Камбоджа ще спадне до 2,2 процента, което е най-ниското ниво в региона след Бруней, където се предвижда инфлация от 2,0 процента. Сред останалите икономики от Югоизточна Азия прогнозите са за инфлация от 2,3 процента в Сингапур, 2,5 процента в Малайзия, 2,7 процента в Тайланд, 4,0 процента във Виетнам, 4,3 процента във Филипините, 4,5 процента в Лаос, 5,1 процента в Индонезия, 5,5 процента в Източен Тимор и 8,5 процента в Мианма.\n\nПрогнозата на АБР за инфлацията в Камбоджа е в съответствие с доклада, публикуван от Международния валутен фонд във вторник - с една уговорка.\n\nМВФ заяви, че инфлацията в Камбоджа се очаква да достигне своя връх през тази година, да бъде по-ниска през 2023 г. и да продължи да намалява след това, \"ако приемем, че тя остава ограничена предимно до вносните стоки\".\n\nНа годишна база МВФ отбеляза, че през юни инфлацията в Камбоджа е достигнала 7,8 процента след значително увеличение на цените на горивата и торовете. Но през август тя се понижи до 4,9 процента.\n\nЩо се отнася до по-широките икономически перспективи, АБР остави прогнозата за растежа на Камбоджа за тази година непроменена на 5,3 процента, но понижи прогнозите за следващата година от 6,5 процента на 6,2 процента. Тези стойности са с няколко процентни пункта по-високи от прогнозите на МВФ.\n\n(Новина, избрана от камбоджанската агенция АКП за публикуване от БТА без намеса в текста съгласно договора за сътрудничество между агенциите)",
    "Формула 1 обяви календар с рекордните 24 състезания за сезон 2023": "Формула 1 официално обяви календара за сезон 2023, който ще съдържа рекордните в историята на шампионата 24 състезания.\n\nКампанията ще стартира на 5 март със състезанието за Голямата награда на Бахрейн на пистата \"Сахир\" и ще приключи с Гран при на Абу Даби на трасето \"Яс Марин\" на 26 ноември.\n\nКалендарът ще включва една изцяло нова надпревара в лицето на Гран при на Лас Вегас, което ще бъде предпоследен кръг от шампионата и ще се проведе на 18 ноември по улиците на едноименния град. Любопитното е, че състезанието ще бъде в събота, а не, както традиционно, в неделя.\n\nНадпреварата в щата Невада също така ще бъде една от трите на територията на САЩ, като останалите две ще бъдат съответно в Маями и Остин. Гран при на Лас Вегас ще замени в календара Гран при на Франция на пистата \"Пол Рикар\", след като договорът на състезанието не беше подновен.\n\nПрез 2023 година в календара ще се завърнат Гран при на Китай, което през последните три сезон не се проведе заради пандемията от COVID-19 и Гран при на Катар, което ще се проведе отново на пистата \"Лусайл\" въпреки плановете за изграждане на ново трасе.\n\nГран при на Саудитска Арабия пък остава по улиците на Джеда, след като и там не се осъществиха плановете за построяване на нова писта.\n\nЕто го и календарът във Формула 1 за сезон 2023:\n\n5 март – Бахрейн\n\n19 март – Саудитска Арабия\n\n2 април – Австралия\n\n16 април – Китай\n\n30 април – Азербайджан\n\n7 май – Маями\n\n21 май – Емилия Романя\n\n28 май – Монако\n\n4 юни – Испания\n\n18 юни – Канада\n\n2 юли – Австрия\n\n9 юли – Великобритания\n\n23 юли – Белгия\n\n30 юли – Унгария\n\n27 август – Нидерландия\n\n3 септември – Италия\n\n17 септември – Сингапур\n\n24 септември – Япония\n\n8 октомври – Катар\n\n22 октомври – САЩ\n\n29 октомври – Мексико\n\n5 ноември – Бразилия\n\n18 ноември – Лас Вегас\n\n26 ноември – Абу Даби",
    "Можем ли да живеем по-дълго? Откритие на физик в областта на теломерите": "Можем ли да живеем по-дълго? Откритие на физик в областта на теломерите\n\nИзследователи са открили нова структура на теломерната ДНК с помощта на физиката и малък магнит. Много учени смятат, че теломерите са ключът към по-дългия живот. Те предпазват гените от увреждане, но се скъсяват малко при всяко делене на клетката. Ако станат твърде къси, клетката умира. Това революционно откритие ще ни помогне да разберем стареенето и болестите.\n\nКогато чуете да се говори за ДНК, рядко бихте се сетили за физика. Но Джон ван Ноорт (John van Noort) от Лайденския институт по физика (LION) в Нидерландия е един от учените, открили новата структура на ДНК. Като биофизик той използва методи от физиката за биологични експерименти. Това привлича вниманието и на биолози от Нанянския технологичен университет в Сингапур, които го молят да помогне за изучаването на ДНК структурата на теломерите. Наскоро те публикуват резултатите си в списание Nature.\n\nНаниз от мъниста\n\nВсяка клетка на нашето тяло съдържа хромозоми, които носят гени, определящи нашите характеристики (как изглеждаме например). В краищата на тези хромозоми има теломери, които предпазват хромозомите от увреждане. Те приличат малко на пластмасовите връхчета в края на връзките за обувки.\n\nФигура 1: Клетка, хромозома и теломери. Кредит: Leiden University\n\nТъй като ДНК между теломерите е дълга два метра, тя трябва да се сгъне, за да се побере в клетката. Това се постига чрез увиване на ДНК около корпуси от протеини. Заедно ДНК и протеините са известни като нуклеозома. Те са подредени в нещо подобно на наниз от мъниста, като има нуклеозома, парче свободна (или несвързана) ДНК, нуклеозома и т.н.\n\nСлед това този низ от мъниста се сгъва още повече. Начинът, по който това се случва, зависи от дължината на ДНК между нуклеозомите, мънистата на нишката. Две от структурите, които се появяват след нагъването, вече са известни. При едната от тях две съседни мъниста се залепват едно за друго, а между тях виси свободната ДНК (фигура 2А). Ако парчето ДНК между мънистата е по-късо, съседните мъниста не успяват да се залепят. Тогава се образува структура като на фигура 2В.\n\nВ своето изследване Ван Ноорт и колегите му откриват друга структура на теломера. Тук нуклеозомите са много по-близо една до друга, така че между мънистата вече няма свободна ДНК. Това в крайна сметка създава една голяма спирала от ДНК (фигура 2С).\n\nФигура 2: Трите различни структури на ДНК. Кредит: Лайденски университет\n\nМагнит\n\nНовата структура е открита с помощта на комбинация от електронна микроскопия и молекулярно-силова спектроскопия. Последната техника идва от лабораторията на Ван Ноорт. При нея единият край на ДНК е прикрепен къмпредметно стъкло, а към другия е залепена малка магнитна топка. След това набор от силни магнити над това топче издърпва наниза от мъниста. Чрез измерване на силата, необходима за разкъсване на мънистата едно по едно, се открива повече информация за това как е сгънат низът. След това изследователите в Сингапур използват електронен микроскоп, за да получат по-добра представа за структурата.\n\nСтроителни блокове\n\nСтруктурата, заявява Ван Ноорт, е \"свещеният граал на молекулярната биология\". Ако познаваме структурата на молекулите, това ще ни даде по-добра представа за това как се включват и изключват гените и как ензимите в клетките се справят с теломерите: например как поправят и копират ДНК. Откриването на новата структура на теломерите ще подобри разбирането за градивните елементи в организма. А това от своя страна в крайна сметка ще помогне в изучаването на стареенето и болести като рака и в разработването на лекарства за борба с тях.\n\nТеломерът е област от повтарящи се ДНК последователности в края на хромозомата. Теломерите предпазват краищата на хромозомите от разкъсване или заплитане. При всяко делене на клетката теломерите стават малко по-къси. В крайна сметка те стават толкова къси, че клетката вече не може да се дели успешно и умира. Кредит: National Human Genome Research Institute, NIH\n\nСправка: “Columnar structure of human telomeric chromatin” by Aghil Soman, Sook Yi Wong, Nikolay Korolev, Wahyu Surya, Simon Lattmann, Vinod K. Vogirala, Qinming Chen, Nikolay V. Berezhnoy, John van Noort, Daniela Rhodes and Lars Nordenskiöld, 14 September 2022, Nature.\n\nDOI: 10.1038/s41586-022-05236-5\n\nИзточник: Can We Live Longer? Physicist’s Breakthrough Discovery in Genetic Protective Layer\n\nLeiden University",
    "Това са седемте хотела с най-ниски емисии на CO2": "Хотел, който не само се фокусира върху гостоприемството, но също така помага за подобряване на околната среда - екологичните хотели се увеличават и искат да покажат, че една мечтана ваканция може да бъде както луксозна, така и екологична. Затова, ако планирате почивка в близко бъдеще, определено си струва да помислите за един от следващите устойчиви хотели и да пътувате малко по-екологично. Забавлявайте се, планирайки вашата зелена ваканция – това са най-красивите устойчиви хотели\n\nSandos Caracol Eco Resort, Мексико\n\nSandos Caracol Eco Resort се намира на Плая дел Кармен в Мексико и е награден за най-добрия устойчив хотел в света от Rainforest Alliance. Хотелът отдава голямо значение на отговорното управление на отпадъците и внимателното използване на ресурсите. Sandos Cracol Eco Resort е известен и с ангажимента си към местното население, например чрез подкрепа на местните занаятчии. На гостите се предлагат и набор от екологични дейности по време на престоя им, включително еко-турове през джунглата и дори работа с пазачите на зоологическата градина на хотела.\n\nХотел NoMad, Англия\n\nВ опит да намали възможно най-много екологичния отпечатък на хотела, лондонският The NoMad разполага с килими, направени от рециклирани риболовни мрежи, слънчева енергия и устойчиви вентилационни системи.\n\nSiloso Beach Resort, Сингапур\n\nРазположен на остров Сентоса в Сингапур, Siloso Beach Resort разполага с обширни зелени площи, естествени потоци и зрели дървета, които са интегрирани в курорта, създавайки директна връзка и помагайки за запазване на непосредствената околност.\n\nКурорт Пакасай, Тайланд\n\nThai Pakasai Resort е известен със своето природосъобразно използване на ресурсите - чрез събиране на дъждовна вода, рециклиране на водата и генериране на енергия с помощта на инсталация за биогаз. В допълнение към енергоспестяващото осветление, хотелът се опитва да избягва пластмасата, доколкото е възможно, и също така иска да мотивира своите гости да направят потребителското си поведение възможно най-устойчиво.\n\nРанчото в Лагуна Бийч, САЩ\n\nКато част от инициативата OC Tree Collective, хотел The Ranch at Laguna Beach , Калифорния планира да засади дървета, за да намали въглеродните емисии, да запази водните ресурси и да обслужва местните общности в района. Освен това курортът работи с ферма „The Ecology Center“, която гостите на хотела също могат да посетят, за да закупят там разсад и дори сами да засадят дръвчета – приходите се използват изключително за грижи за дръвчетата.\n\nБорго Пиняно, Италия\n\nСъбирайте диви цветя, берете билки или се потопете в пчеларството - „Borgo Pignano“ се намира на живописен хълм в средата на Тоскана и предлага на гостите си множество дейности, в които можете да подадете ръка и да научите нещо за околната среда в допълнение към мечтателния усет.\n\nАренас Дел Мар, Коста Рика\n\nМежду тропическите гори и Тихия океан се намира националният парк Мануел Антонио, до който се намира Аренас дел Мар. От около 20 години хотелът е ангажиран с природата на парка, като участва в залесяването на местни дървета и растения. По време на престой гостите имат възможност сами да участват в залесяването като част от инициативата „Засадете дърво“ – или могат да дарят на местните училища и по този начин да помогнат за финансирането на техните образователни програми, които от своя страна обещават да насърчат екологичното съзнание сред местното население.\n\nБългарският бизнес\n\nFacebook Коментари",
    "Събитията днес - Свят": "НЮ ЙОРК - Последен ден от общополитическите дебати в рамките на 77-ата годишна сесия на Общото събрание на ООН.\n\nДОНЕЦК - Продължават т. нар. референдуми за присъединяване към Русия в четири украински области, където тя е окупирала територии (до 27 септември).\n\nРИМ - Резултати и реакции след произведените вчера предсрочни парламентарни избори в Италия.\n\nСТОКХОЛМ - Първо заседание на новия шведски парламент след изборите на 11 септември, след които се очаква да бъде съставено дясно коалиционно правителство.\n\nЛИВЪРПУЛ - Годишен конгрес на Лейбъристката партия - основната опозиционна сила във Великобритания (до 28 септември).\n\nВИЕНА - Започва 66-ата годишна Генерална конференция на Международната агенция за атомна енергия (до 30 септември).\n\nТОКИО - Посещение в Япония (до 29 септември) на вицепрезидентката на САЩ Камала Харис, която ще присъства утре на държавното погребение на бившия премиер Шиндзо Абе, който бе убит на 8 юли.\n\n- Новият британски министър на външните работи Джеймс Клевърли пристига в Япония - първи етап от обиколка в Източна Азия, която включва визити още в Южна Корея и Сингапур.\n\nХОНКОНГ - Отпада изискването за задължително карантиниране в хотел на хората, пристигащи от чужбина в китайския специален административен район.\n\n- Започва съдебно дело срещу бившия кардинал Джоузеф Цзън и група активисти на продемократичното движение.\n\nХАГА - Начало на процеса пред Международния наказателен съд срещу бивш бунтовнически командир в Централноафриканската република.",
    "Military Watch Magazine: Турция заплашва да купи Су-35, ако САЩ й откажат Ф-16": "Су-35 е тежък изтребител с много по-дълъг ресурс от F-16. Той превъзхожда американския самолет в почти всички отношения, пише MWM. Турция предупреди САЩ, че е готова да купи Су-35, ако не може да се договори с тях\n\nРъководителят на отдела за отбранителна промишленост на Турция Исмаил Демир предупреди, че страната ще обмисли закупуването на руски изтребители Су-35С, ако САЩ откажат да й доставят модерни F-16. \"Ако няма F-16... Ще кажем, че Турция има алтернативи. И всички те, включително Су-35, се обсъждат\", каза той. Предишни опити за придобиване на нови F-16 бяха изправени пред силна съпротива на САЩ, като отношенията между двете страни се влошиха след неуспешния военен преврат в Анкара през 2016 г., за който мнозина обвиниха Вашингтон. Турция и Русия преговарят за придобиването на Су-35 от 2018 г. Съобщава се, че преговорите са навлезли в началната линия още през октомври 2019 г., въпреки че мнозина смятат, че Анкара е водена повече от желание да окаже натиск върху западните доставчици, отколкото от истински интерес към самолета.\n\nСу-35 е тежък, двумоторен изтребител с много по-дълъг живот и експлоатационни разходи от F-16, със значителни предимства в почти всичко - от продължителността на полета и маневреността до сензорите и обхвата. Отличните му характеристики бяха демонстрирани в самата Турция през септември 2019 г., като сравнението в никакъв случай не беше в полза на F-16. Изтребителят е почти два пъти по-голям от F-16, но не е съвместим с оръжията на НАТО - в резултат на това ще бъде много по-трудно да бъде включен в турските ВВС, отколкото новите F-16. Турция вече лицензира по-стари варианти на F-16, така че разполага с обширна инфраструктура и изобилие от резервни части. В допълнение, тя има богат опит в управлението на този клас - въпреки че значителна част от офицерите на ВВС бяха лишени от свобода през 2016 г. Друг недостатък на Су-35 е, че със закупуването му Турция е заплашена от нови санкции и по-нататъшна икономическа война със САЩ, които в съответствие с приетото законодателство са длъжни да наложат санкции срещу всички купувачи на руско оръжие.\n\nСу-35 е тежък изтребител с много по-дълъг ресурс от F-16. Той превъзхожда американския самолет в почти всички отношения, пише MWM. Турция предупреди САЩ, че е готова да купи Су-35, ако не може да преговаря с тях.\n\nРъководителят на отдела за отбранителна промишленост на Турция Исмаил Демир предупреди, че страната ще обмисли закупуването на руски изтребители Су-35С, ако САЩ откажат да й доставят модерни F-16. \"Ако няма F-16... Ще кажем, че Турция има алтернативи. И всички те, включително Су-35, се обсъждат\", каза той на 24 септември. Предишни опити за придобиване на нови F-16 бяха изправени пред силна съпротива на САЩ, като отношенията между двете страни се влошиха след неуспешния военен преврат в Анкара през 2016 г., за който мнозина обвиниха Вашингтон. Турция и Русия преговарят за придобиването на Су-35 от 2018 г. Съобщава се, че те са навлезли в началната линия още през октомври 2019 г., въпреки че мнозина смятат, че Анкара е водена повече от желание да окаже натиск върху западните доставчици, отколкото от истински интерес към самолета.\n\nСу-35 е тежък, двумоторен изтребител с много по-дълъг живот и експлоатационни разходи от F-16, със значителни предимства в почти всичко - от продължителността на полета и маневреността до сензорите и обхвата. Отличните му характеристики бяха демонстрирани в самата Турция през септември 2019 г., като сравнението в никакъв случай не беше в полза на F-16. Изтребителят е почти два пъти по-голям от F-16, но не е съвместим с оръжията на НАТО - в резултат на това ще бъде много по-трудно да бъде включен в турските ВВС, отколкото новите F-16. Турция вече лицензира по-стари варианти на F-16, така че разполага с обширна инфраструктура и изобилие от резервни части. В допълнение, тя има богат опит в управлението на този клас - въпреки че значителна част от офицерите на ВВС бяха лишени от свобода през 2016 г. Друг недостатък на Су-35 е, че със закупуването му Турция е заплашена от нови санкции и по-нататъшна икономическа война със САЩ, които в съответствие с приетото законодателство са длъжни да наложат санкции\n\nТурските военновъздушни сили са най-големият чуждестранен оператор на F-16 с около 250 самолета в експлоатация, но техният флот е остарял и използва остарели класове боеприпаси от 90-те години и механично сканирани радари, уязвими на заглушаване. Новият вариант на F-16 Block 70/72, който ще замени стареещия F-4 Phantom от епохата на Виетнамската война, разполага с радар с активна фазирана решетка и усъвършенствани възможности за електронна война и е съвместим с модерни боеприпаси - включително AIM ракети въздух-въздух -120D, ако Вашингтон одобри. Наскоро придобити от Сирия и Гърция, изтребителите МиГ-29SMT и Rafale също имат електронно сканирани радари и по-мощни ракети въздух-въздух от AIM-120B, използвани от турските F-16. Въпреки всички подобрения, корпусът на F-16 все повече се смята за остарял: ВВС на САЩ спряха закупуването през 2005 г. и много големи оператори, включително Сингапур, Египет и Израел, постепенно го изтеглят от експлоатация.\n\nИнтересът на Турция към модернизираните F-16 се появи, след като Анкара беше отстранена от програмата за развитие на наследника от пето поколение, F-35, оставяйки изтребителя си без ясен план за модернизация. Връщането към F-16 в епоха, когато те се купуват главно от клиенти с по-слабо развити икономики и малки бюджети за отбрана, чак до недържавни участници, отразява сериозно понижаване на амбициите на турските ВВС - докато техните съседи, за разлика от тях придобиват бойни самолети от по-висок клас. Например Израел купи F-35 (и Гърция може да последва примера), Саудитска Арабия и Катар купиха F-15SA/QA, Армения купи Су-30SM, а Египет купи МиГ-29М и евентуално Су-35.",
    "Южна Корея ще инвалидира паспорта на CEO-то на Terra": "Според доклад на местна медия от четвъртък Министерството на външните работи на Южна Корея се опитва да накара съоснователя на вече несъществуващия доставчик на стабилни монети Terraform Labs До Куон да върне паспорта си.\n\nДо Куон, заедно с още петима души, всички южнокорейски граждани, пребивават в Сингапур. В сряда южнокорейски съд им издаде заповед за арест и ги обвини в нарушаване на Закона за капиталовите пазари.\n\nЗаповедите са издадени месеци след срива на екосистемата Terra на стойност около $40 милиарда, който доведе до жестокия срив и няколко свързани фалита, включително на базирания в Сингапур хедж фонд Three Arrows Capital.\n\nМинистерството на външните работи на Южна Корея също издаде заповед на другите пет лица да върнат притежаваните от тях паспорти. Заповедта беше издадена, след като Южната районна прокуратура на Сеул за финансови престъпления и престъпления срещу ценни книжа поиска паспортите на шестте лица да бъдат обявени за невалидни, съобщи Munhwa.\n\nСВЪРЗАНО : Ранен инвеститор в Terra загубил над $3.5 милиарда\n\nТъй като обикновено отнема един месец, за да бъде обявен паспортът за невалиден, прокурорите вероятно ще окажат натиск върху шестте лица да върнат паспортите си преди изтичането на този срок.\n\nСПОДЕЛИ: СПОДЕЛЯНИЯ",
    "Пазарите в Азия са предпочитана дестинация за рисковия капитал": "Страните в региона са по-добре позиционирани да избегнат \"твърдо приземяване\", но проблемите в Китай и Япония са Ахилесовата им пета\n\nРазвиващите се пазари в Азия печелят от годините на натрупване на валутни резерви и се превръщат в предпочитана дестинация за рисковия капитал, пише Bloomberg.\n\nВъпреки че нито един пазар не остана незасегнат през 2022 г., страните от Индонезия до Южна Корея и Филипините се възползват от 25-те години в подготовка за повторение на сътресенията от времето на азиатската финансова криза в края на 90-те години на миналия век. Азиатските валути се справят сравнително добре на фона на поскъпването на долара спрямо традиционните убежища като йената и еврото. Облигациите в региона също са относително силни в годината, в която дълговите пазари се насочиха към меча територия за първи път от десетилетия.\n\nАзия печели от добро управление и късмет. Инфлацията там е по-слаба, отколкото в останалата част на света, а местните власти не само натрупаха рекордни валутни резерви, но и бяха умерени в разгръщането им. Фискалната предпазливост и спокойното управление на кризи бяха норма и въпреки че резервите се свиват с най-бърз темп в историята, те все още са на по-високо ниво спрямо миналото десетилетие.\n\n\"Развитите страни в Азия повеждат надпреварата за поддържане на ниска инфлация“, заяви Джером Хегели, главен икономист на Swiss Re. „Страните могат да избегнат стагфлацията – и към момента смятаме, че по-голямата част от Азия може и ще спечели конкурентна преднина“, добавя той.\n\nПредставянето от началото на годината дава известен оптимизъм на бичи настроените спрямо развиващите се пазари в Азия инвеститори. Индексът на Bloomberg за облигациите на развиващите се страни в региона регистрира загуби от около 9% през тази година – относително по-силно представяне от това на показателя за американския дълг, който се понижава с 11%, както и от глобалния индекс за развиващите се пазари, който отчита спад от 16%.\n\nТова накара инвеститорите да се насочат отново към Азия. Индия и Индонезия записаха нетен приток към облигациите си от инвеститори в чужбина – първи ръст от поне шест месеца, докато глобалните инвеститори увеличиха притежанията си в тайландски облигации за пръв път от май. Чуждестранните инвестиции в облигации все още не са се възстановили до нивата от преди коронакризата в повечето азиатски икономики, което предполага по-ниски възможности за изтичане на капитал, дори макроикономическите условия да се затегнат, коментира Галвин Чиа, стратег в Natwest Markets в Сингапур.\n\nХелеги отбелязва и относително по-ниските заводски цени в Азия като ключов индикатор за по-добрите перспективи на региона. Това отчасти се дължи на късмета на региона да избегне най-тежките шокове в цените на суровините, тъй като Източна Азия е по-малко зависима от енергийния внос от Русия или от вноса на пшеница от Украйна.\n\nРезервите от чуждестранни валути, натрупани от азиатските икономики, помогнаха за смекчаване на въздействието на тазгодишните пазарни сътресения, които предизвикаха най-големите отливи на капитал от поне десет години насам. Налице е известна тревога заради понижаването на резервите, но те все още са над нивото, на което бяха в края на 2019 г. Общите притежания на развиващите се азиатски страни са 2,6 трилиона долара, след като достигнаха връх от над 2,8 трилиона долара през октомври.\n\nСтраните от Югоизточна Азия показват известна макроикономическа устойчивост, като индексите на мениджърите по поръчките PMI показват разширяване, докато в Южна Корея и Тайван са под нивото на експанзията.\n\nАзиатските производствени хъбове като Южна Корея и Тайван имат по-големи експозиции към Китай и глобалното икономическо забавяне, казва Джон Харисън, TS Lombard.\n\nПроблемите, които засягат Северна Азия – особено Китай и Япония, могат да се окажат „Ахилесовата пета“ на региона. Показателите на JPMorgan за уязвимостта на страните, базирани на текущите сметки, валутните резерви и буферите от доходността, показват, че Тайланд и Япония са сред най-слабо подготвените страни, следвани от Китай, Южна Корея и Индия.\n\nСедем от 30 големи икономики са по-малко уязвими от т.нар. „твърдо приземяване“, а в Азия са Индонезия, Малайзия, Тайван, Филипините и Индия, пишат анализатори на Nomura в бележка от 13 септември.\n\nПреследването от Китай на политика за нулев Covid определено тежи върху вътрешните перспективи, както и върху износа от региона. Част от това се забелязва в отслабването на юана, който премина ключовото психологическо ниво от седем юана за долар миналата седмица. Китай се насочва към фискално и парично облекчаване, за да смекчи всяко потенциално „твърдо приземяване“ на икономиката. Последните данни за промишленото производство от август, продажбите на дребно и инвестициите в оборудване показват зараждащи се признаци на възстановяване.\n\n„Азия все още има буферите, за да устои на бурята“, заяви Джин Янг Лий, инвестиционен мениджър за държавен дълг в abrdn Plc в Сингапур. Той вижда възможности в пазарите на облигации в Малайзия, Индия, Китай и Южна Корея. „Като цяло Азия е много по-предпазлива в настройките на политиката си чрез структурни промени в икономиката“, отбелязва още той.\n\nОще новини четете на сайта на Bloomberg TV Bulgaria",
    "Петролът поевтинява въпреки отменянето на ковид ограниченията в Китай": "В началото на търговията в понеделник борсовите котировки на петрола се покачваха сутринта поради оптимизма на търговците по отношение на перспективите за търсенето след новината за премахване на карантинните ограничения в Чънду, столицата на провинция Съчуан, Китай. По-късно обаче цените отново поеха надолу.\n\nЧънду, дом на 21 милиона души, се превърна в най-големия град в Китай след Шанхай, където беше въведено строго блокиране, за да се ограничи разпространението на COVID-19. От 19 септември Чънду отменя основните ковид ограничения.\n\n\"Основната причина за колебанията в цените на петрола е промяната в очакванията за търсенето. Смекчените карантинни ограничения в Китай са важен фактор за пазара. Ства дума за отложено търсене и това обяснява незабавната реакция на пазара\", каза Вишну Варатан, анализатор в Mizuho Bank Ltd. в Сингапур, пред Bloomberg.\n\nЦената на ноемврийските фючърси за сорта Brent, към 9:15 часа българско време на лондонската борса ICE Futures се намали с $0,16, до $91,18 за барел. В петък Brent поскъпна с $0,51 (0,6%) до $91,35 за барел.\n\nОктомврийските фючърси за американския еталон WTI при електронната търговия на Нюйоркската стокова борса (NYMEX) поевтиняха с $0,06, до $85,05 за барел. По време на предишната сесия цената на тези контаркти се покачи до $85,11 за барел.\n\nКато цяло през миналата седмица Brent поевтиня с 1,6%, а WTI - с 1,9%.\n\nФокусът на търговците тази седмица са заседанията на Федералния резерв на САЩ и Bank of England. Страховете, свързани с факта, че бързото затягане на паричната политика от страна на световните централни банки ще доведе до рецесия в глобалната икономика и спад в търсенето на петрол, са един от ключовите фактори, натискащи петролния пазар през последните месеци. Цените на петрола вероятно ще завършат третото тримесечие надолу за първи път от две години, съобщава Bloomberg.",
    "БТА :: Пет от 10-те града с най-много милионери са в САЩ": "Най-много богати хора в света живеят в Ню Йорк, според най-новия доклад на консултантската компания за инвестиционна миграция \"Хенли енд партнърс\", цитиран от Си Ен Би Си.\n\nОколо 345 600 жители на Голямата ябълка притежават активи за повече от 1 милион долара, а 59 от тях са милиардери.\n\nФинансовият център на САЩ е признат за най-богатия град в света по няколко показателя. Около 4 процента от 8,3 милионното му население притежават активи като имоти, пари или акции на стойност над 1 милион долара. Броят спада до 15 470, когато се отсеят онези, които имат активи над 10 милиона долара, пише още в доклада.\n\nОбщото лично богатство на жителите на града надхвърля 3 трилиона долара. Това е повече от общото частно богатство, притежавано от гражданите на повечето големи страни от Г-20, посочват експертите.\n\nЯпонската столица Токио е на второ място по брой на милионерите, като те са 304 900 души. В сравнение с Ню Йорк обаче, много по-малка част от тях имат активи, оценени на над 10 милиона долара. 7350 души в Токио са мултимилионери, 263 имат над 100 милиона долара, а милиардерите са 12.\n\nРайонът на залива на Сан Франциско, който включва Силициевата долина, попада в челната тройка на най-богатите градове с 276 400 милионери, 12 890 от които - мултимилионери. Според доклада 623 жители на града имат активи на стойност поне 100 милиона долара, а там живеят и 62-ма милиардери.\n\nЛос Анджелис, Чикаго и Хюстън са другите американски градове попадащи в класацията, съответно на 6-то, 7-мо и 8-мо място.\n\nГрадове с най-бързо нарастващо милионерско население\n\nТексаският град Хюстън има един от най-бързо растящите дялове на милионерите сред населението си. От началото на годината досега, милионерите в града са се увеличили с 6 процента. Остин, Маями, Уест Палм Бийч и Гринуич (щата Кънектикът) са другите градове в Съединените щати, в които през последната година се наблюдава значително увеличение на заможните жители.\n\nВъпреки това първите пет града с най-бързо нарастващ брой на милионерите, не са в САЩ, а в Близкия изток и Африка. Това са са Рияд в Саудитска Арабия, Шарджа и Дубай в Обединените арабски емирства, Лусака в Замбия и Луанда в Ангола. През първата половина на 2022 г. те отбелязаха ръст с до 20 процента на заможното си население.\n\n10-те града с най-много жители, притежаващи активи за над 1 милион долара са:\n\n1. Ню Йорк, САЩ (345 600 души)\n\n2. Токио, Япония (304 900 души)\n\n3. Районът на залива на Сан Франциско, САЩ (276 400 души)\n\n4. Лондон, Великобритания (272 400 души)\n\n5. Сингапур, Сингапур (249 800 души)\n\n6. Лос Анджелис, САЩ (192 400 души)\n\n7. Чикаго, САЩ (160 100 души)\n\n8. Хюстън, САЩ (132 600 души)\n\n9. Пекин, Китай (131 500 души)\n\n10. Шанхай, Китай (130 100 души)",
    "Алпин продължава да изпълнява предварителния си план въпреки напускането на Алонсо и Пиастри": "Главният изпълнителен директор на Алпин Лоран Роси заяви, че неговият отбор продължава да изпълнява предварителния си план си от 100 състезания, след които трябва да бъде редовен претендент за победи и подиуми. Екипът от Енстън изкара изключително трудно лято, в което се случиха редица неприятни събития.\n\nРоси разкри какви са амбициите на Алпин още в началото на 2021 г. След като имаше трудностите през миналия сезон, френският отбор подобри представянето си след началото на новата ера в F1. В момента Алпин води оспорвана битка с Макларън за четвъртото място при конструкторите.\n\nВ началото на август Фернандо Алонсо изненадващо обяви, че напуска бившия екип на Рено за сметка на Астън Мартин. Тази новина шокира отбора от Енстън, който се надяваше испанецът да остане и през 2023 г.\n\nВпоследствие Алпин реши да повиши Оскар Пиастри и го обяви за заместник на испанеца. Австралиецът обаче разкри, че няма да се състезава за французите, тъй като е подписал с Макларън. Алпин оспорва решението на бившия шампион във Формула 2. В крайна сметка Съвета за признаване на договорите към ФИА потвърди преминаването на Пиастри в британския тим.\n\nЗагубата на Алонсо и Пиастри бе сериозен удар за амбициите на Алпин. Въпреки това Роси вярва, че последните събития няма да променят плановете на неговия отбор.\n\n„Засега нямаме проблеми, защото Фернандо остава при нас до края годината. Обикновено трябва да сме в състояние просто да поемем тази „неравност“, защото на този етап най-важното нещо е развитието на автомобила“, сподели Роси.\n\n„Представете си, че ако сложите Макс Верстапен в по-бавен автомобил, който се класира на 18-а или 19-а позиция. Тогава ще се съмнявам, че той ще спечели повече от три позиции.“\n\n„След това си представете обратното. Ако вземете пилот от този автомобил и го сложите в Ред Бул, съм сигурен, че може да спечели подиум или победа. В момента автомобилът все още е най-големият двигател на представянето. Честно казано ние постигаме добри резултати в тази насока.“\n\nАлпин ще използва чисто нов под в Сингапур. Според спортния директор на тима Алан Перман, болидът А522 трябва да има много повече притискане след тази актуализация. В същото време Роси вярва, че тимът от Енстън продължава да се движи във възходяща позиция от началото на кампанията.\n\n„Правим положителни промени. Отборът е фокусиран до краен предел. Освен това продължаваше да вкарваме нови актуализации. Най-важното нещо е автомобилът ни да работи и да става все по-бърз“, каза Роси.\n\n„Един пилот ще ви осигури две или три десети допълнително, което в състезанията може да е изключително важно. Все пак, разликата между някои отбори е твърде голяма и не може да бъде стопена от който и да е състезател.“\n\n„Все още трябва да постигнем по-силни резултати с автомобила. Добрата новина е, че имаме добра концепция, която е здрава по отношение на това да ни дава ъпгрейди, които постоянно подобряват представянето“, допълни главният изпълнителен директор на Алпин.",
    "Най-много милионери в света живеят в Ню Йорк": "В Ню Йорк са домовете на повече богати хора от всеки друг град в света, според доклад на консултантската фирма Henley & Partners.\n\nВ най-големия град на САЩ живеяг 345.6 хиляди милионери и 15.47 хиляди мултимилионери, тоест жители със състояние над 10 млн. долара. Има и 737 души, чието богатство надхвърля 100 млн. долара и 59 милиардери.\n\nОколо 4% от 8.38 милиона жители на Ню Йорк притежават инвестиционни активи (собственост, пари или акции) на стойност над 1 милион долара, според проучването на консултантската компания. Общото лично богатство на жителите на Ню Йорк надхвърля 3 трилиона долара.\n\nТокио се класира на второ място в класацията на градовете с най-голям брой богати жители (304,9 хиляди, включително 12 милиардери), на трето място е района на залива на Сан Франциско, който включва Силиконовата долина (276.4 хиляди и 62 милиардери).\n\nЛондон е на четвърто място (272.4 хиляди), Сингапур е на пето (249.8 хиляди), а китайските Пекин (1315 хиляди) и Шанхай (130.1 хиляди) затварят топ 10.\n\nОсвен това, сред лидерите в класацията са още Лос Анджелис, Чикаго и Хюстън, заемащи позиции от шеста до осма. Така половината от 10-те най-богати градове в света се намират в САЩ.\n\nМеждувременно най-бързо развиващите се градове по отношение на броя на милионерите са извън САЩ. Лидерът е Рияд (Саудитска Арабия), Шаржа и Дубай (ОАЕ), Лусака (Замбия) и Луанда (Ангола). През 1-вата половина на 2022 г. богатото им население се е увеличило с 20%. Henley & Partners обясняват това с активното развитие на петролната и газовата индустрия и растежа на фондовите пазари в тези страни.\n\nВ същото време броят на богатите жители в седем от десетте града с най-голям брой от тях е намалял. Увеличение е отбелязано само в Сингапур, Сан Франциско и Хюстън. В същото време в Ню Йорк през 2022 г. техният брой е намалял с 12%, в Лос Анджелис - с 6%, в Чикаго - с 4%, в Лондон - с 9%. Една от причините за това е общото намаляване на богатството в света, се казва в доклада на консултантската компания. Посочва се и проучването на „Блумбърг“, от което става ясно, че 500-те най-богати хора в света са загубили 1.4 трлн. долара през първата половина на 2022 година.",
    "Водещ глобален надзорен орган работи върху крипто стандарти": "Въпросът за това как законите за ценните книжа трябва да се прилагат към криптовалутите продължава да става все по-значителен.\n\nПоне така смята Лим Туанг Лий – помощник-управляващ директор, капиталови пазари за паричния орган на Сингапур.\n\nЛим е и председател на работната група за финтех в Международната организация на комисиите по ценни книжа (IOSCO). Наскоро на работната група беше възложено да разработи набор от специфични препоръки за криптополитиката за регулаторите на ценни книжа по света.\n\nЮрисдикциите се различават значително по отношение на това колко снизходителни са към крипто проектите, които могат да приличат на традиционни ценни книжа. Някои позволяват на някои фирми да работят по начини, които други смятат за незаконни.\n\nСпешно са необходими международни насоки, заяви Лим в неотдавнашна реч в Лондон, като добави, че драматичният срив на крипто пазара по-рано тази година е оказал голямо влияние върху решението на IOSCO да изготви общи стандарти. Той също така цитира неотдавнашни хакерски атаки и измами с криптовалути като причини за активизирането.\n\nСветовният орган за надзор на ценните книжа има за цел да публикува препоръките до края на следващата година. Важно е да се има предвид, че макар IOSCO да има влияние, нейните препоръки не са задължителни.\n\nIOSCO се обръща към възряващия сектор\n\nСъздаден за първи път през 1983 г., IOSCO е форум, чрез който националните регулатори на ценни книжа обменят информация за пазарите на ценни книжа. През 1998 г. организацията, в която понастоящем членуват повече от 130 юрисдикции, приема набор от финансови регулаторни критерии, наречени „Цели и принципи на регулирането на ценните книжа“. Тези критерии бяха одобрени от Г-20.\n\nКриптовалутите са на фокус за IOSCO поне от 2017 г., когато организацията създаде мрежата за първоначално предлагане на монети, за да помогне на членовете да обменят информация за криптовалутите. През 2019 г. надзорният орган сподели изявление, в което твърди, че стабилните монети могат да попаднат в обхвата на регулаторите на ценни книжа.\n\nСега организацията е решила да направи още една стъпка напред.\n\n„Смятаме, че вече е време … да направим тази промяна в подхода“, заяви говорител на генералния секретариат на IOSCO.\n\nВ сектора на криптовалутите се наблюдава значително развитие по отношение на структурирането и предлагането на продукти, инвеститорите в сектора и неговия глобален обхват.\n\nПРОЧЕТИ ОЩЕ: Инвеститорите трябва да внимават около Сливането на Етериум – Б. Кели\n\n\n\nТова не се дължи само на срива на пазара. В речта си Лим също така заяви, че хаковете и измамите, които са неизменна част от крипто пазара от години, са подчертали опасенията относно справедливостта и устойчивостта на крипто пазара.\n\n„Пазарът на DeFi и участниците в него … са действали извън обхвата на съществуващите регулаторни рамки или не са спазвали приложимите разпоредби“, каза Лим.\n\nТрадиционната финансова система работи с посредници, които имат задължения като фидуциарни задължения към инвеститорите и най-добри интереси за брокерите. Традиционното финансово регулиране е насочено към тези посредници. Тъй като DeFi протоколите са peer-to-peer системи без посредници, не е възможно те да бъдат регулирани с традиционните рамки.\n\nНовата инициатива на IOSCO ще бъде ръководена от нейната работна група по финтех, която се председателства от Паричния орган на Сингапур и към момента има 27 членове от юрисдикции, членуващи в Съвета на IOSCO.\n\nСПОДЕЛИ: СПОДЕЛЯНИЯ",
    "Астън Мартин: Фетел не прави прощално турне": "Шефът на Астън Мартин Майк Крак заяви, че Себастиан Фетел не прави „прощално турне.“ Германецът ще сложи прекрати кариерата си в F1 след края на сезон 2022. Решението на четирикратния световен шампион изненада всички в отбора на Астън Мартин, които се надяваха той да остане поне още една година. В допълнение, оттеглянето на Фетел сериозно раздвижи пазара на пилотите.\n\nФетел изживява изключително трудна година. Германецът заема 13-та позиция във временното класиране с актив от 20 точки. До момента най-доброто му класиране е шесто място в Гран при на Азербайджан. В допълнение, той финишира в зоната на точките в само шест старта.\n\nСпоред Крак, Фетел продължава да помага за развитието на болида за 2023 г. и остава отдаден на Астън Мартин до финала на състезанието в Абу Даби и не прави „прощално турне.“\n\n„Фетел не прави прощално турне“, сподели шефът на Астън Мартин.\n\n„Никой в отбора не мисли, че това е последният месец, година, или че това е последният път, в който правим дадено нещо.“\n\n„Със сигурност ще си вземем довиждане в Абу Даби. Дотогава не ни е хрумвало, че сега обикаляме с Фетел света за последен път.“\n\nКрак изтъкна, че някои писти с повече притискане като тази в Сингапур би пасвала много повече на болида AMR22 отколкото на такива с по-ниска сила на притискане като Монца. Също така не трябва да се забравя, че Фетел е най-успешният пилот в надпреварата на островната държава. Четирикратният световен шампион има пет успеха на пистата Марина Бей с болидите на Ред Бул и Ферари в периода 2011-2019 г. Именно в Сингапур Фетел записа последната си победа във Формула 1.\n\n„Предстоят ни няколко състезания, в които автомобилът ще бъде по-конкурентоспособен. Всички видяхте, че в някои случаи имахме потенциал за влизане в Q3“, каза Крак.\n\n„Имаме огромен потенциал, който ни кара да сме по-уверени за следващите стартове. Също така Фетел е най-успешният пилот на уличната писта в Сингапур. Заради това имаме големи надежди, че той ще запише силен резултат в предстоящата надпревара“, завърши шефът на Астън Мартин.",
    "След спирането на руските доставки Индия трябва да плаща повече за газ": "Закупените от GAIL India товари с втечнен газ за доставка между октомври и ноември са на цена, която надхвърля над два пъти тази от същото време на 2021 г.\n\nИндия беше принудена да купи едни от най-скъпите товари втечнен природен газ (LNG) за страната, след като бяха прекъснати жизненоважните руски доставки, съобщава Bloomberg.\n\nGAIL India Ltd. закупи няколко товара с LNG за доставка между октомври и ноември на цена, която надхвърля повече от два пъти тази, платена от компанията по същото време на миналата година.\n\nБазираната в Ню Делхи фирма се опитва да замени доставките от бившия търговски клон на „Газпром“, който беше национализиран от Германия по-рано тази година.\n\nГлобалното поскъпване на природния газ заради инвазията на Русия в Украйна удари силно чувствителните към цените развиващи се страни, принуждавайки ги да купуват количества на високи спот цени или да се сблъскат с прекъсвания на електрозахранването и спиране на промишлеността. Инфлацията на дребно в Индия скочи през август отчасти заради по-високите разходи за гориво.\n\nМиналата седмица GAIL купи три товара с LNG за доставка от октомври до ноември при цена от над 40 долара за милион британски топлинни единици (BTU), като това са едни от най-скъпите товари, доставяни някога до Индия, според търговци, запознати с темата.\n\nGAIL спечели отстъпки за цена и обем точно преди да влезе в сила 20-годишният договор с търговското звено на „Газпром“, базирано в Сингапур, през 2018 г. Въпросното подразделение беше част от германския бизнес на „Газпром“, който беше конфискуван по-рано тази година на германския енергиен регулатор и преименуван на Securing Energy for Europe GmbH .\n\nНовата компания вече не е в състояние да доставя гориво от руския полуостров Ямал и заяви, че не се предвиждат доставки за Индия. Тя плаща на GAIL договорни неустойки за недоставени количества, които обаче не са достатъчни да покрият разходите на фирмата на спот пазара.",
    "Ето какво ще обсъжда служебният кабинет на заседанието си утре, 31 август 2022": "Служебното правителство ще проведе редовно заседание в сряда, 31 август, от 10 ч. при следния предварителен дневен ред:\n\n1. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 269 НА МИНИСТЕРСКИЯ СЪВЕТ ОТ 2022 Г. ЗА ОПРЕДЕЛЯНЕ НА ЗАМЕСТНИК МИНИСТЪР-ПРЕДСЕДАТЕЛ ЗА ПРЕДСЕДАТЕЛ НА НАЦИОНАЛНИЯ СЪВЕТ ЗА ХОРАТА С УВРЕЖДАНИЯ И ЗА ОПРЕДЕЛЯНЕ НА ПРЕДСТАВИТЕЛИТЕ НА ДЪРЖАВАТА В НАЦИОНАЛНИЯ СЪВЕТ ЗА ХОРАТА С УВРЕЖДАНИЯ.\n\nВнася: заместник министър-председателят по социалните политики и министър на труда и социалната политика\n\n2. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕТО ПО Т. 3 ОТ ПРОТОКРЛ № 39 ОТ ЗАСЕДАНИЕТО НА МИНИСТЕРСКИЯ СЪВЕТ НА 18 СЕПТЕМВРИ 2019 Г. ЗА ПРИЕМАНЕ НА СЕКТОРНА СТРАТЕГИЯ ЗА РАЗВИТИЕ НА ЕЛЕКТРОННОТО УПРАВЛЕНИЕ В НАЦИОНАЛНИЯ ОСИГУРИТЕЛЕН ИНСТИТУТ - „Е-ОСИГУРЯВАНЕ“ 2018-2023, И НА ПЪТНА КАРТА ЗА ИЗПЪЛНЕНИЕ НА СЕКТОРНАТА СТРАТЕГИЯ ЗА РАЗВИТИЕ НА ЕЛЕКТРОННОТО УПРАВЛЕНИЕ В НАЦИОНАЛНИЯ ОСИГУРИТЕЛЕН ИНСТИТУТ - „Е-ОСИГУРЯВАНЕ“ 2018-2023.\n\nВнася: заместник министър-председателят по социалните политики и министър на труда и социалната политика\n\n3. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 539 НА МИНИСТЕРСКИЯ СЪВЕТ ОТ 2022 Г. ЗА ПРИЕМАНЕ НА ЧЕТВЪРТИЯ НАЦИОНАЛЕН ПЛАН ЗА ДЕЙСТВИЕ НА РЕПУБЛИКА БЪЛГАРИЯ В РАМКИТЕ НА ИНИЦИАТИВАТА „ПАРТНЬОРСТВО ЗА ОТКРИТО УПРАВЛЕНИЕ“ И ЗА ОПРЕДЕЛЯНЕ НА СЪСТАВА НА СЪВЕТА ЗА КООРДИНАЦИЯ НА УЧАСТИЕТО НА РЕПУБЛИКА БЪЛГАРИЯ В ГЛОБАЛНАТА ИНИЦИАТИВА „ПАРТНЬОРСТВО ЗА ОТКРИТО УПРАВЛЕНИЕ“.\n\nВнася: заместник министър-председателят по управление на европейските средства\n\n4. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 74 НА МИНИСТЕРСКИЯ СЪВЕТ ОТ 2022 Г. ЗА ОПРЕДЕЛЯНЕ СЪСТАВА НА СЪВЕТА ЗА РАЗВИТИЕ НА ГРАЖДАНСКОТО ОБЩЕСТВО.\n\nВнася: заместник министър-председателят по управление на европейските средства\n\n5. ПРОЕКТ НА РЕШЕНИЕ ЗА ОДОБРЯВАНЕ НА ПЛАН ЗА ДЕЙСТВИЕ ЗА ИЗПЪЛНЕНИЕ НА НАЦИОНАЛНАТА СТРАТЕГИЯ ЗА БОРБА СРЕЩУ УПОТРЕБАТА НА ДОПИНГ В СПОРТА (2015 - 2024 Г.) ЗА ПЕРИОДА 2022 - 2023 Г.\n\nВнася: министърът на младежта и спорта\n\n6. ПРОЕКТ НА РЕШЕНИЕ ЗА РАЗРЕШАВАНЕ УЧАСТИЕТО НА ВОЕННОСЛУЖЕЩИ ОТ СЪСТАВА НА НАЦИОНАЛНИЯ МОБИЛЕН МОДУЛ ПО КОМУНИКАЦИОННО-ИНФОРМАЦИОННИ СИСТЕМИ НА НАТО В МИСИЯТА НА НАТО В ИРАК.\n\nВнася: министърът на отбраната\n\n7. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 79 НА МИНИСТЕРСКИЯ СЪВЕТ ОТ 2013 Г. ЗА РАЗРЕШАВАНЕ УЧАСТИЕТО НА ВОЕННОСЛУЖЕЩИ ОТ ВЪОРЪЖЕНИТЕ СИЛИ НА РЕПУБЛИКА БЪЛГАРИЯ В МИСИЯТА НА ЕВРОПЕЙСКИЯ СЪЮЗ ЗА ОБУЧЕНИЕ НА СИЛИТЕ ЗА СИГУРНОСТ НА МАЛИ.\n\nВнася: министърът на отбраната\n\n8. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ № 168 НА МИНИСТЕРСКИЯ СЪВЕТ ОТ 2015 Г. ЗА СЪЗДАВАНЕ НА КООРДИНАЦИОНЕН СЪВЕТ ЗА ПОДГОТОВКА НА РЕПУБЛИКА БЪЛГАРИЯ ЗА ЧЛЕНСТВО В ЕВРОЗОНАТА.\n\nВнася: министърът на финансите\n\n9. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА ДЪРЖАВНА АГЕНЦИЯ „ДЪРЖАВЕН РЕЗЕРВ И ВОЕННОВРЕМЕННИ ЗАПАСИ“ ЗА 2022 Г.\n\nВнася: заместник министър-председателят по обществения ред и сигурност и министър на вътрешните работи\n\n10. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ЗА 2022 Г. ЗА ИЗПЛАЩАНЕ НА СТИПЕНДИИ ПО ПРОГРАМАТА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ, ОБЩИНСКИ И ЧАСТНИ УЧИЛИЩА ПРЕЗ 2022 Г., ПРИЕТА С ПОСТАНОВЛЕНИЕ № 94 НА МИНИСТЕРСКИЯ СЪВЕТ ОТ 2022 Г.\n\nВнася: министърът на младежта и спорта\n\n11. ПРОЕКТ НА РЕШЕНИЕ ЗА ОДОБРЯВАНЕ НА ЕДНОСТРАННА ДЕКЛАРАЦИЯ ПО ДЕЛО „КОСТОВ СРЕЩУ БЪЛГАРИЯ“ (ЖАЛБА № 32731/17) ПРЕД ЕВРОПЕЙСКИЯ СЪД ПО ПРАВАТА НА ЧОВЕКА.\n\nВнася: министърът на правосъдието\n\n12. ПРОЕКТ НА РЕШЕНИЕ ЗА ИЗПЛАЩАНЕ НА ОБЕЗЩЕТЕНИЯ ПО РЕШЕНИЯТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛАТА „ХРИСТОВА И ДРУГИ СРЕЩУ БЪЛГАРИЯ“ (ЖАЛБА № 48411/15), „ГЕНЧЕВ СРЕЩУ БЪЛГАРИЯ“ (ЖАЛБА № 57868/16) И „АЛИ РЕЗА СРЕЩУ БЪЛГАРИЯ“ (ЖАЛБА № 35422/16).\n\nВнася: министърът на правосъдието\n\n13. ПРОЕКТ НА РЕШЕНИЕ ЗА ОТКРИВАНЕ НА КОНСУЛСТВО НА РЕПУБЛИКА БЪЛГАРИЯ В РЕПУБЛИКА СИНГАПУР, РЪКОВОДЕНО ОТ ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ, И ЗА НАЗНАЧАВАНЕ НА ГО ЧИ ХАУ ЛАНКС ЗА ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ НА РЕПУБЛИКА БЪЛГАРИЯ В РЕПУБЛИКА СИНГАПУР СЪС СЕДАЛИЩЕ В СИНГАПУР И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА РЕПУБЛИКА СИНГАПУР.\n\nВнася: министърът на външните работи\n\n14. ПРОЕКТ НА РЕШЕНИЕ ЗА ОТКРИВАНЕ НА ГЕНЕРАЛНО КОНСУЛСТВО НА РЕПУБЛИКА БЪЛГАРИЯ ВЪВ ФРЕНСКАТА РЕПУБЛИКА СЪС СЕДАЛИЩЕ В ГР. ЛИОН И С КОНСУЛСКИ ОКРЪГ, ОБХВАЩАЩ РЕГИОНИТЕ ОВЕРН-РОН-АЛП, НОВА АКВИТАНИЯ, ОКСИТАНИЯ, ПРОВАНС-АЛП-КОТ Д‘АЗЮР И КОРСИКА И ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ВЪНШНИТЕ РАБОТИ ЗА 2022 Г.\n\nВнася: министърът на външните работи\n\n15. ПРОЕКТ НА РЕШЕНИЕ ЗА ОТКРИВАНЕ НА КОНСУЛСТВО НА РЕПУБЛИКА БЪЛГАРИЯ В ОБЕДИНЕНОТО КРАЛСТВО ВЕЛИКОБРИТАНИЯ И СЕВЕРНА ИРЛАНДИЯ СЪС СЕДАЛИЩЕ В ГР. ЕДИНБУРГ И С КОНСУЛСКИ ОКРЪГ, ОБХВАЩАЩ ТЕРИТОРИИТЕ НА ШОТЛАНДИЯ И СЕВЕРНА ИРЛАНДИЯ, КАКТО И ОКРЪЗИТЕ КАМБРИЯ, НОРТАМБЪРЛАНД, ДЪРЪМ И ТАЙН ЕНД УЕЪР В АНГЛИЯ И ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ВЪНШНИТЕ РАБОТИ ЗА 2022 Г.\n\nВнася: министърът на външните работи\n\n16. ПРОЕКТ НА РЕШЕНИЕ ЗА ПРОМЯНА НА КОНСУЛСКИЯ ОКРЪГ НА ГЕНЕРАЛНОТО КОНСУЛСТВО НА РЕПУБЛИКА БЪЛГАРИЯ ВЪВ ФЕДЕРАЛНА РЕПУБЛИКА ГЕРМАНИЯ СЪС СЕДАЛИЩЕ В ГР. ФРАНКФУРТ НА МАЙН И С КОНСУЛСКИ ОКРЪГ, ОБХВАЩАЩ ФЕДЕРАЛНИТЕ ПРОВИНЦИИ ХЕСЕН, СЕВЕРЕН РЕЙН-ВЕСТФАЛИЯ, РАЙНЛАНД-ПФАЛЦ И СААРЛАНД, И ЗА ОТКРИВАНЕ НА ГЕНЕРАЛНО КОНСУЛСТВО НА РЕПУБЛИКА БЪЛГАРИЯ ВЪВ ФЕДЕРАЛНА РЕПУБЛИКА ГЕРМАНИЯ СЪС СЕДАЛИЩЕ В ГР. ДЮСЕЛДОРФ И С КОНСУЛСКИ ОКРЪГ, ОБХВАЩАЩ ФЕДЕРАЛНА ПРОВИНЦИЯ СЕВЕРЕН РЕЙН-ВЕСТФАЛИЯ И ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ВЪНШНИТЕ РАБОТИ ЗА 2022 Г.\n\nВнася: министърът на външните работи",
    "Шанхай създава своя Силициева долина, но тя все още прилича на призрачен град": "Китайският президент Си Дзинпин иска да превърне едно тихо предградие на Шанхай в следващата Силициева долина в страната. Идеята е позната от повече три години, но сега пред реализирането й стоят нарастващи предизвикателства.\n\nЛинганг е район от 120 квадратни километра югоизточно от Шанхай, с приблизително една шеста от размера на Сингапур. Той беше определен от Си Дзинпин през 2018 г. като най-добрата зона за свободна търговия в страната. Районът също така трябваше да бъде нов център за технологични индустрии, който да стимулира местните иновации и да прекрати зависимостта на Китай от чуждестранни технологии.\n\nСлед третата година от старта на проекта, правителството рекламира Линганг като огромен успех, цитирайки милиарди долари инвестиции, които е привлякла. И все пак бъдещето на Линганг като новата Силициева долина на Китай остава далеч от сигурно, пише Bloomberg.\n\nСъс забавянето на икономиката и геополитическото напрежение, което удари технологичния сектор на Китай, на Линганг вероятно ще му бъде по-трудно да привлича частен капитал и талант. \"Виждаме течението на деглобализацията\", казва Аопинг Джан, декан на частния изследователски институт Zengliang в Пекин относно предизвикателствата пред проекта.\n\nЛинганг привлича общо 62 милиарда долара в около 300 индустриални проекта, като производство на чипове и електрически превозни средства, според доклади на държавни медии, благодарение на ниските данъци, по-малкото ограничения относно трансграничната търговия и паричните потоци и близостта до най-голямото пристанище в света.\n\nTesla направи първа копка на новата си Gigafactory в Линганг през 2019 г. и това е единственият чуждестранен инвеститор засега. Останалите големите инвеститори в центъра са предимно местни имена като контролираната от държавата Semiconductor Manufacturing International Corp, компанията за изкуствен интелект SenseTime Group Inc.\n\nГолеми мултинационални компании като цяло липсват в списъка с големи инвеститори на фона на нарастващите усилия на САЩ да ограничат американските инвестиции в китайски технологии.\n\nВ момента Линганг остава до голяма степен призрачен град. Много от работещите в града са предимно работници във фабрики и мениджъри, които живеят наблизо.\n\n\"Най-голямото предимство на града е, че предлага сравнително големи индустриални възможности\", казва експерт от Шанхайската академия за социални науки. Но \"висококачествените таланти изискват по-високо качество на живот и работа. В това отношение все още има някои пропуски, които Линганг трябва да запълни.\"\n\nВсе пак Шанхай има опит в превръщането на отдалечени участъци земя в процъфтяващи бизнес центрове. Пудонг е район в източната част на града, който от оризище се превърна от в най-известния финансов район на Китай след три десетилетия на развитие. Там се намира Zhangjiang, технологичен парк, дом на големи мултинационални компании.\n\nШанхай си е поставил амбициозна цел за Линганг: до 2025 г. той ще бъде дом на над 1000 високотехнологични компании, 100 спонсорирани от компаниите изследователски и развойни институции и осем международно конкурентни лаборатории. Стойността на индустрията за чипове ще надхвърли $14 милиарда, което е 10-кратно увеличение от 2021 г.\n\nНарастващите предизвикателства не отказват правителството. Основен приоритет е изграждането на повече апартаменти и удобства, за да се настанят около 800 000 жители до 2025 г., според правителствени изявления. Близо 2 милиона квадратни метра земя са предвидени за жилищно строителство само през тази година, което представлява една трета от общото предлагане на нова земя за частни жилища в Шанхай през 2022 г.\n\nЗа да привлекат нови таланти, властите намалиха прага за закупуване на имоти миналия месец. Правителството ще предостави изключително важните \"хукоу\" - разрешителни за пребиваване.\n\nМестните власти обявиха разширяване на мрежата за обществен транспорт до предградията, включително Линганг, който в момента се свързва с града само с една станция на една линия на метрото. Планира се 26-километрова железопътна линия, свързваща предградието с международното летище Пудонг.",
    "Адриан Андреев победи тенисист от Топ 100 за втори път в кариерата си": "Българският тенисист Адриан Андреев победи след обрат световния №95 Юго Грение и се класира на четвъртфиналите на турнира от сериите Чалънджър в Рен, Франция след 4:6, 6:3, 7:6(4).\n\nПо този начин Адриан записа своята втора победа над тенисист от топ 100 в кариерата си, след като преди година в Сингапур надигра №82 Лойд Харис от Южна Африка.\n\nВ спор за място на полуфиналите българинът ще се изправи срещу Райън Пенистън или бившия шампион от US Open Доминик Тийм.",
    "Часовници за 16 милиарда франка е изнесла Швейцария до август": "Износът на швейцарски часовници през август 2022 г. се е увеличил с 14,7% в сравнение с август 2021 г. и възлиза на 1,744 милиарда швейцарски франка, според данните на Федерацията на швейцарската часовникарска индустрия. През юли ръстът е 8,3%.\n\nЗа периода януари-август т.г. износът на часовници е нараснал с 11,7% и възлиза на 15,869 милиарда франка.\n\nДоставката на ръчни часовници, които представляват по-голямата част от износа, през август се е увеличила с 15,4% на годишна база до 1,667 милиарда франка.\n\nИзносът на швейцарски часовници за САЩ нараства на годишна база с 23,2%, до 261,8 милиона франка, за Китай - с 15,4%, до 261,6 милиона, за Япония - с 48,3%, до 115,3 милиона, за Великобритания - с 11,2 %, до 112,2 млн., за Сингапур - с 37%, до 107,3 ​​млн. В същото време износът за Хонконг намалява със 7,8%, до 113,3 млн. франка. Тези 6 страни през юли заемат 55,7% от пазара на часовници от Швейцария.\n\nКато цяло доставките на часовници за тези 6 страни са се увеличили с 18,6% - до 971,5 милиона франка.\n\nТърговският излишък на Швейцария възлиза на 2,344 милиарда швейцарски франка през август 2022 г. спрямо 2,347 милиарда през юли, показват данните на митниците.\n\nВ номинално изражение износът през август нараства с 1,4% спрямо предходния месец и възлиза на 21,829 млрд. франка, а вносът - с 1,5%, до 19,485 млрд. франка. Обемът на износа от Швейцария в реално изражение през миналия месец се е увеличил с 2,1%, вносът - с 1,3%.",
    "Банките от Wall Street се подготвят за мрачeн китайски сценарий за Тайван": "Редица големи кредитори са поискали от служителите си да преразгледат плановете за действие при извънредни ситуации в региона\n\nГолемите международни финансови компании, които все още търпят загуби за милиарди в Русия, сега преоценяват рисковете от правенето на бизнес в Китай след ескалацията на напрежението около Тайван.\n\nРедица кредитори, включително Societe Generale SA, JPMorgan Chase & Co. и UBS Group AG, са поискали от служителите си да преразгледат плановете за действие при извънредни ситуации през последните няколко месеца, за да управляват по-добре експозициите си към Китай, пише Bloomberg, като се позовава на източници, запознати с въпроса.\n\nМеждувременно международните застрахователи отказват да издават нови полици на фирми, инвестиращи в Китай и Тайван, а разходите за покритие на политически риск скочиха с над 60% след нахлуването на Русия в Украйна.\n\n„Политическият риск около потенциални санкции от САЩ и вероятността Китай да отговори чрез ограничаване на капиталовите потоци създават доста работа на риск мениджърите“, казва Марк Уилямс, професор в Бостънския университет. „Една война на санкции значително ще увеличи разходите за правене на бизнес и ще накара американските банки да преосмислят стратегията си за Китай.“\n\nРазгорещената риторика между Пекин и Вашингтон относно Тайван разтревожи фирмите само няколко месеца след като войната в Русия неочаквано принуди най-големите кредитори в света да напуснат бизнеса си в страната и да спрат да обслужват свръхбогатите си клиенти там.\n\nМиналата седмица американските законодатели засилиха натиска върху банките да отговорят на въпроса дали ще се изтеглят от Китай, ако той нападне Тайван.\n\nФинансови мениджъри, коментирали темата пред Bloomberg при условие за анонимност, смятат риска от въоръжен конфликт в Северна Азия за нисък, но въпреки това те считат за все по-вероятно да се стигне до размяна на санкции между САЩ и Китай, които ще нарушат потока на финансите и търговията.\n\nВсяко изтегляне от Китай би представлявало драстичен обрат за компаниите от Wall Street, които наляха милиарди в страната, след като през последните години тя отвори своя финансов сектор. Редица кредитори - от Goldman Sachs Group Inc. до Morgan Stanley, поеха контрол над съвместни предприятия в Китай и поискаха повече банкови лицензи, като същевременно увеличиха броя на служителите допреди някои скорошни съкращения, предизвикани от намаляване на сделките. Общата експозиция на най-големите банки от Wall Street към банки в Китай се оценяваше на около 57 млрд. долара в края на 2021 г.\n\nТези амбиции сега са застрашени от растящото напрежение между САЩ и Китай. Миналата седмица главният изпълнителен директор на Citigroup Inc. Джейн Фрейзър трябваше да отговаря пред американските законодатели дали кредиторът ще се изтегли от Китай в случай на инвазия в Тайван. Тя отговори в синхрон с други банки - че ще потърси насоки от правителството на САЩ, преди да предприеме ход. „Това е хипотетичен въпрос, но е много вероятно да имаме значително намалено присъствие в страната, ако изобщо имаме такова“, заяви Фрейзър.\n\nВсяко изтегляне от Китай само би навредило на тези фирми, писа миналата седмица китайският вестник Global Times. „Американските политици искат да увеличат натиска, за да принудят големите американски финансови организации да се отдръпнат от китайския пазар“, се казва във вестника на Комунистическата партия. „Не може да се отрече, че китайските финансови пазари може да загубят част от капитала си, но американските банки може също да се изправят пред влошаващи се икономически проблеми в резултат на отровното решение на Вашингтон.“\n\nПрез последните няколко месеца фирмите са правили стрес тестове, за да видят дали могат да се справят с риска от внезапен спад на пазара – изследвайки експозициите си към пазарите за търговия с валута, облигации и акции, съобщават запознати източници. Въпреки че банките често изготвят планове за действие при извънредни ситуации, без да ги привеждат в действие, ескалиращото напрежение в региона добавя известна спешност към въпроса.\n\nПо искане на ръководството от Париж френската SocGen е в процес на оценяване на броя на служителите си в Китай и Хонконг, твърди източник. UBS е поискала от базираното си в Тайван търговско подразделение да направи оценка на плана си за действие при извънредни ситуации и да види как може да намали експозицията си към острова, казва друг запознат източник. Един от начините би бил да се намалят услугите за търговия с чуждестранна валута за тайвански клиенти, добавя той. Представители на SocGen, JPMorgan и UBS са отказали коментар.\n\nТърговски загуби\n\nНай-важното е да се гарантира безопасността на служителите, да се идентифицират клиенти, които може да бъдат санкционирани, и да се обсъдят планове за намаляване на риска и потенциалните търговски загуби, казват двама от банковите ръководители, пожелали анонимност поради чувствителния характер на въпроса.\n\nЕдин от банкерите е посочил, че неговата компания е обмислила възможността за ликвидиране на позиции на борсата за финансови фючърси в Китай и възпроизвеждане на тези договори на други борси, например в Сингапур.\n\nМеждувременно застрахователите са повишили цените за покритие на политически риск, свързан с Китай, средно с 67%, сочат данни на базираната в Лондон Willis Towers Watson Plc. Компаниите, които могат да получат застраховка, са изправени пред „стръмно преразпределение“ на ценообразуването, което е „много остро“ за Китай, обяснява Лора Бърнс, старши вицепрезидент за политически риск в консултантската компания.\n\nЗастрахователите сключват нови полици, но „предпазливо и избирателно“ в Китай и са намалили капацитета си за експозиция към Тайван, казва Ник Робсън от брокера Marsh & McLennan Cos. Застраховката за политически риск се изплаща, ако клиентът загуби пари поради политически събития като граждански вълнения, тероризъм или война.",
    "Защо купувачите предпочитат да пазаруват онлайн": "Удобството и достъпните цени са само два от многото фактори\n\nПо-голяма част от онлайн купувачите на глобалния пазар предпочитат мобилните си телефони, за да правят своите поръчки. Около 57% от пазаруващите през интернет правят трансгранични поръчки, като потребителите в Китай и САЩ купуват предимно от търговци на пазара на другата държава. Това разкри ново проучване на PayPal.\n\nУдобството и достъпните цени са само два от многото фактори, които влияят върху решението на хората да пазаруват онлайн. Днешните собственици на бизнеси и онлайн магазини работят усилено, за да гарантират, че потребителското изживяване на техните уебсайтове и приложения са възможно най-сходни с тези при пазаруване във физическите магазини – ако не и по-добри.\n\n\n\n\n\n\n\nС няколко кликвания и от комфорта на своя дом всеки може да види продукта, негови детайлни снимки, видеоклипове, подробни описания, тестове и ревюта, а също така и сравнения с подобни продукти. Какво повече му трябва на човек, за да вземе решение и да направи покупка?\n\nОнлайн купувачи от 14 големи държави, считани за „глобални пазари“, са профилирани в доклада на PayPal – „Безгранична търговия 2022 г.“ Повечето от потребителите в момента избират да използват своите смартфони, за да правят поръчките си, включително 96% в Китай, 84% в Сингапур, 81% в Обединеното кралство, 78% в САЩ, 77% в Япония и 69% в Австралия.\n\nПроведено от Ipsos, проучването включва 14 000 респонденти, които са правили онлайн покупки в периода между декември 2021 г. и януари 2022 г. Като цяло 46% казват, че е по-вероятно да купуват от търговци на дребно, които предлагат виртуални или дигитални изживявания. Техният дял достигна забележителните 72% сред купувачите в Китай, според доклада.\n\nВсе повече трансгранично пазаруване\n\nПроучването разкрива, че 42% от всички онлайн потребители сега се чувстват по-комфортно да правят трансгранични покупки, отколкото през 2020 г. Като фактори за постигане на тази лекота се сочат функции като защитата от измами, опциите за плащане в местна валута, както и самото наличие на множество методи на плащане.\n\nЯсната политика за връщане на стоката също е помогнала за повишаване на доверието сред 28% от е-пазаруващите, направили трансгранични покупки, установява проучването.\n\nоще по темата След хибридното работене настъпва хибридното пазаруване\n\nВ Сингапур повече от 79% са пазарували зад граница – почти двойно повече отколкото преди пандемията. От тях 59% са купували продукти от Китай, докато 29% са поръчвали от търговци в САЩ и 19% от Южна Корея.\n\nВ Китай 43% от онлайн купувачите са направили трансгранични поръчки, като 38% са пазарували от САЩ. Други 34% поръчват от Япония, а 27% от Южна Корея.\n\nПочти „огледално“ стои картината в САЩ. Там 41% от онлайн купувачите са избрали да пазаруват от търговци в чужбина, като 27% са поръчвали от е-магазини в Китай. Наред с това 11% са поръчвали стоки от от Канада и 9% от Обединеното кралство.\n\nГолямата роля на уеб-пазарите\n\nОт огромно значение се явяват онлайн-борсите. Когато купуват през граница, 75% от потребителите в САЩ го правят чрез онлайн пазари, докато 45% са купували директно от магазина или уебсайта на търговеца. 37% пък са са се обърнали към пазарите в социалните медии.\n\n\n\n\n\n\n\nПодобна е ситуацията и на другия край на света: около 85% от е-купувачите в Китай са предпочели да направят своите трансгранични покупки чрез онлайн пазари, докато 59% са го направили на уебсайта на търговеца на дребно, а 57% – на уебсайта на марката.\n\nПрез онлай-пазари са пазарували и мнозина от потребителите в Сингапур: 84% са направили своите трансгранични покупки чрез уеб-борси, а 36% са избрали да купуват директно от уебсайта на марката.\n\nПерспективите: дълги срокове\n\nНа фона на инфлацията, която тласка нагоре цените в световен мащаб, 61% от анкетираните в проучването на PayPal казват, че биха се примирили с по-дълги срокове за доставка, за да постигнат по-добра, по-изгодна сделка.\n\nпредишна публикация: Съседни страни изземват ИТ производство от Китай",
    "България ли скочи в икономическата свобода, или другите страни се сринаха?": "България е на 23-то място от 165 държави и територии, включени в изследването \"Икономическа свобода по света 2022\". То е публикувано днес от Института за пазарна икономика съвместно с канадския институт \"Фрейзър\".\n\nТазгодишното издание е базирано на данни от 2020 г. За поредна година Хонконг и Сингапур оглавяват класацията, следвани от Швейцария, Нова Зеландия, Дания, Австралия, САЩ, Естония, Мавриций и Ирландия. На дъното са Венецуела, Судан и Зимбабве.\n\nНезависимо, че изследването класира България на 23-то място - сред най-свободните държави, но оценката за икономическата свобода в страната всъщност намалява. Резултатът на България е 7,69 т. (от максималните 10 т.), което е спад с 0,10 т. спрямо миналогодишното.\n\nСтраната ни се изкачва с цели 8 позиции заради влoшаването на свободата в редица държави. Средният резултат на страните по света отбелязва рекорден срив - през 2020 г. е с 0,16 т. по-нисък от достигнатия през 2019 година. Това изтрива десетилетие развитие и повишаване на икономическата свобода по света, а спадът е над три пъти по-голям от отчетения непосредствен след финансовата криза от 2008-2009 година. Така пандемията Ковид-19 се превръща в най-голямата катастрофа за икономическата свобода в световен мащаб.\n\nИменно това обаче позволява на България да изпревари множество държави. Докато през 2020 г. повечето от останалите страни членки увеличават значително трансферите и субсидиите, поемат нови дългове и печатат пари, в България тези негативи са забавени и в сравнително ограничен мащаб - компенсациите са сравнително малко, мерките са относително хлабави.\n\nЕдно сравнение по най-засегнатите от кризата компоненти на индекса показва голямото намаление на резултатите в европейските държави. Австрия губи половин точка заради повишаването на преразпределението и субсидиите в страната. Испания губи четвърт точка за стабилни пари заради поевтиняването на акциите и печатането на пари. Португалия губи почти цяла точка заради увеличаването на държавния си дълг.\n\nБългария наистина се представя добре в няколко области.\n\nКато наша котва е ниското подоходно облагане (плосък данък), стабилните пари (валутен борд), ниски мита (членство в ЕС), свободното кредитиране (голям брой банки) - дългосрочни политики за растеж и просперитет, които Институтът за пазарна икономика защитава от самото си създаване.\n\nВ най-слабата за България категория - \"Правна система и право на собственост\" - липсва подобрение. Резултатът е 5,96 т., или с 0,02 т. повече от този в миналогодишното издание, въпреки ниската база.\n\nОсобено лошо е представянето на страната при безпристрастността на съдилищата, доверието в полицията и защитата на правото на собственост (всички с по под 5 точки). Докато в останалите страни членки оценките са около 8 т., резултатът на България е близък до този на държави като Уругвай, Бутан, Монголия, Индия.\n\nИзточник: ИПИ\n\nСлабата правна система и защита на право на собственост спъва инвестициите, предприемачеството и дългосрочното развитие на икономиката и това не може да бъде компенсирано и преодоляно с по-добри постижения в други измерители на свободата.\n\nДруги такива фактори, които не се виждат от резултата на България не само в този индекс, са формалното изпълнение на законодателство и големите регионални различия. В редица компоненти индексът отчита разпоредбите в нормативните актове, а не реално дали и как се прилагат (особено в категорията, отчитаща регулациите). Това е особено пагубно когато корупцията е широкоразпространена, прилагат се незаконни режими, има доминация на един работодател, институциите не работят, а съдилищата не действат като коректив на другите власти, за да гарантират справедливост.\n\nИзточник: ИПИ\n\nИ тази година индексът изследва връзката между свободата и различни аспекти на икономическия и социален живот и илюстрира разликите в развитието между най-свободните ¼ от държавите (42 страни) и най-несвободните ¼ (40 страни).\n\n- Брутният вътрешен продукт на човек от населението е 7 пъти по-висок;\n\n- Доходът на най-бедните 10% от населението е над 8 пъти по-висок;\n\n- Продължителността на живота е с 15 години по-висока;\n\n- Детската смъртност е 10 пъти по-ниска;\n\n- Нивото на бедност от много по-ниско;\n\n- Делът на записаните в училище деца е много по-висок;\n\n- Хората в свободните държави считат себе си за по-щастливи.",
    "\"Дебелия Леонард\", който измами ВМС на САЩ за милиони, беше заловен при опит да излети за Русия": "Леонард Глен Франсис, 57-годишен малайзиски бизнесмен, има особено любопитна история. Франсис, известен с прозвището \"Дебелия Леонард\", е човекът в центъра на най-големия скандал с измама в историята на Военноморските сили на САЩ.\n\nТой отново влезе в новините, след като на 4 септември избяга от дома си в Сан Диего, щата Калифорния, където от няколко години беше под домашен арест. Преди да напусне дома, той се е освободил от проследяващото устройство на глезена си.\n\nВъпреки това посоката на бягството му в крайна сметка се изясни - Дебелия Леонард беше повторно задържан на летище във Венецуела на 21 септември, докато се опитва да се качи на самолет за Русия.\n\nСпоред \"Интерпол\" той е влязъл във Венецуела през Куба. Сега предстои да бъде върнат отново в САЩ, където след няколко седмици се очаква да стане ясна присъдата за неговите престъпления.\n\nНо какви точно са те?\n\nФрансис е в сърцето на схема за изнудване от началото на века, която действа през негова компания, базирана в Сингапур и обслужваща Тихоокеанския флот на американските Военноморски сили (ВМС).\n\nСпоред прокурорите той е изкарал 35 милиона долара, осигурявайки оскъпени услуги на флота. За да постигне това е давал на офицери от ВМС пари в кеш, скъпи ястия и алкохол, пури и им е осигурявал секс партита с проститутки в луксозни хотели.\n\nДебелия Леонард беше арестуван още през 2013 г. Две години по-късно призна, че е предложил подкупи на стойност 500 хиляди долара на военноморски офицери.\n\nВ замяна на подкупите Франсис е получавал секретна информация за движенията на американски кораби и подводници, тайна информация за договори и информация за активни разследвания, насочени срещу компанията му.\n\nСлед това, според обвинението, той е използвал информацията и връзката със своите \"къртици\", за да пренасочва самолетоносачи, кораби и подводници към контролирани от него пристанища, за да може да им взима повече пари за гориво, храна, вода и почистване на събраните отпадъци.\n\nПо случая признати за виновни са вече 33 души, включително самият Франсис и четирима офицери от ВМС на САЩ.\n\nПрез последните години Дебелия Леонард е оставен да живее под домашен арест в американския град Сан Диего, заради проблеми със здравето, сред които и рак на бъбреците.\n\nПолицията разбира за бягството му на 4 септември, когато униформени посещават дома му, за да проверят сигнал за проблеми с проследяващата му гривна. Тогава разбират, че Франсис не е вкъщи, а съседи разказват, че товарни коли са идвали неколкократно до дома през последните седмици.\n\n10 американски служби започват издирване, а за задържането на мъжа е обявена награда от 40 хиляди долара. Властите на летището във Венецуела са тези, които задържат Франсис при опита му да отлети за Русия."
}