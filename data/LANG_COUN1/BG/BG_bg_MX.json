{
    "Министър Минеков ще участва в конференцията на ЮНЕСКО “MONDIACULT 2022” в Мексико": "© bulphoto (архив)\n\nСлушай новината Слушай новината\n\nМинистърът на културата проф. Велислав Минеков Велислав Минеков е професор в Националната художествена академия (НХА). Завършва образованието си ще участва в Световната конференция на ЮНЕСКО за културни политики и устойчиво развитие – “MONDIACULT 2022”, която ще се проведе в Мексико Сити от 28 до 30 септември 2022 г. Във водената от него българска делегация е и ресорният зам.-министър на културата доц. д-р Пламен Славов, съобщават от Министерство на културата.\n\nКонференцията е свикана от ЮНЕСКО четиридесет години след първата Световна конференция за културни политики на “MONDIACULT”, проведена в Мексико Сити (Мексико) през 1982 г., както и 24 години след Световната конференция на ЮНЕСКО за културни политики за развитие, проведена в Стокхолм (Швеция) през 1998 г. Домакин на Световната конференция на ЮНЕСКО “MONDIACULT 2022” е правителството на Мексико.\n\nВелислав Минеков: Край! Следващият министър на културата лично ще го изпитам какво знае\n\nНавлизайки в последното Десетилетие на действие за изпълнение на Целите на ООН за устойчиво развитие, договорени от международната общност като обща амбициозна пътна карта, ЮНЕСКО приканва своите държави членки и международната общност да започнат съвместен размисъл върху културните политики за справяне с глобалните предизвикателства и очертаване на непосредствени и бъдещи приоритети. Целта е да се оформи по-здрав и устойчив културен сектор, изцяло опиращ се на перспективите за устойчиво развитие, както и насърчаване на солидарността, мира и сигурността, в съответствие с визията, заложена в доклада на генералния секретар на ООН (септември, 2021), който се отнася до културните ресурси като наше глобално общо достояние. Конференцията ще проправи пътя за пълното интегриране на културата като глобално обществено благо в Програмата след 2030 г. за приобщаващо и устойчиво развитие.\n\nПо време на посещението си в Мексико министър Минеков ще проведе двустранни срещи с министъра на културата и спорта на Гърция г-жа Лина Мендони, с министъра на културата и младежта на ОАЕ г-жа Нура бинт Мохамед ал Кааби, с министъра на културата на Албания г-жа Елва Маргарити, с първия заместник-министър на културата, спорта и туризма на Република Корея г-н Чон Пьонг-Гък, който е с ранг на министър с ресор „култура”, както и с ректора на художествената академия на Мексико.\n\nВ рамките на Конференцията на 29 септември е предвидено изказване на министър Минеков в тематичната сесия: „Културно наследство и културно многообразие в период на криза“.\n\n0\n\n\n\n\n\n\n\n\n\nКопирано",
    "Силно земетресение в Мексико": "Силно земетресение разлюля Мексико, предадоха световните агенции. Според американския Геофизичен институт магнитудът на труса е бил 7,6, а според мексиканския Национален сеизмологичен институт трусът е бил с магнитуд 7,7.\n\nЕпицентърът е бил на 37 километра югозападно от Акила, близо до границата на щатите Колима и Мичоакан, на дълбочина от 15,1 километра.\n\nЕдин човек е загинал в резултат на труса, съобщи президентът на Мексико Андрес Мануел Лопес Обрадор. Жертвата е в щата Колима и е била затисната от паднала ограда на търговски център.\n\nЗа момента не се съобщава за големи материални щети в района на епицентъра, близо до тихоокеанското крайбрежие на страната.\n\nТрусът е бил усетен не само в Западно Мексико, но и на други места в страната. САЩ обявиха тревога за цунами, но след няколко часа я отмениха.\n\nВ столицата на Мексико жителите излязоха по улиците уплашени. Парадоксално точно половин час преди труса там приключи учение за реагиране при силно земетресение.\n\nВсяка година в Мексико се провежда подобно учение. Датата му - 19 септември - не е избрана случайно. На този ден през 1985 г. земетресение с магнитуд 8,1 опустоши Централно Мексико и загинаха над 10 000 души. На същия ден през 2017 г. трус с магнитуд 7,1 отново разлюля страната и отне живота на 369 души.",
    "Мексико удари Перу в края на стадиона от финала на САЩ 1994": "Късният гол на Ървинг Лосано донесе успеха на Мексико над Перу с 1:0 в приятелска среща, която е част от подготовката на мексиканците за Световното първенство в Катар. Нападателят на Наполи се разписа в 85-та минута за победата на стадиона, който прие финала на Мондиала през 1994 година – „Роуз Боул“ в Калифорния.\n\nПобедният гол сложи край на серията от три поредни мача в контролите без вкаран гол за Мексико. Тимът помрачи и дебюта на селекционера Хуан Рейносо начело на перуанците. Дългогодишният наставник на южноамериканците Рикардо Гарека бе заменен на поста след поражението от Австралия с дузпи в плейофа за влизане на Световното първенство в Катар.\n\nМексико ще стартира своята кампания в група С на Мондиала с двубой срещу Полша на 22 ноември. Освен тях, в групата са още Аржентина и Саудитска Арабия. Съставът на Херардо Мартино продължава подготовката си за Световното във вторник, когато се изправя срещу Колумбия в Санта Клара, Калифорния, извън Сан Франциско.\n\nЛюбопитни факти за футбола в скучната пауза – първа част\n\nНовините на Dsport и във Facebook, Viber, YouTube и TikTok!",
    "10 загинали при стрелба в бар в Мексико": "Неидентифицирани въоръжени мъже откриха стрелба в бар в централно Мексико, убивайки 10 души в последния изблик на насилие, обхванал страната, информира Ройтерс.\n\nИзглежда, че е било пряка атака\", заяви полицейски служител от град Тариморо в щата Гуанахуато, който през последните години беше разтърсен от ожесточени войни за територия между съперничещи си наркогрупи.\n\nВсичките десет жертви са мъже. Извършителите се издирват.\n\nДевет души са починали на място, десетият е издъхнал на път за болницата.\n\nНаричайки стрелбата \"страхлива атака\", губернаторът на Гуанахуато Диего Синхуе Родригес изрази в Туитър съболезнованията си на семействата на жертвите.\n\nФедералното министерство на сигурността обяви тази седмица, че Гуанахуато е видял най-много убийства тази година сред мексиканските щати, регистрирайки 2115 жертви между януари и август.\n\nПрезидентът на Мексико Андрес Мануел Лопес Обрадор заяви на пресконференция, че в Гуанахуато са регистрирани 20 убийства",
    "Над 150 мигранти са намерени в изоставен камион в Мексико": "Повече от 150 мигранти от Централна Америка са били открити изоставени в претъпкан камион в южната част на Мексико, съобщиха властите, цитирани от АФП.\n\nПри рутинна проверка в превозното средство, оставено близо до магистрала, са открити 144 гватемалци, шестима никарагуанци и трима салвадорци, съобщи секретарят по сигурността в щата Чиапас.\n\nТе са получили медицинска помощ и храна, преди да бъдат предадени на имиграционните власти, каза секретарят.\n\nЕС проучва опасността от миграционен натиск от Русия\n\nСлужителите в Чиапас, който граничи с Гватемала, са увеличили усилията си за откриване на пътуващи към САЩ мигранти в камиони - един от най-опасните методи, използвани от трафикантите на хора в Мексико.\n\nПрез декември 56 пътуващи за САЩ мигранти от Централна Америка загинаха, а десетки бяха ранени, когато камионът, в който пътуваха, се преобърна в южната част на Мексико.\n\nПо данни на Международната организация по миграция от 2014 г. насам около 6430 мигранти са загинали или са изчезнали на път за Съединените щати.",
    "Три двойки, измамени с полет до Мексико, се ожениха в Неделино": "Три двойки от Мексико се ожениха наведнъж в Неделино. Влюбените са част от 17-членен фолклорен състав от Мексико, който участва във фестивала за двугласно пеене и народна песен с международно участие “Неделино'2022“.\n\n\"След участието си във фестивала групата замина към летището в София. На място обаче разбрали, че са измамени от техния организатор на пътуването им в Европа и не могат да излетят за родината си. Случайно ги потърсихме да разберем дали всичко е наред с отпътуването им от България. Изпратиха ни снимки как спят по пейките и ги поканих да се върнат обратно в Неделино и да им помогнем докато се уреди отпътуването им. Оттук потърсиха връзка с мексиканска телевизия, която е отразила неволите им с организатора на пътуването\", обясни кметът на общината Боян Кехайов.\n\n\"Вричането им един на друг стана в църквата \"Св. Неделя\" в града. Първо една от двойките реши да обяви женитбата си. Впоследствие се, че между тях има още влюбени. Дори на един от мексиканците дадох мой пръстен на заем, за до поиска ръката на любимата си. Ритуалът се извърши пред техните сънародници, кмета на общината и неделинци, които им станаха приятели\", каза Румен Кърмаджиев, който е главен специалист „ГЗ и ПБЗН“ в общината. Кърмаджиев е работил в Испания и знае испански език. Мексиканската група е била на участие преди това във Франция и Турция. Останали са без никакви средства.\n\nОбщина Неделино съдействала на мексиканската група да се върне в родопския град и ги е настанила в общинска база. Осигурява им храна. \"Гощаваме ги с родопски ястия- пататници, клинове други местни деликатеси. Не ни харесват обаче лютивите чушки, били им като бонбони т.е. не са достатъчно люти\", шегува се Кехайов.\n\nТой се е свързал с консула на Мексико в София за съдействие. \"Дипломатът търси начин да помогне на сънародниците си чрез посолствата на Мексико в Букурещ и Будапеща, тъй като у нас няма посолство\", обясни Кехайов. Един от мексиканците поискал ръката на любимата си с пръстен назаем.",
    "Ще назначат ли САЩ Мексико за \"агент на Путин\"?": "/Поглед.инфо/ Външната политика на Мексико все повече противоречи на генералната линия на Вашингтон.\n\nСъединените щати са в състояние да вграждат в държавите, влизащи в сферата на техните интереси, специфични социални структури, които им позволяват да контролират своите визави на различни нива.\n\nМексико - основният доставчик на евтина работна ръка в Юга на САЩ, без сериозен военен потенциал, с много високо ниво на организирана престъпност и основен център за трафик на наркотици - е пример за точно такава конструкция през последните десетилетия. Повече или по-малко принудени, нейните власти се опитват да не се карат много с опасния съсед. Както бившият ръководител на Мексико от 1876 до 1911 г. Порфирио Диас веднъж каза:\n\n„Горкото Мексико – толкова далеч от Бога и толкова близо до САЩ.“\n\nАндрес Мануел Лопес Обрадор, който дойде на власт през 2018 г. и се нарича просто AMLO в Мексико, може да предизвика известно безпокойство в САЩ. Особено като се има предвид ролята, която AMLO се опитва да играе на международната арена.\n\nСоциализъм, обкръжен от картелите\n\nПозициите на левите и социалистическите партии в Мексико са традиционно силни, както и в много други държави от Латинска Америка. Предшественикът на AMLO, Енрике Пеня Нието, също принадлежеше към една от социалистическите политически вариации, неговата Институционална революционна партия е член на Социалистическия интернационал. Движението за национално възраждане (MORENA), към което принадлежи Обрадор, изглежда оригинално дори в общия социалистически политически мексикански пейзаж.\n\nВ много отношения MORENA изглежда като дразнител за Вашингтон. Пан-испанизмът предполага противопоставяне на англосаксонското влияние в испаноезичните страни на Латинска Америка и в комбинация с близостта на MORENA до популярния във Венецуела „социализъм на 21 век“ изглежда доста забележима идеологическа заплаха. Особено ако си спомним антинеолиберализма, принципа на ненамесата и дори левия национализъм.\n\nОтчитайки спецификата на Мексико, където наркокартелите всъщност действат като „четвърти клон на властта“, вътрешните социалистически трансформации в Мексико изглеждат по-скоро като абстракция. Трудно е да се направи реформа в страна, в която армиите на картелите не са особено по-слаби от държавната власт, на ареста на наркобарон се реагира с превземане на столиците на региона, а корупцията е проникнала буквално в цялата тъкан на обществото.\n\nНапример картелите се проявиха по време на пандемията от COVID, като предоставиха на бедните апарати за изкуствена вентилация. Има и епизод на \"загриженост\" за мексиканското население в рамките на държавната борба с наркотиците. Исмаел Гарсия, лидерът на един от най-мощните картели Синалоа в страната, нареди шесткратно увеличение на цените на наркотиците, за да могат гринго от САЩ да ги купуват, но не и бедните мексиканци. Ефектът от тази мярка беше значително по-голям от този на официалните усилия на властите.\n\nПолитическа компенсация\n\nПритиснат от картелите, Лопес Обрадор компенсира ограничените си възможности за вътрешно маневриране с външнополитическа дейност. На есенната сесия на Общото събрание на ООН AMLO възнамерява да представи своята визия за мирен план за Украйна.\n\nПланът предвижда създаването на комитет към ООН с участието на индийския премиер Нарендра Моди, папата и генералния секретар на ООН. Двама от тримата, посочени така или иначе, са участвали в преговорите на ШОС, а генералният секретар на ООН възнамерява скоро да се срещне с руския външен министър Сергей Лавров. Повод за разговора беше наречена \"зърнената сделка\" за износ на зърно от Украйна, но едва ли срещата ще се ограничи само до една тема.\n\nКакто подчерта Лопес Обрадор, Мексико не оправдава никаква намеса по каквато и да е причина, но украинският конфликт е пряко „подхранван от интересите на военната индустрия“ и трябва да бъде прекратен.\n\n„Защо НАТО отказва да се присъедини към Украйна, но от друга страна й предлага оръжия и налага санкции срещу Русия, което само изостря конфликта?“, добави президентът на Мексико.\n\nПредложението на Лопес Обрадор беше остро критикувано от режима в Киев. AMLO беше обвинен в самореклама и, разбира се, лобиране за интересите на Кремъл. Въпреки че режимът в Киев, както никой друг, трябваше да се радва на всякакви идеи за бързо приключване на конфликта.\n\nТова не е първият път, когато Мексико явно се дистанцира от англосаксонските тенденции. Известното гласуване в ООН през август по украинския въпрос завърши с фееричен провал - от 193 държави на ООН само 58 подкрепиха Украйна, а Мексико беше сред \"отказниците\".\n\nНа фона на изявленията на AMLO, че Мексико няма да се присъедини към санкциите срещу Русия, мексиканските вносители са внесли от Русия стоки за $1,19 млрд. от януари до юни 2022 г. - увеличение от 21% спрямо първата половина на 2021 г.\n\nМексико отдавна се смяташе за \"безпроблемно\" място за САЩ по отношение на геополитиката. AMLO обаче ще бъде на поста още две години. Повече от достатъчно, за да засили пан-испанската тенденция в Латинска Америка и да лази по нервите с външнополитически изказвания.\n\nПревод: ЕС\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели",
    "Мексико арестува висши военни по случая с изчезналите студенти": "© pixabay\n\nСлушай новината Слушай новината\n\nМексиканските власти арестуваха генерал и двама други членове на армията за предполагаема връзка с изчезването на 43 студенти в южно Мексико през 2014 г. Това са съобщили в четвъртък от правителството, цитирани от АП.\n\nПомощник-секретарят по обществената безопасност Рикардо Мехия каза, че сред арестуваните е бил командирът на армейската база в Игуала, щата Гереро през септември 2014 г., когато са били отвлечени студенти от радикален учителски колеж. Меджия каза, че скоро се очаква четвърти арест.\n\nМехия не съобщи имената на арестуваните, но командир на базата Игуала по това време е Хосе Родригес Перес, тогава полковник. Едва година след изчезването на студентите и след като семействата на изчезналите студенти вече повдигнаха подозрения за военно участие и поискаха достъп до базата, Родригес беше повишен в бригаден генерал.\n\nПрипомняме, че миналия месец правителствена комисия за истината, която преразследва случая, издаде доклад, в който се посочва, че Родригес е отговорен за изчезването на шестима от студентите.\n\nЗаместник-министърът на вътрешните работи Алехандро Енсинас, който ръководи комисията, каза миналия месец, че шестима от изчезналите студенти са били държани живи в продължение на дни, след което са били предадени на Родригес, който е наредил да бъдат убити.\n\nДокладът нарече изчезванията \"държавно престъпление\", подчертавайки.\n\nМногобройни правителствени и независими разследвания през годините не успяха да изяснят случилото се с 43-те студенти. Ролята на армията в изчезването на студентите отдавна е източник на напрежение между семействата и правителството. От самото начало имаше въпроси относно познанията на военните за случилото се и възможното им участие. Родителите на учениците от години настояваха да им бъде разрешено да претърсят военната база в Игуала. Едва през 2019 г. им беше даден достъп.\n\nМалко след доклада на комисията по истината, Главната прокуратура обяви 83 заповеди за арест, 20 от тях за членове на армията. Тогава федерални агенти арестуваха Хесус Мурило Карам, който по това време беше главен прокурор.\n\nМексиканската полиция откри тялото на изчезнала журналистка\n\nСъмненията нарастваха през седмиците след обявяването на заповедите за арест, тъй като не бяха обявени арести. Администрацията на президента Андрес Мануел Лопес Обрадор също създаде по-тясна обществена връзка с военните, отколкото която и да е друга досега.\n\nПрезидентът настоя да прехвърли новосъздадената Национална гвардия под пълна военна власт, а неговите съюзници в Конгреса се опитват да удължат времето, в което военните да продължат да изпълняват полицейска роля по улиците до 2028 г.\n\nВ четвъртък Мехия също отхвърли всякакви предположения, че Хосе Луис Абарка, който беше кмет на Игуала по това време, ще бъде освободен от затвора, след като съдия го освободи от отговорност за отвличането на студента въз основа на липса на доказателства. Дори без утежненото обвинение за отвличане, Абарка все още е изправен пред други обвинения за организирана престъпност и пране на пари, а Меджия каза, че последното решение на съдията ще бъде оспорено. Съдията по същия начин оправда 19 други, включително мъжа, който беше полицай на Игуала по това време.\n\nЦентърът за правата на човека Miguel Agustin Pro и други неправителствени организации, които подкрепиха семействата на студентите, заявиха в съвместно изявление в четвъртък, че правителството досега не е уведомило семействата за делото срещу Родригес, нито за обвиненията, пред които ще бъде изправен.\n\n0\n\n\n\n\n\n\n\n\n\nКопирано",
    "Непосредствено преди мача с Мексико на световното става ясно дали Скримов ще играе": "Непосредствено преди началото на последния мач от груповата фаза на световното по волейбол, който е срещу Мексико, треньорският щаб ще реши дали Тодор Скримов ще може да играе.\n\nОпитният посрещач страда от мускулен проблем в областта на корема и заради него пропусна двубоите с Полша и САЩ.\n\nДнес Скримов се чувства по-добре, но не е сигурно дали ще е напълно готов да излезе на игрището, съобщава сайтът на федерацията.\n\nАко има и малък риск за здравето на състезателя, Желязков няма да рискува с негово участие. Най-вероятно Скримов ще играе само в част от двубоя.\n\nБългария се нуждае от задължителна победа с 3:0 над Мексико, като и точковото съотношение ще има значение в битката да сме един от четирите най-добри трети в крайното класиране в шестте групи.\n\nТе ще се присъединят към първите 2 тима в подрежданията в 1/8-финалите.",
    "Над 7 по Рихтер удари в Мексико frognews.bg": "0 | 2682 | 19.09.2022 НОВИНИ Над 7 по Рихтер удари в Мексико\n\nЗеметресение с магнитуд 7,6 удари близо до Ла Пласита де Морелос в западно Мексико, съобщи Геоложката служба на САЩ.\n\nТрусът, който удари щата Мичоакан, е бил на дълбочина 15 км.\n\nНяма риск от цунами.\n\nРеклама / Ads\n\nУважаеми читатели, разчитаме на Вашата подкрепа и съпричастност да продължим да правим журналистически разследвания.\n\n\n\nМоля, подкрепете ни.\n\nРеклама / Ads",
    "Останки от град на маите спира голям железопътен проект в Мексико": "/КРОСС/ Новооткрит град на маите спира мащабен железопътен проект в Мексико. Усилията за изграждането на Maya Train на стойност 8 млрд. долара са осуетени, заради откриването на древен археологически обект, съобщи Диего Прието, директор на Националния институт по антропология и история на Мексико (INAH), предаде ARTnews. Изданието припомня, че строителството на жп линията започна през 2020 г. Археологическият обект е разкрит по време на изкопни работи по трасето между Плая дел Кармен и Тулум.\n\nСпециалистите са установили повече от 300 сгради в района, някои от които са високи над 26 фута, подчерта Прието. „Правят се инженерни корекции в южната част на секция 5 [на железопътната линия], за да се защити впечатляващ археологически обект, който разпознахме като Паамул II \", отбеляза Прието пред журналисти. Той представи пред тях информация за находките, както и предполагаема карта на селището. Проучването е започнало - водолази изследват пещери и търсят сеноте в района. Обектът ще бъде проучен и защитен като екологичен и археологически коридор.\n\nОчаква се откритите артефакти да бъдат изложени в музеи в цялата страна. Досега учените са открили над 25 000 артефакта от всички участъци на железопътната линия, в това число древни пътища, 431 керамични съдове и 423 останки от човешки погребения. Проектът Maya Train има за цел да свърже историческите места на полуостров Юкатан и така да насърчи туризма и да популяризира местните култури. Много археолози и еколози смятат, че развитието на курортите ще има обратен ефект върху местните общности. Пусковият срок на жп линията, крайната точка на която е новото летище в Тулум, е предвиден за декември 2023 г.",
    "Мощен ураган набира сила край крайбрежието на Мексико": "Националният център за ураганите (NHC) в Маями съобщи, че тропическата буря Кей се е засилила до ураган, като прогнозира, че външните дъждовни ивици ще продължат да засягат югозападната част на Мексико през следващия ден, предаде bg-voice.\n\nПрез уикенда Кей нанесе щети на къщи, изкорени дървета и преля реки в щата Гереро и в пристанището Акапулко, на тихоокеанското крайбрежие.\n\n“Трима души са загинали от началото на това циклонно състояние, а климатичното явление се отдалечава от бреговете на Гереро”, заяви Роберто Арройо, секретар по гражданска защита на Гереро.\n\nПо данни на НХК Кей е достигнал постоянни ветрове със скорост близо 80 мили в час (130 км в час) с по-големи пориви. До началото на сряда силните ветрове и дъждовете ще се преместят на мексиканския полуостров Баха Калифорния, допълни тя.",
    "Жестока катастрофа в Мексико между цистерна с гориво и автобус взе над 18 жервти": "© Getty Images\n\nСлушай новината Слушай новината\n\nЖестока катастрофа между цистерна с гориво и пътнически автобус отне вчера живота на най-малко 18 души в северния мексикански щат Тамаулипас, предаде АП.\n\nДвете превозни средства са напълно изгорели. Снимки, разпространени от щатската полиция, показват автобуса, превърнат в купчина овъглен метал. Първоначално полицаите са открили останките на деветима човека, но по-късно прокуратурата съобщи, че са открити още девет тела, но се очаква броят на жертвите да се окаже по-голям.\n\nНад 99 ранени след катастрофа на метробуси в Истанбул\n\nКатастрофата е станала призори на шосе към северния град Монтерей. От прокуратурата в граничния щат предположиха, че сблъсъкът е станал след откачане на едно от двете ремаркета цистерни.\n\nШофьорът на камиона изглежда е оцелял и е разследван, съобщи АП.\n\n0\n\n\n\n\n\n\n\n\n\nКопирано",
    "Сменен е шефът на полицията в Хасково, хванал поръчков убиец от Мексико": "Недан Хаджиев, заловил мексикански поръчков убиец, вече не е директор на ОД на МВР - Хасково. Промяната е от преди няколко дни, а на поста му вицепремиерът и вътрешен министър Иван Демерджиев е назначил Атанас Ненков.\n\nХаджиев бе на поста от януари, когато смени Венцислав Кирчев, който пое Националната полиция. Докато бе шеф на криминалистите в Хасково бе убит Тургай Сали. Хаджиев и екипът му заловиха мексиканецът Виктор Омар. Той лежал в затвора в Гърция като част от австралийска банда за марихуана, която пласирала дрогата в Солун. Бандата била осъдена по показанията на Сали. Омар бе заловен през февруари, едва 2 дни след убийството.\n\nХаджиев отива в ГДБОП, където е разузнавач. Неговият наследник Атанас Ненков е с дългогодишен професионален опит в системата на вътрешното ведомство. Започнал е в системата на МВР през 1996 г. и до 1999 г. е работил в сектор \"Икономическо полиция\" и \"Борба с организираната престъпност\". След излизане от системата за 2 години отново се завръща на служба като началник на РУ-Хасково, а през 2007 г. е е назначен за директор на ОД на МВР Хасково, която длъжност е изпълнявал до 2009 г. От 2014 г. до момента е началник отдел на \"Охранителна полиция\".\n\nМагистър е по специалността \"Право\" и магистър по специалността \"Счетоводство и контрол\" в УНСС-София.",
    "Праисторически човешки скелет е открит в пещера в Мексико": "Праисторически човешки скелет е открит в пещерна система на карибския бряг на Мексико, която е била наводнена в края на последната ледникова епоха преди 8000 години, предаде Асошиейтед прес, като цитира археолог, който се е гмуркал там.\n\n\n\nОктавио дел Рио казва, че заедно с колегата си водолаз Питър Брогър са видели натрошения череп и скелет, частично покрити с наноси в пещера, близо до мястото, където правителството на страната планира да построи високоскоростен туристически влак през джунглата.\n\n\n\nЗаради разстоянието от входа на пещерата, скелетът не би могъл да стигне до мястото, на което е без модерно оборудване за гмуркане, така че трябва да е на повече от 8000 години, казва той, имайки предвид епохата, когато покачващите се морски нива са наводнили пещерите.\n\n\n\n\"Не знаем дали тялото е било оставено или този човек е починал там\", споделя археологът. Той обясни, че скелетът се намира на около 8 метра под водата, на около половин километър навътре в пещерната система.\n\n\n\nНякои от най-старите човешки останки в Северна Америка са открити в пещерите на карибското крайбрежие на страната и експертите са на мнение, че част от тях са застрашени от туристическия проект \"Мая трейн\" на мексиканското правителство.\n\n\n\nДел Рио, който е работил за Националния институт по антропология и история по проекти в миналото, казва, че е уведомил организацията за откритието. От института не отговориха веднага на въпросите дали възнамеряват да проучат мястото.\n\n\n\nТой подчерта, че пещерата - чието местоположение не разкрива заради опасения, че може да бъде ограбена - е близо до мястото, където по нареждане на властите е изсечена част от джунглата, за да се поставят влакови релси. Тя може да бъде срутена, замърсена или затворена от строителния проект.\n\n\n\n“Има много изследвания, които трябва да бъдат направени, за да се интерпретира правилно“ находката, каза Октавио дел Рио, като отбелязва, че ще са необходими доста изследвания, за да се определи точно колко стар е скелетът.\n\n\n\nАрхеологът изследва региона в продължение на три десетилетия, като там са открити други древни човешки останки.\n\nПрезидентът на Мексико Андрес Мануел Лопес Обрадор бърза да приключи проекта си “Мая трейн” през оставащите две години от мандата си въпреки възраженията на еколози, пещерни водолази и археолози. Те казват, че бързането им дава малко време за изучаване на находките.\n\n\n\nАктивистите казват, че големият, високоскоростен железопътен проект ще разпокъса крайбрежната джунгла и ще минава често над крехките варовикови пещери. Те са наводнени, с извивки и често изключително тесни, като проучванията им могат да отнемат десетилетия.\n\n\n\nПещерите по протежение на част от брега вече са повредени от строителството над тях, предупреждават специалистите.\n\nНовостроящата се жп линия с дължина от 1500 км е проектирана като наподобяващо кръг трасе около полуостров Юкатан, като свързва морски курорти и археологически обекти.\n\n\n\nНай-противоречивият участък пресича повече от 110 км ивица през джунглата между курортите Канкун и Тулум.\n\n\n\nАрхеологът Дел Рио смята, че маршрутът през джунглата трябва да бъде оставен и влакът да минава над вече засегнатата крайбрежна магистрала между Канкун и Тулум, както беше първоначално планирано.\n\n\n\nПрезидентът Лопес Обрадор се отказа от маршрута на магистралата, след като собствениците на хотели изразиха възражения, а разходите и прекъсванията на движението станаха проблем.",
    "Българка е на път да стане първата жена президент на Мексико": "https://blitz.bg/svyat/blgarka-e-na-pt-da-stane-prvata-zhena-prezident-na-meksiko_news909607.html Blitz.bg\n\nПреди предизборната кампания в Мексико Клаудия Шейнбаум – учен по образование и близък съюзник на президента Лопес Обрадор – и външният министър Марсело Ебрард участват във „война на харесвания“ в социалните медии, пише местният TRTWORLD.\n\nПретендентите се подготвят за надпреварата за наследник на мексиканския президент Андрес Мануел Лопес Обрадор, като кметът на Мексико Сити Клаудия Шейнбаум се да стане първата жена държавен глава в страната.\n\nКампанията все още не е започнала официално, но война на „харесвания“ вече е в ход в социалните медии между Шейнбаум - учен по образование и близък съюзник на Лопес Обрадор –- и външния министър Марсело Ебрард.\n\nИ двамата се надяват да бъдат кандидат за президент на управляващата партия Морена, която провежда годишния си конгрес този уикенд.\n\n„Една жена може да бъде астронавт, адвокат, полицайка, заместник-губернатор и президент на републиката“, каза Шейнбаум по време на скорошно пътуване извън столицата, за да поздрави привържениците.\n\nЛюбопитно е, че шестият по големина град в света Мексико Сити има кмет от български произход – Клаудия Шейнбаум Прадо. Прадядовците на кметицата, както и на много други граждани, първи идват в Мексико в началото на 20-ти век.\n\nЧленовете на партията ще определят кандидата на Морена през 2023 г., а проучванията на общественото мнение сочат, че техният избраник ще бъде фаворит за управляващ през следващите шест години.\n\nПроучване на общественото мнение, публикувано в края на август от фирмата Enkoll, установи, че 35 процента от респондентите биха предпочели Шейнбаум да бъде кандидат за президент на Морена срещу 26 процента за Ебрард.\n\nИ 82 процента казаха, че биха гласували за жена президент, което ще отбележи коренна промяна за страна с дългогодишна култура на мачизъм.\n\nНо друго проучване, публикувано на 6 септември от Poligrama, показа, че Шейнбаум и Ебрард са почти един срещу друг.\n\nВъпреки че Лопес Обрадор каза, че ще подкрепи всеки, който спечели, той често показва подкрепа за Шейнбаум, която описва като „неподкупна“ и човек с „убеждения“.\n\nЕбрард, който самият е бивш кмет на Мексико Сити, „знае как да управлява и е ефективен“, но не е толкова близък до Лопес Обрадор, колкото „верния“ довереник на президента Шейнбаум, казва анализаторът Пабло Майлуф.\n\nСлабата опозиция означава, че големият победител от ранната кампания е Лопес Обрадор - с рейтинг на одобрение от над 60 процента - тъй като засега само неговите кандидати участват в надпреварата, каза политическият анализатор Карлос Браво Регидор.\n\nШейнбаум, която е от литовски и български произход, \"се чувства много мотивирана да продължи (програмата за реформи на Лопес Обрадор) и да бъде първата жена президент в историята на Мексико\", каза близък до нея източник пред агенция AFP.\n\nЕбрард, който има френски корени, се опитва да повиши репутацията си с вътрешни пътувания в допълнение към международната си програма, която включва присъствие на погребението на кралица Елизабет II в Лондон в понеделник.\n\nТова не е първият опит на Ебрард за президентския пост.\n\nТой беше победен от Лопес Обрадор във вътрешното гласуване на Морена за кандидат на партията на президентските избори през 2018 г.\n\nМексиканската конституция ограничава президентите до един шестгодишен мандат и действащият президент не може да се кандидатира отново.\n\nНякои анализатори смятат, че Лопес Обрадор ще се стреми да утвърди влиянието си след 2024 г., за да защити програмата си за реформи.\n\nТой ще бъде в по-добра позиция да упражнява власт отстрани, \"ако бъде последван от слаб президент или президент, който се нуждае от подкрепа\", казва Браво Реджидор.\n\nПревод: БЛИЦ",
    "Селекционерът на България: Това, което се случи с Мексико беше срамно": "Селекционерът на България: Това, което се случи с Мексико беше срамно\n\nСлекционерът на мъжкия национален отбор Николай Желязков и волейболистите от държавния тим се завърнаха в София, след като записаха най-лошото представяне на световни първенства.\n\nБългария остана 20-а на Мондиал 2022 в Полша и Словения след 3 поредни загуби в Група С от Полша с 0:3, от САЩ с 0:3 и от аутсайдера Мексико с 2:3.\n\n“Пожелахме си успех, всички вътре. 20-ото място място на Мондиал 2022? Не искам да влизам в такива дълбоки анализи. Като треньор трябва да анализирам това, което се случи на Световното първенство. И защо не продължиха добрите игри на отбора ни от волейболната лига на нациите?\n\nМъка и срам! Безумно слаба България е аут от Мондиал 2022\n\nНямам отговор, защо?\n\nНе искам да влизам в конспирации, защото няма такива. Винаги, когато каруцата се обърне, пътища много…Трябва да се направи внимателен анализ, за да да не се случва отново.\n\nНиколай Желязков: Ще подам оставката си\n\nТова, което се случи с Мексико беше срамно!\n\nАз пред Управителния съвет на федерацията ще подам моята оставка!\n\nНе сметях, че мексиканците ще ни бият.\n\nНе ми е минавало и през мислите ми, че може да загубим от Мексико! Това е срамно!\n\nНе мога да отговоря защо загубихме”, заяви Николай Желязков пред репортер на Sportal.bg.\n\n“Трябва да запазим тези момчета - те ще играят на Олимпийската квалификация за Париж 2024, Волейболната лига на нациите и Европейското първенство през 2023 година, на което сме домакин. Трябва да видим и отговор да се даде от много страни. Ако бяхме спечелили гейм срещу Полша или САЩ, нещата можеше да се развият по съвсем друг начин. Не съжалявам грам за това подмладяване. Това е правилната посока за българския волейбол, за мен като треньор - това е правилната посока!”, добави селекционерът на България.\n\n“Когато отборът губи се търсят пътища. Това са момчетата ни. Трябва да се гледа напред. Не мога да съм им съдник. Условията, които трябваше да ни бъдат дадени на националния отбор, бяха дадени това е факт. Аз не трябва да задължавам някой да играе за националния отбор. Искам да благодаря на всички, с които работих в този щаб , защото те са истински професионалисти”, допълни Ники Желязков.\n\n“Провалихме се тотално срещу Мексико, имахме шансове срещу САЩ… Ние имаме млади момчета, които идват от долу, които печелят медали сега. Не трябва да сме толкова песимисти, но понякога трябва да се направи крачка назад. Ние я направихме…\n\nТези момчета заставам зад тях, които съм повикал. Всеки един от тях е имал желание да играе за НО. Нормално е на Балканите силно да обичаме и силно да мразим. Нормално е при загуби много хора да плюят. Нормално е това. Нямаме нагласата, когато излезем от целта, да излезем и играем. Няма как да бъдем щастлив от този факт! На никой не му е безразлично. Атмосферата е много тягостна…”, продължи Николай Желязков.\n\n“Ако Управителния съвет, реши да не ми приеме оставката? Не съм мислил. Смятам, че редно да постъпя по този начин. От сега не искам да гадая какво ще се случи. Не сме говори с Цецо Соколов за отказване. Не е добре със сигурност, това което се случи, но е това. Аз лично много съжалявам, но такъв е животът”, завърши Николай Желязков.\n\nГледайте спорт на MAX с най-вълнуващите двубои от волейболното Световното първенство 2022, на живо, в ефира на MAX Sport.\n\nСнимки: Владимир Иванов",
    "Китай, Мексико, Индия, люто и кои страни имат най-пикантните кухни": "Нека бъдем честни - хората или са пристрастени към лютото и се наслаждават на парещата пикантна храна, или я избягват все едно е болест. Така или иначе, \"горещата\" кухня е запазена марка на много страни по целия свят. Повечето имат поне едно ястие, което носи със себе си пламенни аромати. От Ямайка до Етиопия, безброй региони са включили люти чушки като задължителна част от менюто си.\n\nStars Insider прави селекция на държавите, които са луди по горещата храна, а на нас ни остава единствено да разберем кои са те и да се отправим към тях (ако сме от първия тип хора, разбира се).\n\nКитай\n\nИзточник: iStock\n\nРазположен в югозападен Китай, Съчуан е регион, известен със своите пикантни ястия, които често съчетават пресни зелени и сушени червени чилита, червено чили масло, и съчуански пиперки.\n\nМексико\n\nИзточник: iStock\n\nНе е никаква изненада, че мексиканската кухня е една от най-пикантните в света, а виновни за тази слава са ястията с чушки халапеньо и хабанеро. От супи до кесадили, и дори десерти, тук ще намерим пикантна нотка във всичко.\n\nИндия\n\nИзточник: iStock\n\nКухнята на Индия е разнообразна и изпълнена с различни вкусове. Но човек не може да пренебрегне пикантността, когато става въпрос за храната им. Ястията им биха изглеждали недовършени без чили, чесън, джинджифил, кардамон и черен пипер.\n\nБутан\n\nИзточник: iStock\n\nЗелените чилита се използват широко в кухнята на Бутан. Традиционни ястия като свинско paksha Paa се правят с червено-горещо чили, а кнедли momo са пълни с халапеньо чушки.\n\nПеру\n\nИзточник: iStock\n\nПеруанският пипер се нарича \"аджи амарило\", който често се прави в сос и се използва в разнообразни ястия. Чилито може да се използва за подправка на ceviches, както и тяхната национална яхния, наречена аджи де галина.\n\nЕтиопия\n\nИзточник: iStock\n\nЛютивият вкус в етиопската храна е благодарение на смес от подправки, наречена бербере. Този микс съдържа чили на прах, чесън, джинджифил, карамфил, индийско орехче и много други подправки. И обикновено се използва в яхния от месо, наречена доро ват.\n\nМалайзия\n\nИзточник: iStock\n\nМакар че не всяко ястие в Малайзия е пикантно, те наистина имат едно по-специално, което разгорещява. Буквално. Нарича се отак-отак или сухо чили, смесено с нарязана риба и задушено в бананов лист.\n\nГана\n\nИзточник: iStock\n\nВсичко в Гана е пикантно. Лютивият вкус може да се добави към всяко ястие благодарение на shito, гореща паста на базата на смлян черен пипер, палмово масло, а понякога и анасон пипер.\n\nТайланд\n\nИзточник: iStock\n\nТайланд е една от най-големите кухни, когато става въпрос за пикантна храна. Можем да намерим много пържени ястия и пикантни супи, опаковани с аромат и чилита, които ще накарат гърлото ни да гори.\n\nИталия\n\nИзточник: iStock\n\nИталианците не са много запалени по пикантната храна, но ако искаме малко люта подправка, се отправяме към южния район на Калабрия. Там можем да намерим ястия, приготвени с емблематичния пипер peperoncino.",
    "Мексико удължи с 30 години живота на единствената си АЕЦ": "Националната комисия по ядрена безопасност на Мексико издаде лиценз да удължаване на експлоатацията на втори енергоблок на АЕЦ „Лагуна Верде“ с 30 години - до 2055 година. „Лагуна Верде“ е единствената атомна централа в Мексико и има два енергоблока. Те са с реактори на кипяща вода с електрическа мощност от по 775 мегавата, разработени от General Electric. Първи енергоблок на централата започва работа през 1989 г., а втори – година по- късно.\n\nЕлектроенергията от централата е само 3-4% от енергийния микс на Мексико, като най- големият енергиен източник в страната остава природният газ, който заема дял от 63%. В страната отдавна се дискутира темата за увеличаване на атомната енергия, но без да се поемат политически ангажименти.\n\nПрез 2019 г. бе предложено изграждане на два големи реактора в Лагуна Верде и още два на площадка на Тихоокеанското крайбрежие на страната. Неотдавна министерството на енергетиката посочи в свой доклад, че такава перспектива е възможна, но без да посочва конкретни стъпки за реализация.",
    "Маратон за кучета в Мексико събра 300 лаещи състезатели": "С малки традиционни костюми и с мънички раници на гърба, около 300 кучета с различни размери се състезаваха в неделя в състезание за кучета в Мексико Сити.\n\n\n\nВ надпреварата \"Perritos en fuga\", което означава \"кучета в движение\", собствениците на домашни любимци и техните четириноги приятели се изправиха смело пред сутрешния студ, за да почетат кучешката общност в града.\n\n\n\nСлед като им поставиха номера на стартовата линия, кучетата се отправиха във всички посоки, като някои от тях се биеха със съперниците си, под звуците на традиционна мексиканска музика.\n\n\n\n\"Кучешката култура много липсва и това помага да я насърчим\", каза пред АФП 29-годишният Рикардо Кабрера, който участва със своето куче в състезанието. \"Това е много хубаво, защото понякога няма други публични занимания с домашните любимци, освен да отидеш в парка.\"\n\n\n\nВ състезанието на 2,5 км нямаше победител, но всички участници получиха подаръци, като например купички за кучешка храна.\n\n\n\n„Събитието превръща кучето в част от семейството\", каза пред АФП 45-годишната ветеринарна лекарка Моника Агилар. \"Това е много важно, защото предотвратява изоставянето - няма да изоставиш семейството си\".",
    "Кучета завършиха курс за спасители в деня на мощния трус в Мексико (ВИДЕО)": "30 кучета получиха своите грамоти за спасители, превръщайки се в първото поколение четирикраки, които ще помагат на стопаните си при природни бедствия в Мексико сити. Церемонията се състоя в деня, в който мощно земетресение от 7,6 по Рихтер разтърси западната част на Мексико. На същия ден през 1985 и 2017 година други трусове причиниха мащабни щети и взеха жертви, припомня Ройтерс.\n\nНемска овчарка спаси ранени в катастрофа (СНИМКИ)\n\nСпасителните кучета са обучени да преминават през тунели, да изминават пълзешком разстояние от 35 метра и да издирват и спасяват хора, затиснати под отломките на срутени сгради. Животни от различни породи преминаха двумесечно обучение заедно със своите стопани. Към момента те могат да помагат само на семействата, които ги отглеждат, но има опция и да продължат тренировките си, за да станат професионални спасители и да участват в издирвателни акции.",
    "Фактор Енерджи България стъпва на нашия пазар с намерението да ускори енергийния преход – Kmeta.bg": "Фактор Енерджи България, дъщерна компания на дружеството Factorenergia, търгуващо с електроенергия за индустрията и домакинствата в Испания, започва дейност през октомври на българския пазар. Фактор Енерджи България е учредена с амбициозната цел да спомогне ускоряването на енергийния преход на българския пазар и да допринесе за подобряването на конкретната среда в този сектор в полза на крайния потребител.\n\nБългария е страна с големи възможности за растеж в енергийния отрасъл и се намира в процес на либерализация на пазара на електроенергия. Като взема предвид този факт, Фактор Енерджи България си поставя за цел да използва целия престиж, опит и познания в енергийния сектор на дружеството Factorenergia, лидер в прехода към либерализация на енергийния пазар в Испания и развиващ успешна дейност на международния пазар, в страни като Мексико и Португалия. Дружеството Factorenergia е учредено в Испания през 1999 г. и става първия независим търговец на електроенергия след либерализирането на пазара.\n\nФактор Енерджи България е официално регистрирана като фирма в края на 2021 г. и в настоящия момент се намира в етап на започване на дейност и работа по привличане на клиенти. Компанията е лицензирана и разполага с всички необходими за извършване на основната си дейност документи в областта на електроенергията, природния газ и производство на електрическа енергия за собствени нужди.\n\nВ екипа, който ще управлява бизнеса на компанията в България, е и дъщерята на Христо Стоичков – Христина, която заедно със семейството на Хосе Мария Мингея обединяват усилията си в подкрепа на каузата за борба с климатичните промени чрез насърчаване на енергийния преход в България.\n\nЕмилио Русо, основател и изпълнителен директор на Factorenergia разказа за плановете на новото дружество в България.\n\n„Factorenergia е компания, която създадох преди 23 години от нулата. Понастоящем имаме над 150 000 клиенти, на които доставяме електрическа енергия и газ. Първоначално бяха само предприятия, но вече има и домакинства. Очакваме през тази година приход от над 1 млрд. евро. Политиката ни е да търсим местни съдружници в държавите, на чиито пазари навлизаме. За мен е чест в този проект с нас да са семейство Стоичкови и Хосе Мария Мингея. Целта ни е да бъдем българска компания. Да се борим с климатичните проблеми на ниво Европейски съюз, но и да печелим, пестейки енергия. Друга наша цел е да насърчаваме енергийната ефективност и независимост, използвайки електрически автомобили. Дойдохме в България, за да инвестираме, да открием работни места и да създадем местна фирма“, каза Русо.\n\nТой допълни, че плановете на компанията у нас са да развие бизнес модел, който вече е доказан в Испания и Мексико, базиращ се на това да се подобрят условията и цената на база възобновяема енергия.\n\n„При сегашните цени на ел. енергия, които са високи, ако разполагаш със соларни панели за възобновяема енергия, киловатите, които тя произвежда струват 0. Единствените разходи са вложенията за изграждане на инсталацията. Крайната цена за потребителя между пазарната цена и тази от инсталацията ще бъде доста по-ниска. Свързваме производството на тези инсталации и с производството на електрически автомобили“, каза още Емилио Русо.\n\nХристо Стоичков пожела успех на целия екип на Фактор Енерджи България.\n\n„Знаете, че с господин Мингея сме работили дълги години, помогна ми да тръгна за „Барселона“ и винаги съм се стремял да изпълнявам това, което той ми казва. Аз подкрепям неговото мислене и неговите виждания, защото заедно с Емилио са професионалисти в тази материя. И винаги ще имат моята подкрепа. Мисля, че ще бъде взаимно разбирателство и приятелство и да се върви напред. И аз съм убеден, че те ще отстоят това, което са извоювали в Испания и други държави. Винаги ще ги подкрепям. Българското си е българско и аз никога няма да се откажа от него. Добре дошли в България и успех“!“, каза Стоичков.\n\nНа представянето на Фактор Енерджи България присъстваха още Христина Стоичкова, Хосе Мария Мингея и останалите членове на екипа, който ще ръководи компанията в България, както и редица български партньори на проекта.",
    "Откриха тялото на изчезнала журналистка в Мексико": "Губернаторът на мексиканския щат Синалоа каза, че тяло, открито по-рано тази седмица, се е оказало на изчезналата радиоводеща Кандида Кристал Васкес, съобщи Ройтерс, цитирана от БТА, като се позова на местни медии.\n\nВ четвъртък полицията е открила тяло на жена в канал в курортния град Мазатлан, разположен на брега на Тихия океан.\n\nКметът Луис Гилермо Бенитес Торес вчера заяви, че се очакват резултати, които да потвърдят самоличността на загиналата, но че по всичко личи, че става въпрос за Васкес.\n\nСемейството на журналистката съобщи за изчезването ѝ в края на юли.\n\nНапоследък броят на убитите журналисти в Мексико нараства, като последната година бе отбелязан черен рекорд.\n\nВ понеделник беше убит колумнистът Фредид Роман, а от началото на годината 18 журналисти са загубили живота си, сочат данни на правозащитната организация \"Член 19\".",
    "Жител на американския щат Ню Мексико бе задържан заради връзки с \"Ислямска държава\"": "© Getty Images\n\nЖител на американския щат Ню Мексико бе арестуван и обвинен в опит за оказване на материална подкрепа на групировката \"Ислямска държава\" (ИД) и в закриване на онлайн платформа, която е можела да обвърже още двама мъже с подобни обвинения, предаде Асошиейтед прес.\n\nЧетиридесет и пет годишният Херман Лейвун Уилсън от град Албакърки е бил арестуван в петък и ще остане под стража до вторник, когато е насрочено изслушване в съда, съобщи прокуратурата в Ню Мексико.\n\nСпоред федералната прокуратура Уилсън, който е известен също и като Билал Му'мин Абдула, се е опитвал да изгради център на ИД в Ню Мексико, в който е трябвало да се проповядва идеологията на групировката и да се провеждат обучения по бойни изкуства на лица, готвещи се да се бият за ИД в САЩ и в чужбина.\n\nДоживотен затвор за член на \"Ислямска държава\", обезглавявал американски заложници\n\nПрез септември 2020 г. бяха арестувани двама души - Кристофър Матюс и Джейлин Молина, които бяха обвинени в оказване на материална подкрепа на ИД. Според показанията им те са били индоктринирани и радикализирани от Уилсън. Прокуратурата смята, че след ареста им Уилсън е закрил интернет платформа, която е можела да свърже двамата мъже с ръководената от него група.\n\nСрещу Матюс и Молина бяха повдигнати и обвинения в подготовка на бомбен атентат или атаки с огнестрелно оръжие срещу обекти, сред които Белия дом и небостъргача \"Тръмп тауър“ в Ню Йорк, отбелязва АП.\n\nСъдът призна двамата мъже за виновни и те получиха съответно 20 и 18 години затвор.\n\n0\n\n\n\n\n\n\n\n\n\nКопирано",
    "\"Бардо\": Алехандро Гонсалес Иняриту се обяснява в любов на Мексико": "Филмът, който ще тръгне по стрийминг платформата Нетфликс през декември, разказва с ослепителни кадри за заминаването на мексикански журналист и режисьор на документални филми, изигран от актьора Даниел Хименес Качо\n\nДвукратният носител на \"Оскар\" Алехандро Гонсалес Иняриту влезе в надпреварата за \"Златен лъв\" на кинофестивала във Венеция с \"Бардо\" (или Фалшива хроника на шепа истини) - филм, примесен с мечтателни видения, с който режисьорът по много личен начин отдава почит към родината си Мексико, предаде Франс прес, цитирана от БТА.\n\nЕкипът на филма \"Бардо\" на Алехандро Гонзалес Иняриту (Снимка: Getty Images)\n\nАплодиран по време на прожекция за пресата, тричасовият филм, който ще тръгне по стрийминг платформата Нетфликс през декември, разказва с ослепителни кадри за заминаването на мексикански журналист и режисьор на документални филми, изигран от актьора Даниел Хименес Качо.\n\nАктьорът Даниел Хименез Качо с режисьора Алехандро Гонзалес Иняриту на премиерата на филма \"Бардо\" на кинофестивала във Венеция (Снимка: Getty Images)\n\n\"Този филм е направен като огледало. Това е емоционална реинтерпретация на спомен\", каза 59-годишният Иняриту на пресконференция.\n\nРежисьорът на \"Бърдмен\", \"Вавилон\" и \"Кучката любов\" се завръща в страната си след повече от 20 години, именно за да разкаже историята на отсъствието, на това какво означава да напуснеш и да бъдеш луксозен емигрант.\n\nПътуването на журналиста служи като претекст за Иняриту да потопи зрителя в своите спомени и фикс идеи, в миналото и в настоящето, с неговото насилие, дискриминация, убийства на жени.\n\nЧаст от екипа на филма \"Бардо\" на мексиканският режисьор Иняриту (Снимка: Getty Images)\n\nС мечтателни сцени, между сън и реалност, \"Бардо\" кани публиката да навлезе в лабиринта на паметта, със завръщането от самото начало на филма в майчината утроба на дете, което не желае да живее на този свят.\n\nС \"Бардо\" Алехандро Гонсалес Иняриту отдава и почит към големите имена в киното, които са го вдъхновили - Луис Бунюел, Федерико Фелини, Алехандро Ходоровски, Рой Андерсън.\n\nАлехданро Гонзалес Иняриту на фотосесия преди пресконференцията за филма си \"Бардо\", който ще тръгне в платформата \"Нетфликс\" (Снимка: Getty Images)\n\n\"Това не е автобиографичен филм\", пояснява режисьорът, който представя творението си във Венеция 21 години след като семейството му заминава в изгнание в Лос Анджелис - първоначално \"за една година\".\n\n\"Този филм, за разлика от другите, не го направих с ума, а със сърцето си\", добавя Иняриту, който не е режисирал от седем години, когато засне \"Завръщането\" с Леонардо ди Каприо.",
    "Виктория Томова се завърна в топ 100 с рекордно класиране": "Първата ракета на България Виктория Томова се завърна в топ 100 в световната ранглиста на Женската тенис асоциация (УТА), която беше обявена официално тази сутрин.\n\nТомова, която през миналата седмица достигна до финала на турнира от сериите УТА 125 в Будапеща, се изкачи с 16 места и вече заема рекордната в кариерата си 93-а позиция в класацията с 679 точки.\n\nНа върха в подреждането остава шампионката от Откритото първенство на САЩ Ига Швьонтек (Полша) с 10180 точки, следвана от финалистката в Ню Йорк Онс Жабюр (Тунис) с 5090 точки. Третото място се изкачи Паула Бадоса (Испания) с 3934 точки.\n\nЧелните десетки в световните ранглисти на УТА:\n\nсингъл:\n\n1. (1) Ига Швьонтек (Полша) 10180 точки\n\n2. (2) Онс Жабюр (Тунис) 5090 точки\n\n3. (4) Паула Бадоса (Испания) 3934 точки\n\n4. (3) Анет Контавейт (Естония) 3860 точки\n\n5. (5) Джесика Пегула (САЩ) 3501 точки\n\n6. (7) Арина Сабаленка (Беларус) 3470 точки\n\n7. (6) Мария Сакари (Гърция) 3176 точки\n\n8. (8) Коко Гоф (САЩ) 3047 точки\n\n9. (9) Симона Халеп (Румъния) 3025 точки\n\n10.(10) Каролин Гарсия (Франция) 2930 точки\n\nбългарките:\n\n93. (109) Виктория Томова 679 точки\n\n229. (214) Изабелла Шиникова 282 точки\n\n334. (341) Гергана Топалова 177 точки\n\n485. (475) Джулия Терзийска 92 точки\n\n587. (572) Диа Евтимова 63 точки\n\n633. (648) Лия Каратанчева 52 точки\n\n689. (693) Юлия Стаматова 43 точки\n\n848. (869) Ани Вангелова 24 точки\n\n869. (881) Михаела Цонева 22 точки\n\n887. (876) Елица Костова 21 точки\n\n953.(1051) Дария Шаламанова 17 точки\n\n961. (974) Беатрис Спасова 17 точки\n\n1065.(1033) Денислава Глушкова 13 точки\n\n1180.(1144) Елеонор Чакърова 10 точки\n\n1204.(1206) Петя Аршинкова 9 точки\n\n1214.(1297) Вержини Чакърова 9 точки\n\n1270.(1306) Габриела Михайлова 8 точки\n\n1375.(1377) Катерина Димитрова 5 точки\n\n1410.(1418) Зиновия Ванева 4 точки\n\n1453.(1469) Ралица Александрова 3 точки\n\nдвойки:\n\n1. (1) Катержина Синиакова (Чехия) 7365 точки\n\n2. (2) Барбора Крейчикова (Чехия) 6222 точки\n\n3. (3) Елизе Мертенс (Белгия) 5575 точки\n\n4. (4) Вероника Кудерметова (Русия) 5175 точки\n\n5. (5) Коко Гоф (САЩ) 4560 точки\n\n6. (6) Джесика Пегула (САЩ) 4445 точки\n\n7. (8) Джулиана Олмос (Мексико) 4400 точки\n\n8.(10) Габриела Дабровски (Канада) 4305 точки\n\n9. (7) Елена Остапенко (Латвия) 4190 точки\n\n10.(11) Никол Меличар-Мартинес (САЩ) 4105 точки\n\nбългарките:\n\n273. (252) Шиникова 294 точки\n\n419. (397) Топалова 168 точки\n\n563. (572) Евтимова 95 точки\n\n586. (576) Терзийска 90 точки\n\n666. (675) Лия Каратанчева 65 точки\n\n676. (685) Вангелова 63 точки\n\n701. (729) Стаматова 59 точки\n\n720. (739) Елеонор Чакърова 55 точки\n\n720. (739) Вержини Чакърова 55 точки\n\n871. (876) Алекса Каратанчева 35 точки\n\n908. (860) Катерина Димитрова 32 точки\n\n915. (921) Спасова 32 точки\n\n968. (975) Цонева 28 точки\n\n1147.(1125) Шаламанова 18 точки\n\n1163.(1174) Аршинкова 17 точки\n\n1371.(1456) Михайлова 11 точки\n\n1434.(1436) Стела Пеева 10 точки\n\n1502.(1509) Ванева 7 точки\n\n1566.(1576) Глушкова 5 точки",
    "Мирослава Кацарова отново пее на софийска сцена": "play\n\npause\n\nstop\n\nmute\n\nunmute\n\nmax volume / Разговор с Мирослава Кацарова Update Required To play the media you will need to either update your browser to a recent version or update your To play the media you will need to either update your browser to a recent version or update your Flash plugin\n\nСлед дълго отсъствие от софийска сцена и повече музикална и организационна дейност за Пловдив, Мирослава Кацарова ще представи специален камерен концерт в Sofia Live Club на 27 септември, с участието на Мирослав Турийски (пиано) и Младен Димитров (барабани), както и актрисата Маргита Гошева.\n\nПред Радио София Кацарова анонсира, че ще изпълни някои от българските композиции от репертоара си, песни от латиноамериканската култура – от Бразилия, Перу, Мексико, както и на френски език.\n\nКацарова с радост сподели, че на Пловдив джаз фест (от 4 до 7 ноември) ще гостуват и големи звезди в жанра.\n\nНа гала вечерта ще може да се види и чуе американската джаз певица и текстописец Гретчен Парлато (▼), смятана за една от най-изобретателните и хипнотизиращи певици днес.\n\nПрез 2021 г. Парлато издаде своя нов албум FLOR, който отдава почит на бразилската музика и е първият ѝ студиен албум за последните близо десет години. Албумът ѝ донесе и втората номинация за „Грами“ и бе описан като прекрасен синтез между американска популярна музика, европейска класическа музика и бразилски стандарти.\n\nВажна тема в него е майчинството, което е било причината за временното оттегляне на певицата от музикалния свят. Гретчен Парлато участва в над 85 албума и има 4 издадени албума като лидер. За първи път е номинирана за „Грами“ през 2013 г. Албумът ѝ “The Lost and Found” от 2011 г. пък получава над 30 национални и международни награди, включително награда на списание DownBeat за „Най-добър вокален албум“. Още като студентка тя пее с Хърби Хенкок и Уейн Шортър, по-нататък си сътрудничи с много музиканти, сред които са Маркъс Милър и Аирто Морейра.\n\nВ Пловдив певицата ще бъде със своята група, част от която е един от най-интересните съвременни пианисти Тейлър Айгсти, който пък тази година спечели „Грами“ за „Най-добър съвременен инструментален албум.\n\nС Мирослава Кацарова разговаря Лили Големинова.",
    "Преди полет: Пътник изпрати голата си снимка на останалите пасажери": "Пилотът на полет на Southwest Airlines заплаши да отмени излитането, след като мъж в ​​самолета изпрати голата си снимка на другите пътници, съобщава Си Ен Ен.\n\nСлучката е преди полета от Хюстън, САЩ до Кабо Сан Лукас, Мексико. Трансферът на файлове е бил осъществен чрез AirDrop на Apple.\n\n“Ето каква е сделката, ако това продължи, докато сме на тук, ще трябва да се върна до вратата и всички ще трябва да слязат. Ще се свържа с охраната и ваканциите ви ще бъдат провалени. Така, че ще ви помоля да спрете да изпращате снимки”, каза пилотът на пътниците, докато е заснет от пътник във видео, публикувано в ТикТок и гледано около 2,7 милиона пъти.\n\nПътничката Тейглор Марсалис, заснела видеото каза, че тя и нейните приятели са се качили в самолета, а след това са получили известие за сваляне на снимки.\n\nТя подчерта, че е отхвърлиха известието, но две от приятелките ѝ са го приели, след което са се сдобили с голите снимки.\n\n„Това беше гол мъж, който се беше пуснал AirDrop на всички“, каза Марсалис.\n\nДруга пътничка е уведомила стюардесата за снимките.\n\n„Безопасността, сигурността и благосъстоянието на пътниците и служителите ни е най-големият приоритет на екипа на авиокомпанията“, се казва в изявление на Southwest Airlines.\n\nМарсалис каза, че пилотът е бил професионалист и се е справил страхотно със ситуацията.\n\nСлед изказването на пилота и проверката на стюардесите, самолетът е излетял безопасно.",
    "Методи Ананиев пред Sportal.bg: Момчетата се стараеха на Световното": "Методи Ананиев пред Sportal.bg: Момчетата се стараеха на Световното\n\nБившият волейболен национал Методи Ананиев бе гост в днешното издание на волейболното предаване на Sportal.bg и Sportal TV - Block Out.\n\n36-годишният посрещач, който за последно игра за Сливнишки герой (Сливница) в Efbet Супер Волей, коментира и представянето на националния отбор на България.\n\n7\n\n“Бяхме в много трудна група на Мондиал 2022. Никой не очакваше, че ще победим Полша и САЩ, но Мексико трябваше да победим. Във волейболните среди се говори, че сме играли бездушно на това първенство, но аз не смятам, че е така. Момчетата се стараеха колкото могат. Срещу Мексико не играхме добре, а техният диагонал направи мача на живота си”, заяви Методи Ананиев в студиото на Sportal TV.\n\n7\n\n“Не смятам, че е правилно треньорите на националния отбор на България да се сменят толкова често. Няма значение дали ще е българин или чужденец, той трябва да се остави да работи спокойно. Ако тази година резултатите не се получат, то ако е работено добре, през следващата ще има подобрение. При всяко нова назначение на нов наставник той сменя системата на игра, хората в щаба, хората в отбора и трябва време, за да се постигнат най-добрите резултати”, заяви Методи Ананиев във волейболното предаване - Block Out.\n\n7\n\nГледайте спорт на MAX с най-вълнуващите двубои от волейболното Световното първенство 2022, на живо, в ефира на MAX Sport.\n\nСнимки: Владимир Иванов",
    "На този ден: Леонардо да Винчи завършва „Мона Лиза\"": "Това е рубриката, в която ще ви припомни, какви важни събития са се случили на днешния ден - събития, дали отражение по света и в България, както и любопитни факти и истории.\n\nЛеонардо да Винчи завършва „Мона Лиза“\n\nНа 19 септември 1478 г. Леонардо да Винчи завършва картината си Мона Лиза. Рисува я с маслени бои върху дъски от топола.След смъртта на Леонардо картината е отрязана, като са отстранени части от двете й страни и сега е с големина 77x53 см. Първоначално е имало колони от двете страни на фигурата, познати на изкуствоведите от ранните копия на творбата.Крал Франсоа I кани художника да работи в Кло Люс близо до замъка в Амбоаз и купува картината за 4000 екю. Картината първоначално е изложена във Фонтенбло, а по-късно е преместена във Версайския дворец. След Френската революция е преместена в Лувъра. Наполеон I я премества в спалнята си в Тюйлери, но по-късно отново е върната в Лувъра. По време на Френско-Пруската война от 1870–1871, картината е извадена от Лувъра и скрита някъде във Франция. Джокондата не е много известна до средата на 19 век, когато е оценена от символисткото течение в изкуствата. Те я свързват с техните идеи за женската загадъчност.\n\nСъществуват множество предположения относно това - кой е позирал на Да Винчи.\n\nОсвен съпругата на флорентински търговец - Лиза Герардини, Мона се смята и за женския облик на да Винчи, някои твърдят, че по този начин е искал да покаже женската същност на дуалистичната си природа, че това е хитър начин да \"изиграе\" църквата и публиката. Други предполагат, че Леонардо е рисувал гледайки мъж - Джан Джакомо Капротти в течение на двадесет години му е бил асистент и е смятан за негов възлюблен от някои историци. Той е позирал за друга картина на Леонардо - \" Йоан Кръстител\", приликата е поразителна.\n\nМощно земетресение в Мексико сити през 1985 г.\n\nМексиканското земетресение става на 19 септември 1985 и нанася тежки поражения в град Мексико. Земетресението е с магнитуд 8,1, а епицентърът му е в щата Мичоакан. Жертвите са 10 000 загинали и 30 000 ранени, като 95 000 души остават бездомни. Материалните щети се оценяват на 4 милиарда американски долара. Земетресението е почувствано и в Лос Анджелис, Калифорния. Разрушени са 416 сгради, а над 3000 са сериозно увредени. Земетресението се случва в Тихия океан близо до бреговете на Мексико и на около 350 км от град Мексико. Мексико е една от страните с най-висока сеизмична активност в света, лежейки в близост до границите на няколко тектонски плочи. Една от тях е част от големия Тихоокеански огнен пръстен и лежи успоредно на мексиканското тихоокеанско крайбрежие. Тъкмо там е границата между Кокосовата тектонска плоча и Северноамериканската тектонска плоча. Страната лежи също така северно от границата с карибската плоча. Поради тази причина в Мексико всеки ден се регистрират около 40 леки земетресения.\n\nПроведен е първият конкурс за красота в света\n\nНа 19 септември 1888 г. в курортното селище Спа, Белгия се се провежда финала на първия световен конкурс за красота. В началото на надпреварата участие вземат 350 кандидатки, а до финала достигат само 21. Те са оценявани от строго жури, което е съставено предимно от мъже. В предварителният кръг участничките са оценявани на базата на изпращани от тях фотоси. Финалът на конкурса се е провеждал при строго определени правила и дрескод за гостите на събитието. На края на конкурса за победителка е обявена 18-годишната креолка от Гваделупа Марта Сукаре. Освен титлата “Кралица на красотата” младото момиче получава и награда от 5 000 франка.\n\nПрез 1951 година в Лондон се провеждат конкурсите “Мис Вселна” и “Мис свят”. На тези конкурси за пръв път претендентките започват да дефелират и по бански констюми. Най-престижните конкурси за красота в момента в световен мащаб са: “Мис Свят”, “Мис Вселена”, “Мис Интернешънъл” и “Мис Земя”.\n\nРодени на тази дата са:\n\nМария Апостолова – български график и илюстратор. Родена е на 19 септември 1931 година в София. През 1957 година завършва Висшия институт за изобразително изкуство „Николай Павлович“ в класа по графика и илюстрация на Илия Бешков. От 1960 до 1966 година е художествен редактор в издателство „Наука и изкуство“, а от 1978 година във вестник „АБВ“. Илюстрира книги и списания. Излага рисунки, монотопии и графики на общи художествени изложби. Използва техниките суха игла и верниму. Нейни творби са: „Нежност“ (1972), „Прохождане“ (1972), „Раздяла“ (1973), „Разстрел“ (1973), „Задочничка“ (1974) и „Семейство“ (1974).\n\nТеодора Димова – писателка и драматург. Родена е на 19 септември 1960 г. в София в семейството на писателя Димитър Димов. Завършва 114 АЕГ и английска филология в СУ „Кл. Охридски“. Специализирала е в Royal Court Theatre в Лондон. Била е журналист, преводач, преподавател по английски. В настоящето работи в редакция „Радиотеатър“ на БНР. Нейни пиеси са „Фюри“, „Платото“, „Елин“, „Без кожа“ и др. Пише и много романи: „Емине“, „Адриана“, „Майките“ и др.",
    "На този ден: Избухва Старозагорското въстание": "През 1810г. Мексико получава независимост от Испания. На 16 септември 1810 г. католическият свещеник Михел Хидалго Костиля обявява независимостта на Мексико в малкото градче Долорес. Декларацията е официално насочена срещу Франция, която управлява Испания чрез брата на Наполеон, и официалната цел е независимост от Франция, оставайки испанска колония. Конфликтът обаче ескалирал и скоро мексиканският народ се бори за пълна независимост и от Испания. Освободителната война продължава до 1821 г. Тогава страната официално получава независимостта си - обявява се за независима от Испания и променя името на държавата на Мексико. През 1829 г. е отменено робството.\n\nПрез 1875г. избухва Старозагорското въстание. То е опит на Българския революционен централен комитет да организира общо въоръжено въстание в Българско.\n\nНа 12 август 1875 г. БРЦК взима решение за подготовка на всенародно въстание. Определени са 5 въстанически окръга: Русенско-Шуменски, Търновски, Старозагорски, Сливенски и Ловешко-Троянски. За център на въстанието се избира Стара Загора с ръководител Стефан Стамболов, тъй като старозагорският комитет е най-силен. Някои членове на комитета обаче се противопоставят на въстанието като ненавременно. Поради това в уречения ден 16 септември в Стара Загора се събира твърде малък брой четници. Някои от бунтовниците се скриват или емигрират от страната, гонени от турците, но други, като братята Михаил и Георги Жекови, не успяват да се спасят. Преследвани от турска потеря, братята се скриват в плевня. След кратка стрелба турците подпалват плевнята. Михаил умира вътре, а по-малкият Георги, е пронизан от няколко куршума.\n\nВъстанието е много масово в селата около Стара Загора. Над 800 души участват в образуваните 6 големи селски чети. Някои от четите пристигат в околностите на Стара Загора в очакване да се присъединят към въстаниците от града. Водят се тежки сражения около селата Обручище, Самуилово и Елхово. Четите на Руси Бакърджията (100 – 120 души) и на Стефан Чифутов (105 души) водят сражения с турците в околностите на с. Елхово.\n\nЕдновременно с това въстание в Шуменско и Русенско (Червеноводска въстаническа чета) действат 2 малки чети, които обаче скоро се разпадат, когато става ясен неуспехът на въстанието. Старозагорското въстание дава явен знак, че на дневен ред е освобождението на българския народ. То е проверка на силите за по-мащабна освободителна акция – Априлското въстание през следващата 1876 г., която ще привлече вниманието на Великите сили. През 1875 г. в Одеса се създава комитет за помощ на балканските народи за освобождение. След въстанието следват мащабни наказателни мерки от страна на османските власти. Около 600 души са арестувани (сред които и част от организаторите на въстанието) и наказани, включително със смърт. Само малка част от въстаниците емигрират.\n\nСред известните имена, взели участие във старозагорското въстание са тези на Стефан Стамболов, Захари Стоянов, Панайот Волов и др.\n\nПрез 1908г. е основана компанията Дженеръл Мотърс. Тя е американска корпорация, производител на коли, доскоро най-големият в света (в началото на 2007 г. е изпреварен от „Тойота“). Компанията е основана през 1908 г., а броят на служителите по целия свят е 326 999. Към 2008 числото е паднало на 266 000 души. За сравнение световният лидер Тойота има приблизително 316 000 работници. Седалището на GM се намира в Детройт, Мичиган, САЩ. „Джи-Ем“ произвежда коли и камиони в 33 страни. В топ 100 на транснационалните компании GM се нарежда на 9 място, след конкурента Тойота, заемащ 5 място. През 2005 г. са продадени 9,17 милиона коли и камиони от следните марки: „Буик“, „Кадилак“, „Шевролет“, „GMC“, „GM“, „Деу“, „Холдън“, „Хамър“, „Олдсмобил“, „Опел“, „Понтиак“, „Сааб“, „Сатурн“ и „Воксхол“.\n\nГенералната Асамблея на Програмата за околна среда на ООН обявява 16 септември за Международен ден за защита на озоновия слой. Решението е взето през 1994г. Причината именно 16 септември да е денят в защита на озоновия слой е, защото в Монреал през 1987г. е подписан Протокол за защита на озоновия слой.\n\nДнес рожден ден празнува американския актьор Мики Рурк и американския илюзионист Дейвид Копърфийлд.\n\n\n\nМики Рурк",
    "Анализ на едно волейболно отчаяние": "Нека за момент се абстрахираме от генералните проблеми на българския волейбол, които, всъщност, са типични като цяло за \"елитния\" български спорт: липса на цялостна стратегия, липса на единна методика, слагачество, зетьо-шурьо-баджанакизъм, както пише Захари Стоянов и др. Всъщност, не е правилно да се абстрахираме от тези проблеми, тъй като те са в основата на кривата пирамида, която ни води към волейболното дъно, но нека все пак за секунда го направим и да видим какво, поне на този шампионат, стоеше по-скоро към върха на тази пирамида.\n\nБългария отпадна грозно от Световното първенство по волейбол. Да, ако бяхме загубили само от Полша и САЩ и бяхме победили Мексико, вероятно нещата щяха да са различни... В някакъв смисъл този позор (да, позор) може да има терапевтичен ефект (дано!), след който дано някой се събуди и види колко сме изостанали.\n\nМожеше ли България да бъде по-адекватна в Катовице? Моят отговор със сигурност е положителен. Винаги съм вярвал, че ако човек си зададе правилните въпроси, неминуемо ще достигне и до правилните отговори. Ето ги и въпросите, които трябва да предизвикате тези отговори:\n\nВъпрос 1: Това ли е оптималният състав на България?\n\nДа, доста именити състезатели като Теодор Салпаров и Виктор Йосифов се отказаха от националния отбор и безспорно липсват. Защо обаче, да речем, го няма Николай Пенчев, който е играч с огромен опит, включително участник в Шампионската лига през изминалия клубен сезон. Да, Ники трудно може да помогне във фаза атака, но може да бъде в безценна помощ именно в елементите, в които страдаме най-много - посрещане и защита. Освен това разполага и с нелош и разнообразен сервис. Тезата, изразена от бившия мениджър на националните отбори Владимир Николов, че е \"стар\", е комична, извинявайте.\n\nВъпрос 2: Ако това е оптималният състав, достатъчно умело ли се работи с него?\n\nВ последните няколко години забелязвам странна тенденция в българския волейбол от треньорска гледна точка - излиза, че някои състезатели попадат в съставите, за да... попълват бройката.\n\nДенис Карягин не влезе за нито една точка на Световното, което за нас завърши във вторник. Цели три състезателки не помирисаха терен дори за секунда по време на Европейското в Пловдив миналата година. Такива екземпляри (не са виновни играчите, разбира се) имаше и в състава на Силвано Пранди през миналата година на Европейското първенство за мъже. Ако тези играчи не са достатъчно добри, за да влязат на смяна (на сервис, двойна смяна диагонал-разпределител, на блок), защо са в отбора? За фасон, за имидж? Когато ти липсват комплексни играчи, логиката и разумът налагат да се създаде отбор с играчи с различни силни елементи, които да се допълват в съответните ситуации. Не е откриване на топлата вода.\n\nДруг необясним ход. На Световното в Катовице сега България разполагаше само с едно типично либеро - Владислав Иванов. Трябва да се отбележи, че Сърбия и Германия са предприели същата стратегия. Въпреки това става въпрос за един изумително необичаен ход особено когато България видимо (още в контролните срещи) изпитва сериозни проблеми и в посрещане, и в защита, което не позволява нито разпределителят, нито нападателите да се \"разгърнат\" максимално. Вече не е някаква новост или иновативна идея да се играе с две либера (в посрещане и защита, дори при посрещане на различен тип сервис), напротив - по-скоро е стандарт, освен ако нямаш великан на поста като Ерик Шоджи или Павел Заторски. Възниква въпросът - толкова ли е добър Владислав Иванов, или може да има и друга причина?\n\nОще един спорен момент - ако Тодор Скримов е контузен и не може практически въобще да помогне (както и се случи), защо трябва изобщо да е в състава и да заема мястото на някой друг (примерно на второ либеро или пък на друг нападател)? Толкова ли е невъзможно да се установи със сигурност колко време ще му трябва за оптимално възстановяване? Поредната странност.\n\nВъпрос 3: Защо подобно безхаберие срещу Мексико?\n\nНяма да давам персонални оценки, защото не смятам, че е редно. Ако се погледне общата картина, играчите са най-малко виновни. Но във физиономиите на някои, да не кажа повечето от нашите състезатели в мача вчера, личеше тотално безразличие от случващото се на полето. Може и да не е така, но така изглеждаше.\n\nВсе пак трябва да се похвалят и тези, които до последно се стараеха, но така и не се получи. Не че победа срещу Мексико щеше да промени нещо кардинално.\n\nЗатова завършвам със следния коментар, на който попаднах в социалните мрежи - безпределно и безобразно точен:\n\n\"За мексиканците да играеш за националния отбор е чест. За поляците е отговорност, за бразилците е любов. За нас е задължение\".",
    "100% доказан математически модел предвиди световния шампион по футбол": "Аржентина ще спечели Мондиал `22, изчисли лондонски брокер, предрекъл титлите на Германия през 2014 г. и Франция през 2018 г.\n\nНападателят на \"Интер\" Лаутаро Мартинес ще има ключова роля редом до капитана Лионел Меси в атаката на Аржентина на тазгодишното световно първенство, на което \"гаучосите\" ще опитат да спечелят третата си титла. И според математическите изчисления ще успеят.\n\nНападателят на \"Интер\" Лаутаро Мартинес ще има ключова роля редом до капитана Лионел Меси в атаката на Аржентина на тазгодишното световно първенство, на което \"гаучосите\" ще опитат да спечелят третата си титла. И според математическите изчисления ще успеят.\n\nАржентина ще спечели своята трета световна титла по футбол на предстоящия след по-малко от два месеца Мондиал `22 в Катар (20 ноември - 18 декември). Прогнозата е плод на математически модел с доказана 100% успеваемост при предишните два случая, в които е прилаган.\n\nФормулата е създадена от Йоахим Клемент - 47-годишен германски анализатор, работещ като брокер в независимата лондонска банка \"Либерум Кепитъл\". Благодарение на изчисленията си той правилно предвижда шампионските титли на Германия през 2014 г. и на Франция през 2018 г.\n\nМоделът, който той е създал, включва най-разнообразни величини. Сред променливите освен чисто спортни елементи - като моментната форма на отборите и мястото им в ранглистата на ФИФА, фигурират социално-икономически фактори като БВП, брой на населението и дори климатът и средногодишните температури в съответната страна.\n\nСпоред брокера това представлява около 45% от вероятността за успешна прогноза. Останалите 55% той отдава на фактора \"шанс\".\n\n\"Работя в сферата на финансовите услуги повече от 20 години и ако съм усъвършенствал нещо, то е как да намирам оправдания за грешни прогнози. Ако съм прав, това е умение, ако не съм, е по нечия чужда вина\", шегува се Клемент.\n\nТой предрича, че на 1/2-финалите на световното първенство тази година \"гаучосите\" ще елиминират Испания, а във финала ще победят Англия. Това, разбира се, възкреси спомените за отколешното съперничество между двете футболни нации, кулминацията в което беше Божията ръка на Диего Марадона в 1/4-финала на Мондиал `86 в Мексико - шампионата, донесъл втората и последна засега титла на аржентинците.\n\nКлемент отчита, че турнирът в Катар ще бъде различен от всички предишни първенства на планетата, тъй като ще се проведе по средата на традиционния футболен сезон, а не след края му.\n\n\"За разлика от предишните световни първенства, играчи като Роберт Левандовски, например, е по-вероятно да бъдат здрави и на върха на своята форма. Те ще са изиграли по-малко мачове във вътрешните шампионати и Шампионската лига и ще са по-малко изтощени\", посочва финансовият стратег.\n\nДруга съществена разлика според него ще бъде малкото време за съвместни тренировки на националните отбори. Което в математическите сметки на Клемент представлява пречка за съставите на Испания и Германия.\n\nФинансистът от \"Либерум Кепитъл\" не е единственият представител на банковата индустрия, който прилага математически модели, за да предвижда развръзката на футболни турнири. \"Голдман Сакс\" пробва оракулските си способности преди Евро 2020, като след анализ на над 6000 мача първоначално предрече титла за Белгия, а после заложи на Англия (чийто тим в крайна сметка загуби финала срещу Италия).\n\nАвстралийският холдинг \"Маккуари Груп\" позна триумфа на Германия на Мондиал `14, но после заложи на Испания за Мондиал `18. Японската банкова компания \"Номура\" влезе в играта с правилна прогноза за Франция през 2018 г., но все още не е съобщила фаворита си за 2022 г.\n\nСтопроцентовият Йоахим Клемент обяснява своята успеваемост и със страстта към играта, която носи у себе си. И я характеризира с присъщото си чувство за хумор:\n\n\"Работата ти, сватбата, раждането на децата ти... Нищо от това няма значение, когато става въпрос да изчислиш коя произволна група от двайсет и няколко милионери е най-успешна в ритането на детска играчка по ливада.\"",
    "Русия затваря границите си на 28 септември": "Вероятно ще бъде въведена изходна виза, твърди \"Медуза\"\n\nРуските власти възнамеряват да затворят границите за мъже в мобилизационна възраст, съобщи източник, близък до администрацията на президента на Руската федерация пред \"Медуза\". Най-вероятната дата за въвеждане на забраната е 28 септември.\n\nВторият източник, също близък до администрацията на президента, твърди, че това ще стане „след референдумите“, които се провеждат в самопровъзгласилите се ДНР, ЛНР и в окупираните територии на Херсонска и Запорожка области на Украйна. Те ще приключат на 27 септември вечерта.\n\nИзданието отбеляза, че ще бъде въведено подобие на \"изходни визи\": за да напуснат Русия, мъжете ще трябва да получат разрешение от военната служба.\n\nПо-рано Медуза същ писа, че границите за мъже ще бъдат отворени до края на \"референдумите\" на 27 септември.\n\nМобилизацията в Русия започна на 21 септември. Според руския президент Владимир Путин на мобилизация подлежат тези, които са в запаса и имат съответните военни специалности и боен опит. На правителствения портал \"Обяснение.рф\" се казва, че \"приоритетно\" на мобилизация подлежат редници и сержанти до 35 години, младши офицери - до 50 години, старши офицери - до 55 години . В Русия войниците и сержантите са в запаса до 50 години, а генералите вече са до 70 години.\n\nКато част от мобилизацията Русия ще призове 1,2 милиона души в армията, каза по-рано пред Meduza източник, близък до едно от федералните министерства. Кремъл отрича това.\n\nНа този етап руснаците могат да влязат без задграничен паспорт в Армения - за 180 дни, в Беларус - за 90 дни и в Киргизстан и Казахстан - за 30 дни.\n\nСъс задграничен паспорт, но без виза руснаците могат да пътуват до Сърбия, Черна гора, Молдова, Азербейджан, Таджикистан, Узбекистан, Грузия, Индия, Индонезия, Малайзия, Шри Ланка, Монголия, Камбоджа, Лаос, Виетнам, Израел,Катар, Непал, Турция, Мавриций, Южна Корея, Тайланд, Мексико, Аржентина, Бразилия, Уругвай, Чили, Еквадор, Перу, Доминиканската република, Коста Рика, Египет, РЮА, Мароко,",
    "Така Неделино ще посрещне гости от Мексико до Индия(снимки)": "\n\n24rodopi.com/Регион\n\nКато райска градина. Така Неделино ще посрещне хилядите гости за Фестивала на двугласа.\n\nРекорден брой певци и танцьори ще вземат участие в 21-вото издание на националния фолклорен фестивал за двугласно пеене и народна песен с международно участие “Неделино`2022“. Само участниците от чужбина ще бъдат над 300.\n\n\n\nЗа първи път в Родопите ще се изявят групи от Мексико, Индия, Панама, Южна Корея, Иран, Грузия, Албания, Черна гора и Сърбия. Традиционните участници от Северна Македония, Гърция и Турция са потвърдили участие в “Неделино`2022“. За първи път в Родопите ще се изявят групи от Мексико, Индия, Панама, Южна Корея, Иран, Грузия, Албания, Черна гора и Сърбия. Традиционните участници от Северна Македония, Гърция и Турция са потвърдили участие в “Неделино`2022“.\n\nОгромен е интересът за изява на неделска сцена и от самодейци и читалищни деятели от цялата страна. като за тях заявките се приемат до края на месец юли.\n\nФестивалът ще се проведе в дните 2, 3 и 4 септември.",
    "Фотогалерия: Училище за спасители": "С използването на сайта вие приемате, че използваме „бисквитки\" за подобряване на преживяването, персонализиране на съдържанието и рекламите, и анализиране на трафика. Вижте нашата политика за бисквитките",
    "Петър Киров – двукратният олимпийски шампион на 80": "Петър Киров – един от шестимата печелили два пъти олимпийско злато за България, навърши вчера 80 години. Юбилеят на знаменития борец е повод да си припомним забележителната му спортна кариера.\n\nДвукратен олимпийски шампион от игрите в Мексико 1968 и Мюнхен 1972, злато от световните първенства в Едмънтън 1970, София 1971 и Катовице 1974, с европейски титли от Минск 1967, Берлин 1970, Мадрид 1974 и Санкт Петербург 1976, плюс сребро и бронз от континенталните шампионати съответно във Вестерос 1968 и Катовице 1972 г.\n\nПобедите и титлите на големия българин са паметни, а със спечелените 52 медала от различни турнири, включително 3 световни и 4 европейски титли, Петър Киров е феномен в спортната ни история. Загубите му се броят на пръстите на едната ръка. Побеждавал е 7 световни шампиони: Джинга (Румъния), Рибалко, Бакулин и Константинов (СССР), Хираяма (Япония), Али Заде (Иран) и съотборника си Ангел Керезов. Треньорите на борците от Съветския съюз сменят 11 състезатели в търсене на човек, който да го надвие, но така и не успяват да го намерят.\n\nСлед края на кариерата си Киров е старши треньор на националния отбор по класическа борба, заместник-председател на СД „Академик“ (София), председател на Българската федерация по борба. По-късно се посвещава на преподавателска дейност. Дълги години ръководи катедра „Борба и джудо“ в НСА. Професор Киров е лектор в треньорската школа към Световната асоциация по борба (UWW). Приет е и в Залата на на славата на борбата в Оклахома (САЩ).\n\nТой е първият носител на „Златния пояс на Никола Петров“ и 11 пъти става шампион в 11-те си участия на турнира. Обявен е за “Спортист №1 на България“ за 1971 и 1972 г. Единственият българин с плочи на славата на 3 различни стадиона – на олимпийските в Мексико и в Мюнхен, както и на националния „Васил Левски“ в София.\n\n\n\n\n\nОткъс от книгата „България на Олимп“\n\nФеноменът\n\n…След златото в Мексико 1968, шампионът продължава победния си марш с две световни титли от Едмънтън 1970 и София 1971. Печели и европейска титла през 1970 г. в Берлин. Наближава следващата олимпиада и амбициите за втора титла нарастват. „Месеци преди игрите в Мюнхен тренирах и дори се състезавах със сериозна контузия - отлепена костица в рамото на европейското в Катовице 1972 – разкрива шампионът. - Бях против, но треньорите се шегуваха: „И с една ръка ще победиш..“. Но не се получи и останах трети на европейското. Това обаче не спря устрема ми към втора олимпийско злато. Само ме амбицира още повече.“\n\nВъпреки травмата, на игрите в Мюнхен 1972 той започва със самочувствието на шампион от Мексико 1968 и с още две световни и една европейска титли в актива си за последните 4 години. В категорията с удвоени амбиции е и бронзовият от предишната олимпиада чех Мирослав Земан. Неочаквано обаче най-голяма съпротива оказва азиатският шампион Койчиро Хираяма (Япония). Регламентът е същият както преди 4 години с елиминация при натрупване на 6 точки пасив, което толерира чистите победи.\n\nКиров започва мощно с два успеха с туш. Иранецът Маади Хуряр издържа 6:33 минути на тепиха, а мароканецът Мохамед Кармус капитулира сякаш „под индиго“ – за 6:39 мин. Идва ред и на поляка Ян Михалик – преодолян по точки. Следва нова победа с туш – този път над монголеца Джамсрангийн Монк Охир за 6:58 мин. В петия си двубой Киров се изправя срещу добре познатия Мирослав Земан, когото е победил в шампионския си мач за първата олимпийска титла. И историята изобщо не се повтаря като фарс – и сега чехът се предава пред българина.\n\n\n\n\n\nПечели втората си титла, без загубена точка\n\nМеждувременно Хираяма също реди победа след победа, но преди финалните схватки Петър има предимство заради повече успехи с туш. Както пред японеца, така и срещу неочаквано влезлият в Топ 3 Джузепе Боняни (Италия). В решителна за медалите схватка Киров записва нова победа с туш над бореца на „скуадрата“ и така дори равенството срещу Хираяма не може да спре българина по пътя му към нова титла. Втора олимпиада и второ злато! Триумф с който Петър Киров става едва вторият българин след Боян Радев с дубъл на олимпийския връх.\n\n„Срещу Хираяма нямаше точки, нямаше обхвати и реално всичко бе подчинено на тактиката, защото равенството означаваше злато за мен - разкрива българският ас. - В седемте си срещи не позволих да ми вземат нито една точка, което е рядко срещано в олимпийската история“. Лично Ейвъри Бръндейдж връчва златото на българина. Това е първият случай, в който тогавашният президент на МОК награждава борец.\n\n„През 1976-а се бях устремил към трета олимпийска титла в Монреал – споделя Киров. - Междувременно спечелих трето световно злато в Катовице 1974, станах за трети и четвърти път европейски шампион в Мадрид 1974 и Санкт Петербург 1976. На олимпиадата в Монреал още в първия двубой срещнах румънеца Нико Джинга, когото бях побеждавал многократно. Но сега при негов опит за „поясно хвърляне“, за да не дам точка, подпрях ръката си на лакътя и тя излезе от раменната става. Заради сериозната травма трябваше да прекратя участието си на игрите и това ме лиши от шанса за трета поредна титла. Контузията се оказа с тежки последствия. В продължение на месеци едва раздвижих ръката си и блокиралия напълно раменен пояс. Бяха кошмарни дни…“.\n\nТака с нелепа травма приключва състезателната кариера на славния ни борец. И до днес специалистите изтъкват неговия талант, допълнен с много труд и аскетичен спортен режим със строго спазване на килограми. Никога не е изменял на категорията си – 52 кг, има 52 златни медала от всевъзможни първенства - от селски игри до олимпийски игри. За 9 години фиксира забележима серия с 2 олимпийски титли, 3 световен и 4 европейски.\n\n* * *\n\nПълния разказ за удивителната кариера на Петър Киров и цялата статистика на неговите титли, медали и рекорди ще намерите в излязлата наскоро от печат енциклопедия „БЪЛГАРИЯ НА ОЛИМП“ с автори Владимир Памуков, Тодор Шабански и Бончук Андонов.",
    "Снимки на Седмицата: Ураганът Фиона вилнее в Пуерто Рико, а Иран се тресе от бунтове": "#Тези градски снимки от различни точки на планетата Земя рисуват своя история! Те са в седмичната селекция на межуднародните информационни агенции за най-добри кадри през изминалите седем дни. Дело са на фоторепортери от целия свят, някои от тях са направени случайно, а други са част от работата им.\n\nВ #URBN се интересуваме от случващото се по света, навсякъде - всякакви теми, култури, изкуства, събития, открития и случки!\n\nTази седмица изпратихме с почести Кралица Елизабет II, а с нея и една епоха. Как Англия се сбогува със своя монарх може да видите в галерията!\n\nНаред с това историческо събитие, международните медии приковаха вниманието си върху Урагана Фиона, който разруши цял карибски острив и стотиците загинали на брега на Тасмания китове.\n\nВ следващите дни, обаче, светът ще обърне поглед към Иран, където се вихри бунт заради убийството на момиче от нравствената полиция заради неправилно носене на хиджаб и цялата седмица там бе белязана от протести и демонстрации.\n\nКакво още с случи по света - вижте тук >>>\n\nОктоберфест\n\nПоглед към втория ден от Октоберфест в Мюнхен Снимка: Johannes Simon/Getty Images\n\nМЮНХЕН, ГЕРМАНИЯ - 18 СЕПТЕМВРИ: Поглед към палатката Hacker-Pschorr на втория ден от Фестивала на бирата Октоберфест 2022 г. Тазгодишният Октоберфест, който продължава до 3 октомври и се очаква да привлече над милион посетители, е първият, който се провежда от 2019 г. насам. Последните две години той не се състоя поради пандемията от коронавирус. Снимката е на Йоханес Симон.\n\nСбогом, Кралице\n\nПогребението на Кралица Елизабет II Снимка: Gareth Cattermole/Getty Images\n\nЛОНДОН, АНГЛИЯ - 19 СЕПТЕМВРИ: Ковчегът на кралица Елизабет II с Имперската държавна корона върху него, следван от членове на кралското семейство, бе пренесен в Уестминстърското абатство по време на погребението на кралица Елизабет II на 19 септември 2022 г. в Лондон, Англия. Снимката е на Гарет Катермоул.\n\nНа тъмно заради Фиона\n\nСнимка: Jose Jimenez/Getty Images\n\nСАН ХУАН, ПУЕРТО РИКО - 19 СЕПТЕМВРИ: Прекъснати електропроводи на път PR-743 в Кайе, Пуерто Рико. Островът се събуди на тъмно след прекъсване на електрозахранването. Ураганът Фиона удари Пуерто Рико, причинявайки големи щети, покрай наводненията. Снимката е на Хосе Хименес.\n\nМагнитуд 7,7 по Рихтер\n\nСпасители транспортират до линейка ранен човек след земетресние с магнитуд 7,7 по Рихтер в Мексико Снимка: Cristopher Rogel Blanquet/Getty Images\n\nМЕКСИКО СИТИ, МЕКСИКО - 19 СЕПТЕМВРИ: Спасители изнасят човек на носилка след земетресение с магнитуд 7,7 по Рихтер.То удари западния бряг в щата Мичоакан и беше усетено в Мексико Сити в същия ден, определен за Ден на възпоменание в памет на жертвите от двете най-страшни земетресия, станали на същата дата през 1985 г. и 2017 г. Властите потвърдиха за един загинал. Снимката е на Кристофър Рогел Бланкет.\n\nОчакване\n\nДеца по време на фермерския протст в Хага Снимка: Pierre Crom/Getty Images\n\nХАГА, ХОЛАНДИЯ - 20 СЕПТЕМВРИ: Деца четат комикси, докато чакат да видят кралското семейство на Prinsjesdag - деня на откриването на парламента. Холандските фермери протестират срещу инициативата на правителството за намаляване на азотните емисии, което ще се отрази на поминъка им. Полицията ги спря да карат трактори за откриването на парламента в Хага, така че вместо това те маршируват из града. Снимката е на Пиер Кром.\n\nСело Паундбъри\n\nПоглед отгоре към село Паундбъри. Наследството на херцогство Корнуол направи новия принц на Уелс най-големият частен земевладелец във Великобритания, с £1,2 милиарда владения в 23 окръга. Снимка: Finnbarr Webster/Getty Images\n\nПАУНДБЪРИ, АНГЛИЯ - 20 СЕПТЕМВРИ: Поглед отгоре към село Паундбъри. Наследството на херцогство Корнуол направи новия принц на Уелс най-големият частен земевладелец във Великобритания, с £1,2 милиарда владения в 23 окръга. Паундбъри отразява традиционния подход на крал Чарлз III към архитектурата и градоустройството. Селото в покрайнините на Дорчестър трябва да бъде завършено през 2025 г. За него ласкаво се изказаха световни архитекти и експерти, като го похвалиха \"за съживяването на уличния пейзаж\" и за акцента върху \"традиционните местни дизайнерски характеристики\". Снимката е на Финбар Уебстар.\n\nХляб\n\nЖителите грабят хляб, който местна хуманитарна организация, Good Bread раздава на 20 септември. Организацията се грижи за семействата на хора с увреждания. Снимка; Paula Bronstein / Getty Images\n\nИЗИУМ, УКРАЙНА - 20 СЕПТЕМВРИ: Жителите грабят хляб, който местна хуманитарна организация, Good Bread раздава на 20 септември. Организацията се грижи за семействата на хора с увреждания. Изиум бе окупиран от руснаците на 1 април. Бяха причинени разрушения и смърт в малкия град. През последните седмици украинските сили си върнаха села източно и южно от Харков, тъй като руските сили се изтеглиха от районите, които са окупирали от началото на войната. Снимката е на Пола Бронщайн.\n\nИзбори\n\nПредизборна кампания в Бразилия Снимка; Gustavo Minas/Getty Images\n\nБРАЗИЛИЯ - 20 СЕПТЕМВРИ: Хлапе пие кола пред стена със знамена и плакати на кандидата за президент Луис Инасио Лула да Силва във Feira dos Importados. Бразилците ще гласуват на 2 октомври в поляризирани президентски избори. Снимката е на Густаво Минас.\n\nВандали\n\nВандали надраскаха паметника на Вашингтон Снимка: Nathan Howard/Getty Images\n\nВАШИНГТОН- 20 СЕПТЕМВРИ: (Изображението съдържа нецензурни думи.) Случаен минувач снима драсканица със спрей и петното от червена боя, дело на вандали, поругали паметника на Вашингтон Говорител на полицията каза, че мъж е задържан във връзка с инцидента. Снимката е на Нейтън Хауърд.\n\nСтотици ихвърлни от морето китове...\n\nСтотици имрели китове в Австралия Снимка: NRE Tas via Getty Images\n\nСТРАХАН, АВСТРАЛИЯ - 21 СЕПТЕМВРИ: Стотици китове бяха открити на брега на суровия западен бряг на Тасмания, като австралийските власти заявиха, че много малка част от тях изглеждат живи.\"Стадо от приблизително 230 кита е заседнало в близост до пристанището Макуари\", заявиха от щатския Департамент за природни ресурси и околна среда. \"Едва 35 от намерени снощи на плажа са още живи, каза Брендън Кларк, оперативен директор на Държавната служба за дивата природа пред дошлите на мястото журналисти. Снимката е на NRE Tas за Getty Images.\n\nФатален хиджаб\n\nБунт в Иран заради убийството на момиче с хиджаб Снимка: Chris McGrath/Getty Images\n\nИСТАНБУЛ, ТУРЦИЯ - 21 СЕПТЕМВРИ: Жена пали забрадката си по време на протест срещу смъртта на иранката Махса Амини пред иранското консулство на 21 септември 2022 г. в Истанбул, Турция. Махса Амини изпадна в кома и почина, след като беше арестувана в Техеран от моралната полиция за предполагаемо нарушаване на правилата за носене на хиджаб в страната. Смъртта на Амини предизвика дни на бурни протести в Иран, в които досега са убити още петима души. Снимката е на Крис Макграт.\n\nРазруха\n\nРуски войници унищожиха мост в Украйна Снимка: Paula Bronstein / Getty Images\n\nКУПЯНСК, УКРАЙНА - 24 СЕПТЕМВРИ: Разрушен мост на 24 септември 2022 г. в Купянск, Украйна. Купянск е град на първа линия, който все още е атакуван от руските сили, които се опитват да си върнат града. Снимка е на Пола Бронщайн.",
    "Лоренцо Мичели: 1/4-финал на Световното ще е мечта за нас": "Лоренцо Мичели: 1/4-финал на Световното ще е мечта за нас\n\nЛоренцо Мичели ще изведе довечера женския национален отбор в първа контрола срещу Полша. Двубоят е част от подготовката на тима за световното първенство. Мичели изгледа последния мач на мъжете, загубен с 0:3 от Мексико. След това италианският специалист даде екслузивно интервю пред официалния сайт на БФ Волейбол.\n\n- Здравейте, сеньор Мичели. Разговаряме в Полша, където предстоят две контроли на женския национален отбор. Какво очаквате да видите в тях?\n\n- Започнахме втория период от нашата подготовка. Първият беше в Италия. Играхме срещу отбор, който е в Топ 4 на света. Наистина е трудно да срещнеш такъв съперник, който има огромна класа. Това е началото на тренировките ни. Състезателките ми разбират какво трябва да правят. Полша е тест, който трябва да покаже какви са възможностите ни. Идеята ми е да играем на лимита ни. Срещу Полша се изправихме в Лигата на нациите и видяхме, че са много добри. Тогава те бяха на същото ниво като нас. Сега имат нови състезателки, но така е и при нас. Ще видим до къде сме стигнали и колко далече сме от това, което искам. Идеята ми е да се проверим.\n\n- В отбора се върнаха някои от опитните състезателки, които не играха в Лигата на нациите. Подобриха ли нивото?\n\nБългария излиза срещу Полша в контрола\n\n- Започваме от нулата. Не можем да кажем дали нивото ни е като в Лигата на нациите. Първият ни мач на световното ще е почти след месец. Ще видим тогава какво ниво сме стигнали.\n\n- Какво очаквате и какво искате да постигнете на световното първенство?\n\n- Между нас, Германия и Канада няма голяма разлика. Мачовете между тези отбори ще са като рулетка. Всеки може да бие всеки. Важното е да имаш ден. Казахстан е под нашето ниво. САЩ и Сърбия имат по-силни отбори. Правилата на световното не са лесни. Дори да преминеш във втора фаза убедително, може да срещнеш много силен съперник. Нашата мечта би било да стигнем до четвъртфинал в турнира.\n\n- Изгледахте последния мач на националния отбор за мъже на световното първенство срещу Мексико. Какво е мнението ви?\n\n- Тук говорим за спорт. Това не е математика. Момчетата са си вършили работата цяло лято. Истина е, че не направиха добър мач срещу Мексико. Но истина е, че и групата беше много тежка с Полша и САЩ в нея. Трудно беше да се играе с такива съперници. Когато в последния шанс нещата не са в твои ръце, е много неприятно. Следиш резултатите в другите групите. Една загуба в спорта не те прави слаб, както една победа не те прави добър. Не ми беше приятно да гледам, че българският отбор загуби. Но не може да се правят генерални изводи от една загуба. Трябва да се гледа какво са свършили през целия период.\n\nГледайте спорт на MAX с най-вълнуващите двубои от волейболното Световното първенство 2022, на живо, в ефира на MAX Sport.",
    "Камино дел Маяб - 68 километра по пътя, който спасява маите": "2702 Снимка: iStock by Getty Images\n\nЗападно от пълните с туристи плажове на Канкун, мрежа от древни пешеходни пътеки и изоставени железопътни линии е превърната в Камино дел Маяб (Пътят на маите) - първият мексикански маршрут на дълги разстояния.\n\nРазработен съвместно с местните жители от племето маи, пътят разказва историята на коренното население на Мексико и има за цел да изведе 14-те общности, които живеят по 68-километровия маршрут, от историята на колониална експлоатация и културна ерозия.\n\nТридневно каране на велосипед или петдневен поход отвеждат посетителите в сърцето на света на маите в Юкатан - от Дзоякше, малка общност, изградена около избледнелите жълти стени на хасиенда от XIX в. на около 15 мили южно от Мерида, до разкопаните храмове на Маяпан, една от последните големи столици на маите.\n\nОсновната цел на \"Камино дел Маяб\" е да се опазят културата, историята и наследството на общностите на маите - той не е просто любопитен туристически маршрут, той е кауза.\n\nСлед испанското завладяване на Юкатан през XVI в. маите са оставени на дъното на расовата кастова система, наложена от европейските колонизатори. Езикът на маите остава на второ място след испанския, храмовете им са разрушени, а камъните са използвани за строеж на християнски църкви.\n\nМаите остават в неравностойно положение в родината си и днес, казва един от инициаторите културата на маите да бъде спасена - Гутиерес Сервера, пред списание National Geographic.\n\nЛипсата на възможности в селските райони принуждава много от тях да търсят работа в строителството в Мерида или в хотели в Канкун, което допълнително подкопава културата на маите.\n\nСервера се надява, че Камино дел Маяб може да започне да променя това. \"Искаме да предложим възможност чрез туризма, така че хората да могат да направят избор и да останат в своята общност\", казва той.\n\nПризрачните хасиенди\n\nПреди почти 3000 години първите градове на маите са издълбани от гори като тези в Дзоякше. През VII в. от н.е. цивилизацията на маите се разпространява в Централна Америка и Южно Мексико, като изгражда монументални храмове като тези в Чичен Ица в Мексико и Тикал в Гватемала.\n\nХасиенда Якскопоил Снимка: iStock by Getty Images\n\nСушата, войните и пренаселеността довеждат до краха на империята на маите през девети век. До пристигането на европейците в Северна и Южна Америка в края на XV в. цивилизацията на маите се възстановява, за да се сблъска с настъплението на испанската колонизация. Испанските конкистадори започват да опустошават Юкатан през 1527 г., а през 1542 г. испанците основават Мерида на мястото на селище на маите, наречено Ти'хо. Колониализмът и болестите на стария свят опустошават маите, а земята им е разпарчетосана и предадена на европейските колонисти.\n\nДнес общностите на маите по протежение на маршрута са разположени върху и в близост до хасиенди - имения, разположени около големи централни къщи, създадени от европейците след испанското завоевание. \"Историята на съвременен Юкатан е историята на хасиендите\", казва Израел Ортис, управител на общността и водач на пътеката за ЕкоГуерерос.\n\nПрез XIX в. в хасиендите на Юкатан се отглеждат огромни количества хенекен - влакнест вид агаве, от който могат да се правят въжета. Това \"зелено злато\" дава възможност на Мерида да забогатее, но това става на гърба на маите, които са принудени да се трудят като наемници.\n\nСистемата на хасиендите се запазва, докато след Втората световна война синтетичните продукти изместват нуждата от хенекен. Сега много от величествените къщи, обитавани някога от собствениците на хасиенди, са призрачни, изоставени руини, където велосипедисти като нас търсят убежище от слънцето.\n\nНякои от тях, като хасиенда Якскопоил, са превърнати в музеи или бутикови места за настаняване. Въпреки това \"нищо не се е променило\", посочва Ортис, \"защото хасиенда Якскопоил все още е собственост на същото семейство, както преди 200 години\".\n\nЖивот по пътя на маите\n\nСледвайки старите маршрути за транспортиране на хенекен, изследователите и туристите могат да срещнат пчелари в гората и да открият знаци по дърветата, използвани за ориентиране на ловците. Не е рядкост да бъде видян и мотмот, или Тох на маите - птица с тюркоазен цвят, за която маите са вярвали, че води пътниците до водоизточници.\n\nНа полуострова има 3000 сеноти. Тези пълни с прясна вода дупки са се превърнали в една от най-трайните туристически атракции в региона и осигуряват пари за местните семейства, които колективно притежават земята.\n\nНа полуострова има 3000 сеноти, които се смятат за свещени Снимка: iStock by Getty Images\n\nНо тъй като по традиция те са били посветени на божества на маите като Чаак (бог на дъжда) или са били възприемани като входове към Ксибалба (подземния свят на маите), може да се окаже трудно да се съчетае развитието им като туристически атракции с традициите от миналото. В един от тях, Сенот Канкириксче, все още се намират човешки останки и реликви от ритуали на маите, които смятат сенотите за свещени.\n\nСитуацията е трудна, но е за предпочитане общностите сами да управляват туризма, вместо да продават природните си ресурси на онзи, който предложи най-много.\n\nМестните жители са открили и още един начин да възстановяват културата си. В Абала занаятчиите предлагат традиционни продукти от Юкатан, сред които са дрехите хуипил, ръчно изваяни статуи на ягуари и мед от местни производители. Продажбата дава на хората допълнителен доход и помага за опазването на културата и корените им.\n\nОказва се изключително важно, тъй като общността има проблеми с алкохола и пристрастяването към различни вещества, произтичащи от историята на икономическото неравенство. За да бъде културата свързващ фактор, не само спомагащ за оцеляването на маите, се организират и редовни събития с музика на живо и щандове, на които се предлагат различни сувенири. Така се създава постоянна ангажираност и се пазят традициите, които все още крепят общността.\n\nЦърквата \"Свети Йоан Кръстител\" в Мерида Снимка: iStock by Getty Images\n\nКулинарната история на маите е част от опита да бъде спасена културата им. Restaurante Comunitario е изоставена сграда, превърната в местен ресторант, управляван от жените от Мукуйче. Ресторантът предлага домашно приготвени алтернативи на Hacienda Mucuyche, популярно туристическо място, изпълнено със сеноти.\n\nПредлагат се ястия като пападзулес (навити царевични тортили, пълни с варени яйца и задушени със салса), тамалес (задушено царевично тесто с месен и зеленчуков пълнеж) и пок чууч (свинско месо на скара, мариновано в цитрусови плодове).\n\nМестните се гордеят, че могат освен да представят пред туристите тези ястия, да го сторят облечени в ръчно изработен хуипил и говорейки на езика на маите.\n\nХрамът Кукулкан Снимка: iStock by Getty Images\n\nМаяпан е крайната точка на Камино дел Маяб. Изкачването до върха на храма Кукулкан, централният елемент на тази бивша столица на маите, е истинско предизвикателство след дългия път. Но от тази висока точка се виждат не само горите на Юкатан, но и почти целия изминат маршрут.\n\nНяма съмнение, че Камино дел Маяб е приключение, но и предизвикващо силата на духа и яснотата на мисълта. То е и поглед към една част от Мексико, която малцина пътешественици виждат и която е далеч от концепцията на ол инклузив хотелите в други по-познати мексикански дестинации.\n\nВече съществува идея Камино дел Маяб да бъде разгърнат в мрежа от пътеки, които да обхванат целия полуостров Юкатан, така че повече пътници да могат да се запознаят с този амбициозен стил на туризъм, основан на общността.\n\nКамино дел Маяб не е просто пътуване, то е връщане, казват маите.",
    "Средец почете паметта на Продан Гарджев": "Средец почете паметта на олимпийския шампион по борба Продан Гарджев. Венци и цветя бяха поднесени на паметника му в центъра на града. На ритуала присъства неговата съпруга Добринка Гарджева:\n\n\"Изключителен човек! Много добър. Приятел с всички. Като съм била в чужбина като се чуе името му, всички, които са запознати със спорта, са ме гледали с възхищение. Свързана съм със спорта и се радвам на тези прояви. Уважавам хората, които ги правят, защото в тези времена е много трудно.\"\n\n\n\n\n\nЦветя поднесе кметът Иван Жабов, както и Петьо Заберски, майстор на спорта и заслужил треньор по свободна борба.\n\nЗа 13-ти път в Средец се провежда и Националният турнир по свободна борба на името на Продан Гарджев на градския стадион в града.\n\nИменитият спортист е роден на 8 април 1936 г. в с. Росеново, Бургаско. С борба започва да се занимава още от дете. Негов треньор е Костадин Жабов. Състезава се за СК ЦСКАи СК „Черноморец“. Двукратен световен първенец от София (1963) и Толедо (1966). Бронзов медалист от световното първенство в Манчестър (1965) г. Печели бронзов медал от европейско първенство (1967) и сребърен медал (1968).\n\n\n\n\n\nОлимпийски шампион от Летните олимпийски игри в Токио през 1964 г. и бронзов медалист от Летните олимпийски игри в Мексико пред 1968 г.\n\n\n\n",
    "Николай Иванов за волейболистите: Не всичко е черно и трагично, такъв е периодът": "Николай Иванов за волейболистите: Не всичко е черно и трагично, такъв е периодът\n\nАктуалният волейболен анализатор Николай Иванов и бивш капитан на националния отбор на България коментира за Дарик радио и dsport срамната загуба от Мексико и пътят за възстановяване на мъжкия ни отбор, както и резките движения, които трябва да бъдат направени.\n\n„Много неприятни моменти за мъжкия волейбол. Изпадаме в едно състояние, в което ще ни трябват много повече усилия, за да може да излезем от него. Всички специалисти в самото начало на първенството правеха сметки как да откачим някоя и друга точка от САЩ и Полша, за да прескочим в следващата фаза без да слагаме Мексико в сметките“, сподели Иванов.\n\n„Лесно спечелихме първата част и се получи едно отпускане. След това вече нещата отидоха в друго измерение, защото Мексико нямаше какво да губи. За по-сериозни анализи ще бъде нужно по-дълго време. Факт е, че нещата в нашия спорт трайно се пречупиха след август 2019 година. След тази злощастна квалификация за олимпийски игри се направиха анализите, но фактите показват, че в продължение на три сезона националният отбор в първенствата, в които участваме няма победа в официална среща от ранга на топ 10, което е притеснително“, добави той.\n\n„Ние се фиксираме върху представянето на мъжкия отбор. Това е черешката на тортата. Там нещата не се случват по най-добрия начин, факт и трябва да бъдем обективни. Но по-надолу нещата търпят развитие в положителна посока. Нашите младежи, тази нова смяна, която ще трябва да дойде в един период от време се представя успешно. Тя търпи своето развитие. Имаме медал от Европейско първенство на 17-годишните, което завърши преди месец и половина. Отборът на Мартин Стоев е неизменен участник във финалната фаза на всички турнири, в които участва. Там има момчета, които следващите стъпки ще трябва да ги направят до година-две максимум. Не всичко е черно и трагично. Може би такъв е периодът. Може би ще трябва да се направят по-резки движения, но това е един период, който трябва да го изтърпим.“\n\n„Динамично е, неприятна загуба, срамна загуба. Свикнали сме да мерим сили с други противници, но това е реалността. Трябва да призная, че изоставаме чувствително по динамика на игра, по скорост, по технически умения“, допълни Николай Иванов.\n\nГледайте спорт на MAX с най-вълнуващите двубои от волейболното Световното първенство 2022, на живо, в ефира на MAX Sport.",
    "Отборите от F1 са останали недоволни от последните действия на ФИА": "Отборите от F1 са останали изключително недоволни от последните действия на ФИА, свързани най-вече с изненадващото обявяване на календара за сезон 2023. Във вторник ръководният орган реши да публикува официалния календар за следващата година.\n\nГрафикът за 2023 г. включва рекордните 24 старта, които ще се проведат от март до ноември. В него ще има две серии от тройни състезателни уикенди. Първата включва състезания на пистите Имола, Монте Карло и Каталуния. От логистична гледна точка това няма да е толкова сложно, тъй като трите страни се намират близо една до друга.\n\nПри втората серия ще бъде по-сложно, тъй като включва стартове в САЩ, Мексико и Бразилия. Разстоянието между пистите Аутодромо Ерманос Родригес и Интерлагос e повече от 3000 км.\n\nПрез сезон 2021 екипите са имали проблеми с транспортирането на оборудването си заради забавянето на голяма част от полетите. Също така тройката състезателни уикенди в Северна и Южна Америка не е получила одобрението на отборите. Тяхното желание е било избягването на толкова сгъстен график, който минава през повече от един континент.\n\nСпоред британския ежедневник The Guardian, новият календар е трябвало да бъде публикуван на 23 септември. ФИА едностранно е решила да публикува календара за 2023 г. след заседание на Световния съвет за моторни спортове миналия вторник. Тази липса на предизвестие е разгневила повече от отборите в F1. Основният аргумент на екипите е фактът, че ФИА не е спазила дължимата процедура, тъй като не се е консултирала с отборите за тройката състезания в САЩ, Мексико и Бразилия.\n\nОсвен това календарът за следващата година ще има още две двойки надпревари, които са на различни континенти. Едната от тях включва стартове в Баку и Маями, а другата- Лас Вегас и Абу Даби.\n\nОтборите вероятно е можело да се съгласят на две серии с три последователни състезания. Заобикалянето на тяхното споразумение със сигурност не е допринесло за успокояване напрегнатите отношения между тимовете в F1 и президента на ФИА Мохамед Бин Сулайем.\n\nВ допълнение, F1 планираше да издаде отделни прессъобщения преди публикуването на календара. В тях тя трябваше да обяви новия договор с Гран при на Монако, както и да потвърди датата на бъдещата надпревара във Вегас.\n\nВместо това във Формула 1 бяха принудени да напишат съобщенията в движение и да ги публикуват след изненадващото публикуване на календара.\n\nПредставителите на медиите бяха доста раздразнени от датата, на която е публикуван новия график. По принцип специалните репортери на F1 обикновено получават информация за бъдещите календари. Така те ще могат да преговарят за конкурентни цени с местните хотели за състезателните уикенди.\n\nИзненадващото публикуване на календара за 2023 г. вероятно ги е лишило от възможността да търсят изгодни оферти. Вместо това те ще трябва да се възползват от услугите на хотели, къщи за гости и други подобни, които в последно време значително са повишили цените си.\n\nОбщата дистанция, които отборите и пилотите ще трябва да изминат през следващия сезон е 133 570 км. Това не включва пътувания до бази или странични събития.",
    "Най-населените градове в света": "Организацията на обединените нации описва мегаполис като градски център, който побира повече от 10 милиона жители. Мегаполисите в този списък също са изправени пред „мега“ предизвикателства, включително предоставяне на водни услуги и управление на околната среда. Урбанизацията, обаче, не означава непременно заплаха за природната среда.\n\nИзброените по-долу градове са най-населените в света, според доклад на ООН.\n\n1. Токио, Япония\n\nНаселение в градска зона: 37 340 000\n\nНаселение в град: 13 960 000\n\nТокио е най-населеният град в света и най-големият \"Мегаград\" в света. Градът, наричан \"Столицата на Изтока\", се намира на източното крайбрежие на главния японски остров Хоншу.\n\n2. Делхи, Индия\n\nНаселение в градска зона: 31 181 000\n\nНаселение в района на града: 20 591 874\n\nДелхи, известен още като Националната столична територия на Индия, е най-големият град в страната. Според доклад на ООН индийската столица се очаква да запази мястото на втория по население град в света поне до 2030 г.\n\n3. Шанхай, Китай\n\nНаселение в градска зона: 27 796 000\n\nНаселение в района на града: 22 315 474\n\nТова е най-населеният и най-богат град в Китай. Разположен в делтата на река Яндзъ, в източен Китай, той има огромен бизнес район, две големи летища (Pudong и Hongqiao) и най-бързият влак в света (Shanghai Maglev).\n\n4. Сао Пауло, Бразилия\n\nНаселение в градска зона: 22 043 028\n\nНаселение в района на града: 10 021 295\n\nТози оживен метрополис в югоизточна Бразилия е най-големият град в южното полукълбо и най-големият португалоговорящ град в света.\n\n5. Мексико Сити, Мексико\n\nНаселение в градска зона: 21 919 000\n\nНаселение в района на града: 12 294 193 души\n\nНай-старата столица в Северна и Южна Америка е най-големият испаноговорящ град в света.\n\n6. Кайро, Египет\n\nНаселение в градска зона: 21 323 000\n\nНаселение в района на града: 8,1 милиона\n\nКайро е най-големият град в Африка и Близкия изток.\n\n7. Мумбай, Индия\n\nНаселение в градска зона: 20 668 000\n\nНаселение в района на града: 12 691 836\n\nГрадът е финансовият и търговски център на Индия и главното пристанище на страната на Арабско море. Подобно на други индустриални мегаполиси, той страда от замърсяване на въздуха и водата, както и от пренаселеност.\n\n8. Пекин, Китай\n\nНаселение в градска зона: 20 897 000\n\nНаселение в района на града: 11 716 620\n\nОколо 21 милиона души живеят в Пекин, столицата на Китай, което я прави най-населената столица в света.\n\n9. Дака, Бангладеш\n\nНаселение в градска зона: 21 741 000\n\nНаселение в района на града: 10 356 500\n\nГрадът е най-гъсто населеният на Земята, като на всеки квадратен километър живеят близо 37 души. Районът на Голямата Дака има общо население от над 21 милиона души. Дака се смята и за световната столица на рикшите, като каруците са най-популярният начин за придвижване.\n\n10. Осака, Япония\n\nНаселение в градска зона: 19 111 000\n\nНаселение в района на града: 2 592 413 души\n\nВторият по големина град в Япония се намира се в района Кансай на главния остров Хоншу, в устието на река Йодо в залива Осака, сравнително близо до древната японска столица Киото. Пристанищният град е особено известен с модерната си архитектура и уличните си барове. В Осака се намира и първият будистки храм в страната Ши Тено-джи.\n\n11. Ню Йорк, САЩ\n\nНаселение в градска зона: 18 823 000\n\nНаселение в района на града: 8.3 млн.\n\nПървият мегаград в човешката история, Ню Йорк е най-населеният град в Съединените щати. Той също така има най-високата гъстота на населението в страната, с над 10 194 души на всеки квадратен километър.\n\nСпоред Population Stat, която използва източници от Световната банка и Организацията на обединените нации, преброяването на населението , град Ню Йорк \"се предвижда да нарасне повече от два пъти по размер до 2035 г., до 20,8 милиона жители в градската зона на Ню Йорк\".\n\n12. Карачи, Пакистан\n\nНаселение в градска зона: 16 459 000\n\nНаселение в района на града: 11 624 219 души\n\nПакистанска икономическа и финансова столица на Арабско море. Карачи е най-големият град в страната и голямо морско пристанище, обслужващо между другото страната без излаз на море Афганистан.\n\n13. Буенос Айрес, Аржентина\n\nНаселение в градска зона: 15 258 000\n\nНаселение в района на града: 3 млн\n\nБуенос Айрес има население от почти 3 милиона души, като столичното население е над 15 милиона. Столицата и най-големият град в Аржентина, той се намира на западния бряг на Рио де ла Плата. С над 400 театъра Буенос Айрес понякога е наричан „Световната столица на театъра“.\n\n14. Чунцин, Китай\n\nНаселение в градска зона: 16 382 000\n\nНаселение в района на града: 7 457 600\n\nМодерен пристанищен град и област в централен Китай, Чунцин е най-голямата община в югозападен Китай с площ от 82 400 квадратни километра.\n\n15. Истанбул, Турция\n\nНаселение в градска зона: 15 415 197 души\n\nНаселение в района на града: 14 804 116\n\nИстанбул, най-големият град в Турция, се простира между Европа и Азия през пролива Босфора. Близо две трети от жителите му живеят от европейската част на града, а останалите живеят от анадолската страна.",
    "Това са седемте хотела с най-ниски емисии на CO2": "Хотел, който не само се фокусира върху гостоприемството, но също така помага за подобряване на околната среда - екологичните хотели се увеличават и искат да покажат, че една мечтана ваканция може да бъде както луксозна, така и екологична. Затова, ако планирате почивка в близко бъдеще, определено си струва да помислите за един от следващите устойчиви хотели и да пътувате малко по-екологично. Забавлявайте се, планирайки вашата зелена ваканция – това са най-красивите устойчиви хотели\n\nSandos Caracol Eco Resort, Мексико\n\nSandos Caracol Eco Resort се намира на Плая дел Кармен в Мексико и е награден за най-добрия устойчив хотел в света от Rainforest Alliance. Хотелът отдава голямо значение на отговорното управление на отпадъците и внимателното използване на ресурсите. Sandos Cracol Eco Resort е известен и с ангажимента си към местното население, например чрез подкрепа на местните занаятчии. На гостите се предлагат и набор от екологични дейности по време на престоя им, включително еко-турове през джунглата и дори работа с пазачите на зоологическата градина на хотела.\n\nХотел NoMad, Англия\n\nВ опит да намали възможно най-много екологичния отпечатък на хотела, лондонският The NoMad разполага с килими, направени от рециклирани риболовни мрежи, слънчева енергия и устойчиви вентилационни системи.\n\nSiloso Beach Resort, Сингапур\n\nРазположен на остров Сентоса в Сингапур, Siloso Beach Resort разполага с обширни зелени площи, естествени потоци и зрели дървета, които са интегрирани в курорта, създавайки директна връзка и помагайки за запазване на непосредствената околност.\n\nКурорт Пакасай, Тайланд\n\nThai Pakasai Resort е известен със своето природосъобразно използване на ресурсите - чрез събиране на дъждовна вода, рециклиране на водата и генериране на енергия с помощта на инсталация за биогаз. В допълнение към енергоспестяващото осветление, хотелът се опитва да избягва пластмасата, доколкото е възможно, и също така иска да мотивира своите гости да направят потребителското си поведение възможно най-устойчиво.\n\nРанчото в Лагуна Бийч, САЩ\n\nКато част от инициативата OC Tree Collective, хотел The Ranch at Laguna Beach , Калифорния планира да засади дървета, за да намали въглеродните емисии, да запази водните ресурси и да обслужва местните общности в района. Освен това курортът работи с ферма „The Ecology Center“, която гостите на хотела също могат да посетят, за да закупят там разсад и дори сами да засадят дръвчета – приходите се използват изключително за грижи за дръвчетата.\n\nБорго Пиняно, Италия\n\nСъбирайте диви цветя, берете билки или се потопете в пчеларството - „Borgo Pignano“ се намира на живописен хълм в средата на Тоскана и предлага на гостите си множество дейности, в които можете да подадете ръка и да научите нещо за околната среда в допълнение към мечтателния усет.\n\nАренас Дел Мар, Коста Рика\n\nМежду тропическите гори и Тихия океан се намира националният парк Мануел Антонио, до който се намира Аренас дел Мар. От около 20 години хотелът е ангажиран с природата на парка, като участва в залесяването на местни дървета и растения. По време на престой гостите имат възможност сами да участват в залесяването като част от инициативата „Засадете дърво“ – или могат да дарят на местните училища и по този начин да помогнат за финансирането на техните образователни програми, които от своя страна обещават да насърчат екологичното съзнание сред местното население.\n\nБългарският бизнес\n\nFacebook Коментари",
    "Бежанците от Венецуела - също толкова, колкото и тези от Украйна": "Над 6 милиона венецуелски граждани са напуснали страната си заради все по- влошаващите се условия на живот. Според ООН техният брой е съпоставим с бежанците от Украйна по брой разселени хора, предава Си Ен Ен.\n\nБежанската криза във Венецуела е поразителна, защото в страната няма война като в Украйна.\n\nВ същото време по данни на Върховния комисариат за бежанците към ООН около 6.8 милиона венецуелски бежанци са разпръснати по целия свят. За сравнение Сирия има около 6.6 милиона бежанци извън пределите на страната.\n\n\"Въпреки че броят на венецуелците и украинците, принудени да напуснат домовете си, е приблизително еднакъв, международният отговор се различава при двата народа\" - коментира Рейчъл Шмидке, която е адвокат в Refugees International за Латинска Америка.\n\n\"Тази година донорите ни са финансирали само 13% от плана ни за хуманитарна помощ за венецуелците, докато планът за Украйна получи пет пъти повече подкрепа\", посочва Шмидке.\n\nТя добавя и по-конкретни данни - все повече венецуелци са принудени да напуснат родината си заради влошаващите се икономически условия, недостига на храна и ограничения достъп до здравеопазване. Освен това все повече венецуелци решават, че опцията да отидат да живеят при близки или роднини в САЩ е за предпочитане пред това да останат в родината си.\n\nДорис Майснер, която работи в Института за миграционна политика във Вашингтон, отчита, че през юли американските гранични власти са заловили 17 603 венецуелски мигранти на границата между САЩ и Мексико.\n\nОсвен това и десетки автобуси пристигат във Вашингтон и Ню Йорк, пълни с венецуелски бежанци, които търсят в САЩ политическо убежище.\n\nВластите в САЩ могат да връщат мигрантите по силата на така нареченото Правило за пандемията, въведено от Тръмп. То дава право на здравните власти да експулсират мигрантите в Мексико, като изключения се правят съвсем рядко.\n\nПотокът от хора от север представлява предизвикателство за президента на САЩ Джо Байдън, който е обявил, че венецианските бежанци са проблем и той трябва да се обсъди с мексиканския президент Андрес Мануел Лопес Обрадор.",
    "Официално: България завърши на 20-о място на Мондиал 2022": "Официално: България завърши на 20-о място на Мондиал 2022\n\nЕвропейският шампион Италия спечели убедително срещу Китай с 3:0 (25:14, 25:10, 25:14) и се класира за осминафиналите на Световното първенство по волейбол за мъже без загубен гейм.\n\n\"Адзурите\" завършиха на първото място в група \"Е\" с пълен актив от 9 точки, а напред продължава и тимът на Турция, който остана втори с 6 точки след успех в последния си мач от първата фаза срещу Канада с 3:0 (25:23, 25:23, 25:17).\n\nИталия ще играе срещу Куба на осминафиналите, а Турция ще срещне САЩ.\n\nЕвропейският първенец за 2019 година Сърбия триумфира в група \"А\" също с пълен актив след 3:0 (29:27, 25:15, 25:17) над Тунис в третия кръг. Африканците също продължават в елиминациите като един от най-добрите трети отбори.\n\nУкрайна завърши на второто място след победата над Пуерто Рико с 3:1 (24:26, 25:19, 25:16, 25:19).\n\nНа осминафиналите съперник на Сърбия ще бъде Аржентина, Украйна ще играе срещу Нидерландия, а Тунис - срещу защитаващия титлата си Полша.\n\nНидерландия спечели група F след 3:1 (25:22, 21:25, 25:20, 25:18) над Иран, като и азиатците завършиха втори и също се класираха на осминафиналите. Аржентина спечели срещу Египет с 3:2 (27:25, 26:28, 24:26, 25:17, 15:6) и продължава в елиминациите.\n\nБългария изпусна златен шанс да е на 1/8-финал на Мондиал 2022\n\nИран ще играе срещу Бразилия за място на четвъртфинал.\n\nБългария завърши на дъното в група С след загуби от Полша (0:3), САЩ (0:3) и Мексико (2:3) и остана на 20-о място в крайното класиране от 24 отбора.\n\nМъка и срам! Безумно слаба България е аут от Мондиал 2022\n\nПредставянето на България на световни първенства:\n\n• 1949 Чехословакия - Трето място\n\n• 1952 СССР — Трето място\n\n• 1956 Франция - Пето място\n\n• 1960 - не участваме\n\n• 1962 СССР — Четвърто място\n\n• 1966 Чехословакия - Седмо място\n\n• 1970 България — Втора място\n\n• 1974 Мексико - Седмо място\n\n• 1978 Италия - 10-о място\n\n• 1982 Аржентина - Пето място\n\n• 1986 Франция — Бронзов медал\n\n• 1990 Бразилия - Пето място\n\n• 1994 Гърция - Девето място\n\n• 1998 Япония - Седмо място\n\n• 2002 Аржентина - 13-о място\n\n• 2006 Япония — Трето място\n\n• 2010 Италия — Седмо място\n\n• 2014 Полша — 13-о място\n\n• 2018 Италия/България — 11-о място\n\n• 2022 Полша/Словения - 20-о място\n\nГледайте спорт на MAX с най-вълнуващите двубои от волейболното Световното първенство 2022, на живо, в ефира на MAX Sport.",
    "На 27 септември УС на федерацията по волейбол започва процедура по избор на нов национален селекционер": "Управителният съвет на БФ Волейбол се събира на 27 септември, за да обсъди процедурата по избор на нов национален селекционер на мъжкия тим. На предишното заседание ръководителите на федерацията взеха решение да не подновят договора на Николай Желязков, след като България загуби и трите си мача на световното първенство срещу Полша, САЩ и Мексико.\n\nУправата ще обсъди възможни потенциални кандидатури и ще вземе решение за провеждане на разговори с предпочитаните кандидати.\n\nОсвен това тема на заседанието ще бъде и обсъждане на треньорите на националните отбори за подрастващи, участващи в различни състезания през 2023 г.\n\nУправителният съвет започва в 10 ч. в парк-хотел „Москва“.",
    "Виктория Томова изпадна от топ 100": "Първата ракета на България Виктория Томова загуби мястото си в топ 100 в световната ранглиста на Женската тенис асоциация (УТА), която беше обявена днес.\n\nТомова падна с 11 места и вече е 109-а в класацията с 592 точки.\n\nВ топ 10 няма промени. На върха в подреждането остава шампионката от Откритото първенство на САЩ Ига Швьонтек (Полша) с 10 365 точки, следвана от финалистката в Ню Йорк Онс Жабюр (Тунис) с 5090 точки. Третото място заема Анет Контавейт (Естония) с 4300 точки.\n\nЧелните десетки в световните ранглисти на УТА:\n\nсингъл:\n\n1. (1) Ига Швьонтек (Полша) 10 365 точки\n\n2. (2) Онс Жабюр (Тунис) 5090 точки\n\n3. (3) Анет Контавейт (Естония) 4300 точки\n\n4. (4) Паула Бадоса (Испания) 3980 точки\n\n5. (5) Джесика Пегула (САЩ) 3501 точки\n\n6. (6) Мария Сакари (Гърция) 3480 точки\n\n7. (7) Арина Сабаленка (Беларус) 3470 точки\n\n8. (8) Коко Гоф (САЩ) 3047 точки\n\n9. (9) Симона Халеп (Румъния) 3025 точки\n\n10.(10) Каролин Гарсия (Франция) 2930 точки\n\nбългарките:\n\n109. (98) Виктория Томова 592 точки\n\n214. (222) Изабелла Шиникова 302 точки\n\n341. (351) Гергана Топалова 173 точки\n\n475. (466) Джулия Терзийска 95 точки\n\n572. (576) Диа Евтимова 67 точки\n\n648. (651) Лия Каратанчева 50 точки\n\n693. (668) Юлия Стаматова 43 точки\n\n869. (854) Ани Вангелова 23 точки\n\n876. (890) Елица Костова 22 точки\n\n881. (875) Михаела Цонева 22 точки\n\n974. (980) Беатрис Спасова 17 точки\n\n1033.(1043) Денислава Глушкова 14 точки\n\n1051.(1037) Дария Шаламанова 13 точки\n\n1144.(1193) Елеонор Чакърова 11 точки\n\n1206.(1039) Петя Аршинкова 9 точки\n\n1297.(1307) Вержини Чакърова 7 точки\n\n1306.(1200) Габриела Михайлова 7 точки\n\n1377.(1219) Катерина Димитрова 5 точки\n\n1418.(1417) Зиновия Ванева 4 точки\n\n1469.(1470) Ралица Александрова 3 точки\n\nдвойки:\n\n1. (1) Катержина Синиакова (Чехия) 7365 точки\n\n2. (2) Барбора Крейчикова (Чехия) 6222 точки\n\n3. (3) Елизе Мертенс (Белгия) 5520 точки\n\n4. (4) Вероника Кудерметова (Русия) 5120 точки\n\n5. (5) Коко Гоф (САЩ) 4560 точки\n\n6. (6) Джесика Пегула (САЩ) 4445 точки\n\n7. (7) Елена Остапенко (Латвия) 4190 точки\n\n8.(8) Джулиана Олмос (Мексико) 4060 точки\n\n9.(9) Людмила Киченок (Украйна) 4020 точки\n\n10.(11) Габриела Дабровски (Канада) 3965 точки\n\nбългарките:\n\n252. (255) Шиникова 325 точки\n\n397. (388) Топалова 187 точки\n\n572. (570) Евтимова 95 точки\n\n576. (565) Терзийска 93 точки\n\n675. (674) Лия Каратанчева 65 точки\n\n685. (684) Вангелова 63 точки\n\n729. (730) Стаматова 54 точки\n\n739. (742) Елеонор Чакърова 52 точки\n\n739. (742) Вержини Чакърова 52 точки\n\n860. (861) Катерина Димитрова 37 точки\n\n876. (880) Алекса Каратанчева 35 точки\n\n921.(931) Спасова 32 точки\n\n975.(978) Цонева 28 точки\n\n1125.(1121) Шаламанова 19 точки\n\n1174. (990) Аршинкова 17 точки\n\n1436.(1449) Стела Пеева 10 точки\n\n1456.(1460) Михайлова 10 точки\n\n1509.(1518) Ванева 7 точки\n\n1576.(1587) Глушкова 5 точки"
}