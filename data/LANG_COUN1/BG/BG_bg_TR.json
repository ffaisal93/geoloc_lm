{
    "Сигнал до ДАНС за заявления от един IP адрес за гласуване в Турция": "Сигнал до ДАНС, прокуратурата и ЦИК за заявления за гласуване в Турция подаде председателят на \"Възраждане\" Костадин Костадинов.\n\nСпоред партията 26 000 заявления за гласуване в Турция са подадени от няколко IP-адреса в София. Оттам настояват за проверка откъде и как са подадени заявленията.\n\n\"Ако тези институции не си свършат работата, единственият начин ние българите да спрем етнополитическата мафия ДПС е като излезем масово да гласуваме! В противен случай никой няма да ни е виновен, ако позволим пълното унищожение на държавата ни\", написа Костадинов.\n\nПред бТВ той заяви, че на тези избори заявленията за гласуване в Турция са с 20% повече от тези на последния парламентарен вот.\n\nНа предстоящите избори в Турция ще бъдат разкрити 165 секции. Според изборния закон секции в чужбина се разкриват в местата, в които на проведени до 5 години преди изборния ден избори е имало образувана поне една избирателна секция, в която са гласували не по-малко от 100 избиратели. Друга възможност има при поне 40 заявления за гласуване на място, в което вече не е разкрита секция.\n\nНа последните предсрочни избори през ноември миналата година, когато вотът беше 2 в 1 и ДПС имаше кандидат за държавен глава България в лицето на лидера си Мустафа Карадайъ, в Турция имаше 126 секции. Тогава гласовете оттам бяха около 90 хил., като 96.6% от тях отидоха за ДПС. За сравнение на вота през юли секциите в Турция бяха 112, а гласовете от тях бяха общо малко над 29 хил. и 90.5% от тях бяха за ДПС.",
    "Турция привика посланика на Гърция, напрежението остава": "Турция е привикала посланика на Гърция и е изпратила протестна нота във Вашингтон заради предполагаемо разполагане от страна на Атина на американски бронирани машини на два острова в Егейско море, намиращи се близо до турския бряг - Лесбос и Самос.\n\nВчера Турция съобщи, че дрон на турските въоръжени сили е заснел кадри, на които се вижда как Гърция премества бронирани машини на островите в Егейско море. Министърът на външните работи на Турция Мевлют Чавушоглу е заявил пред гръцкия пратеник, че Атина трябва да \"спре с нарушенията\" и да уважава демилитаризирания статут на островите, гарантиран от международното право, пише Анадолската информационна агенция.\n\n\n\nВ нотата си до американското посолство в Анкара Турция казва на Вашингтон, че \"оръжията ѝ не трябва да бъдат използвани за нарушаване\" на договорения статус на островите.\n\n\n\nПрезидентът на Турция Реджеп Ердоган обвинява Гърция в \"окупиране\" на островите в Егейско море, чийто статус е уреден в договорите, сключени след Първата световна война.\n\n\n\nВ отговор Атина обвинява Турция в разполагането на незаконни военни части на островите. Гърция е подала официално оплакване в Европейския съюз, НАТО и ООН след като Ердоган намекна за възможна военна операция в Егейско море по-рано този месец.\n\n\n\nЕрдоган днес заяви, че Гърция не е равностойна на Турция и отхвърли възможността за дипломатични преговори. Той също така се зарече да брани турските интереси с \"всички средства, които са на разположение\".\n\n\n\n",
    "Турция подкрепи провеждането на среща между президентите на Русия и Украйна": "Усилията на Турцияна на външнополитическата сцена са получили всеобщо одобрение в чужбина, смята турският държавен глава Реджеп Ердоган\n\nТурция се обявява за организирането на среща между президентите на Русия и на Украйна Владимир Путин и Володимир Зеленски и за възможно най-бързо прекратяване на войната. Това заяви в понеделник държавният глава на Турция Реджеп Тайип Ердоган след заседание на турското правителство, цитиран от Анадолската агенция, пише БТА.\n\nТой заяви, че Анкара се придържа към независим външнополитически курс, основан на приоритетите на самата Турция. Според него усилията на страната на външнополитическата сцена, включително ролята ѝ на посредник, са получили всеобщо одобрение в чужбина.\n\nЕрдоган каза, че Турция продължава диалога както с Русия, така и с Украйна, като е постигнала значителни успехи в дипломатическата област. Това е проличало в споразумението за „зърнения коридор“ и в договореностите за размяна на военнопленници, каза турският лидер.\n\nЕрдоган съобщи, че по зърнения коридор до днес са изнесени над 5 млн. тона селскостопанска продукция.",
    "БТА :: Броят на руските туристите в Турция през лятото на 2022 г. е намалял с 32 процента спрямо 2019 г.": "Туристическият поток от Русия към Турция през лятото на 2022 г. е бил с 32 процента по-малък, отколкото през същия период на 2019 г. (преди началото на пандемията от КОВИД-19), съобщи Асоциацията на туроператорите на Русия (АТОР), като се позовава на данни на министерството на културата и туризма на Турция.\n\nПрез юни, юли и август до Турция са пътували общо 2 149 484 руски граждани. Това е с 10 процента повече, отколкото през лятото на 2021 г. (1,9 милиона), сочат данните на турското министерство на туризма. През 2022 г. обаче посещенията на руски туристи в Турция са с 32 процента по-малко в сравнение с лятото на 2019 г. (тогава са били реализирани 3 157 689 пътувания на руски граждани).\n\nСпоред информацията на министерството на туризма през август 2022 г. до Турция са пътували 806 500 руски граждани, което е с 11 процента по-малко спрямо август 2021 г.\n\nДелът на руснаците в чуждестранния туристически поток към Турция е намалял от 22,75 на сто през август 2021 г. до 12,79 процента през август 2022 г. Въпреки това през август т.г. Русия се нарежда на второ място след Германия по брой на туристи, посетили Турция, отбелязва агенция ТАСС.",
    "Турция извъртя на България мръсен номер със загуба от Фарьорските острови": "Турция извъртя доста гаден номер на националите ни, като въобще не се напъна срещу Фарьорските острови и загуби гостуването си с 1:2.\n\nДо момента южните ни съседи нямаха загуба в Лигата на нациите и спокойно се бяха класирали във втората по сила дивизия за следващото издание на турнира.\n\nТака Фарьорските острови, които са 125-и в световната ранглиста, събраха 8 точки и са пред нас за 42-ото място в крайното класиране на Лигата на нациите. Преди мача със Северна Македония тази вечер нашите имат 6. Бяхме задминати и от Словакия.\n\n42-ото място е последното, което гарантира място в жребия за евроквалификациите да си извън урната на тоталните аутсайдери.\n\nВоден от Щефан Кунц, турският национален отбор, имаше 7 победи в последните си дванадесет мача и в последните пет бе без загуба. “Фанатик” обяви загубата за голям срам, след като Турция имала повече козли, отколкото 49-те хиляди жители на Фарьорите.\n\nВильомур Давидсен и Йоан Симур Едмундсон вкараха головете за домакините, а Сердар Гюрлер успя само да намали резултата.\n\nСветовният шампион Франция трябва да благодари само на Хърватия, че не изпадна от елитната дивизия в турнира, след като падна с 0:2 от Дания. Австрия обаче загуби у дома от хърватите и така зае последното място в групата.\n\nНадолу потегли и здравият тим на Уелс, който загуби от Полша у дома в директен спор за предпоследното място.\n\n",
    "Колко ще струва на Турция грандиозният проект за плавателния канал \"Истанбул\"": "Строителството на плавателния канал \"Истанбул\" ще струва на Турция с 5 милиарда долара повече от предварително планираната сума, заяви министърът на транспорта на страната Адил Караисмаилоглу, цитиран от Sabah, пише Лента.ру.\n\nСпоред новите изчисления, цената на грандиозния проект ще достигне 20 милиарда долара.\n\n\"Един от най-важните проекти в света рано или късно ще бъде реализиран. Това е необходимост\", тварди турският министър. По думите му, реализацията на проекта ще доведе до значително намаляване на натоварването на трафика през протока Босфора.\n\nПлавателният канал \"Истанбул\", след като бъде построен, ще даде възможност за преминаване от Мраморно море към Черно море на до 85 хиляди кораба годишно. По-рано беше съобщено, че строителството на съоръжението е планирано да приключи през 2023 година.\n\nПредвижда се регламентът на Конвенцията от Монтрьо, да не се рапростира на корабоплаването през канала \"Истанбул\". Въпросната Конвенция, обобщено казано, предвижда ограничения върху тонажа на военните кораби, които могат да преминават през проливи през мирно време.",
    "Разкриват 165 секции в Турция за изборите": "С решение на ЦИК в Турция ще бъдат разкрити 165 секции. За парламентарния вот през юли миналата година бяха разкрити 57, а за вота за парламент и президент през ноември - 126. В Истанбул, Ескишеир, Бурса, Чорлу ще има повече секции. В Турция традиционно те са най-много от всички зад граница.\n\nВ южната ни съседка са изпратени 220 устройства за гласуване на парламентарните избори, насрочени за 2 октомври, сочат данните на МВнР. Предвижда се машините да бъдат разположени в 112 секции или почти в 2/3 от всички. Това са местата, където на предишния вот са гласували над 349 души. Тогава изборният процес се забави заради машинното гласуване, затрудняващо хората. Представители на редица изселнически асоциации твърдят, че сега ще върви по-гладко, тъй като има инициатива по подготовка за предстоящия вот, в рамките на която са информирали избирателите за подробности за машинното гласуване. Разпространени са клипове, обясняващи как се гласува.\n\nПоследвайте или харесайте в-к \"ДУМА\" във ФЕЙСБУК --> ТУК <--\n\nСподеляйте нашите публикации.",
    "Помощ от Турция поискаха европейски вериги на супермаркети": "Тъй като отглеждането на оранжерийни култури в Европа е намаляло поради разрастващата се енергийна криза, веригите супермаркети на континента се обръщат към производителите в южната провинция Анталия, за да си осигурят хранителни доставки.\n\nПроизводството в Европа е спаднало с 30-40%, затова те търсят решение и Турция се оказва най-важната страна, която може да им помогне да преодолеят проблемите, заяви Умит Мирза Чавушоглу, ръководител на Асоциацията на износителите от Западното Средиземноморие (BAIB).\n\n\"Още миналата година много производители спряха производството в оранжериите заради високите цени на природния газ, което даде тласък на вноса от Турция. Те си мислеха, че проблемите могат да бъдат решени, но това не се случи. Сега големите европейски супермаркети водят преговори в Анталия\", каза той, цитиран от „Хюриет“.\n\nЕнергийната криза засегна производството на пресни плодове и зеленчуци, особено на домати, в Европа, което накара веригите супермаркети да търсят нови доставчици преди трудните зимни месеци. Европа търси не само пресни плодове и зеленчуци, но и всички видове хранителни продукти, добави Чавушоглу. Според него метеорологичните условия, свързани с изменението на климата, могат да повлияят на производството в Турция. \"Но очакваме както производството, така и износът да се увеличат.\"\n\nТази зима туристическата активност ще бъде силна, което означава по-голямо потребление на храни, каза Чавушоглу, като отбеляза, че селскостопанският сектор ще насочи част от продуктите си към хотелите, съобщи БГНЕС.\n\nСпоред Кюнейт Доган, собственик на фирма и член на стоковата борса в Анталия, много европейски доставчици подписват споразумения с големи оранжерии в Анталия.\n\nОбикновено митата в Европа се увеличават между януари и април, когато нивото на производство е ниско, но миналата година това не се случи, отбеляза той. \"Ако те направят същото и не увеличат митата, това ще има положително въздействие\", допълни Доган.",
    "Турция и Казахстан няма да признаят референдумите в Донбас, Херсон и Запорожието": "13238 Снимка: БТА/AP\n\nТурция няма да признае резултатите от референдумите в самопровъзгласилите се Донецка и Луганска народна република, както и на териториите на Херсонска и Запорожка област на Украйна. Същото важи и за Казахстан - ще \"изхожда от принципите на териториалната цялост на държавите\", предадоха агенциите.\n\nТурция, както и в случая с Крим, няма да признае присъединяването на регионите към Русия, заяви турският външен министър Мевлют Чавушоглу.\n\n\"Що се отнася до провеждането на референдуми за присъединяване към Русия от самопровъзгласилите се ЛНР и ДНР и военните администрации на Запорожка и Херсонска област, Казахстан изхожда от принципите на териториалната цялост на държавите, тяхното суверенно равенство и мирно съвместно съществуване\", заяви официалният представител на Министерството на външните работи на републиката Айбек Смадиаров.\n\nДен по-рано сръбското външно министерство също заяви, че не може да признае резултатите от \"референдумите\" в самопровъзгласилите се републики в Донбас и в окупираните територии на Запорожка и Херсонска област поради нормите на международното право. Министърът на външните работи Никола Селакович добави, че признаването би било в разрез с държавните интереси на Сърбия.\n\nКазахстан, Турция и Сърбия също не са признали анексирането на Крим.\n\nДнес говорителят на Кремъл Дмитрий Песков заяви относно признаването от страна на Русия на резултатите от референдумите, че \"това се предхожда от определена процедура, ще ви информираме\".\n\nПрез уикенда няколко медии цитираха източници, които описват такъв сценарий: На 27 септември ще приключат \"референдумите\" в окупираните територии, след което границите на Руската федерация ще бъдат затворени, на 29 септември Съветът на федерацията ще \"приеме\" украинските региони, а на 30 септември Путин ще направи обръщение към Федералното събрание (подобно на обръщението му след анексирането на Крим). Все още обаче няма официално потвърждение за това.\n\nМеждувременно стана известно, че украинската служба за сигурност - СБУ, започва наказателно преследване на лицата, отговорни за \"референдумите\".\n\nСтава дума за Владимир Висоцки, председател на Централната избирателна комисия на самопровъзгласилата се ДНР, Елена Кравченко, председател на ЦИК на самопровъзгласилата се ЛНР, както и за Александър Кофман, ръководител на \"Обществената палата на ДНР\", и Марина Филипова, съветник на ръководителя на самопровъзгласилата се ЛНР.\n\nОт СБУ заявиха, че отговорните за \"референдумите\" ще бъдат обявени за издирване в близко бъдеще.",
    "Смъртта на младата иранка Махса Амини разпали много протести на жени в Турция": "Ежедневно в големите турски градове се организират протести заради убийството на Махса Амини\n\nНамиращият се в затвора бивш съпредседател на турската прокюрдска Демократична партия на народите Селяхаттин Демирташ обръсна главата си в знак на протест срещу смъртта на Амини\n\nСмъртта на младата иранка Махса Амини, която бе задържана от нравствената полиция в родината й, потресе хората не само в Иран, но и на много други места по света. Освен в Иран протести заради смъртта на Амини, и в частност срещу насилието над жени, бяха организирани и в Турция, където темата, свързана с насилието над жени, е сред най-чувствителните за обществото.\n\nМеждувременно в Иран над 40 души загинаха от началото на протестите, потушaвани със сила от органите на реда. Стотици демонстранти бяха ранени и около 1000 бяха задържани.\n\n22-годишната Амини бе арестувана на 13 септември заради предполагаемо нарушение на правилата за забулване в Иран. Младата жена изпадна в кома в ареста, а властите обявиха, че ще започнат разследване на причините за смъртта й, настъпила на 16 септември.\n\nПротести във връзка със смъртта на младата иранка от кюрдски произход започнаха миналата седмица в най-големия турски град Истанбул. Много демонстранти, главно жени, се събраха пред иранското консулство, като носеха портрети на починалата 22-годишна жена.\n\nВпоследствие протестни демонстрации се състояха в много големи турски градове в различни части на страната - отново в Истанбул, както и в Чанаккале, Измир, Анкара, Адана, Газиантеп, Ван. Демонстрациите са организирани от водещите турски феминистки организации и се провеждат ежедневно. По информация на опозиционните медии при протестите досега са били задържани няколко иранки.\n\nПо време на демонстрация, състояла се вчера в истанбулския квартал Кадъкьой, група жени, членуващи в организацията \"Защита на жените\", държаха черни чаршафи, които след това изгориха на трамвайната линия. По време на акцията за малко бе спряно движението на трамваите, а минаващите наоколо жени подкрепиха демонстрантките с аплодисменти, съобщи опозиционната телевизия Халк Тв.\n\nНа протест в егейския град Измир, организиран от феминистката група Измирска платформа на жените, бе издигнат плакат с лозунг \"Да живее справедливата борба на иранските жени\", информира телевизията.\n\nНа протестната демонстрация, в която участваха и иранки, живеещи в Измир, жените символично отрязаха косите си и изгориха шаловете си. В изявлението, направено от името на платформата, бе посочено: \"От Иран до Турция всички сме на улицата, за да протестираме срещу политическите ислямистки режими и техните действия, насочени към нашите тела и нашия живот. Борбата на Махса и иранските жени е борба на всички нас. В Иран, Турция и навсякъде по света се бунтуваме за Махса, за свободата си, за живота си. Всички ние сме Махса\".\n\n\"Не приемаме убийството на Махса Амини! Навсякъде има \"мъжко държавно насилие\", гласеше надписът на плакат, издигнат на протест от демонстрантки в южния турски град Адана, предаде електронният опозиционен в. \"Дувар\".\n\nМеждувременно турската прокюрдска Демократична партия на народите (ДПН) осъди остро случая с убийството на младата иранка от кюрдски произход.\n\nОстро осъждаме убийството на Махса Амини от деспотичната морална полиция и смятаме, че \"убийството на жената е причина за бунт\", обяви на 22 септември говорителката на ДПН Ебру Гюнай, информира \"Дувар\".\n\nНамиращият се в затвора бивш съпредседател на ДПН Селяхаттин Демирташ и Селчук Мъзраклъ, който бе кмет на населения главно с кюрди град Диарбекир, но бе отстранен от поста си, обръснаха главите си в знак на протест срещу смъртта на Амини. Съпругата на Демирташ - Башак Демирташ, съобщи за това в социалните мрежи. Тя също така сподели писмо на Демирташ, който приветства протестиращите в Иран.\n\nБурните реакции в Турция заради смъртта на младата иранка явно са свързани с това, че и в Турция въпросът, свързан с насилието над жени, продължава да остава \"кървяща рана\" въпреки усилията на властите за борба с насилниците.\n\nПо данни на опозиционния турски сайт Бианет само през август общо 31 жени в Турция са били убити, а 55 са били ранени при случаи на домашно насилие. Шест от жертвите са имали ограничителни заповеди срещу убийците си. Освен това десет жени са били убити от бившия си партньор. Повечето от жените са били убити от близък мъж, като например приятел, съпруг, баща или брат.\n\nУбийствата и насилието над жени остава изключително сериозен проблем в Турция. По данни на платформата \"Ще спрем убийствата на жени\" (\"Kadin cinayetlerini durduracagiz\") през 2021 г. в страната са били убити 280 представителки на нежния пол, а още 217 са починали при съмнителни обстоятелства.\n\nНа фона на тази тревожна тенденция миналата година президентът на Турция Реджеп Тайип Ердоган изтегли Турция от Истанбулската конвенция на Съвета на Европа, което предизвика осъждане от страна на групи за защита на правата на жените и западни държави. Знаковата конвенция беше подписана в Истанбул през 2011 г.\n\nПрез юли т. г. Висшият административен съд в Турция постанови, че решението на президента Ердоган да изтегли страната от Истанбулската конвенция е законно, като отхвърли петициите за отмяната му.",
    "Българите обожават пазарa в Одрин, а Турция харесва това": "© Броят на българските туристи, които през август са били на пазар в Одрин, се увеличил с 32% спрямо юли, сочат данните на местните туристически и търговски сдружения.\n\n\n\n166 000 български посещения са регистрирани през август, като всеки нашенец похарчил между 100 и 150 евро. С около 20 милиона лева пазаруващите българи са подсилили икономиката на крайграничния турски град, пише \"24rodopi\".\n\n\n\nБроят на българските граждани, посещаващи град Одрин през уикендите, нарасна значително след като Турция с указ на президента Реджеп Тайип Ердоган на 28 юли разреши на българските граждани да пътуват в Турция само с лични карти.",
    "Частично бедствено положение заради спешни ремонти на пътища около границата с Турция": "В части на трите области - Бургас, Хасково и Ямбол е обявено бедствено положение заради миграционния натиск от днес до 29 септември.\n\nЦелта е да се направи бърз ремонт на горските пътища без обществена поръчка. Голяма част от тях са трудно проходими и разрушени. Това каза служебният вицепремиер и вътрешен министър Иван Демерджиев в Малко Търново.Той заедно със службения министър на земеделието Явор Гечевнаправи проверка на зоната около граничния контролно-пропускателен пункт.\n\nДо две седмици трябва да започне рехабилитацията и ремонтните дейности по пътищата в района на границата, посочи Дерменджиев.\n\n\"За да можем успешно да се справяме с вълната, която нараства ежедневно от незаконни мигранти, ние трябва да имаме обезпечени условия за придвижване на нашата техника тук на терен. По тези пътища, в това състояние, изпълнението на тези функции е невъзможно. Такъв проект имаше подготвен при предишния служебен кабинет, оказа се, че не е реализиран и ние сме длъжни да го реализираме в момента и да го доведем до край\", обясни вътрешният министър.\n\nТой допълни, че най-често мигрантите преминават границата със стълби, с които прескачат ограждението.\n\n\"Имаме по-активно съдействие от турска страна, така че и след срещите, които проведох с турския вътрешен министър и с гръцкия вътрешен министър, много по-добра е координацията и взаимопомощта. Ние ги възпираме още на съоръжението\", допълни Иван Демерджиев.\n\nИма събрани доказателства за служители на МВР, които са замесени в трафика на мигранти, каза вътрешният министър. Той посочи, че предстоят рокади, свързани с преместване на служители, за да се осигури по-добра защита на границата.\n\nСъвместни патрули на МВР и горското стопанство започват обходи в Странджа. Целта е да се повиши контролът по охраната на границата и недопускане на нелегални мигранти към вътрешността на страната, както и да се противодейства на бракониерството и незаконната сеч.\n\nЗа периода от началото на годината до 18 септември незаконно у нас са се опитали да влязат 103 998 души през граничната бразда с Турция. Това е с 3.4 пъти повече в сравнение със същия период на миналата година, сочат данните на МВР.\n\nЗа тази седмица броят на мигрантите, атакували границата, е 5864 души, а за предходната - 5254 души.\n\nМеждувременно министърът на отбраната Димитър Стоянов коментира, че през последните дни няма засилване на натиска.\n\n\"Това се получава, не само благодарение на засиленото присъствие на Българската армия. Разбира се и Гранична полиция е там, с тях работим съвместно по границата. Трябва да отбележим и усиленото присъствие на турската жандармерия, която оказва помощ за намаляване на натиска по нашата граница. Благодарение на тяхното съдействие натискът в момента не е чак толкова голям\", казва Стоянов, цитиран от пресцентъра на МО.\n\nЧастично бедствено положение е обявено в граничните общини с Турция в трите области. За област Хасково това са общините Свиленград и Тополовград.\n\nЦелта е избягване загуби на човешки животи, недопускане на значителни вреди на имуществото на населението и икономиката на страната, както препятстване настъпването на значителни последици за околната среда, е посочено в съобщение на областната администрация на Хасково.\n\nЗа пръв път в област Хасково се въвежда частично бедствено положение заради мигрантския натиск. Последно извънредна ситуация в общини в областта бе обявена през лятото заради големите пожари.\n\nВ област Ямбол частично бедствено положение е обявено в общините Елхово и Болярово.\n\n\"Пътищата в Болярово и Елхово са изградени още когато се е строило предградното съоръжение. Лошото е, че тогава са били набързо направени. Това е спешна мярка за възстановяване на пътищата, колкото да изкарат зимния сезон. Възстановяването им ще доведе и до спиране на мигрантите в района на самата граница\", обясни областният управител на ЯмболГеорги Чалъков.\n\nПо думите му обявеното частично бедствено положение вероятно ще бъде удължено за максималния 30-дневен срок. Целта е да бъде свършена максимално много работа за подобряване на инфраструктурата по границата.",
    "Оцеляване на най-приспособимите: как компании в Турция се справят с 80% инфлация": "Докато западните фирми се клатят от най-високата инфлация, преживяна от десетилетия, много от техните колеги в Турция, които са изправени пред процент почти 10 пъти по-висок, я приемат спокойно, пише Financial Times.\n\nСтраната претърпя поредица от кризи през последните години, но икономиката продължава да расте, поддържана от смесица от евтини кредити, диверсификация и разумно корпоративно управление, усъвършенствано по време на епизоди на сътресения през миналите години и десетилетия.\n\n„Трудно е, но сме се сблъсквали с това в Турция и преди“, каза висш изпълнителен директор на един от най-големите производители в страната. „По някакъв начин знаем как да подкрепим клиентите, дилърската мрежа, за да продължим дейността си в среда с висока инфлация“, добави той, цитирайки как компанията е успяла да намери подходящото ценообразуване, което покрива разходите й, без да възпира клиентите.\n\nЧарли Робъртсън, главен икономист в инвестиционната банка Renaissance Capital, каза, че турските корпоративни мениджърски екипи са преживели „меки преврати, насилствени преврати, устойчива трицифрена инфлация и множество валутни кризи“ през 25-те години, през които той е следил страната.\n\n„Принципът за \"оцеляване на най-приспособимите“ със сигурност се прилага в Турция“, каза той, добавяйки, че това се подкрепя и от демографските дивиденти на младото население и силния основен растеж на БВП. Икономиката се разшири със 7,6% на годишна база през второто тримесечие и с 11% през миналата година.\n\nЕдно от многото предизвикателства за шефовете на турските компании е заплащането на работниците, предвид ерозията на покупателната способност, причинена от официалната инфлация, която надхвърли 80 процента през август. Инфлацията в еврозоната достигна рекордните 9,1% през август.\n\nКогато покачването на цените започна да нараства през лятото на миналата година, Мустафа Тонгуч, главен изпълнителен директор на DHL Express в Турция, състави списък с цената на 50 основни продукта и ги сравни с техните еквиваленти в Германия в опит да убеди шефовете в централата на логистичния доставчик, за да повиши заплатите на неговите 1100 служители. Наложи се да ги повиши още три пъти през следващата година.\n\n„Ние като бизнес не можем да поправим глобалната икономика, но можем да се погрижим колкото можем за нашите хора“, каза Тонгуч. „През последните 12 месеца много компании фалираха. Смятахме, че хората трябва да бъдат сигурни в сигурността на работата си.“\n\nТонгуч също предложи структура на ценообразуване за клиенти и доставчици, които включват предприятия в текстилния и автомобилния сектор, която фиксира цената на някои части от техните такси и свързва други с бързо променящи се входящи данни, като цената на горивото и опаковката. Неговият съвет към западните ръководители е: „Без паника, съсредоточете се върху производителността... фокусирайте се върху нещата, които можете да промените.\"\n\nГоляма част от турския бизнес свят е ядосан и разочарован от президента Реджеп Тайип Ердоган, който е толкова твърдо против високите лихвени проценти, че многократно е нареждал на централната банка да намали разходите за заеми въпреки растящата инфлация.\n\nИ все пак, дори ако неговото все по-хаотично икономическо управление бележи прекъсване на стабилността от ранните му години на власт, мениджърите казват, че поне имат опит в справянето с високата инфлация и слабостта на валутата от трудни периоди през 80-те и 90-те години.\n\nПоследният рязък спад на лирата миналия декември, когато достигна ново рекордно ниско ниво, не беше „приятен“, призна Толга Каан Доганджоглу, главен изпълнителен директор на турския производител на автобуси TEMSA.\n\nНо той каза, че когато инфлацията започна да се покачва в Турция и по света, неговата компания „незабавно превключи на скорост“ и реши да получи достъп до финансирането, необходимо за увеличаване на производството на неелектрически превозни средства с нисък марж.\n\nДокато общоприетата мъдрост предполага, че инфлацията води до спад в търсенето, Доганджъоглу каза, че миналите кризи в Турция често са показвали обратното - поне в началото. Същото беше вярно и в този случай.\n\n„Очевидно високата инфлация или хиперинфлация в дългосрочен план не е здравословна. Но има период, който е удобен като компания да вземате гъвкави решения, за да не загубите пазара.“ Той добави: „В инфлационна среда, ранното инвестиране също има добродетел.“\n\nТъй като претърпяха поредица от удари през последните години, турските групи намалиха експозицията си към колебания в лирата, като „драматично“ намалиха своя дълг, деноминиран в долари и евро, и натрупаха твърда валута, според Мурат Ючер, икономист в консултантската компания GlobalSource Partners. Намаляването на задлъжнялостта намали тяхната нетна открита позиция в чуждестранна валута от приблизително 200 милиарда долара през 2018 г. до около 100 милиарда долара днес. „Това е добре дошло и разбираемо развитие“, каза той.\n\nВсе пак има опасения относно истинския мащаб на проблемните заеми в банковия сектор, тъй като по-специално държавните кредитори са използвали евтини кредити, за да помогнат на затруднените компании да останат на повърхността.\n\nМного от най-успешните турски бизнеси - включително тези в автомобилния, химическия и текстилния сектор - са дали приоритет на износа, възползвайки се от по-слабата лира, за да продават стоките си по целия свят и да подпомагат икономическия растеж.\n\nБеше по-трудно за тези, които силно разчитаха на местни продажби. Миналия месец Fitch понижи рейтинга на дълга на поредица от корпорации, включително производителя на бяла техника Arçelik и телекомуникационната компания Turkcell, поради тяхната висока експозиция към вътрешния пазар.\n\nГлавният изпълнителен директор на голям бизнес за търговия на дребно, фокусиран върху Турция, се оплака, че дори ако продажбите му растат в лири, падащата лира означава, че печалбите изчезват, когато се превърнат в долари. „Това прави живота много труден с инвеститорите“, каза той.\n\nРобъртсън от Renaissance предупреди, че съществува риск наборът от неортодоксални мерки на правителството, насочени към подкрепа на растежа, като същевременно поддържат валутата, да поставят суверенния кредитен рейтинг на страната под натиск и в крайна сметка да имат обратен ефект. Като пример той посочи подкрепяна от правителството схема, която обещава да компенсира спестителите за спад на обменния курс.\n\nДруги хвалят издръжливостта, но се оплакват от пропуснатите възможности за страната, където БВП на глава от населението е намалял от пика си от 12 600 долара през 2013 г. до 9 600 долара миналата година – ярка илюстрация на ерозията на просперитета.",
    "Банковият сектор в Турция отбеляза лек ръст след големите разпродажби": "Капиталовите пазари в Турция са относително спокойни преди решението за лихвите от американския Федерален резерв по-късно днес и турската централна банка в четвъртък. Това каза Симин Демокан, изп. продуцент на Bloomberg Истанбул, в своя пазарен коментар за предаването \"В развитие\" с водещ Делян Петришки.\n\nЛирата остава относително непроменена спрямо долара и се търгува на ниво от 18,3 лири за долар.\n\nТурските акции се търгуват с леко понижение, подобно на акциите в Азия по-рано днес, след като Русия задълбочи усилията си в Украйна.\n\nБанковият индекс се търгува с лек ръст - в последната седмица той беше обект на големи разпродажби, като изтри над 12 млрд. от пазарната капитализация на публично търгуваните банки\n\nМеждувременно се очаква турската централна банка да остави лихвите на нива от 13% след заседанието си утре, въпреки че миналия месец изненадващо ги понижи със 100 базисни пункта и така свали лихвата до 13%\n\nЛихвите бяха понижени въпреки високата инфлация и поевтиняването на лирата.\n\nМиналия месец централната банка обяви, че понижението на лихвите през август е било „подходящо при сегашните перспективи“\n\nНякои икономисти очакват, че централната банка ще възобнови разхлабването и през 4-тото тримесечие преди изборите догодина.\n\nЦелия коментар може да гледате във видеото.\n\nВсички гости на предаването \"Бизнес старт\" може да намерите тук.",
    "Military Watch Magazine: Турция заплашва да купи Су-35, ако САЩ й откажат Ф-16": "Су-35 е тежък изтребител с много по-дълъг ресурс от F-16. Той превъзхожда американския самолет в почти всички отношения, пише MWM. Турция предупреди САЩ, че е готова да купи Су-35, ако не може да се договори с тях\n\nРъководителят на отдела за отбранителна промишленост на Турция Исмаил Демир предупреди, че страната ще обмисли закупуването на руски изтребители Су-35С, ако САЩ откажат да й доставят модерни F-16. \"Ако няма F-16... Ще кажем, че Турция има алтернативи. И всички те, включително Су-35, се обсъждат\", каза той. Предишни опити за придобиване на нови F-16 бяха изправени пред силна съпротива на САЩ, като отношенията между двете страни се влошиха след неуспешния военен преврат в Анкара през 2016 г., за който мнозина обвиниха Вашингтон. Турция и Русия преговарят за придобиването на Су-35 от 2018 г. Съобщава се, че преговорите са навлезли в началната линия още през октомври 2019 г., въпреки че мнозина смятат, че Анкара е водена повече от желание да окаже натиск върху западните доставчици, отколкото от истински интерес към самолета.\n\nСу-35 е тежък, двумоторен изтребител с много по-дълъг живот и експлоатационни разходи от F-16, със значителни предимства в почти всичко - от продължителността на полета и маневреността до сензорите и обхвата. Отличните му характеристики бяха демонстрирани в самата Турция през септември 2019 г., като сравнението в никакъв случай не беше в полза на F-16. Изтребителят е почти два пъти по-голям от F-16, но не е съвместим с оръжията на НАТО - в резултат на това ще бъде много по-трудно да бъде включен в турските ВВС, отколкото новите F-16. Турция вече лицензира по-стари варианти на F-16, така че разполага с обширна инфраструктура и изобилие от резервни части. В допълнение, тя има богат опит в управлението на този клас - въпреки че значителна част от офицерите на ВВС бяха лишени от свобода през 2016 г. Друг недостатък на Су-35 е, че със закупуването му Турция е заплашена от нови санкции и по-нататъшна икономическа война със САЩ, които в съответствие с приетото законодателство са длъжни да наложат санкции срещу всички купувачи на руско оръжие.\n\nСу-35 е тежък изтребител с много по-дълъг ресурс от F-16. Той превъзхожда американския самолет в почти всички отношения, пише MWM. Турция предупреди САЩ, че е готова да купи Су-35, ако не може да преговаря с тях.\n\nРъководителят на отдела за отбранителна промишленост на Турция Исмаил Демир предупреди, че страната ще обмисли закупуването на руски изтребители Су-35С, ако САЩ откажат да й доставят модерни F-16. \"Ако няма F-16... Ще кажем, че Турция има алтернативи. И всички те, включително Су-35, се обсъждат\", каза той на 24 септември. Предишни опити за придобиване на нови F-16 бяха изправени пред силна съпротива на САЩ, като отношенията между двете страни се влошиха след неуспешния военен преврат в Анкара през 2016 г., за който мнозина обвиниха Вашингтон. Турция и Русия преговарят за придобиването на Су-35 от 2018 г. Съобщава се, че те са навлезли в началната линия още през октомври 2019 г., въпреки че мнозина смятат, че Анкара е водена повече от желание да окаже натиск върху западните доставчици, отколкото от истински интерес към самолета.\n\nСу-35 е тежък, двумоторен изтребител с много по-дълъг живот и експлоатационни разходи от F-16, със значителни предимства в почти всичко - от продължителността на полета и маневреността до сензорите и обхвата. Отличните му характеристики бяха демонстрирани в самата Турция през септември 2019 г., като сравнението в никакъв случай не беше в полза на F-16. Изтребителят е почти два пъти по-голям от F-16, но не е съвместим с оръжията на НАТО - в резултат на това ще бъде много по-трудно да бъде включен в турските ВВС, отколкото новите F-16. Турция вече лицензира по-стари варианти на F-16, така че разполага с обширна инфраструктура и изобилие от резервни части. В допълнение, тя има богат опит в управлението на този клас - въпреки че значителна част от офицерите на ВВС бяха лишени от свобода през 2016 г. Друг недостатък на Су-35 е, че със закупуването му Турция е заплашена от нови санкции и по-нататъшна икономическа война със САЩ, които в съответствие с приетото законодателство са длъжни да наложат санкции\n\nТурските военновъздушни сили са най-големият чуждестранен оператор на F-16 с около 250 самолета в експлоатация, но техният флот е остарял и използва остарели класове боеприпаси от 90-те години и механично сканирани радари, уязвими на заглушаване. Новият вариант на F-16 Block 70/72, който ще замени стареещия F-4 Phantom от епохата на Виетнамската война, разполага с радар с активна фазирана решетка и усъвършенствани възможности за електронна война и е съвместим с модерни боеприпаси - включително AIM ракети въздух-въздух -120D, ако Вашингтон одобри. Наскоро придобити от Сирия и Гърция, изтребителите МиГ-29SMT и Rafale също имат електронно сканирани радари и по-мощни ракети въздух-въздух от AIM-120B, използвани от турските F-16. Въпреки всички подобрения, корпусът на F-16 все повече се смята за остарял: ВВС на САЩ спряха закупуването през 2005 г. и много големи оператори, включително Сингапур, Египет и Израел, постепенно го изтеглят от експлоатация.\n\nИнтересът на Турция към модернизираните F-16 се появи, след като Анкара беше отстранена от програмата за развитие на наследника от пето поколение, F-35, оставяйки изтребителя си без ясен план за модернизация. Връщането към F-16 в епоха, когато те се купуват главно от клиенти с по-слабо развити икономики и малки бюджети за отбрана, чак до недържавни участници, отразява сериозно понижаване на амбициите на турските ВВС - докато техните съседи, за разлика от тях придобиват бойни самолети от по-висок клас. Например Израел купи F-35 (и Гърция може да последва примера), Саудитска Арабия и Катар купиха F-15SA/QA, Армения купи Су-30SM, а Египет купи МиГ-29М и евентуално Су-35.",
    "Турция и Гърция в спор кой на кого е враг": "Турция осъди изказванията на гръцкия премиер Кириакос Мицотакис, който обвини Анкара, че подкопава мира и стабилността в региона на Източното Средиземноморие и играе \"дестабилизираща роля\", съобщава \"Ройтерс\".\n\nПо време на обръщението си пред Общото събрание на ООН Мицотакис се обърна и директно към турския народ с думите: \"Гърция не представлява заплаха за вашата страна. Ние не сме ваши врагове, ние сме съседи\".\n\n\"Управляващите в Турция явно имат странна мания по отношение на моята страна. Те заплашват, че Турция ще дойде някоя нощ, ако реши. Това е езикът на агресор\", изтъкна още той.\n\nДългогодишното напрежение между двете страни се изостри наскоро. Този месец Гърция се оплака на НАТО и ООН заради \"подстрекателската\" реторика та Турция.\n\n\"За съжаление тази реч (на Мицотакис) е поредният пример за изопачаване на фактите и враждебно изказване срещу Турция. Ролята на Турция в нейния регион и извън него е добре оценена от международната общност\", отбеляза турската делегация в Общото събрание на ООН.\n\nДвете държави - съюзници в НАТО, но исторически врагове - са в конфликт от десетилетия по редица въпроси, включително за това къде започват и свършват техните континентални шелфове, относно енергийните ресурси, полетите над Егейско море, статута на демилитаризираните острови и разделения Кипър.\n\nТурската делегация в ООН заяви, че Анкара не оспорва териториалната цялост или единството на Гърция и определи това като \"фалшива пропаганда\".\n\n\"Турция обаче предизвиква Гърция да влезе в честен и съдържателен диалог в съответствие с международното право, за да се справи не с един, а с всички правно взаимосвързани спорове в Егейско море\", посочва се в нейното изявление.\n\nТурският президент Реджеп Тайип Ердоган обвини Гърция тази седмица в \"престъпления срещу човечеството\", имайки предвид отношението й към бежанците.",
    "Бус е преминал през защитната ограда на границата с Турция": "С бус през защитната ограда на границата ни с Турция. Клип с такива кадри се появи в социалните мрежи. бТВ съобщи в събота, че е потвърдила неговата автентичност от свои източници, ангажирани с охраната на държавната ни граница.\n\nДействието от скандалния клип се разиграва на 2 км от село Лесово. Случаят е от началото на юли.\n\nКаналджия снима как мигранти минават с бус с ямболска регистрация през видимо разграден участък на т.нар. защитно съоръжение.\n\nСлед това бусът минава по стръмен участък близо до река Тунджа. Пада и се налага граничните полицаи да оказват първа помощ на близо 10 души, които минават нелегално.\n\nВ района на случая местните постоянно виждат мигранти. Заради засиления мигрантски натиск от вчера частично бедствено положение беше обявено в пограничните общини на Ямболска област.\n\nОт \"Гранична полиция\" уточниха, че от началото на годината досега граничните полицаи са предотвратили около 100 000 опита на мигранти да влязат незаконно от Турция.\n\n\"Гранична полиция\" води статистика не за броя на нарушителите, а за опитите, защото един мигрант може да направи няколко опита да мине незаконно през границата ни.",
    "Турция обяви нова схема за подкрепа на гражданите в енергийната криза": "Турският президент Реджеп Тайип Ердоган каза, че като част от усилията на правителството за защита на потребителите от увеличаващите се цени на енергията плащанията, които предприятията ще направят към служителите си, за да ги подпомогнат в плащането на сметките им за природен газ и електричество, ще бъдат освободени от данък върху доходите, съобщи „Хюриет дейли нюз“.\n\n\n\nПо силата на новата схема, която ще е в сила до април 2023 г., плащания до 1000 турски лири (54 щатски долара) ще бъдат освободени от данък, обяви Ердоган вчера.\n\n\n\nТой допълни освен това, че инфлацията ще намалее до разумни равнища до февруари 2023 г.\n\n\n\nНовата схема ще осигури значителна подкрепа за работещите, каза и министърът на хазната и финансите Нуреддин Небати днес на фермерска среща в Истанбул. Правителството взима мерки за увеличаване на покупателната способност на хората, без да предизвиква забавяне на икономиката, заяви Небати.\n\n\n\n„Основният проблем, с който трябва да се занимаем, е инфлацията и ние ще победим инфлацията“, каза турският финансов министър. Хранителните продукти са основното перо в инфлационната кошница и правителството намали ДДС върху храните, за да овладее поскъпването им, допълни той.\n\n\n\nНебати допълни, че кредитите се насочват по-скоро към производството, отколкото към потреблението. „Ние продължаваме стабилния растеж, който се основава на турския икономически модел, фокусиран върху инвестициите, създаването на работни места, производството и износа“, допълни той.",
    "Граждани от кои държави купуват най-много имоти в Турция и кои са предпочитаните локации": "През август 2022 г. руски граждани са закупили 1200 къщи и апартаменти в Турция, изпреварвайки всички останали чуждестранни купувачи на жилища в евразийската страна. Такива данни показва уебсайта на Националния статистически институт (TurkStat) на Турция, пише Лента.ру.\n\nГражданите на Иран също станаха едни от лидерите по брой сделки с жилища в Турция - те са сключили 633 сделки за имоти в Южната ни съседка. Третото място е за иракчаните, които са купили през август 417 къщи и апартаменти в Турция. Четвърто място в \"класацията\" заемат гражданите на Казахстан (231 сделки за имоти), а челната петица завършва с украинците, които са закупили 219 жилищни имоти, отбелязват анализатори.\n\nПо данни на TurkStat, през миналия месец чужденци са закупили общо 5200 къщи и апартаменти в Турция, което е с 10% по-малко от август 2021 г. В същото време, делът на купувачите от други страни на турския жилищен пазар е 4,3%.\n\nНай-популярният град за закупуване на имоти от чужденците в Турция е курортът Анталия, където през август са извършени 1814 сделки с недвижими имоти. На второ място по брой сделки с имоти се нарежда най-големият град в страната Истанбул (1750), а на трето място (но много по-назад) е Мерсин (317 сделки през миналия месец), сочи статистиката.\n\nЕксперти от инвестиционната компания Garnet обясняват, че пазарът на недвижими имоти в Турция има някои особености. По думите на експертите, купувачите на жилища в Турция са защитени от някои пазарни рискове, но пък продавачите (освен тези в Истанбул) често занижават официалната цена на имота, т.е. обявяват цена, по-ниска от реалната.\n\nЕксперти на пазара на имоти дават пример, че ако апартамент в Анталия се продава за 400 хиляди долара, то по банков път, т.е. официално, се превеждат максимум 220 хил. долара, а останалите се плащат в брой. По този начин, чужденците желаещи да придобият турско гражданство чрез инвестиции в страната, ще се наложи реално да платят повече от изискването по закон, т.е. поне 750 хил. долара, поясняват експетите.\n\nПовишеният интерес на руски граждани към покупка на имоти в Турция, от инвестиционната компания Garnet обясняват, от една страна, с желанието да се закупи изгодно недвижим имот в чужбина. От друга страна, от пролетта на тази година и досега се наблюдава повишен интерес за придобиване на имоти в Турция от заможни руснаци, с цел придобиване на гражданство.",
    "Турция произведе първия си електромобил": "В новия търговски център на Истанбул – \"Галатапорт\", тези дни привлича вниманието първият електромобил турско производствоТОГГ (TOGG). Той е изложен на фона на панорамата на джамията \"Султан Ахмед\" и историческия храм \"Света София\".\n\n\"Много голям интерес има още от първия ден. Много граждани посещават центъра само за да видят автомобила, живо се интересуват от подробностите около него и най-вече кога ще започне серийното производство\", посочват организаторите на изложението.\n\nС указ на президента Реджеп Тайип Ердоган компанията \"ТОГГ Отъмотив джоин венчър груп\" (TOGG-Automotive Joint Venture Group Inc) започна производството на електромобила в град Бурса.\n\nЗа създаването му бяха инвестирани 22 млрд. турски лири. Проектиран е от италианската компания \"Пиринфарина\" (Pininfarina SpA). Планира се да бъдат произведени общо пет модела. Предвижда се годишно на пазара да се пускат 175 000 коли.\n\nПървата серия се очаква да бъде произведена през март 2023 година по случай 100-годишнината на турската република.\n\nАвтомобилът изглежда превъзходно, споделя един от посетителите. Дизайнът е много хубав, не отстъпва на немските автомобили, седалките, кормилото, таблото са впечатляващи, допълва той.\n\nОчакванията и желанието на турските граждани е правителството да насърчи желаещите да закупят автомобила местно производство с дългосрочни кредити, както при проекта ТОКИ за масовите жилища.",
    "БТА :: Шестима мигранти, включително 4 деца, са се удавили край Турция": "Шестима нелегални мигранти, включително четири деца, са се удавили в Егейско море край Турция, след като лодката им била отблъсната от гръцката брегова охрана, съобщиха турските власти, цитирани от Анадолската агенция.\n\nТурската брегова охрана и жандармерия са се отзовали да помогнат на лодката с над дванадесет души на борда край Айваджък в северозападния окръг Чанаккале.\n\nСпасени са 15 нелегални мигранти -7 деца и 8 възрастни, а един се издирва.\n\nБяха открити труповете на 6 нелегални мигранти - 4 деца и 2 възрастни, посочи вчера в изявление турското командване на бреговата охрана.\n\nВ съответствие с първоначалната информация, получена от мигрантите, стана ясно, че те са били заловени от гръцката брегова охрана в близост до остров Лесбос, надуваемата им лодка е била пробита от гръцката брегова охрана и са били изтласкани обратно близо до турските териториални води, а лодката им е потънала, тъй като се напълнила с вода, уточни турската брегова охрана.\n\nТурция е ключова транзитна точка за мигранти, които искат да пристигнат в Европа, за да започнат нов живот.",
    "Продължава проблемът с мигрантите, преминаващи границата ни с Турция": "Миграционният натиск по българо-турската граница продължава. Заради него беше обявено частично бедствено положение в Бургаска, Хасковска и Ямболска област. Патрулите на \"Гранична полиция\" ежедневно задържат по няколко групи мигранти. В областта е изграден обръч от 7 пропускателни пункта.Днес екип на Bulgaria ON AIR присъства на задържането на двама бежанци на метри от контролно-пропускателния пункт в местността Босна. Оказаха се мъж и жена. Мъжът твърдеше, че са от Мароко и че са само двамата, а не са част от по-голяма група. Жената беше припаднала на пътя и се нуждаеше от медицинска помощ.\"Жена ми е бременна. Трябва ни болница От 10 дни сме в гората, а вече 5 дни не сме яли нищо\", разказа мъжът.",
    "Българите на пето място сред туристите в Турция": "Броят на чужденците, посетили Турция за първите осем месеца на годината, се е увеличил със 108,5 процента в сравнение със същия период на миналата година, като българите се нареждат на пето място по брой, съобщи Анадолската агенция, позовавайки се на данни на министерството на културата и туризма.\n\n\n\nОбщо 29 334 652 чужденци са посетили Турция за разглеждания период.\n\n\n\nНай-много чужденци са пристигнали от Германия (3 850 816, ръст от 105,7 на сто на годишна основа), Русия (3 003 836, ръст от 22,8 на сто) и Великобритания (2 360 404). Следват Иран и България.\n\n\n\nПрез август броят на чужденците се е увеличил с 52,32 на сто и е достигнал 6 304 443.\n\n\n\nМиналия месец най-много чужденци са пристигнали от Германия (858 265), Русия (806 505) и Великобритания (550 156).\n\n\n\nОбщо 32 500 190 души са посетили Турция тази година.",
    "Ученици от Разград се запознаха с историческите и културни забележителности на съседна Турция": "Ученици от Разград се запознаха с историческите и културни забележителности на съседна Турция. Под ръководството на „Къщичката на чудесата“ - \"Каанланд\", възпитаници на Езиков център „Свят“ бяха на едноседмична визита в гр. Назили, Айдън, Турция. Поводът за посещението бе участие в първата мобилност по проект „STEAM-Powered Education”, съобщи за БТА Айтен Кязимова, един от ръководителите на проекта.\n\nПроектът е на стойност 60 000 евро, на който \"Каанланд\" ЕООД е водеща организация. Дейностите по него са за период от 18 месеца с партньори от Турция и Сърбия, а темата му е съвременните образователни подходи в обучението чрез STEAM/STEM, които включват наука, технологии, инженерство, изкуство и математика, обясни Кязимова.\n\nТя добави, че „Къщичката на чудесата“ е първата частна образователна организация в област Разград, която работи по \"Еразъм +\" и предлага образователни услуги на деца и възрастни. Езиков център „Свят“ предлага курсове по английски език и обучава целогодишно около 100 деца от предучилищна възраст до възрастни. Квалифицирани и опитни преподаватели мотивират своите курсисти за преодоляване на езиковата бариера.\n\nС ръководителите по проекта Айтен Кязимова и Илина Иванова, учениците Мартин Бълчинов от Основно училище (ОУ) „Н. Й. Вапцаров“, Гьозюм Евгениева от ОУ „И. С. Тургенев“, Каан Ефраим от ОУ „Хр. Ботев“, Руслана Павлова от ОУ „Н. Икономов“ и Божидара Пеева от ПГПЧЕ „Екзарх Йосиф“ се включиха в уъркшоп по роботика и коудинг и участваха в математическо състезание в Музея на математиката в Шириндже. Запознаха се още с това как се създава мелодия на песен чрез коудинг, 3D принтиране на малки фигури, но най-атрактивна част от мобилността бе посещението на известните туристически обекти Памуккале, Храма на Афродита и курорта Кушадасъ, където потопиха крака във водите на Егейско море. Децата засадиха и свое дърво в Математическия музей в Шириндже и обещаха да го поливат всяка година.\n\nУчениците споделят, че са най-впечатлени от културата на съседнаТурция и обяда „по турски“ в планинския комплекс \"Беленова\".\n\nПрез март 2023 г. \"Каанланд\" ЕООД и Езиков център „Свят“ ще посрещнат своите партньори в Разград, допълни Кязимова.",
    "Юношите занулиха Люксембург и се изравниха с Турция на върха": "Националният отбор на България за юноши до 19 години пропусна две чисти положения малко преди края и завърши наравно 0:0 срещу Люксембург в квалификация за Евро 2023, с което селекцията на Ангел Стойков пропусна шанс да оглави еднолично класирането в група 2.\n\nСлед мача в Албена, България се изравни с Турция на върха на класирането, но южната ни съседка води по голова разлика. Двата водещи отбора ще се класират за елитния кръг, като за момента родните национали и турците водят с по две точки пред отбора на Люксембург и с по четири пред Азербайджан.\n\nВ последния кръг на 27 септември България посреща Турция на стадион \"Спартак\" във Варна, а Люксембург е домакин на Азербайджан.\n\nБългария създаде две чисти положения срещу Люксембург в последните десет минути, но не стигна до гол. Първо Красиан Колев от Септември бе изведен сам срещу вратаря Алвеш Маргато, но стреля в тялото му, след което нападателят на Септември се реваншира с извеждащ пас към Борис Димитров. Юношата на Славия обаче изпрати топката покрай дясната странична греда, пише БТА.\n\nЗа България играха Пламен Андреев, Мартин Георгиев, Тодор Павлов, Росен Маринов (46-Валентин Петров), Теодор Иванов, Антоан Стоянов, Чунг Нгуен До, Асен Митков (63-Неджиб Хаджа), Николай Златев (67-Борис Димитров), Красиан Колев и Мирослав Маринов.\n\nЕвропейски квалификации по футбол за юноши до 19 години:\n\nБългария - Люксембург - 0:0\n\nТурция - Азербайджан - 5:1\n\n1. Турция 2 1 1 0 9:5 4 точки\n\n2. България 2 1 1 0 1:0 4\n\n3. Люксембург 2 0 2 0 4:4 2\n\n4. Азербайджан 2 0 0 2 1:6 0",
    "Турция направи зрелищно равенство с Люксембург в Лигата на нациите": "Отборът на Турция завърши с Люксембург 3:3 в най-резултатния мач от Лигата на нациите в четвъртък вечер. Турците три пъти изоставаха в резултата, но успяха да се измъкнат от поражението у дома три минути преди края с попадение на Исмаил Юксек. Марвин Мартинс откри резултата за гостите, но Ченгиз Юндер изръвни от дузпа. Данел Синани отново изведе Люксембург напред, а Максим Шано си вкара автогол за гостите. Последното попадение за гостите бе дело на Жерсон Родригес в 69-ата минута.\n\n\n\nВ друг мач от Група 1 на Лига C Литва и Фарьорските острови завършиха 1:1. Якоб Андеасен изведе фарьорите напред, а Викинтас Сливка изравни за литовците.\n\nКласиране: 1. Турция - 13 точки, 2. Люксембург - 8, 3. Фарьорските острови - 5, 4. Литва - 1\n\nКазахстан си осигури първото място в Група 3 на Лига C, след като се наложи над Беларус с 2:1 като домакин. Михаил Габишев и Бактиор Зайнутдинов вкараха за казахите, Павел Савицкий изравни междувременно за беларусите.\n\nАзербайджан се наложи в другия мач от групата над Словакия като гост с 2:1. Ренат Дадшов изведе гостите напред, но Ерик Жирка изравни за словаците в добавеното време. В 95-ата минута Ходжат Хагверди донесе крайния успех за Азербайджан.\n\nКласивране: 1. Казахстан - 13 точки, 2. Азербайджан - 7, 3. Словакия - 6, 4. Беларус - 2.",
    "Дендиас: Гърция и Турция биха могли да уредят различията си, ако Анкара подпише Конвенцията на ООН по морско право": "Гърция и Турция биха могли да уредят различията си, ако Анкара подпише Конвенцията на ООН по морско право (UNCLOS), каза външният министър Никос Дендиас пред Kathimerini.\n\nВ интервю за списанието GG на вестника Дендиас заяви още, че наистина би се радвал да види решение на двустранните спорове.\n\n„Такова решение би било напълно възможно, ако Турция приеме UNCLOS“, каза още той.\n\nДендиад обърна внимание на споразумението за морските граници на Гърция с Италия и Египет, като коментира, че Атина „наистина е счупила стъклен таван, подписвайки двете споразумения, без да вдига много шум“.",
    "Турция изключва спешна намеса в разгрома на фондовия пазар": "Турция няма планове да се намеси незабавно във сриващия се фондов пазар, каза високопоставен държавен служител след извънредна среща между регулаторни органи и брокерски компании късно в понеделник.\n\nПоражението от миналата седмица едва се отрази на един от най-големите ръстове на пазара на акции в света за 2022 г., но разпродажбата беше непропорционално висока в банковия индекс, който падна с цели 35% до понеделник, отбелязвайки най-лошия седмичен спад в историята.\n\nВсе пак регулаторите не виждат признаци на системен риск или причина да се намесят сега, каза правителственият служител, като поиска да не бъде идентифициран по име.\n\nБордът на капиталовите пазари в Турция отказа коментар, когато беше попитан за извънредното заседание в понеделник.\n\nАкциите на банките увеличиха дневните си печалби до 2,5% след новината и се търгуваха с 1,2% по-ниско към обяд в Истанбул.\n\nВластите започнаха да преразглеждат транзакциите на пазара от последните 12 месеца и са съгласни, че някои движения на пазара са разрушителни, каза служителят.\n\nСрещата в понеделник беше организирана, за да се обсъдят възможните рискове, тъй като исканията за маржин се увеличиха с внезапното обръщане на турските акции.\n\nРазгромът беше предизвикан от по-горещите от очакваното данни за инфлацията в САЩ от миналата седмица и бързо нарасна, тъй като някои институции се сблъскаха с искания за маржин, които се случват, когато брокерските компании и регулаторите изискват от инвеститорите да добавят собствен капитал по време на значителни движения на пазара.\n\nКогато са в затруднено положение, брокерските къщи може да трябва да изплатят задълженията по маржин сметки към фондовата борса, като използват собствения си капитал. Изискванията за маржове скочиха до 1,8 милиарда лири (98 милиона долара) в четвъртък, рекорд според турски данни отпреди три години.",
    "Внимание! Какво става по границите с Гърция и Турция": "Засилен трафик има от граничните пунктове с България, съобщават от гръцката Пътна полиция. Няма задръствания.Българите използват почивните дни за отдих на юг от границата, като предпочитат Халкидики.Оживен е трафикът от български коли в северната част от страната. Част от хотелите отново се напълниха с български туристи, решили да прекарат почивните дни на юг, съобщава БНР.\n\nПредпочитани са близките до границата дестинации. Много туристи пристигнаха с резервации до края на седмицата в Халкидики, съобщават местните хотелиери.\n\nЦените на нощувките и услугите са намалени, което дава възможност за по-малко разходи по почивката.На остров Тасос пристигат български туристи с организирани екскурзии, информират хотелиерите.\n\nБългарите се възползват от сезонното намаление в много магазини и засилиха оборота на търговците, съобщават от Кавала и Комотини.За днес прогнозите са за по-хладно време, но от утре се очаква три дни с температури над 30 градуса и време, подходящо за плаж, според синоптиците.\n\nСъщевременно невиждан наплив от български коли задръсти граничния пункт \"Капитан Андреево\" към Турция, предаде БГНЕС.\n\nВ Деня на независимостта българите масово се отправят към югоизточната ни съседка - кой на пазар, кой на почивка. Чакането на опашката за преминаване на границата е над 2 часа.",
    "Турция постига рекордни чуждестранни резерви с тайнствени парични потоци": "Тайнствените капиталови потоци в Турция достигнаха нови върхове, позволявайки на централната банка да увеличи чуждестранните резерви въпреки нарастващия търговски дефицит и слабото търсене на активи в лири.\n\nЦентралната банка в Анкара заяви в понеделник, че парите, които тя не може да отчете в месечните данни за платежния баланс, са се увеличили до 5,5 милиарда долара през юли, увеличавайки сумата през първите седем месеца на годината до 24,4 милиарда долара. И двете са рекорди според данни от последните близо четири десетилетия.\n\nВ миналото централната банка е казвала, че необяснимите входящи потоци вероятно идват от турци, които внасят парични спестявания в банковата система, особено когато лирата е слаба, или депозират чужда валута, която печелят от туристи.\n\nДанните за текущата сметка включват прогнози, обикновено базирани на дългосрочни модели на разходите, и ако тези предположения вече са остарели, това може да обясни част от тазгодишния скок.\n\nТака наречените нетни грешки и пропуски обикновено се преразглеждат, тъй като банката получава данни от международни партньори със закъснение. Въпреки това, тазгодишните числа са извън класациите.\n\nБазираният в Истанбул икономист Халук Бурумчекчи каза, че макар да е нормално данните за текущата сметка да показват някакъв капитал с неизвестен произход, постоянното нарастване на потоците в икономиката на Турция тази година е „проблем“.\n\nТова може да е знак за погрешни предположения за някои от приходите от услуги, каза Бурумчекчи.\n\nСледете разликата\n\nПриходите от туризъм сами по себе си не могат да обяснят числата. През юли приходите от летовници бяха 4,5 милиарда долара, което доведе общите проходи до 16,4 милиарда долара от януари до юли. Това са около 70% от нетните грешки и пропуски през същия период.\n\nДефицитът в текущата сметка на Турция нараства след нахлуването на Русия в Украйна през февруари, което стимулира покачването на цените на енергията. Разликата беше малко над 4 милиарда долара през юли, надхвърляйки средната оценка от 3,7 милиарда долара в проучване на Bloomberg и увеличавайки дефицита за тази година до 36,7 милиарда долара.\n\nФинансирането на разликата е предизвикателство за президента Реджеп Тайип Ердоган. Само през юли изходящите капиталови потоци бяха 631 милиона долара.\n\nЛипсата на апетит се дължи на загубите на лирата и инфлацията от 80%, водени от рязко растящите сметки за енергия и ултраразхлабената парична политика на централната банка.\n\nТайнствените входящи потоци помогнаха на централната банка да запази лирата относително стабилна от началото на годината, след като тя загуби повече от половината от стойността си в продължилия месеци спад през 2021 г.\n\nСпоред анализатора на Barclays Plc Еркан Ергюзел съществува риск нетните грешки и пропуски да не продължат да „бъдат важен двигател за финансиране“ на текущата сметка“ в бъдеще, излагайки резервите на централната банка на спадове.\n\n„Поради естеството на резервите на централната банка в брутно, нетно и ликвидно изражение, финансирането на дефицита по текущата сметка може да се окаже по-предизвикателна задача през следващите 12 месеца“, ако турските компании продължат да изплащат повече дългове, отколкото вземат, каза Ергюзел в бележка в понеделник.",
    "Искрен Веселинов, ВМРО: В Турция има гигантска машина за манипулиране на вота": "Искрен Веселинов, който е съпредседател на ВМРО, коментира в „Денят на живо с Наделина Анева” предстоящия предсрочен парламентарен вот у нас.\n\n„Няма да се изненадам ако основните антиподи в този предизборен дебат всъщност се окажат коалиционни партньори”, каза Искрен Веселинов като обясни, че визира ГЕРБ-СДС, \"Демократична България\" и „Продължаваме Промяната”. Той допълни, че трудно би прогнозирал стабилно правителство в следващите една или две години.\n\nПопитан колко важен ще се окаже вотът от чужбина, Веселинов отговори: „От Турция вотът ще донесе на българския парламент една цяла парламентарна група, обаче тя ще бъде част от групата на ДПС, а не на някой друг”. По думите му в Турция има една „гигантска машина за манипулиране на вота”. „ЦИК трябва да издаде правила, които изрично да окажат, че декларациите се попълват пред комисията, собственоръчно, да забранят говоренето на турски в секциите и да забранят агитацията в районите на секциите”, категоричен е Веселинов.\n\nИзборите в Италия: Убедителна победа за крайнодесните „Италиански братя\"\n\nСъпредседателят на ВМРО коментира и изборите в Италия. По думите му победата на крайнодесните „Италиански братя” е „част от пробуждането на европейските народи от хипнозата на либерализма”.\n\n„ВМРО е част от европейските консерватори и консервисти и това е тенденцията, която искаме да прокараме като глобална европейска алтернатива – Европа на отечествата, Европа на нациите, а не на европейските бюрократи”, каза още Веселинов. Според него българите трябва да вземат пример от италианците, до които са близки като манталитет.\n\nПо думите на кандидата за депутат от ВМРО инфлацията у нас е стимулирана до голяма степен от монополистите. „България в момента е жертва на най-голямото ограбване от страна на монополистите в новата история”, твърди той.\n\nЦелия разговор гледайте във видеото.",
    "Бивш главсек на МВР: Ако мигрантите от Турция тръгнат към нас и Путин не може да ги спре": "Пътят на мигрантите не е нов, а е просто добре забравен стар. Това заяви бившият главен секретар на МВР Калин Георгиев пред Нова телевизия.\n\nМигрантите нямат избор - просто търсят спасение и как да оцелеят, но това не е нашият проблем. Нашият проблем е, че ако тръгнат всички хора, които се намират в Турция, не Гранична полиция, не армията, но и Путин не може да ги спре, предупреди Георгиев.\n\nТой посочи, че когато се генерират огромни суми, се изкушават служителите на МВР и това е друг системен проблем в полицията.\n\nСистемен проблем е, когато държавата се опитва да се справи с нелегалната миграция, използвайки целия си ресурс и често едната ръка не знае какво прави другата. Някъде на високо равнище има системен проблем в управлението на нелегалната миграция, категоричен бе Георгиев.\n\nКъде са били преките ръководители на тези служители, директори на управления, човешките ресурси, вътрешна сигурност, за да не бъде допуснат пробивът и чадърът в подпомагането на нелегалната миграция, запита той.\n\nОбъркана е цялата система на подбор и кариерно развитие в МВР, изтъкна Георгиев.\n\nСпоред него, докато политическото ръководство на МВР има право да поставя политически задачи и да казва на полицаите как да си вършат работата, тогава системата ще бъде такава, каквато е в момента.\n\nТой не знае доколко ще бъде успешна мобилизацията на държавата в борбата с нелегалната миграция, но предстои да се види.\n\nВъв връзка с частичната военна мобилизация в Русия, Георгиев заяви, че това е трагедията на войната, но надали настоящата ситуация би могла да бъде избегната.\n\nМного е тежко в 21 век да се мисли в категория от 15 век, много е трудно даже и нормалните хора трудно го асимилират. Трябва да го разберем пред какво сме изправени и хората в Народното събрание трябва да оценят, че сме на границата на войната, акцентира бившият главсек на МВР.",
    "Чужденците, избрали Пловдив за дестинация през лятото - основно от Турция и Израел": "Плавно раздвижване в областта на туризма се отчита в Пловдивско. Приходите от нощувки в областта през юли достигат 7.9 млн. лв. Оказва се, едва 1.8 мил. лева са реализираните приходи от чуждестранни туристи.\n\nВ сравнение със същия месец на миналата година е регистрирано увеличение на приходите от нощувки с близо 30 процента, сочат данни на Националния статистически институт. Пораснал е и броят на местата за настаняване нарастване - с 11%. Но като цяло заетостта на леглата нараства нищожно спрямо юли 2021 г., където реализираните почивки са с 1.5 процентни пункта по-малко.\n\nПри сравняване на данни на Института през годините откриваме, че броя на чужденци, посетили Пловдив през юли тази година, е близък до този за 2021г. За съжаление обаче той значително се различава от регистрираната посещаемост на чуждестранни туристи от преди пандемията.\n\nТова лято граждани на Турция са тези, проявили най-силен интерес към страната ни- 12.1%. След тях са туристи от Израел - 9.3%, Германия - 7.7%, Румъния - 5.4%. Почти равен е броят на туристите от Франция и САЩ, съответно 4.7% и 4.4%.\n\nЩо се касае до условията, който туристите си позволяват, откриваме, че малко над 46 на 100 от почивките в скъпи хотели с 4 или 5 звезди са реализирани от чужденци. Българите почиват основно в места за настаняване с 1 или 2 звезди.\n\nОбщият брой на нощувките във всички места за настаняване в област Пловдив възлиза на 137.2 хил. Това представлява с 16.3% повече в сравнение със същия месец на предходната година. Оказва се един значителен брой е реализиран от българи - 110.4 хил.",
    "Арестуваха мъж, издирван за наркотици в Турция": "Установен и задържан е мъж, обявен за международно издирване, съобщиха от ОД на МВР-Кюстендил. Мъжът е с осъдителна присъда, която е издадена в Турция за престъпление, свързано с наркотици.\n\nАрестът е станал по време на Специализираната операция за противодействие на конвенционалната и икономическата престъпност, включително и на престъпления, свързани с изборните права на гражданите, стартира тази сутрин на територията на Кюстендилска област.\n\nДействията се осъществиха от служители на ОДМВР – Кюстендил, районните управления в Кюстендил и Дупница, група „Специализирани сили за технически действия“ - Благоевград и жандармерийски части. В акцията бяха включени и представители на Инспекцията по труда, БАБХ и НАП.\n\nВ рамките на операцията са извършени проверки на 84 МПС и 104 лица. Връчени са 12 предупредителни протокола за спазване на изборното законодателство.\n\nИнспектирани са общо 16 обекта – на територията на Кюстендил и Дупница. За различни констатирани нарушения - несъответствия в касовата наличност, упражняване на търговска дейност без законова регистрация на обектите, търговията с акцизни стоки без разрешение, са съставени 16 акта, образувани са и 2 преписки.\n\nЗа установени нарушения по ЗДвП са издадени 11 фиша и 4 акта, съставен е и един акт по ЗБДС.",
    "Турция се обяви за отмяна на правото на вето в Съвета за сигурност на ООН": "Анкара се обявява за отмяна на правото на вето в системата на Съвета за сигурност на ООН, заяви министърът на външните работи на Турция Мевлют Чавушоглу през журналисти в Ню Йорк, където е за Общото събрание на ООН, съобщи Анадолската агенция.\n\nЧавушоглу подчерта, че мнозинството от страните-членки на ООН са съгласни с идеята за реформиране на световната организация. Според него призивът на турския президент Реджеп Тайип Ердоган за реформа на ООН намира подкрепа от все по-голям брой световни лидери и това се доказва от настоящата сесия на Общото събрание на ООН.\n\nВсе повече политици заявяват, че \"светът е по-голям от петте постоянни членки на Съвета за сигурност на ООН\", каза Чавушоглу. Той смята, че ветото може да бъде заменено с приемане на решения с мнозинство. Главното по този въпрос е да се осигури максимален обхват и справедливост, заяви турският външен министър.",
    "Какво ще спечели Турция от евентуално пълноправно членство в ШОС?": "В скоро време към влиятелната евразийска организация Шанхайска организация за сътрудничество (ШОС) като пълноправен член има вероятност да се присъедини още една страна - Турция. Миналата седмица в древния узбекистански град Самарканд се проведе 22-ата среща на върха на организацията, като Турция участва на президентско ниво за първи път, откакто Анкара получи статут на партньор в диалога на ШОС през 2012 г.\n\nПрезидентът на Турция Реджеп Тайип Ердоган заяви след срещата на върха, че Анкара се стреми да стане пълноправен член на ШОС и добави, че ще бъдат предприети конкретни стъпки за реализирането на тази задача.\n\nКакво ще спечели Турция от пълноправно членство в ШОС?\n\nШОС е евразийска организация за политика, икономика и сигурност. По отношение на географския обхват и населението тя е най-голямата регионална организация в света, като включва приблизително 60 процента от територията на Евразия, 40 процента от световното население и над 30 процента от световния БВП.\n\nВсъщност две от водещите икономически сили - Китай и Индия, са членки на организацията. Населението на страните членки на практика обхваща половината население на планетата. От гледна точка на геополитическата мощ в ШОС са четирите от водещите световни ядрени сили (Русия, Китай, Индия и Пакистан) и две от петте постоянни членки на Съвета за сигурност на ООН (Китай и Русия). Редица анализатори казват, че ШОС на практика е толкова мощна, колкото НАТО и Г-7, а в някои отношения е дори по-силна.\n\nПълноправни членове на създадената през 2001 г. организация, чиято основна цел е да гарантира сигурността и да се бори с тероризма в Евразия, са Китай, Русия, Индия, Пакистан, Казахстан, Киргизстан, Узбекистан, Таджикистан. Миналата седмица и Иран подписа меморандум за задълженията му във връзка с присъединяване към ШОС, като след подписването на документа предстои продължителен процес на присъединяване на страната към основните договори и нормативни документи на ШОС. По-рано Иран бе държава наблюдател.\n\nНа срещата на върха на ШОС в Самарканд присъстваха и президентите на Монголия, Беларус (със статут на страни наблюдателки) и Азербайджан. Желание за присъединяване към ШОС имат редица арабски държави, сред които Египет, Саудитска Арабия, Катар, ОАЕ, Сирия, както и Камбоджа, Мианмар и Непал. Под различна форма организацията вече обхваща почти цяла Азия.\n\nОчевидно пълноправното членство в мегапроекта има наистина голямо значение за Турция. Не трябва да се забравя, че по време на управлението на Реджеп Тайип Ердоган различията между Турция и Запада сериозно се задълбочиха. Много западни лидери го оценяват като диктатор и са недоволни от сътрудничеството му с Русия - в частност заради купуването на зенитно-ракетните системи С-400, изграждането на газопровода \"Турски поток\" и строителството на АЕЦ \"Аккую\". По проблема, свързан с кюрдския сепаратизъм и операциите, провеждани от турските военни срещу кюрдските бойци в Югоизточна Турция, Сирия и Ирак, съюзниците от НАТО също не са на страната на Турция. НАТО не е на страната на Анкара и по отношение на гръцко-турските противоречия.\n\nТурция е изправена и пред големи икономически предизвикателства. През последната година турската лира се обезцени сериозно, а икономиката на републиката, както повечето страни по света, бе засегната от пандемия от коронавирус. За да тушира икономическите неуспехи Ердоган предприе стратегията за подобряване на отношенията си с някои от богатите арабски страни, сред които Саудитска Арабия, и активизира търговията с Русия, Централна Азия и Китай. Някои от тези страни вече са се събрали в ШОС, а други също искат да се включат в състава на организацията.\n\nИзключително важен за Турция е фактът, че в рамките на ШОС може да се осъществяват изгодни проекти, от които Анкара само ще спечели, а по този начин Ердоган ще може да укрепи силно разклатените си позиции преди президентските и парламентарните избори в страната, които са планирани за юни 2023 г.\n\nСпоред анализатори още един важен мотив за Турция е, че за разлика от НАТО и ЕС, където доминира волята на определени сили, в ШОС всички страни се чувстват независими и самостоятелни. Никой не налага своята идеология и ценности на другите. Целта на ШОС е многополюсност, зачитане на суверенитета на участниците и утвърждаване на традиционните ценности. Явно и поради тази причина турският лидер иска страната му да бъде не просто наблюдател, а пълноправен член на Шанхайската организация за сътрудничество.\n\nСлед визитата си в Самарканд в интервю за американската телевизия PBS Ердоган дори гневно посочи, че Анкара не възнамерява да се отчита пред Европейския съюз за участието си в срещата на върха на ШОС.\n\nЕС ни задържа 52 години, не ни позволява да се доближим до него, а след това пита: \"Защо се срещнахте с тази или онази страна?\". Аз водя преговори с всички страни в света, защото ние сме част от този свят, категорично заяви Ердоган.\n\nОсвен това за Русия и Китай разширяването на ШОС също е голямо постижение. В края на краищата именно Пекин и Москва са главните архитекти на тази структура. Турция ще бъде уникална с това, че ако стане пълноправен член на ШОС, ще бъде първата държава в състава на организацията, която е член на НАТО и е кандидат за членство в ЕС.",
    "Ердоган: Турция ще продължи усилията за постигане на мир между Русия и Украйна": "Турция винаги е изразявала своята ангажираност към териториалната цялост, суверенитета и политическото единство на Украйна от анексирането на Крим през 2014 г., заяви турският президент Реджеп Тайип Ердоган, цитиран от \"Дейли сабах\".\n\nВ изказване пред репортери в Турския дом в Ню Йорк Ердоган заяви, че размяната на пленници, извършена между Русия и Украйна, включваща близо 300 души и осъществена с посредничеството на Турция, е важна стъпка към прекратяване на войната. Турският лидер посочи, че до размяната се е стигнало в резултат на дипломатическия трафик, който е провел с украинския президент Володимир Зеленски и с руския президент Владимир Путин.\n\n\"Сега Турция получи резултата от вярата си в силата на диалога и дипломацията\", каза той.\n\n\"Ще продължим усилията си за постигане на мир и стабилност в бъдеще\", посочи още Ердоган, добавяйки, че веднага щом се върне в Турция, ще поднови контактите с лидерите и ще продължи телефонната дипломация с тях.\n\nСпоред Ердоган ООН трябва да поеме инициативата и да положи повече усилия за разрешаване на конфликта между Русия и Украйна.\n\n\"За съжаление ООН не можа да сложи край на войната, не можа да спре кръвопролитията, нито да намери решение на енергийната и продоволствената криза, възникнали в резултат на войната. Усилията на генералния секретар на ООН (Антониу Гутериш) за създаване на зърнен коридор донякъде успокоиха ООН, но няма съмнение, че трябва да се положат повече усилия за прекратяване на войната\", заяви Ердоган.\n\nТурция, ООН, Русия и Украйна подписаха на 22 юли в Истанбул споразумение за възобновяване на износа на зърно от три украински черноморски пристанища, който беше спрян след началото на руско-украинската война през февруари.\n\n\"От анексирането на Крим през 2014 г. насам винаги сме изразявали ангажимента си към териториалната цялост, суверенитета и политическото единство на Украйна. От началото на войната между Украйна и Русия подчертаваме, че стъпките, предприети от Русия в този момент, са несправедливи и неприемливи\", каза още президентът на Турция.\n\nЕрдоган засегна и въпроса за продажбата на американски изтребители F-16 на Анкара, като посочи, че преговорите \"вървят положително\".\n\n\"Надяваме се, че тази положителна атмосфера ще продължи. Мисля, че ще получим резултат от това възможно най-скоро\", каза той.\n\nАнкара поиска F-16 и комплекти за модернизация през октомври миналата година. Сделката на стойност 6 млрд. долара ще включва продажбата на 40 самолета F-16 и комплекти за модернизиране на 79 бойни самолета, които турските ВВС имат на въоръжение.\n\nПрезидентът намекна и за евентуална среща с арменския министър-председател Никол Пашинян в Прага, където на 6-7 октомври ще се проведе срещата на върха на Европейската политическа общност.\n\nЕрдоган заяви още, че Гърция продължава да провежда \"репресивни политики\" срещу турското мюсюлманско малцинство.\n\nВъв връзка с медийните публикации за възможни директни полети от Русия до Северен Кипър, Ердоган каза, че би се радвал това да се случи.\n\nПо време на речта си в ООН Ердоган призова международната общност да признае възможно най-скоро официално т.нар. Севернокипърска турска република (СКТР), понастоящем призната единствено от Турция.\n\n\"Разбира се, ще се радваме, ако започнат директни полети от Русия до Севернокипърската турска република. Друг много важен аспект на това е, че, както знаете, туристическият потенциал на Русия е много голям\", заяви Ердоган.",
    "Турция пак свали лихвите, лирата отново лети към бездната": "3173\n\nТурската централна банка отново шокира пазарите, след като за втори пореден месец намали основния си лихвен процент със 100 базисни пункта до 12%, въпреки че инфлацията в страната надхвърля 80%, пише Reuters.\n\nЦентралната банка смята, че рязкото покачване на потребителските цени се дължи на външни фактори като световния скок на цените на енергията и храните, причинен от нахлуването на Русия в Украйна.\n\nСпоред институцията намаляването на лихвите е необходимо, тъй като растежът и търсенето продължават да се забавят, а геополитическият риск нараства все повече. Централната банка смята, че настоящата парична политика е адекватна при сегашните условия икономически перспективи, а пазарите трябва да очакват инфлацията да започне да спада с оглед на взетите мерки, се казва в нейното изявление.\n\nDecision of the Monetary Policy Committee Meeting held on 22 September 2022: https://t.co/4fiIQD0vps pic.twitter.com/pVO54mKiVO — CentralBankofTürkiye (@CentralBank_TR) September 22, 2022\n\nЛирата продължава да се срива\n\nДействията на институцията очаквано нанесоха нов тежък удар на турската лира, която поевтиня с цели 0,4% до 18,40 за долар, най-ниската стойност в историята, като впоследствие се стабилизира около 18,36 лири за долар. Турската валута е загубила повече от 27% от стойността си спрямо долара през тази година и 80% през последните 5 години. Турската централна банка потопи лирата до ново дъно\n\nСвалянето на турската основна лихва беше очаквано само от петима от 22-мата анализатори, анкетирани от Bloomberg. Вероятни са още намаления на лихвите през следващите месеци поради предизвикателствата пред икономическия растеж в региона, казва Марек Дримал от Societe Generale, който прогнозира намаление с 50 базисни пункта днес.\n\n\"Въпреки това отслабващият натиск на пазара на лири вероятно ще стане по-ясно изразен след летния туристически сезон\", каза Дримал, очаквайки курсът на лирата да спадне до 22 лири за долар до края на годината. Нов срив: Турската лира вече копае дъното\n\nДевизът на Ердоган: Растеж на всяка цена\n\nМонетарната политика на Турция отдавна изумява икономисти и пазарни анализатори. Отказът от затягане на паричната политика е резултат от странните икономически възгледи на турския президент Реджеп Тайип Ердоган, който е върл противник на високите лихви и упорито настоява, че понижаването на лихвите е начинът да се сваля инфлацията. Нов спад на турската лира наказа илюзиите на Ердоган\n\nЕрдоган открито се застъпва за икономически растеж на всяка цена. \"Аз съм икономист. Инфлацията не е икономическа опасност, която не може да бъде преодоляна\", заяви тази седмица президентът пред американска телевизия. Въсщност той няма икономическо образование. Ердоган ще спасява Турция с \"китайски модел\"\n\n\"В момента има държави, които се чувстват застрашени от инфлация дори от 8 или 9%. Ние имаме 80%. И в моята страна рафтовете по магазините не са празни.\", казва той, цитиран от AFP. Ердоган е непреклонен: Лихвите в Турция няма да се вдигат\n\nТурската централна банка безропотно се подчинява на волята му и постепенно понижи лихвените проценти с 500 базисни пункта от края на 2021 г., хвърляйки турската икономика във валутна криза. В резултат на намаляващите лихви през последните месеци търговският дефицит и дефицитът по текущата сметка на Турция нарастват, а валутните ѝ резерви намаляват, което унищожава стойността на лирата. Самоубийствено: Турция рязко намали лихвите, какво ще стане с лирата?\n\nИдват още по-мрачни времена за лирата\n\nМного икономисти прогнозират по-нататъшен спад на лирата. Базираната в Лондон Capital Economics предвижда спад до 24 спрямо зелените пари до март 2023 г. \"Пространството за по-нататъшно облекчаване (на паричната политика) става все по-ограничено поради натиска, който това оказва върху лирата и реалните лихвени проценти\", каза пред CNBC Лиъм Пийч, старши икономист на фирмата за развиващите се пазари. Турската лира продължава свободното падане\n\n\"Турция има толкова голям дефицит по текущата сметка и е станала зависима от притока на чужд капитал, за да го финансира. Валутните резерви в Турция са толкова ниски, че централната банка наистина не е в състояние да се намеси\", обяснява той. Валутният кошмар на Турция отново е тук\n\nВ един момент доверието ще спадне толкова ниско, че тези жизненоважни притоци вероятно ще пресъхнат, предупреждава експертът. \"Допълнителното намаляване на лихвените проценти затруднява Турция да привлече тези капиталови потоци\", посочва Пийч.\n\nTCMB ne karar aldı bu gün bilen var mı? Yok yok faiz indirdiğini duydum. Kanununda görevi fiyat istikrarını sağlamak olarak tanımlanan Kurum PPK kararında yıllık % 80 enflasyona karşı ne tedbir almış? — Durmuş Yılmaz (@DurmusYillmaz) September 22, 2022\n\nЦентралната банка бе подложена на остри критики от някои анализатори. Институцията не е никакви взела мерки срещу 80%-ната инфлация и така не е спазила задължението си да защити ценовата стабилност, което трябва да прави по закон, пише в Twitter Дурмуш Йълмаз, бивш управител на Турската централна банка.\n\nThey may as well cut to zero tbh. No difference between 12% and zero when inflation is 80-140%. https://t.co/YBljV9Z1Ou — Timothy Ash (@tashecon) September 22, 2022\n\nИнституцията може да намали лихвите до 0%. Няма разлика между 12% и нула, когато инфлацията е 80-140%, коментира в Twitter Тимъти Аш, старши стратег за нововъзникващи пазари в BlueBay Asset Management.\n\nАко тази идиотска и напълно погрешна позиция на паричната политика бъде продължена, Турция неизбежно ще се изправи пред системна криза, смята Аш.\n\nIf this idiotic and totally wrong monetary policy stance is continued then Turkey will inevitably face a systemic crisis. https://t.co/CUcSAXnjDo — Timothy Ash (@tashecon) September 22, 2022\n\nТой изтъква, че целта на централната банка за инфлация от 5% не е постигана от 2011 г. и е била толкова ниска само веднъж за повече от 20 години.\n\nТурците вероятно ще продължат да се мъчат, тъй като разходите им за живот рязко нарастват, а продължаващата война на Русия в Украйна драматично вдигна инфлацията на цените на стоките и енергията в световен мащаб. Турците изнемогват: Цените са смазващи, лирата се срива\n\nНо в крайна сметка, \"най-належащият проблем е лошото управление на вътрешната икономика от страна на управляващия режим\", смята Ерик Майерсон, старши икономист в базираната в Стокхолм Handelsbanken Capital Markets. Невиждана инфлация в Турция: Луди цени на храните и горивата\n\nСилният долар влошава нещата\n\nТурската лира вече беше в по-неизгодна позиция спрямо долара след като в сряда Федералният резерв повиши основната си лихва със 75 базисни пункта и даде знак, че ще продължи агресивно затягане на паричната политика.\n\n\"Най-общо казано, увеличението на Фед наистина засилва силната тенденция на щатския долар в световен мащаб. Въпреки това лирата има своя собствена отрицателна обратна връзка, което е неортодоксалната политика на Турската централна банка, което изостря слабостта на турската лира\", твърди Тод Шуберт, ръководител на отдела за изследване на дългови инструменти в Bank of Singapore.\n\nОЩЕ ПО ТЕМАТА:\n\nВ Турция: Инфлацията расте, лирата стигна ново дъно, липсват лекарства\n\nКатастрофа в Турция: Парите не стигат за най-необходимото\n\nСкоро турците ще спят с долари под възглавниците\n\nКрахът на лирата вкара в бедност 18 млн. души в Турция\n\nЦените в Турция вече стават жестоки",
    "ВМРО към ЦИК: Спрете манупулациите на изборите в Турция!": "С възгласи „Оставка“ започна протестът на ВМРО пред Централната избирателна комисия. На стълбите пред централния вход на изборния орган се събраха стотици недоволни граждани, членове и симпатизанти, които изразиха своето недоволство от безразборното разкриване на избирателни секции в Турция. Протестът беше предвождан от тримата съпредседатели на ВМРО – Ангел Джамбазки, Искрен Веселинов и Александър Сиди.\n\nИскрен Веселинов в началото на събитието направи ретроспекция на действията на ВМРО назад във времето, които са възпирали години наред манипулирания от службите и Ердоган вот от Турция. Това е ограничаването на броя секции, попълването на декларации само на място и лично от гласуващите, както и редицата протестни действия по границата, които са ограничили изборния туризъм.\n\nПреди дни пуснахме и сигнал до ЦИК, като обърнахме внимание, че в методическите указания трябва да се направят редица упътвания към СИК, за да се гарантира честността на вота от Турция, съобщиха от пресцентъра на партията.\n\nАнгел Джамбазки, който нееднократно е бил наблюдател на изборния процес там и в качеството си на български представител в ЕП, наблегна на безапелационната намеса на турската държава, която реално иззема законовата такава на България. Той разказа за автобусите, които организирано извозват хора, които да гласуват в две-три секции, както и за агитацията на турски и порочната практика за попълване на декларации от трети лица извън изборните помещения, за които ВМРО многократно е сигнализирала всички компетентни държавни органи.\n\nНа тези избори очакваме поне 80 хиляди гласа от Турция, което означава поне 11 депутата или една парламентарна група. И това са гласове удобно предоставени от Турция на една определена етническа партия – ДПС, подчерта той и отново обърна внимание, че това е станало възможно чрез отстраняването на ВМРО от парламента, от ЦИК и наместването там на удобни проводници на чужди интереси.\n\nАлександър Сиди обърна внимание на лицемерието на партии като ДБ, ПП и ИТН, които предадоха националния интерес като премахнаха ограничението в броя на секциите в страни извън ЕС, което ВМРО преди години въведе и с това ограничи турското влияние в българската вътрешна политика.\n\nТези тежки лицемери от ДБ направиха така щото вотът от Турция да стане с такива мащаби. И днес същите тези тежките лицемери от ДБ събират хора, за да пазят вота в Турция. Тези, които създадоха възможността за безконтролно гласуване, ще пазят вота. Ето това е подмяната, която се заиграва тежко вече и със суверенитета на България, разгневи се съпредседателят на ВМРО.\n\nНа финала на събитието съпредседателят на ВМРО Искрен Веселинов, който беше и водещ на протеста, обърна внимание на основните искания на войводите, а именно:\n\nПърво – искаме тълкуване на Изборния кодекс. Държим да бъде издадена инструкция от изборния орган с ясни указания всеки, който иска да гласува в секциите в Турция, да попълва декларация пред комисията и да декларира също, че не е гласувал на друго място. С това лицето ще носи и наказателна отговорност при неверни данни. На второ място - да се прекрати всяка възможност в секциите да се говори на език различен от българския. И на трето място - да не се допуска под никаква форма агитацията в секциите. Там, в Турция, има една перфектно смазана машина за манипулация на гласовете и това не е в полза на България.\n\nДумата беше дадена и на Христо Иванов, който е от младежката организация на ВМРО и е бил неколкократно наблюдател на изборния процес в Турция. Той разказа за стотиците напълно явни нарушения там, за които ЦИК е била сезирана, но не е направила нищо.\n\nЕто защо и Искрен Веселинов закри протеста с думите:\n\nПризовавам всички представители на партии, които се заявяват като патриотични, а всъщност мълчат по темата турски гласове, които имат представители в ЦИК, да гласуват тези правила, за които настояваме. Но те няма да го направят. Затова и в 45-ото НС същите тези удобно премахнаха ВМРО от ЦИК и от секционните комисии. Искам да кажа на българското общество, че това е поредният флирт на ИТН, „Възраждане“ и БСП с ДПС.",
    "Първа среща между лидерите на Турция и Израел от повече от десетилетие": "Турският президент Реджеп Тайип Ердоган се срещна за първи път от повече от десетилетие с израелски министър-председател, предаде Франс прес.\n\nЕрдоган разговаря с премиера на Израел Яир Лапид в кулоарите на Общото събрание на ООН в Ню Йорк, месец след като двете страни възстановиха дипломатическите си отношения. Лапид \"повдигна въпроса за изчезналите или пленени израелци и важността на това те да бъдат върнати у дома\", се казва в изявление на кабинета на министър-председателя. Израел казва, че бойци на Хамас държат в плен двама израелски граждани. Израелският лидер също така изрази безпокойство заради заклетия враг Иран и \"благодари на президента Ердоган за сътрудничеството в областта на разузнаването\", се допълва в изявлението.\n\nСлед месеци на дипломатическо затопляне, на 17 август Израел и Турция обявиха пълното възстановяване на двустранните си отношения и връщането на посланиците в двете страни. Отношенията между тези държави се обтегнаха през 2010 г., след като израелските сили извършиха смъртоносно нападение срещу турския кораб \"Мави Мармара\", който се опитваше да достави помощи за Газа - палестински анклав, който е под израелска блокада и се контролира от ислямистите от Хамас.\n\nПоследната среща на Ердоган с израелски министър-председател беше през 2008 г.\n\nВ речта си пред ООН вчера турският президент повтори призива си за създаване на палестинска държава със столица Източен Ерусалим.\n\nНо той също така изрази желание за по-нататъшно развиване на отношенията с Израел \"в интерес на бъдещето, мира и стабилността не само на региона, но и на Израел, палестинския народ\" и на самата Турция.\n\nПо-малко от година преди президентските избори, насрочени за средата на юни 2023 г., турският държавен глава засилва инициативите си за нормализиране на отношенията с няколко регионални сили - включително Саудитска Арабия и Обединените арабски емирства - в търсене на инвестиции.",
    "В Турция са категорични: Рикардо Куарешма ще заиграе със Страхил Попов": "357\n\nБившият португалски национал Рикардо Куарешма е близо до завръщането си в Турция, като подобна стъпка би го събрала с бивш национал, но на България. Според www.medyatava.com, 38-годишният футболист проявява интерес към присъединяване към Юмраниеспор, където се подвизава и Страхил Попов.\n\nИграчът е свободен агент от юни месец насам, като в родината му смятаха, че тоя ще се завърне окончателно в страната, за да приключи кариерата си в местен клуб. Играчът обаче е на друго мнение и ще се опита да играе до 40-годишна възраст.\n\nКуарешма има седем сезона в два периода в турската Суперлига с екипите на Бешикташ и Касъмпаша в периода 2015-2020, докато след това се присъедини към Витория Гимараеш за две кампании.\n\nОсвен Юмраниеспор, който е опция номер 1 за крилото, друг истанбулски клуб – Фатих Карагюмрук също има интерес. Тяхната оферта обаче е на по-ниско финансово ниво и пристигнала по-късно при мениджърите на футболиста.\n\n38-годишният бивш футболист на Барселона, Порто, Интер Милано и Челси записал 80 мача и 10 гола за националния тим на родината си, като за последно бе повикан от Фернандо Сантош през 2018-а година.\n\nБългарският защитник Страхил Попов пък премина в Юмраниеспор в последния ден на трансферния период там – на 8-и септември, след като последните година и половина прекара в Ейюпспор.\n\nВижте кой български тим проявяваше интерес към родния играч!",
    "Сближаването между Турция и Сирия буди тревога сред кюрдите": "Десетилетие след експеримента на сирийските кюрди за самоуправление те се опасяват, че очевидното сближаване между Дамаск и техния враг - турското правителство, може да им коства трудно извоювания начин на живот, съобщава \"Ройтерс\".\n\nПреди избухването на конфликта в Сирия на около два милиона кюрди в страната не беше позволено да учат кюрдски език в училище или да отбелязват своите културни празници.\n\nГодина след началото на въстанието в Сирия през 2011 г. правителствените сили се изтеглиха от някои северни части на страната, проправяйки пътя за ръководена от кюрдите \"автономна администрация\", която да управлява свои собствени институции, включително училища, в които се преподава кюрдски език.\n\nМнозина в т.нар. автономна администрация обаче се боят, че могат да загубят новопридобитите си права, ако сирийското правителство се помири с Турция, която подкрепяше бунтовниците срещу президента Башар ал Асад от 2011 г. насам и атакува управляваните от кюрдите сирийски региони, които Анкара смята за заплаха за националната сигурност.\n\nАко приемем, че това споразумение се случи, това ще бъде последният удар върху автономната администрация, изградена върху система на равенство, демокрация и свобода, заяви Сюлейман Абу Бакр, 55-годишен жител на автономната зона.\n\nСтраховете сред кюрдското население се породиха от очевидното затопляне на отношенията между Дамаск и Анкара, което се насърчава от Москва. Всяко нормализиране на отношенията между двете страни би променило сирийската война, продължила десетилетие.\n\nРъководителят на турското разузнаване проведе секретни разговори в Дамаск този месец, турският външен министър насърчи помирението между бунтовническите бойци и правителството, а президентът Реджеп Тайип Ердоган заяви, че би искал да се срещне с Асад, ако той присъстваше на срещата на върха в Самарканд миналата седмица.\n\nРазговорите между Турция и Сирия вероятно ще засегнат близо 3,6 милиона сирийски бежанци, все още пребиваващи в Турция, които Ердоган иска да се завърнат в родината си.\n\nДокато Турция е отявлен враг на автономната администрация, сирийските кюрди водеха напрегнат диалог с Дамаск, като същевременно поддържаха добри отношения с Москва и водената от САЩ коалиция, бореща се с джихадистите в Сирия.\n\nДори и Русия обаче може да се е обърнала срещу кюрдите сега, заяви Салех Муслим, съпредседател на Партията на демократичния съюз - основната партия в автономната зона.\n\nПо-рано тази година Ердоган обеща да проведе нова военна операция в Северна Сирия.\n\nОт 2016 г. насам Турция предприе три големи военни операции в Сирия, насочени към кюрдски милиции и организации, и офанзива в началото на 2020 г. срещу силите на сирийския режим.\n\nЧаст от Северна Сирия се контролира от Силите за защита на народа, които Анкара смята за разклонение на Кюрдската работническа партия /PKK/, определена като терористична организация от Турция.",
    "Турция търси алтернативи за плащанията чрез системата Мир и утре ще вземе окончателно решение, каза Ердоган": "Турският президент Реджеп Тайип Ердоган заяви, че Турция преценява стъпките, които ще предприеме във връзка с руската платежна система Мир на фона на заплахата от евентуални санкции срещу неговата страна, предаде турската частна телевизия НТВ.\n\n\"Проучват се алтернативи. Утре ще се съберем с моите колеги в Истанбул и ще вземем окончателно решение\", заяви той.\n\nПо-рано Ройтерс предаде, позовавайки се на запознати източници, че Ердоган ще свика в петък среща на най-високо равнище с участието на правителствени и други лица, посветена на икономиката, на която ще бъдат обсъдени руската платежна система Мир и заплахата за евентуални западни санкции срещу Турция.\n\nДве частни турски банки - Денизбанк и Ишбанк - преустановиха използването на Мир тази седмица, след като Вашингтон разшири санкциите си срещу Русия заради инвазията ѝ в Украйна.\n\nПо-рано днес ръководителят на руската Национална система за картови разплащания заяви, че банковите карти Мир продължават да работят в Турция, въпреки че двете банки са ги спрели.",
    "Израел назначава посланик в Турция за първи път от 2018 г.": "Израел съобщи, че назначава свой посланик в Турция за първи път от 2018 г. насам, след като двете страни възстановиха напълно отношенията си, съобщава в. \"Таймс ъф Израел\".\n\nИрит Лилиан, високопоставен дипломат, изиграл ключова роля в помирението между Израел и Турция, ще бъде следващият посланик в Турция, съобщи израелското външно министерство.\n\nЛилиан е шарже д'афер в Анкара от февруари 2021 г. - период, в който двете страни направиха постепенни стъпки към пълно възстановяване на дипломатическите отношения.\n\nВ Анкара няма израелски посланик от 2018 г., когато Турция отзова своя посланик и поиска израелският да напусне в знак на протест срещу отговора на Израел на размириците по границата с Газа, при които бяха убити десетки палестинци, напомня изданието.\n\nМиналия месец двете страни обявиха, че ще възстановят пълните си дипломатически отношения след две години на постепенно сближаване, което забележимо набра скорост тази година с взаимни посещения на висши служители, съобщи БТА.\n\n\"От самото начало беше ясно, че изграждаме процес, в който сме съгласни да имаме разногласия\", каза Лилиан, която преди това е била посланик на Израел в България и Австралия, в интервю за \"Таймс ъф Израел\" през август.\n\n\"Навлизаме в коректни, положителни двустранни отношения, които имат широк спектър от дейности, но знаем, че има точки, по които не сме съгласни\", каза тя.\n\n\"Знаем, че не влизаме в идеален брак.\"\n\nНазначението на Лилиан сега трябва да бъде одобрено от правителството и - тъй като страната се управлява от служебно правителство - от главния прокурор на Израел.",
    "Българският език набира все по-голяма популярност сред търговците в Турция": "\"Здрасти, комшу\" - така ще ви посрещнат в Одрин много от местните търговци, които все повече усъвършенстват познанията си по български език в услуга на своите клиенти.\n\nГраничният град отдавна привлича българските туристи, но напливът се е засилил особено много напоследък, след решението на турския президент Реджеп Тайип Ердоган, с което посетителите от България получиха право на пътувания в Турция само с лична карта.\n\nСпоред председателя на Одринската търговско-промишлена палата Реджеп Зъптънкурт се наблюдава скок от 30 на сто в туристическите посещения на българи след отпадането на изискването за пътуване със задгранични паспорти. Указът, с който българите получиха правото да влизат в Турция и само с лична карта в случаите на транзитно преминаване или туристически посещения до 90 дни в рамките на период от 180 дни, беше публикуван в турския държавен вестник на 27 юли.\n\nНапливът на посетители от България води не само до развитието на туристическия сектор и сектора на услугите в града, но и до нарастване на броя на инвеститорите в региона, които са ориентирани преди всичко към нуждите на българския потребител - мебели, текстил, конфекция и пр., казва Зъптънкурт, цитиран от сайта Хаберлер.\n\nНадписи на български език са окачени на много места по сергиите на търговската улица в Одрин, а мнозина търговци не само ще ви посрещнат и изпратят с няколко заучени фрази, но и отлично разбират какво им говорите.\n\n\"За теб, како\" - с тези думи на чист български млада продавачка в магазин за баклава ми подава богато поръсено със смлян шамфъстък парче, докато колежката ѝ пълни кутия от задължителния \"армаган\" за близките, с който пътуващите до Турция се връщат в България.\n\nВ близката аптека пък получаваме консултация на български за хранителната добавка, която търсим.\n\nНараства интересът и към курсовете по български език в Одрин, съобщи преди време Анадолската агенция. Сред курсистите има много търговци, както и бизнесмени, които търгуват с България. Началното ниво е с продължителност три месеца, а това, което най-много затруднява турците, изучаващи български, е българската азбука, казва пред АА учителката по български език Леман Местаноглу.\n\nПреди настъпването на новата учебна година много българи са започнали да прииждат към Одрин, за да набавят от тук пособия за учениците, споделят търговци. Неяснотата около идния отоплителен сезон пък е засилила интереса към печките на дърва и въглища, казва пред агенция ИХА собственикът на одринска фирма, която продава такива печки.\n\nОдрин обаче съвсем не е единственият притегателен център за българите в Турция. Решението за пътуване на българите само с лични карти доведе до активизиране на търговията и в други близки до България окръзи.\n\n\"Преди българите ходеха само в Одрин, но започнаха да опознават и Текирдаг\", споделя ми рецепционистът на местен хотел, докато си говорим на турски.\n\nТук българският език все още не е така популярен, както в Одрин, но местните търговци имат стремеж да развият езиковите си умения.\n\nСобственикът на дюкян за млечни продукти в центъра на града, с когото се заприказвах, докато пазарувах от магазина му, ме пита на изпроводяк как е \"довиждане\" на български.\n\n\"Довиждане\", повтаря той сложната българска дума, на която го научих, и добавя \"хайди бакалъм\" (\"хайде, да видим\").\n\nПо всичко личи, че ще има възможност да практикува наученото, като се има предвид, че магазинът беше пълен с български клиенти, на които щедро поднасяше за проба хапки с различни видове сирене и кашкавал.\n\nНапливът на българи в окръзите край границата обаче неминуемо носи и негативи за местните жители, които се сблъскват с нарастване на цените.\n\nЗъптънкурт, председателят на Одринската търговско-промишлена палата, казва, че цените в Одрин са се увеличили с около 10 на сто с нарастването на интереса на българите. Поскъпнал е и наемът на магазините, като цената на най-евтиния дюкян в града достига 40-50 хиляди турски лири (между 4315 и 5393 лева), спрямо 10-15 хиляди (между 1078 и 1617 лева) преди това, споделя Серхат Чекер, председател на Дружеството на консултантите по недвижими имоти в Одрин, цитиран от Хаберлер.\n\nКметът на Одрин Реджеп Гюркан пък наскоро поиска да бъде съставена комисия във връзка с нарастващия брой надписи и табели на български език в града, като обърна внимание, че в някои случаи те не съдържат \"и една турска дума\", а това създава дискомфорт за местните жители, съобщи \"Хюриет дейли нюз\".\n\nКметът призова членовете на съвета да създадат комисия, която да работи съгласно законодателството, да изслуша експерти при необходимост и да предприеме действия идните месеци.\n\n\"Езикът е една от общите ценности на нацията. Ако загубите езика си, ще загубите всичко\", посочи Гюркан, като същевременно отбеляза, че не се оплакват от идващите в града българи.\n\nМестни търговци обаче смятат, че подобна дискусия не е необходима.\n\n\"Въпросната дискусия е много ненужна, като се има предвид, че повечето пазаруващи напоследък са българи\", каза Метин Барманбай, местен търговец, цитиран от \"Хюриет дейли нюз\".\n\nБългарите съставляват четвъртата най-голяма група чуждестранни посетители в Турция в периода януари-юли, след германските, руските и британските туристи, показват данните на турското министерство на туризма.",
    "Ваня Щерева замина за Турция за новия \"Ерген\" (СНИМКИ)": "Преди дни майката на талантливата певица Мила Роберт замина за Турция, а поводът са снимките на новия сезон на романтичното риалити \"Ергенът\". Щерева дори се намира в същия хотел, в който са отседнали момичетата от новия сезон, както и самия ерген - Евгени.\n\nЕ, тя няма да се бори за сърцето на Евгени, но за сметка на това ще бъде много близо до него, работейки по сценария и режисурата на епизодите.\n\n\"Да не се вземат накрая Евгени и Щерева\", шегуват се техни последователи.\n\nЗа Ергенът от втори сезон знаем, че е световноизвестен музикант с концерти из целия свят и че много държи момичетата от новия сезон да бъдат коренно различни от онези, които видяхме в първия.\n\nВИЖТЕ СНИМКИТЕ Й ОТ ЛЕТИЩЕТО И ОТ ТУРЦИЯ ТУК!"
}