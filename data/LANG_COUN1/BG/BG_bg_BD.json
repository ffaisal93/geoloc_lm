{
    "Бангладеш ще купи 500 000 тона пшеница от Русия": "1874470\n\nПравителството на Бангладеш, с цел да балансира цените на суровините, одобри вноса на 500 000 тона пшеница от Русия.\n\nПредставителят на кабинета Абдул Бари, след заседанието на министерския съвет в столицата Дака заяви, че необходимите за страната 500 хлд. тона пшеница ще бъдат внесени от Русия.\n\nИзплащането за руското зърно ще е в долари - 430 щатски долара за тон.\n\nНа заседанието на кабинета е бил одобрен и решението за внос на 230 хлд. тона ориз от Индия и Виетнам.",
    "БТА :: Водещи български и чуждестранни учени и високотехнологични семинари в програмата на ХIX международна научна конференция за студенти и млади лекари в МУ-Плевен": "От 26 до 30 септември 2022 г. в Телекомуникационния ендоскопски център на МУ-Плевен ще се проведе новото ХIX издание на традиционния младежки научен форум - Международна медицинска научна конференция за студенти и млади лекари, под мотото “Inspire Greatness”. Програмата на събитието е разнообразна и атрактивна с акцент върху най-новите постижения в областта на медицината и иновативните подходи в медицинското образование, наука и практика.\n\nЦелта на научната конференция е да развива уменията за презентиране и публикуване на резултатите от научноизследователската дейност на младите хора. Чрез организиране на практически модули и семинари ще се повиши компетентността на участниците за работа със съвременни дигитални технологии, както и ще се разшири спектъра от знания чрез представяне на актуални проблеми в медицината, фармацията и общественото здраве. Младежкият научен форум дава възможност на студентите и младите изследователи да определят посоката на своите образователни и научни интереси, да развиват креативност и да споделят идеи за хибридни и дигитални инициативи чрез прилагане на модерната технологична база на университета.\n\nТази година броят на активните участници в международния младежки форум е над 250, сред които има чуждестранни гости от Грузия, Турция, Америка, Германия и Бангладеш. Участие ще вземат студенти и преподаватели на МУ-Плевен, както и представители на медицинските университети в София, Варна и Пловдив.\n\nКонференцията ще стартира на 26-27.09.2022 г. със Седмото Есенно училище по иновации в медицината, посветено на новите подходи за персонализирано лечение в областта на детското здраве, респираторните заболявания, нефрологията и кардиохирургията. На 27.09.2022 г. (вторник) в 16:00 ч. ще се състои Официална церемония по откриването на младежкия форум, която ще завърши с академична лекция на проф. д-р Тодор Кантарджиев, дмн, по покана на ръководството на МУ-Плевен.\n\nВ научното събитие ще вземат участие 20 гост-лектори и модератори на работни срещи от водещи медицински университети и центрове в страната и чужбина. Чуждестранните лектори са:\n\n· ПРОФ. Д-Р ПРИНЦ АНАНД, MD, FACP, FASN, FAST, Директор на Център по по трансплантации, MUSC Lancaster; Професор по медицина и хирургия, Отделение по Нефрология и трансплантационна хирургия, MUSC, Чарлстън, Южна Каролина, САЩ; възпитаник на МУ-Плевен.\n\n· ПРОФ. УЛРИХ МАРТИН, PhD, Ръководител на Изследователски център по сърдечна, гръдна, трансплантационна и съдова хирургия (HTTG); Ръководител на изследователска лаборатория за биотехнологии и изкуствени органи (LEBAO), Лайбниц; Медицински факултет, Университет Хановер, гр. Хановер, Германия;\n\n· Д-Р ФИЛИПЕ ГРИЗХАБЕР, MD, PHD, специалист по Хирургия на вродени сърдечни дефекти в Клиника по Кардиохирургия и интензивно лечение; главен лекар на Отделение по Детска кардиохирургия, Уиверситетска болница Хайделберг, Медицински факултет, Хайделбергски университет, гр. Хайделберг, Германия;\n\n· Д-Р ТИМЪТИ ГОУЛ, DO, Факултет по семейна медицина, болница UPMC McKeesport, Пенсилвания; Директор MEI Проект за американски лекари, САЩ;\n\n· Д-Р МОРИЙН ФЛЕМИНГ, DO, лекар-педиатър в CCP-MT View Pediatrics, Natrona Heights, Пенсилвания, САЩ; Директор MEI Проект за американски лекари, САЩ;\n\n· Д-Р НИНО КАНДЕЛАКИ, MD, PHD, Факултет по вътрешни болести, Държавен медицински университет в Тбилиси (TSMU); Институционален Еразъм+ координатор TSMU, гр. Тбилиси, Грузия;\n\n· ПРОФ. Д-Р МОХАМАД ИСЛАМ, MD, PHD, Лаборатория по фармакогеномика и молекулярна биология, Катедра по фармация, Факултет по природни науки, Университет за наука и технологии, гр. Ноакхали, Бангладеш;\n\n· Д-Р ХИЛАЛ ЧИТЛАК, асистент и докторант в Катедра по педиатрична алергия и имунология, Медицински факултет, Технически университет Карадениз, Турция.\n\nГост-лекторите от университети и научноизследователски центрове в България са:\n\n· ПРОФ. Д-Р ТОДОР КАНТАРДЖИЕВ, Д.М.Н., Национален център по заразни и паразитни болести, Председател на Българско дружество по Микробиология, гр. София;\n\n· ПРОФ. Д-Р ГЕОРГИ МОМЕКОВ, ДФ, Факултет „Фармация”, МУ-София; Председател на Българското научно дружество по фармация;\n\n· ДОЦ. Д-Р ТОДОР ПОПОВ, Д.М., Катедра „УНГ болести и хирургия на глава и шия”, МУ-София, УМБАЛ „Царица Йоанна – ИСУЛ”, гр. София.\n\nМладежкият научен форум е традиционен за МУ-Плевен и се провежда от 2002 г. като утвърдена международна платформа за представяне на оригинални научноизследователски резултати от български и чуждестранни участници. Събитието дава възможност за обсъждане на иновации в областта на съвременната медицина, за дискусии върху интересни случаи от клиничната практика и проведени проучвания от кръжочната дейност, както и за споделяне на проектни и образователни инициативи в сферата на здравеопазването.\n\nПрограма",
    "Страните, изложени на най-голям риск от наводнения": "Опустошителните наводнения на редица места това лято доведоха до много жертви. В Пакистан например наводненията доведоха до над 1400 изгубени живота и една трета от страната беше под вода.\n\nТова повдига въпроса кои страни и са най-уязвими към риск от наводнения?\n\nИзползвайки данни от скорошно проучване, публикувано в Nature, тази графика картографира риска от наводнения по целия свят.Според данните 1,81 милиарда души са пряко изложени на наводнения. .\n\nМетодологията отчита потенциалните рискове от наводнения вътре в страната, но и в крайбрежни райони.\n\nАзиатските страни са изложени на най-голям риск от повишаване на водните нива. Не е изненадващо, че страните със значителни големи брегови линии, речни системи и равнини се оказват с висок процент на населението в риск.\n\nХоландия и Бангладеш са двете страни в света, чието население е изложено на сериозен риск от наводнения, съответно 59% и 58%. Виетнам (46%), Египет (41%) и Мианмар (40%) са останалите пет нации с най-голям риск.\n\nОсвен Холандия, още две други европейски страни са в топ 20 по процент на застрашеното население - Австрия (18-та с 29%) и Албания (20-та с 28%).\n\nСамо в региона на Югоизточна Азия живеят над две трети от световното население, изложено на риск от наводнения - 1,24 милиарда души.\n\nВ Китай и Индия на риск са изложени съответно 395 милиона и 390 милиона души, като и двете страни са в челните места по отношение на абсолютния брой хора, изложени на риск от покачване на водните нива.\n\nОстаналите пет страни с най-висок риск от наводнения са Бангладеш (94 милиона души в риск), Индонезия (76 милиона души в риск) и Пакистан (72 милиона души в риск).\n\nВъпреки, че прогнозираните климатични и природни бедствия често отнемат години, наводненията засегнаха повече от 100 милиона души през 2021 г.\n\nПрез 2010 г. се смята, че наводненията в Пакистан са засегнали над 18 милиона души. Наводненията, които започнаха през юни са засегнали над 33 милиона души, а повече от една трета от страната е потопена под вода.\n\nЦената на наводненията днес и в бъдеще\n\nВъпреки че човешки жертви са най-страшното, което може да бъде причинено от наводненията, те носят със себе си и огромни икономически разходи. Миналата година суши, наводнения и бури причиниха икономически загуби на обща стойност 224,2 милиарда долара в световен мащаб например.\n\nНеотдавнашен доклад прогнозира, че резултатът от климатичните рискове може да \"изядат\" 5,6 трилиона долара от глобалния БВП до 2050 г., като се очаква наводненията да представляват 36% от тези преки загуби.\n\nИ човешките, и икономическите загуби, причинени от наводнения, продължават да нарастват, а страните ще трябва да се съсредоточат върху строеж на подходяща инфраструктура и върху решения за предотвратяване и възстановяване.",
    "Най-населените градове в света": "Организацията на обединените нации описва мегаполис като градски център, който побира повече от 10 милиона жители. Мегаполисите в този списък също са изправени пред „мега“ предизвикателства, включително предоставяне на водни услуги и управление на околната среда. Урбанизацията, обаче, не означава непременно заплаха за природната среда.\n\nИзброените по-долу градове са най-населените в света, според доклад на ООН.\n\n1. Токио, Япония\n\nНаселение в градска зона: 37 340 000\n\nНаселение в град: 13 960 000\n\nТокио е най-населеният град в света и най-големият \"Мегаград\" в света. Градът, наричан \"Столицата на Изтока\", се намира на източното крайбрежие на главния японски остров Хоншу.\n\n2. Делхи, Индия\n\nНаселение в градска зона: 31 181 000\n\nНаселение в района на града: 20 591 874\n\nДелхи, известен още като Националната столична територия на Индия, е най-големият град в страната. Според доклад на ООН индийската столица се очаква да запази мястото на втория по население град в света поне до 2030 г.\n\n3. Шанхай, Китай\n\nНаселение в градска зона: 27 796 000\n\nНаселение в района на града: 22 315 474\n\nТова е най-населеният и най-богат град в Китай. Разположен в делтата на река Яндзъ, в източен Китай, той има огромен бизнес район, две големи летища (Pudong и Hongqiao) и най-бързият влак в света (Shanghai Maglev).\n\n4. Сао Пауло, Бразилия\n\nНаселение в градска зона: 22 043 028\n\nНаселение в района на града: 10 021 295\n\nТози оживен метрополис в югоизточна Бразилия е най-големият град в южното полукълбо и най-големият португалоговорящ град в света.\n\n5. Мексико Сити, Мексико\n\nНаселение в градска зона: 21 919 000\n\nНаселение в района на града: 12 294 193 души\n\nНай-старата столица в Северна и Южна Америка е най-големият испаноговорящ град в света.\n\n6. Кайро, Египет\n\nНаселение в градска зона: 21 323 000\n\nНаселение в района на града: 8,1 милиона\n\nКайро е най-големият град в Африка и Близкия изток.\n\n7. Мумбай, Индия\n\nНаселение в градска зона: 20 668 000\n\nНаселение в района на града: 12 691 836\n\nГрадът е финансовият и търговски център на Индия и главното пристанище на страната на Арабско море. Подобно на други индустриални мегаполиси, той страда от замърсяване на въздуха и водата, както и от пренаселеност.\n\n8. Пекин, Китай\n\nНаселение в градска зона: 20 897 000\n\nНаселение в района на града: 11 716 620\n\nОколо 21 милиона души живеят в Пекин, столицата на Китай, което я прави най-населената столица в света.\n\n9. Дака, Бангладеш\n\nНаселение в градска зона: 21 741 000\n\nНаселение в района на града: 10 356 500\n\nГрадът е най-гъсто населеният на Земята, като на всеки квадратен километър живеят близо 37 души. Районът на Голямата Дака има общо население от над 21 милиона души. Дака се смята и за световната столица на рикшите, като каруците са най-популярният начин за придвижване.\n\n10. Осака, Япония\n\nНаселение в градска зона: 19 111 000\n\nНаселение в района на града: 2 592 413 души\n\nВторият по големина град в Япония се намира се в района Кансай на главния остров Хоншу, в устието на река Йодо в залива Осака, сравнително близо до древната японска столица Киото. Пристанищният град е особено известен с модерната си архитектура и уличните си барове. В Осака се намира и първият будистки храм в страната Ши Тено-джи.\n\n11. Ню Йорк, САЩ\n\nНаселение в градска зона: 18 823 000\n\nНаселение в района на града: 8.3 млн.\n\nПървият мегаград в човешката история, Ню Йорк е най-населеният град в Съединените щати. Той също така има най-високата гъстота на населението в страната, с над 10 194 души на всеки квадратен километър.\n\nСпоред Population Stat, която използва източници от Световната банка и Организацията на обединените нации, преброяването на населението , град Ню Йорк \"се предвижда да нарасне повече от два пъти по размер до 2035 г., до 20,8 милиона жители в градската зона на Ню Йорк\".\n\n12. Карачи, Пакистан\n\nНаселение в градска зона: 16 459 000\n\nНаселение в района на града: 11 624 219 души\n\nПакистанска икономическа и финансова столица на Арабско море. Карачи е най-големият град в страната и голямо морско пристанище, обслужващо между другото страната без излаз на море Афганистан.\n\n13. Буенос Айрес, Аржентина\n\nНаселение в градска зона: 15 258 000\n\nНаселение в района на града: 3 млн\n\nБуенос Айрес има население от почти 3 милиона души, като столичното население е над 15 милиона. Столицата и най-големият град в Аржентина, той се намира на западния бряг на Рио де ла Плата. С над 400 театъра Буенос Айрес понякога е наричан „Световната столица на театъра“.\n\n14. Чунцин, Китай\n\nНаселение в градска зона: 16 382 000\n\nНаселение в района на града: 7 457 600\n\nМодерен пристанищен град и област в централен Китай, Чунцин е най-голямата община в югозападен Китай с площ от 82 400 квадратни километра.\n\n15. Истанбул, Турция\n\nНаселение в градска зона: 15 415 197 души\n\nНаселение в района на града: 14 804 116\n\nИстанбул, най-големият град в Турция, се простира между Европа и Азия през пролива Босфора. Близо две трети от жителите му живеят от европейската част на града, а останалите живеят от анадолската страна.",
    "Мусонен ужас! Проливни дъждове в Индия взеха поне 12 жертви": "Проливни дъждове предизвикаха срутване на къщи в северен индийски щат, а жертвите са най-малко 12, предаде Асошиейтед прес, като се позова на официални служители днес. Пороят предизвика и прекъсване на електрозахранването, проблеми с трафика и стотици наводнени домове.\n\nУчилищата в Лакнау, столицата на щата Утар Прадеш, днес са затворени, а метеорологична служба отчете, че за 24 часа в района са паднали 35 мм дъжд, каза заместник-главният министър на щата Браджеш Патак.\n\nПокривът и стена на пострадала къща рухнаха рано тази сутрин в района на Хазратгандж. Девет души са загинали на място, а трима са били хоспитализирани с наранявания, каза Патак. Той добави, че в град Унао, намиращ се на 40 километра югозападно от Лакнау, са загинали трима при срутване на къща след проливни дъждове.\n\nПо-рано този месец в южния индийски град Бенгалуру, столицата на южния щат Карнатака, проливни дъждове в продължение на два дни предизвикаха продължителни задръствания, спиране на тока и тежки наводнения.\n\nХората са използвали трактори, за да отидат на работа. Изпратени са лодки за спасяване на жители на Бенгалуру.\n\nМусонните дъждове в Южна Азия обикновено започват през юни, но тази година силни проливни дъждове заваляха в Североизточна Индия и Бангладеш още в началото на март. Това предизвика наводнения още през април в Бангладеш. Сезонът на мусоните, който обичайно приключва през октомври, причинява смъртта на стотици хора и оставя десетки хиляди без дом всяка година.\n\nУчени казват, че изменението на климата е причината за необичайни природни явления като прекомерните валежи, превръщащи се в \"новото нормално\". Те отбелязват също, че настъпват промени и в сезона на мусоните.",
    "Хакерите на Ким: как Северна Корея краде криптовалута": "Само за 7 месеца севернокорейски хакери са откраднали над 1 милиард долара в криптовалути. Тежките икономически санкции очевидно принуждават тоталитарната държава да търси нестандартни начини за финансовото си оцеляване.\n\nПрез първите седем месеца на 2022 г. хакери са откраднали 1,9 млрд. щатски долара в криптовалути като Биткойн, Етериум или Лайткойн в целия свят. Това е значително повече от 1,2 млрд. долара за същия период на предишната година. Данните са от доклад на американската компания за анализ на блокчейн технологии \"Чейнаналисиз\", пише \"Дойче веле\".\n\nСледите, оставени от хакерите, подсказват, че над 1 млрд. долара от тази огромна сума са били откраднати от хакери, свързани със Северна Корея. Особено важно място в усилията на тоталитарната държава да се сдобие с криптовалута заемат елитни хакерски групи като \"Лазарус груп\", например.\n\nСпоред доклада държавните хакерски групи на Северна Корея се фокусират върху използването на т.нар. децентрализирани финансови протоколи (DeFi). Те позволяват на потребителите да обменят частно криптовалути, без да е необходимо да преминават през посредник или да включват публични блокчейн технологии.\n\nПроблемът с протоколите DeFi е, че се използва отворен код, който може да бъде проучен за слабости, от които след това киберпрестъпниците се възползват. Неотдавна е била търсена уязвимост в сървърите на Bitcoin ATM на General Bytes, за да бъде открадната криптовалута, докато се извършват транзакции.\n\nНа лов за южнокорейски потребители\n\n\"Севернокорейските хакери са изключително успешни от началото на 2000 г., като се целят в южнокорейски потребители с гласови фишинг атаки и такива, използващи местни банкови услуги. Заради това южнокорейските банки са толкова загрижени за сигурността си в сравнение със западните си колеги\", казва анализатор на фирма за инвестиции в дигитални активи от Южна Корея, пожелал да остане анонимен от съображения за сигурност.\n\nПритесненията на Южна Корея започнаха още при поредицата от инциденти преди две десетилетия, при които хакери успяха да атакуват банки, електроцентрали, болници, министерства и агенции. Скоро атаките стигнаха и по-далеч. Северна Корея се свързва с хакерската атака от 2019 г. срещу ядрена електроцентрала в Индия, както и с рансъмуера WannaCry, предизвикал хаос в болници и много други важни обекти в целия свят.\n\nКак стават кражбите?\n\nКим Чен Ун не се подчинява на международния натиск за ядрената си програма и тази за междуконтиненталните балистични ракети. На фона на задушаващите санкции, режимът използва хакери, за да получи достъп до чужди пари. Бързият ръст на относително нерегулираната криптовалута предоставя ценна възможност за Северна Корея. Около 81 млн. щатски долара бяха задигнати през 2016 г. при киберобир на Банката на Бангладеш.\n\nДруга често срещана тактика, освен пробивите в DeFi, е т. нар. spearfishing. При него се използват фалшиви акаунти в социалните медии за свързване с хора, занимаващи се с криптовалути. Измамниците започват разговор и изграждат приятелство с тях, за да проучат технологията, по която жертвите им работят. Те предлагат много добре платена работа, но искат доказателства за начина, по които оперира лицето. При получаване на вътрешната информация, се изпраща и файл с прикачен зловреден софтуер, който дава достъп до системата. Експерт каза за ДВ, че неизвестни лица се свързват с него многократно всеки ден с подобни запитвания. Веднъж открадната криптовалута трудно може да се проследена, макар властите да стават все по-опитни.\n\nВашингтон санкционира хакерите на Пхенян\n\nНа 6 май американското Министерство на финансите наложи санкции на Blender.io заради подкрепата за \"злонамерени кибердейности и пране на пари от кражби на виртуална валута\" от Северна Корея. Властите смятат, че \"Лазарус груп\" стои зад поредицата от кражби на виртуална валута. Според Вашингтон тя предоставя средства на севернокорейското правителство \"за неговите незаконни програми за оръжия за масово унищожение и балистични ракети\".\n\nНай-печелившата хакерска атака до момента беше осъществена през март, когато беше атакувана \"Ронин Нетуърк\". Предполагаемата причина е, че някой, който не е бил достатъчно бдителен, е отворил заразен прикачен файл към електронно писмо. Всичко това е довело до кражбата на повече от 620 млн. долара.",
    "Аджерпрес: Първото издание на полски филмов фестивал се провежда от четвъртък до неделя в киното на Музея на селото в Букурещ": "Първото издание на полския филмов фестивал, наречен \"Vistula Film Festival\", води в Букурещ, от четвъртък до неделя, осем успешни полски продукции, съобщиха организаторите в изпратено до Аджерпрес прессъобщение, съобщи специално за БТА румънската информационна агенция.\n\nФестивалът се открива в киното на Музея на румънското село в Букурещ с прожекцията на филма „Не оставяйте следи“, режисиран от Ян П. Матушински. Малгожата Шлаговска-Скулска, директор на фестивала, също ще присъства на събитието.\n\nДиректорът на фестивала каза, че е щастлива да забележи интереса към полския филм, проявен от жители на Турция, Азербайджан, Казахстан, Узбекистан, Хърватия, Сърбия. Малгожата Шлаговска-Скулска посочи, че миналата година са разширили списъка с посетените от тях страни, като са добавили Албания и Бангладеш, Виетнам и Южна Корея. Тя каза, че очакват с нетърпение филмовите прожекции в Румъния и допълни, че всяка година се стремят програмата да бъде максимално разнообразна като теми и жанрове. Репертоарът ще включва най-новите полски продукции, награждавани както на полски, така и на международни фестивали.\n\nПолско-шведската продукция, режисирана от Магнус фон Хорн, филмът \"Пот\", е история, която представя три дни от живота на Силвия Заяц, фитнес треньор, чието присъствие в социалните мрежи я прави знаменитост.\n\nДрамата, озаглавена \"Никога не плача\", режисирана от Пьотр Домалевски, е история за пътуването на непокорна тийнейджърка, изиграна майсторски от дебютантката Зофия Стафией, която отива в Ирландия, за да пренесе останките на баща си в Полша.\n\nВ програмата ще има и комедии. Конфронтацията между два свята по време на сватбено тържество ще бъде представена във филма „Сватове“ на Якуб Михалчук. Филмът \"Аматьори\" на Ивона Сикержинска представя театрална група, съставена от актьори с интелектуални затруднения, които работят по нова пиеса - адаптация на \"Зорба гъркът\".\n\nОсвен игралните филми, в репертоара ще бъде и документалният филм \"Филм от балкона\" на Павел Лозински.\n\nПрограмата на последните полски продукции ще бъде завършена от забележителен класически филм, наречен \"Нощен влак\" на режисьора Йежи Кавалерович.\n\nПолският филмов фестивал, кръстен на най-дългата река в Полша - Висла, се организира от фондация Wspieram и е съорганизиран в Румъния от Мирона Раду и фондация ABI.\n\nВходът за прожекциите е безплатен в рамките на свободните места.\n\nНационална информационна агенция Аджерпрес е медиен партньор на събитието.\n\n(Новина, избрана от румънската агенция Аджерпрес за публикуване от БТА без намеса в текста съгласно договора за сътрудничество между агенциите.)",
    "Шагоян: Ще направя всичко по силите си, за да може ЦСКА постигне нови висоти": "Новото попълнение на ЦСКА - Жираир Шагоян заяви, че е много доволен от трансфера на \"Армията\". Арменецът дойде от БКМА (Ереван), където играеше под наем от Арарат (Ереван).\n\n\"Много съм щастлив да се присъединя към ЦСКА, клубът с най-много трофеи в България и много големи амбиции. Ще направя всичко по силите си, за да подобря уменията си и да помогна на моя отбор да постигне нови висоти\", написа Шагоян в профила си в Инстаграм.\n\nФутболистът е под наем до края на сезона, а ЦСКА има опция след това да откупят правата му.",
    "Очаква се допълнително затягане на петролните пазари": "Всичко изцяло зависи от данните. Не мисля, че те имат готов план и затова се срещат ежемесечно – благодарение на магията на Zoom те могат да заседават всеки месец. Те определено ще реагират на данните. Както вече отбелязах на енергийната конференция в Милано миналата седмица, щом най-умните момичета и момчета от финансовия сектор казват, че ще има спад в икономиката, който ще доведе до разрушаване на търсенето, ОПЕК трябва да вземе това предвид. Така че, те ще продължат да анализират данните ежемесечно. Но крайната им цел е стабилност на пазара. Те не желаят рецесия и искат да реагират адекватно и да имат стабилни клиенти и силна световна икономика.\n\nОсвен това, ще видим какво ще се случи с отварянето в Китай. Кризата с природния газ на свой ред ще предизвика пренасочване към други горива, което пък ще доведе до допълнително затягане на петролните пазари. Това вече се вижда в Япония, Тайван и Бангладеш – тези държави увеличават значително покупките си на петрол.",
    "Въпреки решението на съда: Машора отново е арестуван": "Шофьорът от карловското село Столетово Тошко Тодоров с прякор Машора, обвиняем в Гърция за трафик на мигранти, е бил арестуван у нас. Той бил спрян за проверка от Гранична полиция на път за морето преди няколко часа и отведен в Районното в Китен, защото от системата на МВР не била свалена Европейската заповед за арест.\n\n\"Никъде не е и отбелязано, че през ноември м. г. Пловдивският окръжен съд отказа да го екстрадира\", обясни пред 24 часа дъщерята на Машора - Стефани. Адвокатът му Гънчо Гънчев изпратил съдебното решение по мейла на полицията и близките на Тошко Машора се надяват той да бъде освободен. Адвокатът му Гънчо Гънчев е изпратил съдебното решение по мейла на полицията и близките на Тошко Машора се надяват той да бъде освободен. Той обаче вече е задържан за 72 часа.\n\n\"Решението на Пловдивския окръжен съд за отказ от екстрадиране е изпратено на Върховната касационна прокуратура и Министерството на правосъдието, но заповедта още фигурира в масивите на МВР. Изпратих я, но от прокуратурата в Бургас ми обясниха, че те трябва да я изискат по каналния ред, а в събота и неделя това няма как да стане\", каза адвокат Гънчо Гънчев.\n\nОфициално: Машора е свободен, няма да го екстрадиратОт държавното обвинение не са се противопоставили на магистратите\n\nКакто TrafficNews.bg разказа Тодор Тодоров е работил като международен шофьор. През 2019 година той е собственик на кемпер, който обаче обявил за продажба. На телефонния му номер позвънил мъж от Монтана с желание да закупи превозното средство. Въпросният господин пристигнал със свой „колега“ италианец. Тримата посетили нотариус, кемперът бил прехвърлен и Тодор забравил за съществуването на превозното средство. Тодоров е арестуван.\n\nПричината е, че с кемпера, който той бил продал преди близо две години е извършен трафик на мигранти. Превозното средство било спряно в Гърция, а вътре били намерени незаконно пребиваващи в южната ни съседка чужди граждани. Кемперът, обаче все още бил с български регистрационни номера, а справката на гръцката полиция показала, че собственик е Тодор Тодоров.\n\n„През август 2019 година клиентът ми продава превозното средство на лицето Цветомир Иванчев. Има сделка при нотариус. След един месец, Тодоров прави справка в КАТ, според която автоматично кемпера е дерегистриран, тоест вече не е негова собственост. Тодоров е направил и справка пред данъчните, където отново се вижда, че няма повече задължения към кемпера. През октомври в Гърция въпросният кемпер е спрян и вътре са открити 28 души – мигранти от Иран, Ирак и Бангладеш. Номерата на кемпера са били фалшиви – гръцки. В самото превозно средство са открити оригиналните номера, както и двата талона. Тези талони обаче са невалидни, тъй като собственик не е Тошко Тодоров. Спрямо данните в талоните, клиентът ми е обявен за издирване и се е сдобил с две обвинения. Едното за използване на неистински номера, другото за спомагане на престъпна дейност, чрез предоставяне на превозно средство. Ние се борим той да не бъде екстрадиран. Мои колеги са направили справка в гръцкия съд, която показва, че делото по случаят е насрочено чак за 2023 година. Това означава, че ако Тодоров бъде екстрадиран, той ще остане в гръцки затвор близо 3 години. Това не е прецедент. Преди години имаше случай отново на българин, живеещ в Германия, който е продал колата си на трето лице. Последният е извършил престъпление в Гърция и властите отново са искали екстрадация. Тогава обаче немският съд е отказал, с мотив че не е извършено престъпление. Казусът с Тодоров е един пример за дупка в законодателството относно това, че едно лице не е задължено да прехвърли колата която е закупил на негово име. Да, има глоба, но никой не търси отговорност към тези лица”, разказа пред медиите адвокатът на Тодоров - Гънчо Гънчев след едно от заседанията в Окръжен съд.",
    "БТА :: Група от 146 нелегални мигранти е заловена в окръг Къркларели, Северозападна Турция": "При операция на екипи на областната жандармерия в пограничния окръг Къркрларели, Северозападна Турция, е била заловена голяма група от 146 нелегални мигранти. По информация на Анадолската агенция групата е била разкрита при проверка на трафика около селищата Бабаески, Люлебургаз и Визе. Това са селищата, откъдето минава магистралата за граничния пункт Дерекьой/Малко Търново.\n\nЧаст от мигрантите били с нередовни, а други - въобще без документи. При разпит в Дирекцията по сигурността в Къркларели е била установена самоличността на задържаните, които са от Ирак, Иран, Сирия, Бангладеш, Мароко, Алжир, Палестина и Афганистан.\n\nЗадържаните мигранти са предадени в Мигрантския център за репатриране в Пехливанкьой.\n\nПри същата операция са били задържани 25 души, заподозрени за организиране на нелегален трафик на мигранти. При обиск у тях били намерени пневматични пушки, ками, ножове, 21 броя мобилни телефони.",
    "Списъкът е дълъг: Политици и кралски особи от цял свят отдав...": "Близо 500 високопоставени лица от цял свят ще се съберат в Лондон, за да отдадат последна почит на кралица Елизабет II в понеделник. Списъкът с гости е дълъг, а в него попадат както членовете на кралското семейство и редица световни лидери, така и близки приятели и служители на покойния монарх.\n\n\"Това е най-голямото международно събитие, на което сме били домакини от десетилетия\", споделя източник, запознат с провеждането на погребението, пред британския вестник The Telegraph. Той сравнява тази логистичната задача с организирането на \"стотици държавни посещения\" в рамките на няколко дни.\n\nСъбитието ще е едно от най-големите събирания на кралски особи и полетици от целия свят. Списъкът с гостите не е официално потвърден, но ето какво знаем досега за това кой се очаква да е там, кой вероятно ще бъде в списъка - и кой определено няма да дойде.\n\nБългарски представители\n\nНа траурната церемония ще бъде президентът Румен Радев. Присъстивето му беше потвърдено от пресцентъра на президентството.\n\nДруг български представител, който ще отдаде в понеделник своята почит към кралицата, е Симеон Сакскобургготски. Той е нейн роднина по линията на династията Сакс Кобург Гота и се пада неин чичо.\n\nПреди време по време на представянето на автобиографичната си книга \"Симеон II. Една необикновена съдба\" на Историческия фестивал на долината на Чалке, близо до Лондон, българският цар изрази възхищението си от \"мъдростта и професионалното хладнокръвие\" на Елизабет II.\n\nСветовни лидери\n\nБелият дом потвърди, че президентът Джо Байдън ще присъства заедно с първата дама Джил Байдън, въпреки че за разлика от другите високопоставени лица, за тях се знае, че няма да пътуват до службата с автобус.\n\nСред другите световни лидери, за които се твърди, че са приели покани, са ирландският премиер Мишел Мартин, президентът на Германия Франк-Валтер Щайнмайер, както и държавните глави на Италия и Франция - Серджо Матарела и Еманюел Макрон.\n\nПокана е получил и китайският президент Си Дзинпин, но решението за това беше критикувано от някои британски депутати заради отношението на китайското правителство към уйгурското малцинство. В събота китайското правителство потвърди, че вицепрезидентът Ван Цишан ще присъства на погребението.\n\nПрестолонаследникът на Саудитска Арабия - и настоящ владетел - Мохамед бин Салман също ще прекара понеделника в Лондон. Това ще бъде първото му посещение в страната след убийството на журналиста и саудитски критик Джамал Хашоги през 2018 г., за което принцът беше обвинен, че е поръчал лично.\n\nИслямска република Иран, която отдавна е обект на международни санкции заради ядрената си програма, ще бъде представена само на ниво посланик.\n\nЛидери от Общността на нациите\n\nНа траурната церемонията се очаква да бъдат и лидери от цялата Британска общност, на която кралицата беше начело през целия период на своето управление.\n\nПокана са приели премиерът на Австралия Антъни Албанес, министър-председателят на Нова Зеландия Джасинда Ардерн и премиерът на Канада Джъстин Трюдо. Съобщава се, че държавните глави на Бангладеш, Шри Ланка и Индия също ще имат свои представители.\n\nКралското семейство\n\nСемейството на кралицата по всяка вероятност ще присъства. В това число влизат крал Чарлз, придружен от кралицата-консорт Камила, както и другите три деца на Елизабет - Ан, Андрю и Едуард, които ще са в компанията на техните половинки. Сред тях ще бъде и бившата жена на принц Андрю - Сара Фъргюсън.\n\nОчакват се и внуците на кралицата - принцовете Уилям и Хари, принцесите Беатрис и Юджини, Зара Тиндал, Питър Филипс, лейди Луиз Уиндзор и Джеймс, виконт Северн - заедно с техните съпрузи и съпруги. Все още не няма информация около това колко от 12-те ѝ правнуци ще бъдат там.\n\nСред другите гости са граф Спенсър - брат на принцеса Даяна и херцогът и херцогинята на Кент.\n\nЕвропейски кралски семейства\n\nСъбитието ще посетят и членове на кралски семейства от цяла Европа, много от които са кръвни роднини на кралицата.\n\nБелгийският крал Филип и кралица Матилда потвърдиха, че ще присъстват, както и кралят на Нидерландия Вилем-Александър и този на Испания Фелипе.\n\nПоканата са приели и кралските семейства на Норвегия, Швеция, Дания и Монако.\n\nБез покана\n\nВ списъка на непокананите влизат представители от страни като Сирия, Венецуела и Афганистан. Причината е, че Обединеното кралство не поддържа пълни дипломатически отношения с тези страни.\n\nНе са поканени и представители на Русия и Беларус заради напрегнатите отношения между тях и Лондон след началото на руската инвазия в Украйна. По-рано говорител на руския президент Владимир Путин също заяви, че той \"не обмисля\" да присъства на погребението.\n\n\n\nБез покана остават и лидерите на Северна Корея и Никарагуа - те ще могат да изпратят на събитието само своите посланици.",
    "Президентът Ердоган провежда дипломатически контакти в Ню Йорк...": "1882400\n\nПродължава дипломатическият трафик в Ню Йорк на президента на Тюркийе Реджеп Тайип Ердоган който се намира там за участие в 77-ото Общо събрание на ООН. Ердоган се срещна с генералния секретар на ООН Гутериш и лидерите на много страни в централата на ООН.\n\nЕрдоган, който е в Ню Йорк за участие в 77-ото Общо събрание на ООН, продължава контактите си.\n\nПрезидентът Реджеп Тайип Ердоган се срещна с лидерите в централата на ООН след обръщение към 77-ото Общо събрание на Организацията на обединените нации (ООН).\n\nЕрдоган се срещна първо с генералния секретар на ООН Гутериш в централата на ООН.\n\nЕрдоган се срещна с краля на Йордания Абдула II\n\nЕрдоган дойде в Тюркеви с краля на Йордания Абдула II, който го придружаваше. Срещата беше закрита за медиите.\n\nСлед среща с президента на Финландия Саули Ниинисто и президента на Киргизстан Садир Цапаров, президентът Ердоган прие и испанския министър-председател Педро Санчес.\n\nПрезидентът Реджеп Тайип Ердоган разговаря с южнокорейския президент Юн Сук-йол, който дойде при тях след среща с финландския президент Саули Ниинисто.\n\nПо време на разговора президентът Ердоган представи финландския президент Саули Ниинисто и президента на Южна Корея Юн Сук Йол.\n\nЮжнокорейският президент Юн Сук Йол каза, че оценяват ролята и лидерството на президента Ердоган в НАТО.\n\nПрезидентът Ердоган заяви, че планира посещение в Южна Корея възможно най-скоро, след като южнокорейският президент Юн Сук Йол го покани в страната си и каза: „Трябва да се срещнем. Имаме много работа за вършене“.\n\nПрезидентът на Южна Корея Юн Сук Йол също заяви, че съпругата му Ким Кун-хе ще присъства на турската кулинарна програма, организирана от съпругата на президента Ердоган Емине Ердоган в Ню Йорк.\n\nПрезидентът Ердоган също разговаря с емира на Катар шейх Тамим бин Хамед Ал Сани, президента на Казахстан Касъм Джьомерт Токаев, министър-председателя на Бангладеш шейх Хасина Ведид в централата на ООН.\n\nРазговорът на президента Ердоган с президента на Казахстан Токаев беше придружен от генералния секретар на ООН Антонио Гутериш.\n\nПрезидентът Ердоган се срещна с израелския премиер Яир Лапид в Ню Йорк.\n\nПрезидентът Ердоган се срещна с министър-председателя на Япония Кишида в Ню Йорк.\n\nПрезидентът Реджеп Тайип Ердоган проведе телефонен разговор с президента на Украйна Володимир Зеленски.\n\nСпоред изявлението, направено от председателството на комуникациите, разговорът се е състоял преди обръщението на президента Ердоган към Общото събрание на ООН.\n\nПрезидентът Реджеп Тайип Ердоган прие президента на ФИФА Джани Инфантино в Тюркеви в Ню Йорк.\n\nПрезидентът на ФИФА Инфантино подари футболна топка с името на президента Ердоган върху нея.",
    "Изненадващ победител се появи сред руините на развиващите се пазари": "Развиващите се страни са разтърсени от двойния удар от повишаването на лихвените проценти от Федералния резерв и икономическото забавяне на Китай. Те изгарят чуждестранните си резерви с най-бърз темп от 2008 г. насам, за да защитят валутите си и да покрият по-високите сметки за вносни хранителни продукти и горива. Чуждестранните инвеститори планират изтегляне, докато страни като Шри Ланка и Бангладеш потърсиха спасителна помощ от Международния валутен фонд. Ситуацията не изглежда добре, пише Шули Рен за Bloomberg.\n\nНа фона на целия хаос обаче има изненадващ победител. Индонезия, която беше част от „петте крехки икономики“ (Бразилия, Индия, Индонезия, Южна Африка и Турция) преди по-малко от десетилетие заради уязвимата си валута и зависимостта от чуждестранни средства, е убежище на относително спокойствие.\n\nРупията, която поевтинява само с 3,8% спрямо долара, е третата най-добре представяща се валута в Азия за годината. Това е още по-значимо, като се има предвид, че централната банка на Индонезия се противопоставяше на мерките на Фед и започна да повишава лихвите този месец – със скромните 25 базисни пункта.\n\nИндонезийската рупия е третата най-добре представяща се азиатска валута през тази година. Графика: Bloomberg\n\nФондовият пазар на страната е друг победител. Борсово търгуваният фонд iShares MSCI Indonesia отчита ръст от 5,6% през тази година на фона на спад на индекса S&P 500 от над 13%. Това помогна за стабилизирането на паричните потоци към Индонезия въпреки разпродажбата на държавни облигации от чуждестранните инвеститори.\n\nКогато световните пазари станат турбулентни, инвеститорите бягат от страни с т. нар. двойни дефицити – по текущата сметка и фискалния баланс. Индонезия беше имунизирана, защото отбелязва напредък и на двата фронта.\n\nПрезидентът Джоко Уидодо трябва да изпрати на руския си колега Владимир Путин благодарствена картичка. Конфликтът в Украйна повиши цените на палмовото масло и въглищата, които Индонезия изнася. Само тези две суровини подобриха текущата сметка на страната с 2,4% от нейния брутен вътрешен продукт от 2019 г. – като една трета идва от поскъпването на палмово масло, а останалата част – от повишените цени на въглищата, според HSBC. Индонезия вече има солиден излишък по текущата сметка за първи път от 2011 г.\n\nПоскъпването на палмовото масло и въглищата насърчава икономиката на Индонезия. Графика: Bloomberg\n\nДжакарта похарчи много, за да противодейства на забавянето, предизвикано от коронавирусната пандемия. Но Уидодо обеща да възстанови бюджета спрямо предишните цели. По-рано тази седмица правителството представи планове да върне дефицита за 2023 г. към целта от 3% от БВП.\n\nИндонезия планира да върне фискалния дефицит към целта от 3% от БВП през следващата година. Графика: Bloomberg\n\nНо Индонезия не иска да бъде разглеждана само като източник на суровини. Уидодо иска да изгради цяла индустрия за производство на електромобили у дома вместо страната да изнася никел – ключов компонент от батериите. В скорошно интервю за Bloomberg News той потвърди, че Индонезия може да наложи мито върху износа на никел тази година като стимул да примами световните производители да отворят фабрики за електромобили в страната. Уидодо дори иска Tesla да произвежда автомобили в Индонезия.\n\nЗа момента множество производители откликват. През април южнокорейската LG Energy Solution – вторият по големина производител на батерии в света, подписа сделка за девет милиарда долара. Китайската Contemporary Amperex Technology Co. Limited – водещият производител на батерии в света, започна да изгражда производствени линии в сделка за близо шест милиарда долара.\n\nДжакарта преустанови доставките на някои суровини по-рано – например временно забрани износа на палмово масло през пролетта, така че за чуждестранните компании има смисъл в изграждането на фабрики в близост до източника на необходимите им ресурси. Индонезия притежава над 20-процентен дял от световните запаси на никел.\n\nНито едно от намеренията на производителите на електромобили все още не е отразено в икономическите показатели – изграждането на заводи отнема време. Но те подхранват увереността на управителите на активи, че Индонезия ще отчете стабилни потоци от преки чуждестранни инвестиции.\n\nКонфликтът между Русия и Украйна предизвика пренасочване на световната икономическа мощ към богатите на ресурси страни. Въпреки това наличието на суровини само по себе си не е достатъчно. Правителството трябва да знае как да не пилее богатството си и как да използва властта си, за да се придвижва нагоре по веригата на стойност. Уидодо се справя много добре в Индонезия дори преди визията му да се е превърнала в реалност.",
    "Британска кухня? Преди да се изсмеете, опитайте тези класики": "Храната на Острова може да бъде наистина отвратителна, но може да е и изумителна\n\nСловосъчетанието \"Британска кухня\" поражда смесени и разнообразни реакции по цял свят. От висок смях, през насмешка, погнуса, учудване и отрицание до гордост и слюноотделяне.\n\n\"Не можеш да имаш доверие на хора, чиято кухня е толкова лоша\", е казал френският президент Жак Ширак, събирайки в едно изречение това, което милиони европейци мислят за храната на британските острови.\n\nДоста хора смятат, че английска кухня няма - всяко традиционно днес ястие е внесено от някой край на Британската империя. Други пък ще наблегнат на ястия като йоркширски пудинг, които - предвид името - са с очевидно английски корени. Трети пък ще отбележат, че независимо от произхода, британската храна просто е безвкусна и синоним на лоша кухня.\n\nЛошата слава на английската и изобщо британската кухня съвсем не е безпочвена. Самите британци твърдят, че наследството на порционите след Втората световна война действително води до спиране на кулинарното развитие - малко хора могат да си позволят да вечерят навън и съответно просто няма готвачи, които да предлагат добри вкусове.\n\nТенденцията започва да се обръща през 70-те години на миналия век и постепенно днес във Великобритания може да се намери буквално всичко и на всякакви нива. От закусвални за риба и картофки до звезди Мишлен и от фалафели и нудълс до ресторанти с традиционни за Великобритания храни.\n\nВсеки, който е бил във Великобритания, знае, че в тази страна можеш да намериш както наистина най-безвкусната и отвратителна храна, която някога си опитвал, така и изумителни ястия, приготвени с качествени продукти и умение, при това без да са сервирани в безумно скъпи ресторанти.\n\nИ, да, в страна, била столетия начело на огромна империя, традиционно британско ястие е условно понятие. Ако у нас например под традиционно разбираме характерна за региона кухня - мусака и баница, то във Великобритания просто става дума за друг мащаб.\n\nНапример популярното по цял свят пиле тика масала не е точно индийско ястие. Макар да няма пълна яснота за произхода му, се смята, че то е измислено във Великобритания от готвач от Бангладеш. Днес се приема за почти традиционно ястие на Острова - още преди 20 години външният министър на страната Робин Кук го определя като \"истинско британско национално ястие\".\n\nИ все пак, тук предлагаме някои още \"по-истински\" британски класики.\n\nРиба с картофки\n\nСнимка: iStock\n\nАко по въпроса откъде идват панираната риба и пържените картофи може да се спори - едните от Пиринейския полуостров, другите от Белгия, то поне комбинацията между двете си е британска. Първите будки се появяват през 60-те години на XIX век, заедно с индустриализацията, и дълго време това е била храна за на крак. Обичайно се е продавала, увита във вестник.\n\nТази храна е икона за британската кухня. Тя е била толкова важна, че е изключена от порционите по време и Първата, и на Втората световна война.\n\nДнес магазините, които продават риба с картофи са намалели на едва около 10 000 - при 35 000 преди 100 години, но ястието си остава абсолютна класика.\n\nНачините за приготвяне са много, но за традиционен се смята използване на треска, изпържена в дебела панировка от брашно, бира и малко бакпулвер. Към тях може да се добавя и газирана вода, царевично нишесте или сода за хляб. Картофите са нарязани на по-дебело.\n\nГотовото ястие се подправя със сол и оцет, а в пъбовете може да се сервира с грах и сос тартар.\n\nТочно като всяко просто ястие тайната на рибата с картофки е в продуктите и приготвянето. Из Великобритания човек може да попадне на наистина отблъскващи варианти, както и на такива, които да обяснят защо това е толкова любима храна на всички на Острова.\n\nНеделно печено\n\nСнимка: iStock\n\nТо все още се яде в неделя в много британски домове. Няма точна рецепта - под това ястие се разбира печено парче месо, обикновено на фурна - телешко, свинско, агнешко или дори пиле или патица. Върви с печени картофи и други зеленчуци. Те са или варени, или печени с месото.\n\nЗадължителен е сосът грейви, които се прави от сока от печеното месо, който се сгъстява с брашно или нишесте, може да се добавят вино или бульон.\n\nКъм месото може да вървят и други сосове, според вида му - ментов или желе от френско грозде за агнешко, ябълков за свинско, хрян или горчица за телешко.\n\nТук е мястото и на йоркширския пудинг, който трябва да е гарнитура на месото. Това е нещо средно между палачинка и кексче, а тестото се прави от яйца, брашно и мляко или вода и се пече във фурна.\n\nКорнуолски пасти\n\nСнимка: iStock\n\nТова е солено ястие, което прилича на пица калцоне. Представлява затворени и изпечени в тесто месо и зеленчуци. Традиционно за Корнуол, класическата рецепта е с телешко, нарязани картофи и лук, подправени със сол и пипер.\n\nТова е била храната на миньорите, която е трябвало хем да е засищаща, хем да може да остане топла дълго време, а също и да се яде лесно.\n\nЛанкъшърско печено\n\nСнимка: iStock\n\nТова ястие идва от Северна Англия и е вид печено, което се готви бавно с часове. Първоначално се е правело от овнешко месо, но днес то е заместено от агнешко.\n\nДруги задължителни съставки са лук и нарязани на филии картофи. Може да се добавят и други зеленчуци, например моркови, но основното е да се приготви в солиден съд като керамична или чугунена касерола на бавен огън.\n\nПай с месо и бъбреци\n\nСнимка: iStock\n\nЗа основа се ползват обикновено нарязани и задушени малки парчета телешко месо и бъбреци, лук и сос грейви със сос Уорчестър. Когато са сготвени, се покриват с тесто и се пече.\n\nПълна английска закуска\n\nСнимка: iStock\n\nТова си е цяло ястие, макар и се сервира на закуска - все пак Великобритания все още се води страна с по-хладен климат и подобен старт на деня трябва да осигури енергия за по-дълго. Вариациите са много, но класиката задължително трябва да съдържа бекон, наденички, яйца, пържени гъби, печени домати и печен хляб.\n\nКъм това може да се добави и боб и т.нар. черен пудинг - британският вариант на кървавица.\n\nОвчарски пай\n\nСнимка: iStock\n\nАко се използва агнешко месо, паят е овчарски, а ако е телешко - селски, но и двете не са пай, т.е. нямат тесто.\n\nПравят се от задушени кайма, лук, моркови, домати и евентуално грах. Те се покриват с картофено пюре или мачкани варени картофи и всичко се пече.",
    "Румен Радев отива в Лондон за погребението на кралицата": "На 19 септември, понеделник, държавният глава Румен Радев ще участва в траурната церемония по повод погребението на кралица Елизабет II, която ще се проведе в Лондон.\n\nНаглост и непукизъм: Как се пази „платено” паркомясто в Пловдив?\n\nОБЗОР: Масови проверки в Пловдивско за купуване на гласове, дете е с кома след побой\n\nПогребението на кралицата, се очаква да бъде едно от най-големите събития, в което ще участват кралски особи и политици, организирани в Обединеното кралство от десетилетия, пише ВВС. Поклонението пред тленните ѝ останки в Лондон започва днес следобед в зала Уестминстър на британския парламент. Траурна процесия ще премине с ковчега по улиците на британската столица от Бъкингамския дворец до парламента. Ковчегът беше транспортиран тази нощ от Шотландия до Бъкингамския дворец, първо с полет на кралските военно-въздушни сили до база \"Нортхолт\", а след това и със специален автомобил, придружен през цялото време от дъщерята на Елизабет II, принцеса Ан.\n\nТраурното шествие ще започне, когато ковчегът на кралицата бъде пренесен на държавния лафет на Кралския флот от Уестминстър Хол до Уестминстърското абатство. На самата церемония се очаква да присъстват около 500 държавни глави и чуждестранни високопоставени лица – толкова бяха изпратените покани. Повечето от тях бяха помолени да пристигнат с редовни полети, да оставят превозните си средства на конкретно място в западен Лондон с обещанието, че ще им бъде осигурен трансфер мястото на събитието. Министерството на външните работи и въпросите на Британската общност и развитието (FCDO) изрази несъгласие със „строгите ограничения за сигурност и пътни ограничения“ , предаде POLITICO.\n\nСмъртта на Елизабет II роди пазар на \"кралски\" атрибути в БългарияХиляди марки, монети, части от сервизи и други атрибути са обявени за продажба\n\nОфициалният говорител на премиера Лиз Тръс потвърди, че правителството на Обединеното кралство, а не Бъкингамският дворец, поема водещата роля в логистичните мерки, но отказа да коментира конкретни подробности „за оперативните мерки за сигурност“.\n\nЦеремонията ще се проведе в Уестминстърското абатство, което е с капацитет за около 2200 души.\n\nЕвропейски кралски семейства\n\nВ катедралата „Свети Петър“ ще си дадат среща членовете на европейските кралски семейства, много от които са кръвни роднини на кралицата Елизабет II.\n\nДосега поканата са приели белгийският крал Филип и кралица Матилд, кралската двойка от Нидерландия – крал Вилем-Александър и съпругата му кралица Максима, заедно с бившата кралица принцеса Беатрикс.\n\nКрал Фелипе и кралица Летисия от Испания също са потвърдили, че ще присъстват на церемонията. Кралският дом потвърди присъствието на дон Хуан Карлос и доня София, които живеят в Абу Даби, пише испанският ABC.\n\nКрал Харалд V и кралица Соня Харалдсен от Норвегия, Карл XVI Густаф и съпругата му Силвия Зомерлат от Швеция, както и датската кралица Маргарете са също в списъка на присъстващите.\n\nБългарският цар Симеон Сакскобургготски също ще присъства на траурната церемония. Той е чичо на покойната британска кралица, която от своя страна е пета братовчедка на неговите деца.\n\nЛидерите на Британската общност\n\nОчаква се да присъстват лидери от цялата Британска общност, на която кралицата беше глава по време на цялото си управление. Премиерът на Австралия Антъни Албанезе прие покана, както и премиерът на Нова Зеландия Джасинда Ардърн и министър-председателят на Канада Джъстин Трюдо.\n\nОчаква се редица генерал-губернатори, които служат като представители на монарха в кралството на Британската общност, да присъстват с лидерите на своите страни.\n\nДългогодишният министър-председател на Бангладеш Шейх Хасина и президентът на Шри Ланка Ранил Викремесингхе също са приели поканата. Индийският премиер Нарендра Моди все още не е потвърдил дали ще присъства.\n\nСветовни политици и държавни глави\n\nБелият дом потвърди, че президентът Джо Байдън ще присъства заедно с първата дама Джил Байдън. Вероятно неговият предшественик Доналд Тръмп няма да е част от делегацията на САЩ. Все още не е известно дали Барак Обама не е получил частна покана да присъства на погребението на кралицата.\n\nДжими Картър, който беше президент от 1977 г. до 1981 г., не е получил покана, съобщиха от неговия офис пред PОLITICO.\n\nИзвестно е също, че украинският президент Володимир Зеленски е бил поканен, но поради деликатното положение на нацията си той е отказал участие.\n\nДруги световни лидери, които са приели покани, са ирландският премиер Майкъл Мартин, германският президент Франк-Валтер Щайнмайер и италианският президент Серджо Матарела. В Уестминстърското абатство ще бъде и председателят на Европейската комисия Урсула фон дер Лайен.\n\nПрезидентът на Южна Корея Юн Сук-Йол и президентът на Бразилия Жаир Болсонаро също потвърдиха присъствието си.\n\nКъм Лондон ще се отправят и японският император Нарухито, турският президент Реджеп Тайип Ердоган и френският президент Еманюел Макрон.\n\nНе е известно дали китайският президент Си Дзинпин, чиито посещения в Казахстан и Узбекистан тази седмица ще отбележат първото му напускане на Китай от началото на пандемията Covid-19, ще получи покана и дали ще я приеме.\n\nИслямска република Иран, отдавна обект на международни санкции заради ядрената си програма, ще бъде представена само на ниво посланици, казаха източници от Уайтхол.\n\nВсе още не е ясно дали българският президент Румен Радев ще се присъедини към траурната церемония и кой ще води българската делегацията, стана ясно от брифинг на Външно министерство днес.\n\nТри държави не са поканени\n\nЕдно е сигурно – че няма да има нито един представител от Русия, Беларус и Мианмар. Дипломатическите отношения между Обединеното кралство и Русия почти се сринаха след нахлуването на Русия в Украйна, а говорител на руския президент Владимир Путин каза миналата седмица, че той „не обмисля“ да присъства на погребението. В същото време, неговият говорител Дмитрий Песков коментира в отговор на журналистически въпрос, че Путин \"не страда, че не е поканен\" на траурната церемония.\n\nИнвазията в Украйна започна частично от територията на Беларус, чийто президент Александър Лукашенко е близък съюзник на президента Путин, припомня ВВС.\n\nОбединеното кралство също така значително намали дипломатическото си присъствие в Мианмар след военен преврат в страната през февруари 2021 г. и заради репресиите върху общността на рохингите.",
    "Летящото момиче на Виктория Иванова влезе в музей на ЮНЕСКО": "- Художничката от плевенската школа “Колорит” е донесла за България над 100 награди от международни и наши конкурси\n\n- Тя е в топ 100 на младите дарования в световна класация\n\n- Завършва математическата гимназия, ще следва медицина\n\nБосоного момиче с червена рокля лети в небето над Париж. Привързани в русите му коси разноцветни балони го издигат все по-високо - даже над реещите се бели птици. Долу, в ниското, остават забележителностите - Триумфалната арка, Айфеловата кула, катедрали.\n\nВиктория Иванова от плевенската школа “Колорит” рисува тази картина в спрялото време на пандемията. Хвърчащото момиче излиза изцяло от въображението ѝ - художничката още не е била в Париж. С живописната творба, наречена “Цветен полет над света”, Виктория спечели Голямата награда на ЮНЕСКО от международния конкурс за детска рисунка в Троа, Франция. Нейният “Цветен полет” ще се пази като артистична памет на човечеството в световния музей на детското творчество на ЮНЕСКО, казва ръководителката на “Колорит” Майя Ананиева. Отново в застоя на пандемията за Виктория научават и в Израел. Нейната “Българка” е удостоена със златен медал на международен конкурс. Българката от рисунката е облечена с везана риза, в шевиците и в украсата по главата преливат жълти, зелени, цикламени и пурпурни бои - също като в старинните невестински носии.\n\nНаскоро за Виктория дойде пореден златен медал от международния конкурс “Евора 2022” в Португалия.\n\nЗлатото от “Евора” идва за трети път при нея\n\n- взела го е и през 2017 и 2019 г. През тези два сезона живописните ѝ платна са с награди за най-добра творба. Получени са в жестока конкуренция с безброй рисувачи от различни континенти. Заради достойното представяне на България Виктория е в творческия екип на плевенската школа за участие в 23-ата международна среща на младежкото изкуство в Португалия от 9 до 16 октомври т.г.\n\n“Виктория е в “Колорит” от 5-годишна. Бързо прие основното правило на школата: “Художникът вижда невидимото за другите и с преживяванията и емоциите си създава свой неповторим приказен свят”. Тя притежава артистичен потенциал и отвежда в тайнството на невидимото с нестандартно мислене, композиционни и колоритни послания. Не спира да овладява нови техники на рисуване, да развива и обогатява своя талант”, горда е с ученичката си Майя Ананиева.\n\nЗа 13 г. в школата Виктория е донесла за България и Плевен над 100 награди от международни и наши конкурси за детско и младежко творчество. Нейни творби са подредени в колективните изложби на “Колорит” в Япония, САЩ, Индия, Португалия, Македония, Русия, Словения, Полша, Украйна, Италия, Хон Конг, Бангладеш - повече от 30 страни в различни краища на планетата. Плевенчанката е в топ 100 на най-талантливите деца в света според класация на международен комитет в Бангладеш от 2021 г. - оттам Виктория получава сертификат за световно признание.\n\n“В началото е ясна само основната идея - после тя спонтанно се усложнява, в процеса на работа се отварят нови перспективи, става ясен пътят, по който творбата ще поеме”, разказва Виктория. Често за да доразработи идеята, тя си помага с вдъхновяващи снимки и картини. Едва тогава хваща молива и на белия лист се появява първата скица. Усъвършенства рисунката, докато реши, че е готова да наслагва цветовете.\n\n“Процесът при мен е спонтанен - не прекарвам много време в планиране. Аз\n\nдействам и оставям картината сама да ме отведе\n\nкъм окончателния си вид”, споделя младата художничка в творческата си лаборатория.\n\nНаградите ѝ от артфорумите у нас и в по света вероятно ще напълнят цяла стая. Възможно ли е да се открои най-изстраданата и любима работа?\n\n“Създаването на рисунката е път със своите премеждия. Всяка творба оставя отпечатък. Но може би най-преживяните картини са тези от колекцията ми “Домашни любимци” - защото\n\nмного обичам животните\n\nи са мои любими обекти за рисуване. С добавянето на нови детайли всеки образ придобива характер и оживява на листа. Привързвам се към тези образи”, признава Виктория.\n\nРодителите ѝ първи забелязали, че дъщеря им проявява афинитет към изкуството. Именно те я записали в артшкола “Колорит”. “Винаги са ме подкрепяли и окуражавали, радват се на успехите ми. Оценяват когато им подаря моя картина”, благодарно е момичето.\n\nТя вече е в 12-и клас на престижната математическа гимназия в Плевен. Майя Ананиева сравнява работата в школата с безкрайна олимпиада. “Хубаво е да покориш върха и да станеш първи сред 20 хиляди. За да запазиш шампионската титла обаче, освен дарование е нужен и характер на боец”, повтаря и днес учителката пред своите ученици.\n\nВиктория също търси\n\nкъде е спойката между математиката и изкуството\n\n“Математиката развива абстрактното мислене, изкуството го прилага. Създаването на картина е като решаването на задача - всяка следа от четката разкрива следващата стъпка от решението и те насочва към крайния резултат. Когато започнеш да рисуваш, имаш план за това как да осъществиш идеята си, както в математиката знаеш кои формули и зависимости са ти необходими за решаването на дадена задача. Но финалният отговор остава загадка до последната стъпка от решението”, разсъждава отличничката.\n\n“Може би не всички ще станете художници. По-важното е да умеете да откроявате красотата дори в мидата, изхвърлена на пясъка от морето, в пеперудата или в някаква странна тревичка”, съветва Ананиева своите възпитаници.\n\nВиктория наистина няма насита на рисуване и сигурно няма да му изневери - споделя, че за нея изкуството е страст. Но вече е направила своя избор - ще кандидатства медицина.",
    "Не на ядрената енергия: призив, който не познава граници": "Днес е Световният ден за премахване на ядрените оръжия, установен от ООН през 2014 г. Безбройни са призивите на папата за спирането на ядрената надпревара, наричайки използването и притежаването на такива оръжия неморално. Призив, който отеква с още по-голяма сила и неотложност от началото на войната в Украйна\n\nАндреа Де Анджелис – Светла Чалъкова - Ватикана\n\nНяма време за губене. Неотложността на алтернативно решение за притежанието на ядрени оръжия изисква незабавни действия от страна на международната общност. Следователно от Държвите, но и от всички хора с добра воля. Войната в Украйна изостри система, в която ядрените оръжия играят и продължават да играят водеща роля в глобалната геополитическа шахматна дъска. Път, който може да отведе цялото човечество към бездната на самоунищожението. Международният ден за пълно премахване на ядрените оръжия е международно събитие, което се отбелязва ежегодно на 26 септември. Общото събрание на нациите установи този ден през декември 2013 г., следователно събитието се провежда тази година за девети пореден път.\n\nРазоръжаването не е слабост\n\nТри месеца по-късно, на 21 юни 2022 г., папата поднови призива си в послание до посланик Александър Кмент, председател на първата среща на държавите-членки на Договора за забрана на ядрените оръжия, която се проведе във Виена. По този повод Франциск отново поиска „да се заглушат всички оръжия и да се премахнат причините за конфликтите чрез неуморното прибягване до преговори”. „Тези, които водят война, забравят човечеството“, повтори той, като подчерта, че „мирът е неделим и, за да бъде наистина справедлив и дълготраен, той трябва да бъде всеобщ. Измамно и саморазрушително е да се мисли, че сигурността и мирът на някои не е свързан със сигурността и колективния мир на другите“. За папата ядрената енергия може да се определи като „умножител на риска“, който „осигурява само илюзията за един своеобразен мир: опитвайки се да защитим и гарантираме стабилност и мир чрез фалшиво чувство за сигурност и баланс на терор, поддържан от манталитет на страх и недоверие, това неизбежно завършва с отравяне на отношенията между народите и възпрепятства всяка възможна форма на истински диалог”. Притежаването на атомни оръжия също така лесно води до заплаха от тяхното използване: следователно се превръща във вид изнудване – каза Франциск - което трябва да е противно за съвестта на човечеството”.\n\nМолитва към Мария\n\nСъвсем наскоро, в обръщението си към участниците в пленарната сесия на Папската академия на науките, папата припомни молитвата, който св. Йоан Павел II отправи към Девата, защото планетата не е познала ужаса на ядрения конфликт:\n\nМногобройните продължаващи въоръжени конфликти будят сериозна загриженост. Казах, че това е . трета световна война „на части“. Днес може би можем да кажем „тотална“, а рисковете за хората и за планетата са все по-големи. Свети Йоан Павел II благодари на Бога, че чрез застъпничеството на Мария светът е бил спасен от атомната война. За съжаление трябва да продължим да се молим за тази опасност, която трябваше да бъде предотвратена от известно време.\n\nСлед това папата подчерта, че „научните постижения на този век трябва винаги да се ръководят от нуждите на братството, справедливостта и мира, помагайки за решаването на големите предизвикателства, пред които е изправено човечеството и неговото местообитание“.\n\nМирно използване на ядрената енергия\n\nИма безброй случаи, в които Светият престол е изразявал твърдото си убеждение за не използването и притежаването на ядрени оръжия. Преди малко по-малко от година, например, ватиканският държавен секретар кардинал Пиетро Паролин припомни, че пандемията „ни научи на ценен урок“, а именно, че „е необходимо да преразгледаме нашата концепция за сигурност“, която „не може да се основава на заплахата от взаимно унищожение и страха, а трябва да намери своята основа в справедливостта, в цялостното човешко развитие, в зачитането на човешките права, в грижата за творението, в насърчаването на образователни и здравни структури, в диалог и солидарност. Изказването на кардинала бе при откриването на конференцията на тема „Преобразуването на ядрените оръжия? Заслужава си!“, организирана от „Комитета за цивилизацията на любовта“, който се проведе в пресцентъра на Свещения манастир в Асизи. Папската академия на науките публикува през април 2022 г. дълга декларация за предотвратяването на ядрена война, в която се изброяват рисковете, които тя би донесла за цялото човечество. Девет точки за действие и четири призива към национални и религиозни лидери, учени и мъже и жени от цял ​​свят, за може науката да спомогне да живеем в мир, да спре извращаването на нейните постижения. Съвсем наскоро Ватикана призова държавите да си сътрудничат в преследването на мирното използване на ядрената енергия. Говорейки на 8 август в Ню Йорк на конференцията на ООН за преразглеждане на Договора за неразпространение на ядрени оръжия, архиепископ Габриеле Кача, ръководител на делегацията на Светия престол, повтори убеждението си, че атомната енергия трябва да се използва само за мирни цели.\n\nПостоянните призиви на Франциск\n\n„Използването на атомна енергия за военни цели е неморално, както и притежаването на атомни оръжия е неморално, както казах преди две години. Ще бъдем съдени за това”. Със сигурност това е един от най-силните пасажи от словото на папата на Мемориала на мира в Хирошима. Още по време на аудиенцията през 2017 г. с участниците в конференцията „Перспективи за свят, свободен от ядрени оръжия и за цялостно разоръжаване“, подчерта, че използването на ядрени устройства, както и „собственото им притежание трябва да бъдат категорично осъдени”. Подобни думи бяха произнесени през същата година на пресконференцията при обратния полет от апостическото пътуване до Мианмар и Бангладеш. По случай 53-тия Световен ден на мира, отбелязван на 1 януари 2020 г., Франциск отново спомена опасността от ядрените оръжия. „Не можем да претендираме, да поддържаме стабилността в света посредством страха от унищожение, в разклатения баланс, крепящ се на ръба на ядрена бездна и зазизан зад стените на безразличието, където се взимат икономическо-социални решения, които отварят пътя на драмите на отхвърлянето на човека и творението, вместо да се пазим един друг”.",
    "ШОС одобрява основите на многополюсния свят в Самарканд": "/Поглед.инфо/ Хегемонията на „единствената свръхдържава“ трябва да се изключи.\n\nРуският президент Владимир Путин изнесе реч за глобалната стабилност на срещата на върха на Шанхайската организация за сътрудничество (ШОС) в Самарканд. Според руския лидер и други участници в срещата в Самарканд ШОС е организацията, която реално поставя основите на един многополюсен свят.\n\nВ света, който се формира пред очите ни, трябва да се изключи хегемонията на „единствената супердържава” и агресивните посегателства на Евро-Атлантика.\n\n„Светът се променя бързо, но само едно нещо остава непроменено: приятелството между Китай и Русия, нашите добри и в пълния смисъл на думата отношения на стратегическо всеобхватно партньорство, и ние продължаваме да укрепваме тези отношения“, каза Путин на преговорите с китайския президент Си Дзинпин.\n\n„Опитите за създаване на еднополюсен свят напоследък придобиха абсолютно уродлива форма и са абсолютно неприемливи за огромното мнозинство държави на планетата“, изрече руският президент.\n\nПрезидентът на Русия посочи болните точки за Москва и Пекин, подчертавайки съгласието на двете страни. Тези точки са постоянно подложени на натиск от САЩ с техните европейски сателити. Путин отбеляза и икономическия аспект на многостранните връзки между Руската федерация и Китай в контекста на санкционната война, започната от Запада. По думите на президента на Русия сега е особено важно „да се осигури всестранното укрепване на ШОС като платформа за конструктивно и градивно взаимодействие“.\n\nНа свой ред китайският президент припомни „големите планове за развитие на китайско-руските отношения“ и „ефективните стратегически контакти“. Като се има предвид колко отговорно официален Пекин подхожда към подбора на всяка дума в подобни изявления, Вашингтон и Брюксел имат над какво да се замислят.\n\n„Пред лицето на огромните промени на нашето време в глобален мащаб, безпрецедентни в историята на нашето време, ние сме готови с нашите руски колеги да дадем пример за отговорна световна държава и да играем водеща роля в поставянето на толкова бързо променящия се свят на траекторията на устойчиво и положително развитие“, каза Си Дзинпин.\n\nСега пълноправни членове на ШОС са Китай, Русия, Индия (сложните й отношения с Китай не пречат на двете азиатски суперсили да бъдат в една организация), Казахстан, Киргизстан, Пакистан, Таджикистан и Узбекистан.\n\nПрактически е решен въпросът за пълноправно членство в ШОС на страните наблюдателки – Иран и Беларус. Монголия и Афганистан запазват статут на наблюдатели.\n\nБангладеш, Бахрейн, Виетнам, Израел, Ирак, Малдивите, Сирия (и Украйна през 2012 г.) изразиха намерението си да участват в дейностите на ШОС като наблюдател. Статутът на \"партньор в диалога\" беше даден на Шри Ланка и Турция. Египет, Катар и Саудитска Арабия също са заявили желанието си да получат такъв статут.\n\nМеждународната общност е нещо много по-широко и по-разнообразно, отколкото биха искали да си представят тези, които седят в кабинетите на властта във Вашингтон, Лондон и Брюксел. И Шанхайската организация за сътрудничество ясно демонстрира това. Тази организация със самия факт на съществуването си напомня, че към нея принадлежат държави с общо население от около 3,4 милиарда души.\n\nОбщият БВП на страните-членки на ШОС е $44 трилиона. Те притежават почти 2/3 от територията на Евразия, където са съсредоточени една пета от световните запаси на петрол и една трета от запасите на газ, което е фундаментално важно в контекста на глобалната енергийна криза, изострена от Запада.\n\nРазширяването на редиците на Шанхайската организация за сътрудничество показва, че изборът в полза на многополюсен свят срещу глобалната хегемония е естествен и исторически избор. В Самарканд, един от най-старите градове в света на територията на Узбекистан, за това говориха лидерите на Русия и Китай, президентът на Иран Сейед Ебрахим Раиси и много други. Случващото се в просторите на Евразия показва, че голямото разстояние от думите към делата се свива.\n\nПревод: ЕС\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели",
    "Индия и Китай се опитват да намалят напрежението по между си": "Индийските и китайските войски започнаха да се изтеглят от оспорвана хималайска гранична зона, докато мирните преговори между висши военни от двете страни след смъртоносните сблъсъци през 2020 г. продължават, писа британският вестник \"Гардиън\".\n\nДвете министерства на отбраната потвърдиха, че войските се оттеглят от съответните страни в района на Гогра-Хот Спрингс в ход, който \"благоприятства мира и спокойствието в граничните райони\".\n\nОттеглянето беше в съответствие с консенсус, постигнат през юли по време на 16-ия и последен кръг от двустранни преговори между висши командири, казаха двете министерства.\n\nТова бележи втория голям акт на раздалечаване на войските от август 2021 г., когато военните \"прекратиха предното разполагане\" и демонтираха инфраструктура в друг район също близо до Гогра. Актът беше описан по това време от индийското министерство като възстановяване на района от двете страни до \"периода преди противопоставянето\"\n\nПреодоляването на военната безизходица в Гогра-Хот Спрингс в района Ладакх се разглежда като проправяне на пътя за срещата Нарендра Моди-Си Дзинпин в кулоарите на срещата на върха на Шанхайската организация за сътрудничество в Узбекистан на 15-16 септември. Военните командири вероятно са постигнали консенсус, когато са се срещнали за 16-ия кръг от преговори на 17 юли. Но политическото одобрение и от двете страни изглежда е отнело почти два месеца. Забавянето повече прикрива, отколкото разкрива съвременната динамика на китайско-индийските отношения и ролята на военната конфронтация по северната граница на Индия в контекста на промени на силите в региона, водещи до геополитическа конкуренция на глобално ниво.\n\nПовече от граничен спор\n\nИзбирането на конкретни области за агресия може да има военни аргументи, които предлагат тактически ползи. Но би било недалновидно да се разглежда използването на военна сила от Китай за промяна на статуквото в Ладакх като част от неговите намерения за чисто териториално разширяване въз основа на оспорвани гранични линии. Вместо това рамката на възприемането на динамиката на този конфликт трябва да се основава на много по-широк регионален и глобален геополитически пейзаж, пише индийското издание \"Принт\".\n\nИзползването от страна на Китай на граничния спор като точка на стратегически натиск за влияние върху политическата позиция на Индия в глобалната геополитическа борба трябва да се разглежда като средство за сдържане на Индия в рамките на субконтинента. От стратегическа гледна точка граничният спор вероятно се смята от Китай за оказващ най-голямо въздействие върху Индия в неговите усилия за възпирането на индийския възход. Китай използва за тези цели и Пакистан, Непал, Бутан, Мианмар, Бангладеш, Шри Ланка и Малдивите.\n\nОт друга страна, Индия напредва по отношение на навигацията в бурните води на глобалната геополитика. Присъствието на Ню Делхи от двете страни на глобалното геополитическо разделение не може да не се набива на очи. Различните ползи от контактите с разделения в момента свят предоставят възможности, които изискват политическа предпазливост и ловка дипломация.\n\nУсилията на Китай да повлияе на индийската чувствителност по северната граница чрез използване на военна сила изглежда имат обратен ефект. Вместо да държи Индия далеч от Запада, Пекин стратегически избута Индия по-навътре във водената от САЩ орбита. В същото време отношенията между Индия и Русия са запазили допирни точки и има взаимно осъзнаване на необходимостта от поддържане на стабилни връзки между Ню Делхи и Москва. Индия разшири икономическите си отношения дори с Китай, въпреки политическата реторика и ограничителните мерки като забраната на редица китайски приложения за смартфони.\n\nЕС, както и държавите от Г-7 решиха да наложат таван на цените на петрола и газа през декември. Таванът на цените може да успее само ако Индия и Китай като основни потребители на руски петрол също решат да ги спазват. Това също ще изисква големи производители на петрол като Саудитска Арабия да увеличат производството на петрол. Не би трябвало да е изненадващо, ако Индия, Китай и производителите на петрол не играят в полза на ЕС. Малко вероятно е обаче това да е резултат от колективно усилие, въпреки че ги свързват много общи неща.\n\nИзвестната мисъл на бившия китайски лидер Мао Цзедун \"Политическата власт израства от дулото на пистолета\" изглежда в известна степен описва преобладаващия дух в отношенията на Индия с Китай. Съществуващите и потенциалните бойни полета са тясно свързани с взаимодействието на политическата маса.\n\nАко взаимно договореното тактическо раздалечаване на армиите наистина е предшественик на срещата Моди-Си в Узбекистан, възможно е да се наложи Китай да свали оръжията като начална мярка. Въпреки че със Си Дзинпин нищо не може да се прогнозира, просто е възможно диалогът да бъде придвижен напред от двамата лидери по пътя към нормализиране на отношенията.",
    "Зад шахматния скандал: как се разминава на мошениците": "Съвременните технологии позволяват партията да се превърне в дуел между човек и компютър\n\nБез да изкаже изрично мнението си, световният шампион Магнус Карлсен разпали небивала дискусия за високотехнологичните измами в шахмата.\n\nБез да изкаже изрично мнението си, световният шампион Магнус Карлсен разпали небивала дискусия за високотехнологичните измами в шахмата.\n\nПрез последните седмици световният шампион Магнус Карлсен подпали шахматния свят почти безмълвно. Първо, в началото на септември той рязко напусна престижен турнир в Сейнт Луис след загуба. После в началото на тази седмица той демонстративно се отказа от онлайн партия, след като направи само един ход.\n\nОбщото между двете събития беше опонентът на Карлсен - 19-годишен американски гросмайстор, наречен Ханс Моке Нийман.\n\nКарлсен така и не каза изрично какво мисли. Но шахматната общност бързо разкодира посланието му и стигна до заключение, че Карлсен смята Нийман за мошеник.\n\nНийман, който победи Карлсен в първата им среща и получи служебна победа в понеделник, бурно отрича всяко твърдение, че е мамил в игра на живо. Само че лично призна, че е получавал нерегламентирана помощ в онлайн партии в два предишни случая, които определи като \"младежко неблагоразумие\". Специализираният сайт Chess.com, който отстрани Нийман от своята платформа, посочи в изявление, че мащабът на неговата измама е \"много по-голям\".\n\nВ основата на цялата свада обаче стои много по-фундаментален въпрос:\n\nКак играч може да мами на шахмат и да му се размине?\n\nОтговорът е в джоба на всеки. През последните 20 години шахматната технология напредна толкова много - и стана толкова преносима, че всеки човек със смартфон е способен да достъпи уебсайтове със софтуер, достатъчно мощен, за да повали Магнус Карлсен. Тези \"шахматни двигатели\", както са популярни, разполагат с толкова забележителни изчислителни сили, че могат да анализират ходове в далечното бъдеще на партията за броени секунди.\n\n\"Всяка шахматна програма на мобилен телефон може да подбира по-добри ходове дори от тези, които прави световният шампион\", казва американският гросмайстор Морис Ашли.\n\nОттук-нататък е въпрос на достигане на препоръките на шахматния двигател до играча. Иронията е, че след като софтуерът стана толкова изтънчен, измамите в шахмата се превърнаха в определено нискотехнологично начинание. Незаконните схеми, първоначално измислени от някои от най-добрите тактически умове в света, включват най-вече ходене до тоалетната за тайно поглеждане в телефона.\n\nПрез 2006 г. например, екипът на Веселин Топалов обвини Владимир Крамник в подозрително често посещение на тоалетната по време на мача за световната титла. Макар съмненията така и да не бяха доказани, организаторите реагираха, като постановиха двамата играчи да ползват една и съща тоалетна.\n\nНай-странното е, че това не беше единственият Тоалетен скандал на най-високо ниво в шахмата. Най-скорошният случай беше през 2019 г., когато латвийският гросмайстор Игорс Раусис, който също така представяше Бангладеш и Чехия в кариерата си, беше дисквалифициран от международната федерация FIDE, след като беше хванат да ползва смартфона си в банята.\n\nТоалетните приключения намаляха, когато пандемията премести много елитни турнири онлайн. Но не и измамите. Всъщност те избухнаха. Така се случи и с инфраструктурата за разкриването им. През ноември 2020 г. Chess.com докладва, че за 30 дни са били закрити 18 000 акаунта заради нарушения на феърплея - повече от всеки друг месец от съществуването на сайта преди това. Сред заличените профили е имало както любители аматьори, така и гросмайстори, поясниха от платформата.\n\nНо това, което се превръща в екзистенциална криза за играта днес, е\n\nусещането, че е възможно да мамиш на най-високото ниво\n\nпо време на игра очи в очи, без да бъдеш разкрит. Необходим е само съучастник, шахматна машина и малко шпионски умения. \"Всичко, от което се нуждаете, е достатъчно сложно комуникационно устройство, за да може да извършите подобен нагъл акт\", казва Ашли.\n\nСъществуват най-различни предмети, с които някой може да опита да се промъкне - от почти невидими слушалки, до миниатюрни устройства, които вибрират или бръмчат така, че да бъдат усетени само от човека, който ги носи.\n\nОсвен ако съдията не хване даден играч на местопрестъплението - или в тоалетната, е много трудно да се каже със сигурност дали някой гросмайстор е мамил в конкретна партия на живо. На това ниво играчите не може да бъдат подозирани за всеки ход. Двубоите обикновено се печелят или губят във фини комбинации в мителшпила, които леко накланят баланса.\n\nНа практика това означава, че мошеникът има нужда от помощ само в някои ключови моменти - светкавично жужене, което да му покаже, че оптималната тактика е, да речем, ход с коня вместо преместване на още една пешка.\n\nДо някаква степен този скандал не е много по-различен от онзи, който разтърси бейзбола през 2017 г., когато \"Хюстън Астрос\" крадеше сигналите на противниковите питчери и ги предаваше на своите батери чрез удряне по металните кофи за боклук край резервната скамейка. От друга страна, онова беше напълно различно - дори да знаеха какво хвърляне предстои, играчите на \"астронавтите\" трябваше да съумеят да ударят топка, летяща с 95 мили/ч. Но когато знаеш хода в шахмата, единственото, което трябва да направиш, е да преместиш фигура.\n\nИ изведнъж партията се превръща в дуел между човек и компютър.\n\nСлед като Карлсен загуби от Нийман и напусна турнира в Сейнт Луис едва след третия кръг, организаторите на проявата засилиха охраната, макар да казаха, че не са открили нищо подозрително или нередно. Играчите бяха претърсвани с металодетектор, а излъчването на партиите беше умишлено забавено с 15 минути - контрамярка, целяща да възпре външна помощ, тъй като на теория всеки, който гледа от разстояние, би могъл да стои зад измамата.\n\nШахматни специалисти допуснаха, че ще са необходими много по-строги методи - като по-дълги забавяния и по-стриктни проверки.\n\nРуският гросмайстор Ян Непомняшчи по-скоро се пошегува, като допусна вероятността да се наложи \"да играем голи в заключена стая\". Но самата идея подсказа колко необичайни трябва да станат правилата, за да бъде премахнат дори полъхът на съмнение за странни действия.\n\nНеобезпокояван от обвиненията, Нийман отдаде победата си над Карлсен в Сейнт Луис на своя собствен ускорен прогрес.\n\nМакар че той беше най-ниско ранкираният шахматист в турнира, това беше неговата втора победа в първите три партии. \"Вероятно е срамно за световния шампион да загуби от мен - каза той в онзи момент. - Мъчно ми е за него.\"\n\nВ следващите си шест партии Нийман записа само загуби и ремита.",
    "В съвременно робство по света живеят 50 млн. души, изчисли ООН": "Международната организация по труда (МОТ) съобщи, че към края на миналата година около 50 милиона души по света са живели в \"съвременно робство\", предаде \"Асошиейтед прес\", цитирана от БТА.\n\nАгенцията на ООН по труда заедно с Международната организация по миграцията (МОМ) и правозащитната организация \"Уок фри\" заявиха в представен днес доклад, че 28 милиона души са живели в условията на принудителен труд или принудителен брак към края на 2021 г. Техният брой е бил с 25% повече в сравнение с данните в предишния доклад преди пет години.\n\nМОТ и нейните партньори изтъкнаха тревожни тенденции като \"търговската сексуална експлоатация\", засягаща почти една четвърт от хората, подложени на принудителен труд, като най-потърпевши са бедните, жените и децата.\n\nСпоред доклада са се увеличили детските и принудителните бракове в страни като Афганистан, Бангладеш, Конго, Египет, Индия, Уганда и Йемен. В документа обаче се изтъква, че по-богатите държави \"не са имунизирани\" срещу този проблем, като почти една четвърт от принудителните бракове са в страни с високи или над средните доходи.\n\nДневник",
    "В кадър: Река Тополница излезе от коритото си в Копривщица": "Наводненията не подминаха и историческият архитектурен резерват Копривщица.\n\nВидео, публикувано на страницата на Meteo Balnkas показва, че река Тополница е излязла от коритото си и е заляла пътя и част от къщите, разположени край нея.\n\nВсе още не е ясно какви са щетите, нанесени върху архитектурения резерват.\n\nОт коритото си е излязла и Бяла река, която също пресича града.",
    "Путин събуди света от съня на свободната търговия и го обрича на глад и недоимък": "Ескалиращото, макар и трудно, нахлуване на Русия в Украйна е грозно напомняне за податливото на войни минало на Европа. Застрашавайки доставките на енергия, зърнени култури и други стоки от първа необходимост, тя също така изкарва на повърхността нещо, което глобализацията затъмни: Зависимостта ни от сложни, свободно протичащи търговски пътища. Зависимостта на Германия от руския газ за улесняване на енергийния ѝ преход е един от най-очевидните примери. Но размириците в Шри Ланка това лято и трескавите обаждания на сваления президент до Москва за петрол, преди да избяга, също показаха как цените пренасят кризата.\n\n\n\nМасло в огъня. По времето, когато протестите обхванаха Шри Ланка това лято, цената на петрола в местна валута се беше увеличила почти три пъти от началото на годината\n\nСледвоенният ред на свободна търговия, подкрепен от военноморското превъзходство на САЩ (и гаранциите за сигурност), изглеждаше нестабилен за известно време. Войната в Украйна дава представа за това, което е било преди. В новото нормално положение - или връщането към старото нормално положение - зависимостта от вноса на жизненоважни продукти от други страни има по-остър стратегически характер.\n\nПрост начин да се оцени това е да се разгледа нетният внос на петрол, природен газ и въглища като дял от потреблението на енергия и нетния внос на зърнени култури като дял от вътрешното предлагане на храни. Направих това за 135 държави и територии, представляващи повече от 95% от световното население.\n\nОгромното мнозинство от страните са зависими от някакъв вид внос, а повече от половината разчитат на нетен внос както на храни, така и на енергия.\n\n\n\nДържави на зависимост. Огромното мнозинство от света разчита на други държави за част от своята енергия или храна\n\nЗа да подчертаем, че това са широки категории. Например Австралия е силен износител на изкопаеми горива, но в рамките на това все още е голям нетен вносител на петрол. Въглищата и газът са нейният голям нетен износ. По подобен начин \"зърнени култури\" е общ термин, който не отразява нюансите на това, че, да речем, Австралия е богата на царевица, но има недостиг на пшеница.\n\nТези редове също така крият огромни разлики в зависимостта и относителното богатство. Ето пълния набор от извадки, показващ процента на нетния внос на горива и храни за всяка държава и нейния брутен вътрешен продукт на глава от населението.\n\n\n\nИмащите, нямащите и всички по средата. Малко страни са нетни износители на горива и зърно, докато много развиващи се пазари и голяма част от Европа внасят и двете\n\nСамо осем държави в извадката заемат завидния долен ляв квадрант като нетни износители на изкопаеми горива и зърнени култури. Русия е удобно разположена в средата на тази зона, което ѝ осигурява средства за увеличаване на износа на суровини.\n\n\n\nСветовните търговци на едро. И Русия, и САЩ са в избрания клуб на страните, които са нетни износители на изкопаеми горива и зърнени култури\n\nСАЩ също са там, въпреки че това е сравнително скорошно развитие по оста на изкопаемите горива. Само преди няколко години САЩ щяха да бъдат в горния ляв квадрант, изнасяйки излишък от зърно, но все още внасяйки много петрол на нетна основа. Това, че САЩ са математически нетен износител, не ги прави имунизирани срещу енергийни сътресения; цените на горивата се повишиха тази година, защото страната все още купува и продава петрол на световния пазар. Възстановяването на местния добив на нефт и газ обаче дава повече увереност, че доставките ще бъдат налични дори при извънредна ситуация - което е една от причините за разпродажбата на спешните резерви. Шистовият бум едновременно дава възможност на САЩ да подкрепят съюзниците си под формата на износ на енергия на определена цена, макар и да дава храна на изолационистите.\n\nОбратната крайност, в която се намират половината държави, е горният десен квадрант.\n\n\n\nКлуб на купувачите. Много от нововъзникващите пазари, голяма част от Европа, Китай и Япония разчитат на нетен внос както на горива, така и на земеделски култури\n\nШри Ланка е там, но също така и няколко богати, индустриализирани икономики, като Южна Корея и Япония. Освен това почти половината от Европейския съюз, включително Италия, Испания и страните от Бенелюкс, както и току-що напусналата Великобритания.\n\nПозицията на ЕС е интересна. Поотделно всички членове зависят от нетен внос на горива, а много от тях - и на селскостопански култури. Германия, най-голямата икономика в ЕС, се измъква от последната група, но само за малко: нетният износ на зърнени култури е 1 % от вътрешното предлагане. Единствената голяма икономика, която е твърдо нетен износител на зърнени култури, е Франция.\n\nИ все пак, като цяло - т.е. без да се отчита търговията между членовете - ЕС ще се намира в горния ляв квадрант. Все още зависи от нетен внос на горива за 61% от енергийните си нужди, но също така е нетен износител на зърнени култури, равняващи се на около 10 % от общото му предлагане. Ако добавим Норвегия, която е близък съсед и военен съюзник на много от членовете на ЕС, съотношението на енергийните доставки ще спадне до 35%. Изводът е, че в тази криза Европа ще се държи заедно или ще бъде качена на бесилото поотделно - и Кремъл ще окаже възможно най-голям натиск тази зима, за да разчупи ангажимента към общия пазар.\n\nДруг обитател на горния десен квадрант е Китай. Диверсификацията на енергийните доставки е дългогодишна стратегическа цел на Пекин; Китай внася много повече изкопаеми горива, нетно, от която и да е друга държава в абсолютно изражение, повече от два пъти повече от втората по големина държава - Япония. Следователно Китай има всички основания да се възползва от предизвиканите от санкциите на Русия отстъпки при износа на енергия, но също така да внимава да не стане прекалено зависим от един доставчик. Стремежът за диверсифициране на търсенето на енергия чрез електрифициране на транспорта и притежаването на голяма част от веригата за доставки за производството на тези превозни средства може да се разглежда като част от тези стратегически усилия.\n\n\n\nИндустриализацията на Китай го направи силно зависим от вноса на нефт и газ\n\nЩо се отнася до храните, Китай е в челната тройка по производство на царевица, пшеница и ориз - но само в резултат на интензивно земеделие. Китай е на първо място в света по употреба на пестициди и неорганични торове, като последните добавят допълнително стратегическо измерение към големия внос на нефт и газ. Нещо повече, въпреки че е в челната тройка по производство на тези култури, Китай не е голям износител на нито една от тях. Всъщност той е вторият по големина вносител на ориз в света - потенциална уязвимост, която е в полезрението на президента Си Дзинпин. Накратко, Китай е огромна селскостопанска сила, но тя трябва да бъде такава, за да се изхранва (предимно) сама.\n\nВсичко това подчертава един парадокс. Дори когато Китай се противопоставя на хегемонията на САЩ, той косвено разчита на американските военноморски сили да защитават морските пътища, по които се доставят жизненоважни стоки и се осъществява износът на китайска продукция. Това си струва да се има предвид, тъй като напрежението около Тайван нараства.\n\nВсе пак Китай е гигантска икономика, която разполага със средства за офериране на внос. Истински уязвими са онези държави, които са силно зависими от вноса, относително бедни и задлъжнели. За да обхвана тези други измерения, класирах 135-те държави по пет различни критерия: зависимост от вноса на горива и зърнени храни, брутен вътрешен продукт, БВП на глава от населението и съотношение на държавния дълг към БВП. След това сумирах класациите, за да получа проста оценка за всяка държава, като колкото по-ниска, толкова по-добра.\n\n\n\nАтлас на уязвимостта. Комбинирането на зависимостта от вноса с доходите и задлъжнялостта разкрива широка зона на уязвимост, най-вече в страните с бързо развиваща се икономика и Средиземноморието\n\nНай-уязвимите държави са предимно държави с нововъзникващи икономики, разположени в Африка, Южна Азия и Латинска Америка; като Шри Ланка, но също и Египет, Йордания, Тунис , Салвадор и Бангладеш. Няколко средиземноморски държави, сред които Италия, Гърция и Кипър, също се отличават с високата си зависимост от вноса и дълговете си. Тяхното членство в ЕС и сравнително високите им доходи са важни буфери.\n\nНай-висока оценка получава Русия, която е стоков супермаркет със среден доход и нисък държавен дълг. Това й дава предимство в краткосрочен план, въпреки че щетите, нанесени на европейските ѝ енергийни отношения и достъп до технологии, вероятно ще ѝ нанесат сериозни вреди във времето (при условие че противниците ѝ успеят да се задържат). Москва се надява да създаде антизападна коалиция, като морковът (или тоягата) ще бъдат нейните суровини. Точно както предоставя гориво на Шри Ланка и предлага енергийни отстъпки на Китай и Индия, това лято тя изпрати външния си министър на обиколка в Африка в търсене на подкрепа, въоръжен с портфейл от горива, храни и минерали. Почти 40% от вноса на пшеница в Африка идва от Русия и Украйна.\n\nПо-големият проблем е, че ако кризата в Украйна, заедно с по-широкия отпор срещу глобализацията, предвещава един по-фрагментиран свят, големи части от него трудно ще се приспособят. Това не е само въпрос на това кой от кого какво внася и как плаща за това.\n\nВ наскоро публикуваната си книга \"Краят на света е само началото\" геополитическият анализатор Питър Зейхан набляга на едно от явленията на глобализацията: специализацията. В крайна сметка международните вериги за доставки са свързани с ефективността и конкурентните предимства. Седем десетилетия на свободна търговия, подкрепена повече или по-малко от сигурността на САЩ, насърчиха много страни да заменят известна степен на независимост за по-бърз растеж. Всъщност този ред даде възможност на страни с малко природни ресурси и иначе несигурна география да се превърнат в икономически динамити в определени области; спомнете си например Тайван в областта на полупроводниците. По същия начин световната търговия е позволила демографски взрив в страни с оскъдни селскостопански ресурси, тъй като те могат да продават други стоки, за да доставят храна; помислете за Саудитска Арабия.\n\nПрекъсването на търговията и дублирането на усилията за укрепване на устойчивостта срещу нея предвещават инфлация и по-бавен растеж, тъй като суверенитетът се противопоставя на ефективността.\n\nВ най-лошия случай страни като Шри Ланка, които зависят от физически и финансови потоци от други страни, са изправени пред недостиг, икономически трудности и потенциални социални вълнения. Имайте предвид също, че много от тези страни се намират в тропиците, което означава, че производствените им възможности, включително селското стопанство, са особено уязвими от въздействието на изменението на климата.\n\nВисоките цени на енергията и селскостопанските култури, съчетани с възходящия курс на долара, ще отнемат все повече от доходите на най-уязвимите страни, дори когато необходимостта от преструктуриране на икономиките им се засилва. Изкушението да се преговаря с Русия, макар и с неохота, ще бъде силно. При положение че над 200 милиона души са в остра продоволствена криза и десет пъти повече са изправени пред някаква форма на продоволствена несигурност - днес - това е екзистенциално.",
    "Аджерпрес: Град Яш участва в Международния панаир HELEXPO в Солун": "Аджерпрес: Град Яш участва в Международния панаир HELEXPO в Солун\n\n0 0\n\nСнимка: БТА\n\nПредставители на град Яш участват на 15 и 16 септември в 86-ото издание на Международния панаир HELEXPO TIF в Солун, Гърция, предаде специално за БТА румънската агенция Аджерпрес.\n\nВсички акредитирани дипломатически мисии в Гърция са поканени да участват в събитието. От две години Румъния има изключително присъствие.\n\nГенералното консулство на Румъния в Солун организира за втора поредна година румънския щанд по начин, който има за цел да популяризира някои много важни градове като част от имиджа на Румъния в чужбина.\n\n„Миналата година, за да отбележим специалните отношения между двата града, ние представихме на нашия щанд град Констанца, побратимен град на Солун от 1988 г., и успяхме да проведем първата среща на кметовете на двата града, а тази година, поканихме Яш - града на поезията, града със силни културни връзки с Гърция и защо не, един от най-ценените университетски центрове, където учат и много гръцки студенти. Тази година на нашия щанд Яш представя предложенията си за университети и туризъм и искам да приветствам присъствието в Солун на кмета на Яш Михай Кирика. Той и неговият екип ще разговарят с кмета на Солун Константинос Зервас и други високопоставени гръцки държавни служители, които ще посетят нашия щанд. Много съм щастлив, че присъстваме тук на международния панаир HELEXPO с изключително красив щанд и твърдо вярвам, че нито едно усилие не е прекомерно, когато става въпрос за имиджа на страната ни в чужбина – цел, преследвана последователно и с професионализъм от Министерството на външните работи чрез нашите мисии“, казва генералният консул Николае Дан Дима.\n\nПанаирът включва многобройни изложби и презентации, направени от туристически институции и промоутъри от цяла Европа, а също и от други страни като Индонезия, Обединените арабски емирства, Бангладеш, Грузия и се провежда в изложбения център на Helexpo, най-големия гръцки организатор на панаири, изложби и конференции.\n\n„Тук сме по покана на Генералното консулство на Румъния в Солун. Освен информация за нашия град щандът на Яш в Солун ще предостави и презентации на гръцки език за Гръцката революция, започнала в Яш през 1821 г. Кметът на Атина посети нашия щанд, а тази седмица се очакват министър-председателят на Гърция и министърът на околната среда на Гърция. Яш е дестинация на годината в Румъния и мисля, че заслужава да стане една от топ дестинациите в Европа\", пише Кирика в социалните медии.\n\n(Новина, избрана от румънската агенция АДЖЕРПРЕС за публикуване от БТА без намеса в текста съгласно договора за сътрудничество между агенциите)\n\nPlease enable JavaScript to view the comments powered by Disqus.",
    "Кейт Бланшет, която може да изиграе всеки образ, но иска повече да бъде себе си": "Силна кралица, жена на ръба на нервна криза, която прекалява с алкохола, учителка, която има сексуални отношения със свой ученик, един от най-красивите приказни образи, Катрин Хепбърн или дори Боб Дилън. Това са малка част от ролите, в които тя се превъплъщава. За част от тях е номинирана и за Оскар. Присъствието ѝ е толкова силно, че в някои анимации цели образи се базират на нейни роли.\n\nМнозина я смятат за една от най-добрите актриси на модерното кино, но въпреки славата и успехите си тя не спира да се предизвиква с всяко свое появяване пред камерата и на сцената.\n\nПрез уикенда на кинофестивала във Венеция Кейт Бланшет спечели „Купа Волпи“ - наградата за най-добра женска роля за участието си във филма „Тар“.\n\nЛентата проследява драматичната история на известна германска композиторка и диригентка на име Лидия Тар. Тя е нарцистична, надменна, манипулативна, деспотична, дава шанс на подчинените си на база личните си пристрастия и се възползва сексуално от по-слабите около нея.\n\nКинокритиците определиха ролята на Бланшет като брилянтна и такава, която повдига редица въпроси във връзка със социални феномени като движението “metoo”, животът на хората с голям талант, мястото на жените в света на изкуството и по-конкретно в света на класическата музика и други. Според експертите това изпълнение, както и наградата от Венеция, са ранни предпоставки за номинация и евентуално завоюване на нов Оскар от страна на Бланшет, както и за самия филм.\n\nОпитвам се никога да не се оказвам в ролята на съдия и жури на образа\n\n„Опитвам се никога да не се оказвам в ролята на съдия и жури на образа. И аз и Тод уважаваме много публиката и казваме: „какво мислите вие“. Това не е затворен наратив, а, надявам се, е филм, който кани публиката за разговор“, казва Бланшет.\n\nТод е режисьорът и сценарист на филма Тод Фийлд. По думите му той пише сценария специално за Бланшет и твърди, че без нея е нямало да има филм. Това е първият му филм от 15 години насам, като за последно той работи по номинирания за три Оскара, включително за главна женска роля и адаптиран сценарий „Малки деца“.\n\nКатрин Елийс Бланшет е родена на 14 май 1969 г. в едно от предградията на Мелбърн. Майка ѝ, която е австралийка, се занимава с продажба на недвижими имоти, а баща ѝ, който е американец и част от флота на САЩ, по-късно работи като рекламист. Тя има английски, шотландски и френски корени.\n\nПо думите ѝ като малка е „отчасти екстроверт, отчасти много затворена“, а като тийнеджър често се облича като момче и преминава през периоди, в които е увлечена по гот и пънк културите.\n\n„Ани Ленъкс беше моята героиня. Носех вратовръзки и ризи и играех мъже“, казва Бланшет.\n\nОще в училище започва да се увлича по изкуството, а по-късно за година в университета в Мелбърн учи икономика и изкуства. Прекъсва обучението си, защото пътува в чужбина, а докато е в Египет и предлагат да изиграе мажоретка в местна продукция.\n\nМесеци по-късно се завръща в Австралия, където се записва Националния институт за драматични изкуства, където получава бакалавърска степен.\n\nВ началото на актьорската си кариера през 1992 г. тя се изявява повече на сцената и дори дебютира в постановка с известния актьор Джефри Ръш. Само година по-късно тя получава наградата за най-добра дебютантка на театралната сцена в Сидни. Постепенно започва да се снима и в кратки филми и сериали, а първата ѝ по-голяма роля в идва през 1997 г. в „Оскар и Лусинда“, където си партнира с Ралф Файнс.\n\nОтне ми много време да свикна с идеята, че ме заснема статична или движеща се камера\n\n„Отне ми много време да свикна с идеята, че ме заснема статична или движеща се камера“, казва по-късно Бланшет за прехода си от театъра към киното.\n\nПървият ѝ истински хит, който издига кариерата ѝ на по-високо ниво е в историческата драма „Елизабет“, където играе кралица Елизабет I. За тази си роля тя печели Златен глобус и БАФТА, както и първа номинация за Оскар.\n\nСледват участия в много успешни продукция като „Талантливия господин Рипли“, „Хевън“, „Авиаторът“, където получава първия си Оскар за поддържаща роля и др. Голяма слава ѝ носи и участието и в световния хит по трилогията за „Властелина на пръстените“.\n\n„Няма много момичета във вселаната на Толкин. Толкова много обичах ролята си, че казах на Питър (Джаксън) и Фран (Уолш) да ме направят джудже“, казва Бланшет по време на снимките си за друга от поредиците на Толкин – „Хобит“, която излиза десетилетие след „Властелина“.\n\nВ кариерата си тя има много участия във филми на Уди Алън. Именно заради ролята си в един от филмите на Алън – „Син жасмин“ тя печели Оскар и за главна женска роля през 2013 г.\n\nОбразите, които поставя на екран са толкова силни, че два от персонажите ѝ – този на Галадриел във „Властелина на пръстените“ и този на д-р Ирина Спалко от „Индиана Джоунс“ вдъхновяват образи в анимационни поредици на „Дисни“.\n\nЗаедно със съпруга си Андрю Ъптън тя става директор на театралната трупа на Сидни през 2008 г. и се връща на сцената. Любовта ѝ към актьорската игра без камера я води през 2017 г. и до Бродуей, където играе в представление по Чехов.\n\nОсвен с ролите си Бланшет е и известна активистка. През годините е била част и от няколко фондации за опазване на околната среда като проекта на Ал Гор, Фондацията за консервация на Австралия, както и международна организация, която финансира изграждането на соларни мощности в Африка.\n\nТя работи и като посланик към Върховния комисариат на ООН за бежанците. През годините поема мисии в Йордания, Ливан, Бангладеш и Сирия.\n\nСъс съпруга си Андрю има брак от 1997 г., а двамата имат трима сина и една дъщеря.\n\n„Прекарвам толкова много време като някой друг. Искам да имам повече време да бъда себе си“, казва актрисата.",
    "Коментари - Зеленски призова мобилизираните да бягат, 10 000 са се явили доброволно преди повиквателната": "Търсене в Всички сайтове Днес Лайф Корнер Бизнес IT Impressio Времето\n\nВсички Ателие Архитектура Дизайн Фотография Палитра Улично изкуство Тату Сцена Кино Трейлър Хорър Букви Моето дете чете Ноти Лица Интервю Портрет Икони Носталгия Изгубената България Втори поглед Калейдоскоп Любопитно Гурме Душа Импресио пита Impressio Quiz Афиш Премиера\n\nВсички Общество Крими Темида Политика Икономика Инциденти Свят Спектър На фокус Dir Podcast Мнение ДИРектно Региони София Пловдив Варна Бургас Русе PR Zone Овладей диабета\n\nВсички Звезди Шоу Мода Здраве и красота Отново в час Мама Дом Любопитно VЯRAFIED Дай лапа Любов и секс Шопинг PR Zone Акценти Разговори за съня Тествахме за вас...\n\nВсички Футбол Трите мача Тенис Волейбол Баскетбол F1 Бойни Сектор К Любопитно В мишената Шампионите Екстремни Моторни В ъгъла pr-zone Други\n\nВсички Икономика Банки и финанси Енергиен пазар Компании Кариери Пазари Имоти Какво могат парите? Маркетинг и реклама Експертно мнение Бърза банка Фин Култура Портфейл PR Zone\n\nВсички Наука Технологии Комуникации Джаджи Crypto Web Игри Ревю Дигитално образование PR Zone\n\nВсички Новини Пътна обстановка\n\nВсички Матинe WOR(L)DS bizarre stars directions style columnists screens thegamechangers More Than Italian video places Binge-watching Код 359 Семейни финанси trends SHE`s the one URBN shopping URBN чете URBN гледа URBN Music Club Големият Вайръл\n\nВсички Новини Пътеводител Препоръчано Семейно Photo Trip Video Trip My Trip PR Zone\n\nВсички Новини\n\nВсички Рецепти Пинизи\n\nВсички Астрология\n\nОбхват Цялата статия Заглавие Автор",
    "Хватката, за която не се говори: Русия и световната ядрена енергетика": "Петрол, газ, въглища. Досега това са енергоносителите, за които се говори най-много и които дават на Русия възможността да оказва най-голямо влияние върху Запада. От инвазията в Украйна на 24 февруари насам вносът на тези суровини попадна под част от санкциите на ЕС, Великобритания, САЩ и други западни държави. Повечето страни и сами решиха да ограничат вноса и употребата на руските ресурси. Стрелбата в района на АЕЦ „Запорожие“ в последните дни насочи вниманието и върху още една зависимост – тази от ядрено гориво. Президентът на Украйна Володимир Зеленски поиска Западът да спре вноса си от Русия и за този сектор. Това обаче изглежда като много сложна задача, както по отношение на вноса на уран и ядрени реактори, така и за частите, необходими за поддръжка на действащите в западните страни руски мощности. Каква обаче е ролята на Русия в глобалния цикъл на производството на ядрена енергия. Ето няколко аспекта от него. Не са само мини и залежи Русия е сред първите пет страни по залежи на уран. Страната разполага с приблизително 486 хил. тона или около 8% от световните запаси. По данни от 2019 г. Австралия, Казахстан, Канада, Русия и Намибия са страните с най-много уранови залежи. Именно тази суровина е в началото на процеса по производство на ядрена енергия.\n\nВъпреки големите залежи руският добив на ценния ресурс е относително нисък. През 2021 г. от мините в Русия е дошъл едва 5% от използвания в глобален мащаб уран.\n\nДобивът обаче е само една част от процеса по производство на ядрената енергия. Суровият уран не може да бъде използван за гориво в централите. Той трябва да бъде преработен в уранов концентрат, трансформиран в газ, а по-късно обогатен. Точно в това се изразява и предимството на Русия. През 2020 г. в цял свят работеха само четири завода за преработка на ядрено гориво – в Китай, Франция, Канада и Русия. Именно Русия е най-големият играч и разполага с 40% от инфраструктурата за преработка на уран в света. Това поставя Москва на първо място по производство на преработения в газ уран (уранов хексафлуорид).\n\nСъщото важи и за обогатяването на уран, което е следващата стъпка в цикъла. Според данни от 2018 г. и тук капацитетът е разпределен само сред няколко държави, а 46% от него отново са за Русия.\n\nТова прави Русия основен доставчик на уран и на обогатен уран. Според последните достъпни данни общо страните от ЕС купуват от Русия около 20% от естествения и 26% от обогатения уран, който използват. За САЩ процентите са съответно 14 и 28. Данните са за 2021 г.\n\nКакви видове са ядрените реактори Ядрените реактори от Русия са познати като ВВЕР (съкратено от Водо-водяной энергетический реактор или Водо-воден енергиен реактор). Развитието на тези реактори, които използват водата както за охлаждане, така и за модератор, започва от времето на СССР. Има няколко модела на реактори ВВЕР (като ВВЕР-440 и ВВЕР-1000), които се отличават най-вече по мощността си. В българската централа в Козлодуй преди работеха четири реактора от първия вид, а все още продължават да работят два реактора от втория. В момента подобни реактори са активни в 11 страни, сред които освен България са още Чехия, Унгария и Финландия. Освен това на други места като Египет, Турция и Аржентина, в момента се изграждат подобни реактори или поне се планира да бъдат изградени такива.\n\nРусия се смята за световен лидер по отношение на изнасянето на технология за развитие на ядрени централи. Между 2012 и 2021 г. „Росатом“ започна строежа на 19 реактора, 15 от които са предназначение за износ. Това е много пред следващите в списъка Китай, Франция и Южна Корея. За същия период например Китай започна изграждането на 29 реактора, но само два от тях са предназначени за чужбина. Франция и Южна Корея изграждат съответно два и четири реактора за други страни. Откъде идва горивото за реактора Реакторите работят с ядрено гориво, а често пъти то е точно определено за съответния реактор. Тук идва и следващото ниво на зависимост на някои държави от Русия. Въпреки че в света има няколко доставчици, за момента само руската \"ТВЕЛ\" е ауторизиран доставчик на гориво за реакторите ВВЕР-400. Това означава, че държавите, които разчитат на Русия за доставки, могат да бъдат поставени под риск от временно прекъсване или намаляване на обема на работата в централите им. Такъв е случаят с четири реактора в Словакия и два в Чехия. Пети и шести реактор на АЕЦ „Козлодуй“ са от серията ВВЕР-1000 и рискът за България не е толкова голям.\n\nАмериканската „Уестингхаус“ търси варианти за предоставяне на алтернативни доставки за ВВЕР-400, но все още не е получила лиценз. В същото време има опасения, че доставките от САЩ могат да са по-скъпи, а и няма яснота как „Уестингхаус“ ще обработва ядрените отпадъци. Русия също така предоставя уран с ниво на обогатяване на изотопа ураниум 235 между 5 и 20% (известен като HALEU). Това е вид гориво, което се използва в по-модерни модели реактори, каквото има в САЩ. Според американската администрация, която отговаря за ядрената енергетика, достъпът до HALEU е от ключово значение за развитието на реакторите в страната. В момента това гориво е в ограничени количества в САЩ, а Вашингтон търси възможности за проучване и развитие на точки за доставка. В момента единственият доставчик, който може да предоставя необходимите количества, е руската „Тенекс“, която е подразделение на държавната „Росатом“. Единствената българска атомна електроцентрала също се подготвя за смяна на руското ядрено гориво. В момента АЕЦ „Козлодуй“ е изцяло зависима от Русия, откъдето единствено внася гориво. „Нашата цел е в средата на 2024 година единият от реакторите да може да работи с гориво от „Уестингхаус“, каза през март бившият енергиен министър Александър Николов. По информация на Свободна Европа обаче по този въпрос не се работи ускорено. Как Русия търси и намира нови пазари Продажбата на ядрена технология е едно от нещата, които Русия опитва да използва за упражняване на меката си политика. Една от причините за взаимодействието на различни държави с Москва е, че от нея може да бъде получен пълен пакет от услуги в ядрената енергетика. Руската страна може не само да построи реактор и да достави гориво, но също и да обучи местни специалисти, да помага с въпроси по сигурността, да провежда стипендиантски програми и да складира обратно ядрените отпадъци. Всъщност обаче най-сериозното средство е предлагането на атрактивни заеми. Обикновено те са свързани с държавни средства и представляват около 80% от общата цена на строежа. Така например Русия зае 10 млрд. долара на Унгария, 11 млрд. на Бангладеш и 25 млрд. на Египет за разширяване или изграждане на ядрени централи.",
    "Една трета от Пакистан е под вода, 33 млн. души са засегнати от наводненията - Dnevnik.bg": "С използването на сайта вие приемате, че използваме „бисквитки\" за подобряване на преживяването, персонализиране на съдържанието и рекламите, и анализиране на трафика. Вижте нашата политика за бисквитките",
    "По света се пробуждат регионални конфликти": "/Поглед.инфо/ Докато военно-политическият конфликт между Русия и Запада в Украйна продължава, създава се впечатлението, че останалият свят може да се чувства относително спокоен - вниманието на великите сили засега не ги засяга. Това най-ясно се вижда например с Афганистан, където ужасите, обещани с идването на талибаните на власт, не са дошли и като цяло постепенно се изграждат работни отношения със съседите. Но няма нужда да се успокоявате напълно: страните от Запада ще продължат да се опитват да превърнат регионите, съседни на Русия и Китай, в точки на напрежение, а регионални сили като Турция или арабските монархии от Персийския залив ще продължат да използват местните сблъсъци в своя полза.\n\nЦентралното място на украинския конфликт в международната политика се определя от факта, че в него участват сили, които имат способността радикално да променят условията на живот на цялото човечество. И докато Китай не започне битката за Тайван, която е неизбежна за него в историческа перспектива, именно конфронтацията между Русия и САЩ на територията на бивша Украйна ще предизвиква най-голямо безпокойство от гледна точка на глобалната сигурност . Това обаче не означава, че всички други кървави конфликти на нашето време ще загубят своето значение през следващите години.\n\nПърво, в редица случаи техният резултат може да повлияе на поведението на великите сили, между които се разгръща основната борба.\n\nВторо, за повечето региони по света именно местните проблеми и сблъсъци могат да доведат до промяна в баланса на силите на местно ниво. И като се има предвид фактът, че глобална война между Русия и САЩ или САЩ и Китай все още не се счита за най-вероятната перспектива, повечето страни по света ще продължат да дават приоритет на тези локални конфронтации от гледна точка от гледна точка на „високата“ световна политика. И накрая, средните сили ще продължат да се възползват от регионалните конфликти и да търсят относително контролирано напрежение там.\n\nВ същото време, за съжаление, не можем да говорим за морален компонент - дори най-драматичните събития трябва да се оценяват от гледна точка на тяхното потенциално въздействие върху сигурността на участващите власти, а не от човешката трагедия, която се случва ежедневно. Трябва също така да се признае, че в отминалата епоха след Студената война на глобално господство на Запада, значението на определени сблъсъци на местно ниво се определяше от отчитане на тяхното място в политиката на основните центрове за вземане на решения.\n\nМногобройни примери за външна намеса в локални конфликти през последните 30 години - било то Афганистан, Югославия, Либия или отделни региони на Африка - са свързани с опитите на Съединените щати и техните съюзници да стабилизират водещата си роля в света. Там, където тази задача не можеше да се изпълни, например в централните райони на Африка в средата на 90-те години, дори най-драматичните епизоди на борба между държавите или на вътрешно ниво оставаха извън вниманието на международната общност. Африканските народи можеха да се унищожават взаимно колкото си искат, но липсата на велики сили или техни сателити като Израел или Турция в непосредствена близост напълно освободи света от необходимостта да следи хода на тези трагедии.\n\nВсъщност великите сили, а след тях и световните медии, не се интересуват особено от локални конфликти, ако няма възможност да се облагодетелстват или навредят на противниците. Дори намесата на Москва в сирийския конфликт, въпреки целия му хуманитарен компонент, беше свързана с необходимостта да се победят радикалните ислямистки сили в леговището им, което застрашаваше сигурността на Русия и нейните граждани. Това важи още повече, когато говорим за действията на западните държави: нахлуването на САЩ в Афганистан или опитите за влияние върху ситуацията в Близкия изток са част от глобална игра срещу Китай, Иран или за запазване на собствените си позиции в петролни пазари.\n\nПрез последните месеци наистина чухме малко за това, което се случва извън европейския театър на борби за велики сили. Въпреки това украинският конфликт продължава както обикновено и след известно време можем да очакваме, че „добрите стари“ конфронтации в Близкия изток, отчасти в Африка, ще се върнат в международния дневен ред. Това е особено вероятно, ако Русия и САЩ успеят да ограничат пряката си борба до Източна Европа и да предотвратят по-нататъшна опасна ескалация. Тогава можем да очакваме съживяване в други театри, където Русия, Китай или САЩ могат да спечелят или загубят ресурсите, от които се нуждаят, за да решат по-големи глобални проблеми. И колкото по-монотонна става позиционната борба между Русия и Запада в Европа, толкова повече поводи за безпокойство ще има в други региони.\n\nОсвен това съвременният свят създава все по-обективни условия за това. Бързият упадък на глобализацията и отстъплението на водения от САЩ либерален ред оставят много слаби страни сами с техните проблеми. В Ирак, Шри Ланка или Бангладеш виждаме как икономическите трудности могат да доведат до изостряне на политически или социални противоречия. Потенциалното отслабване на онези държави, чието оцеляване беше „обвързано“ с изходящия световен ред, също ще създаде почва за нови регионални конфликти. И за такива големи сили като Индия всичко, което се случва в нейната непосредствена периферия, разбира се, ще бъде по-важно от европейските сблъсъци между Русия и Запада. Фактът, че ние тук не сме много длъжни да знаем за това, не променя съществуването на конфликти в Азия или тяхното значение за регионалните сили.\n\nОсвен това не трябва да забравяме ролята на средно мощни държави като Турция, Саудитска Арабия, Израел, Пакистан или Иран. Сега всички те се стремят да постигнат нови позиции в конфликта между Запада и китайско-руската коалиция. Това означава, че напрежението ще нараства и в тези региони, където са разположени интересите на средни и агресивни играчи. Неотдавнашният въоръжен конфликт между Израел и една от палестинските групировки е пример за такава ескалация на конфликт, контролиран от големи външни играчи.\n\nИ ако в хода на отслабването на САЩ способността им да защитават надеждно своите съюзници в Близкия изток ще намалее, то няма съмнение, че Иран или Турция ще се възползват от това. А монархиите от Персийския залив или Израел ще се стремят да запазят влиянието си с намаляване на американската подкрепа - това също не дава основание да се мисли за настъпването на мирно време. Има обаче поводи за оптимизъм: в случай че интересите на регионалните, а не на глобалните играчи станат по-важни за хода на локалните конфликти, те ще могат да се договарят по-лесно помежду си. Дори Иран, за който правото на съществуване на Израел е спорен въпрос, вече не е такъв деструктивен революционен играч, както беше преди 40 години. Сега Техеран, в борбата си с Турция и монархиите в Персийския залив, изгражда местен международен ред в региона.\n\nПовече демокрация и дори хаос като цяло е по-добре за международната политика, отколкото авторитарните двуполюсни или, още по-лошо, еднополюсни порядки. Колкото и трагично да изглежда, жертвите в резултат на локални конфликти са неизбежни във всеки случай - така работи светът на държавите, всяка от които преследва своите егоистични интереси.\n\nНо едно е, когато зад конфликта стоят интересите на глобалните сили, а друго е на съседите. В първия случай външните сили изхождат от стратегически съображения и разглеждат ситуацията в контекста на дипломатическа борба помежду си. Те малко се интересуват от мащаба и последствията, както и от това колко драматична ще бъде конкретната конфронтация. Ако обаче непосредствените заинтересовани страни са наблизо, те възприемат конфликта в контекста на собствената си сигурност. Това създава повече основания за решаване на въпроса чрез мир или относително стабилна несигурност. Вече виждаме, че съседните на Афганистан страни, макар и с различни интереси, правят много повече за помирението в тази страна, отколкото САЩ или Европа, които гледат на проблема само през призмата на борбата си с руското или китайското влияние.\n\nОбобщавайки, можем да кажем, че дори ако доста интензивен конфликт между Русия и Запада продължи през следващите години, другите регионални конфликти остават. Но светът, в който те се провеждат, се променя, което означава, че има нови възможности за поддържане на тези конфронтации в относително контролирана форма.\n\nПревод: В. Сергеев\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели",
    "\"Алтернативна Сцена - Заедно отвъд границите\" ще превърне парковата зона около Панчарево в арт сцена": "От 8 до 18 септември 2022, в района на Рибарника, ще бъдат представени интересни танцови и пърформанс представления и артинстлации с вход свободен за всички посетители\n\nОт 8 до 18 септември 2022, в района на Рибарника и бившия плаж на язовир Панчарево край София, ще се осъществи дебютното издание на танцовия фестивал \"Алтернативна Сцена - Заедно отвъд границите\" с вход свободен.\n\nФестивалът, който ще трансформира добре познатото на столичани парково пространство в открита арт сцена, ще се състои в три активни етапа - отворена покана към младежи, които имат желание да се включат в програмата, чрез участие в открити репетиции и уъркшоп по сайт-спесифик пърформанс (от 12 до 14 септември); отворени репетиции на всички участващи артисти (от 8 до 16 септември), както и същинската част на събитието - двудневно събитие на открито в дните 17 и 18 септември, което ще представи на публиката авторски танцови пърформънси, интерактивни хореографски инсталации, както и резултатите от танцовата работилница с младежите.\n\nФестивалът \"Алтернативна сцена\", който е колаборация между танцовите компании \"БодиМелд\", \"Атом Театър\" и неформалната група \"ПИК - Платформа за импровизация и композиция\" има за цел създаването и представянето пред широката публика на авторски представления, които ще активират парковата среда в района на Рибарника в Панчарево.\n\nСнимка: Грег Дън\n\nВсеки артист от двете танцови формации ще избере определен район и представи пърформанс, чиято идейна концепция е вдъхновена от самото място. Група ПИК пък ще бъде свързващата частица между всички локации, като чрез танц и импровизация ще води публиката между различните ключови точки от фестивалната зона.\n\nЕдна от главните цели на организаторите на събитието е разкриването на скрития потенциал на природния крайградски регион и трансформирането му в едно артистично и магическо място. Желание на организаторите също е и поставянето на фокус върху забележителните му история и природни дадености, които, за голяма част от традиционните му посетители, все още не са напълно известни. Фестивалът има за цел, чрез хореографски похвати да потопи посетителите в магията на танца и изкуството, като ги разходи из трансформираната паркова зона на крайградското езеро.\n\nОсвен авторските представления, създадени специално за фестивала, на 17 септември (събота), 19:30 ще бъде представена и миниатюра на Available Collective - импровизационна компания базирана в Англия и Чехия с танцьори Даниел Кеарнс и Томаш Уортнер.\n\nВ рамките на фестивалната част на инициативата, хореографите и водещи Зорница Стоянова от \"БодиМелд\" и Дорина Пунчева, от \"Атом Театър\", също така, ще представят и резултатите от тридневната работилница с младежи от София - атрактивно танцово представление на открито.\n\nДългосрочна цел на организаторите на \"Алтернативна сцена\" е събитието да се превърне в годишен фестивал, който да развива и обогатява съвременната танцова сцена в България, чрез привличане на артисти от национално и международно ниво. Ние искаме да направим едно живо изкуство в паркова среда, до което всеки ще има възможност да се докосне напълно свободно и без граници. Всяка година фестивалът ще променя темата и ще кани различни български и чуждестранни танцови и пърформанс компании като партньори. \"Алтернативна сцена\" е уникален с това, че подкрепя създаването на оригинален културен продукт, който комбинира танцовото изкуство и природната среда\", споделят организаторите на дебютното издание от формация \"БодиМелд\".\n\nФестивалът \"Алтернативна Сцена - Заедно отвъд границите\" се осъществява с подкрепата на Столична община - Столична програма \"Култура\".\n\nЗа участниците:\n\n\"БодиМелд\" създава танцови спектакли, и платформи, които подпомагат развитието на независими хореографи и танцьори в САЩ от 2007 до сега, а в България от 2020. Мисията на \"БодиМелд\" е чрез партньорства и колаборации с артисти и компании от цял свят да допринася за развитието и сътрудничество в местната и световната сфера на танцовото изкуство.\n\n\"Ние работим за устойчива танцова общност и подкрепяме независими танцови артисти на местно и международно ниво. Ценим обмена на идеи и споделянето на методологии и организираме множество резидентски програми и артистични обмени. Подкрепяме изследователския процес и експеримент в областта на танца както на сцената, така и на организационно ниво. Стремим се да създадем отворена общност, която подкрепя артистите. Темите за оцеляването на артистите в сложния политически климат са особено важни за нас и нашите платформи винаги адресират проблемите на сегашното време. Чрез нашите програми ние също се надяваме да популяризираме \"експерименталния\" или \"нов\" танц и пърформанс, като го направим по-достъпен и разбираем за публиката.\n\nОфициален уебсайт: www.bodymeld.org\n\nАТОМ THEATRE\n\nАТОМ THEATRE е компания базирана в България, работеща в областта на съвременния танц и сайт спесифик изпълнение. Групата е сформирана през 2011 г. и оттогава взема участие в различни платформи в България, Южна Корея, Австрия, Германия, Македония, Гърция, Чехия, Черна гора, Румъния, Франция, Сърбия, Хърватия, Испания. През 2017 г., Атом създава международна платформа за млади хореографи, наречена ATOM Choreographic Series.\n\n\"Мисията ни е умишлено да създадем благоприятни условия за младите съвременни танцьори да растат, да се развиват професионално и да откриват творческата си идентичност. Стремежите ни разширяват съвременното танцово изкуство в България, създават приобщаваща среда и запознават повече танцови артисти със съвременния танц като средство за изразяване. Официален уебсайт: https://atomtheatre.info/\n\nПИК - Платформа за импровизация и композиция\n\nПлатформа за импровизация и композиция (ПИК) е група от професионални изпълнители и хореографи в сферата на съвременния танц и пърформанс с фокус към импровизационните техники за сцена. Групата в момента се състой от Ивайло Димитров, Силвия Чернева, Зорница Стоянова, Цвета Дойчева, Николай Бързаков, Саша Кръстарска, Ина Георгиева-Евтимова и музикантите Павел Терзийски и Димитър Горчаков.\n\nЗа хореографи и водещите на ателие:\n\nДорина Пунчева\n\nДорина Пунчева (Снимка: Личен архив)\n\nДорина е професионална българска танцьорка с повече от двадесет години опит на танцовата сцена. От 2018 г. е официален танцьор и сътрудник на ATOM Theatre.\n\nДори участва в ATOM представления като: \"Кукери\", \"Cold\", \"Crave\", \"I Want\", \"Loop\" и др. Нейната страст към танците е от 4-годишна възраст на Дори, когато започва първите си танцови класове по модерни танци. По-късно завършва бакалавърска степен по танцово изкуство в НАТФИЗ с танцов театър.\n\nЗорница Стоянова\n\nЗорница Стоянова (Снимка: Личен архив)\n\nЗорница Стоянова(САЩ/РБ) е награден хореограф, куратор, писател, видео и светлинен дизайнер. През 2006 г. завършва Bennington College със специалност хореография и звуков дизайн. След това се мести в Филаделфия, САЩ където продуцира и представя спектакли и видео под името BodyMeld/БодиМелд. От 2020г. живее напълно в София, България и продължава да ръководи проектите на БодиМелд в САЩ, както и развива дейността на компанията на родна земя.\n\nПредставлението и AndroMeda е поръчано и представено от престижния Philadelphia Museum of Art (2020), а соло спектакъл Explicit Female е награден с Филаделфийската награда за съвременен танц \"Rocky\". Стоянова представя сценичните си работи в САЩ, България и Франция. Част от местата са St. Marks Church, в Ню Йорк Сити, Live Arts Festival във Филаделфия, ДНК - пространство за съвременен танц и пърформанс в София, Wanted Festival в Рен, Франция. Канена е на хореографски резиденции в Полша, Румъния, САЩ и България (Дерида Денс).\n\nНай-влиятелните й учители са Deborah Hay, Meg Stuart, Ishmael Houston Jones, и Danny Lepkoff. Като изпълнител е танцувала за Eiko & Koma, Boris Charmatz, Cie. Willy Dorner, Lionel Popkin и други. Нейните танцови филми са участвали във фестивали в САЩ, Мексико, Аржентина, Уругвай, България, Ирландия, Германия и Бангладеш.\n\nЗорница е привърженик на устойчиво развитие на танцовото общество и създава множество програми за подпомагане, сътрудничество и обучение на хореографи. Като BodyMeld тя продуцира \"Current: an evening of art and dance\" и \"Dance Cinema Projects\" от 2007 до 2011. От 2014 насам организира \"Get What You Need\", сбирка/уъркшоп за хореографи, която от 2 години прераства в 8-месечна резиденция за независими хореографи във Филаделфия. Прави множество партньорства и създава резиденции и разменни начала както с индивидуални артисти от целия свят така и с организации като Movement Research, NYC; Art Station Foundation, Poland; Philadelphia Dance Projects, USA; The Fidget Space, USA; Mascher Dance, USA; и други.\n\nТя преподава \"Техника за импровизационно изпълнение\", \"Танц за камера\" и \"Композиция\" във Филаделфия, Франция, Унгария, родната си България, а сега и виртуално. Зорница пише периодично за thINKingDANCE.net, където е редактор, а като майка на два деца продължава да работи за популяризирането на нуждите на родителите артисти в сценичната индустрия.\n\n\"БодиМелд\" - инновативност в съвременната хореография:\n\nWebsite | Facebook | Instagram | Vimeo",
    "Как да се пазим от мълнии? Препоръките на проф. Георги Рачев пред ФАКТИ": "ФАКТИ публикува мнения с широк спектър от гледни точки, за да насърчава конструктивни дебати.\n\nНамираме се в сезона на летните гръмотевични бури, когато падат мълнии. Преди дни мъж и жена загинаха, покосени от мълния, след като се подслониха в беседка на открита поляна край Гигинци. Младо момиче също пострада от мълния, след като две коли се удариха леко, а приятелят ѝ и другият водач пишеха протокол за ПТП, но на открито. Как да се пазим в такива ситуации... За отговори по темата се обърнахме към климатолога проф. Георги Рачев. Ето какви препоръки даде той пред ФАКТИ.\n\n\n\n- Проф. Рачев, в последно време станахме свидетели на това как хора са покосени от мълнии? Имате ли статистика в тази посока за инциденти, при които има пострадали хора?\n\n- Няма точна статистика. Приблизително мога да кажа, че за последните 25 години смъртността в България при хора, поразени от мълнии, е 1,5 човека на година. Това е погледнато средно статистически. Все пак трябва да се знае, че над 85-90% от хората, ударени от мълнии, оживяват. За съжаление всяка година имаме и загинали. Климатът на България е такъв, че от април до октомври гръмотевичните бури и купесто-дъждовните облаци са налице. Светкавицата е визуалният ефект на мълнията, а гръмотевицата е звуковата част от мълнията. Особено чувствителна е България, а това може да се отнесе и към целия Балкански полуостров. Най-често гръмотевичната дейност се изразява през май, юни и първата половина на юли. Тогава е върхът на гръмотевиците. Много интересен е фактът, че 80% от поразените хора от мълнии са мъже. И това се обяснява с т.н. развлекателни дейности. Има един уникален случай за Европа. През 2020 година в Швейцария мълния поразява електронното табло на стадион, на който се играе футболна среща. Играят младежи. 16 състезатели са поразени, защото мълнията през таблото и бетона стига до наводнения терен. Така електрическият заряд минава през целия терен, но няма смъртен случай. В страни като Китай, Бангладеш, Индия, Пакистан, които са много чувствителни на мълнии, умират десетки души средно на година.\n\n\n\n- Какви съвети давате? Какво да правим, когато гърми и трещи...\n\n- В града сме сравнително защитени. Има електрически мрежи, има гръмоотводи по сградите, но и има жертви в градски условия. Това не означава, че трябва излезеш на балкона и да се кефиш на светлинното шоу, когато започне гръмотевична буря. Излизайки на балкона, 1000 пъти нараства вероятността да бъдеш поразен от мълния. По време на буря, ако мълния падне близо, е добре да се изключи телевизорът и други електроуреди, да не се държите за парното, както и да не влизаш да се къпеш. 25% от мълниите падат в закрито пространство. Така загина и семейството край Гигинци преди дни. Двамата се бяха скрили в беседка, но тя не пази от мълнии.\n\n\n\nКогато си на открито, стигаме до правилото 30/30. Когато след светкавицата започнеш да броиш и стигнеш до 30, а след това чуеш гръм, значи тя пада далеч от теб.\n\n\n\nМълнията пада на 3-4 километра от теб, а това означава, че рязко се повишава вероятността следващите минути мълниите да почнат да падат около теб. Много е важно да не се изпада в паника. Ако мълниите са в небето, между отделните части на облака, опасността е може би милион по-малка. Но ако се види, че мълнията е насочена към земята, опасността е много голяма.\n\n\n\nПървата ти работа, ако попаднеш в такива условия, е да си изключиш телефона.\n\n\n\nАко може е добре да извадиш и батерията, да се освободиш от всякакви метални предмети – въдици, пикели, щеки за ходене, и да ги оставиш поне на 20-30 метра от теб. Сядаш като пате, клекнал ниско долу, но не трябва да лягаш. Трябва да си върху нещо колкото се може по-сухо – камъче, трева, нещо… Целта е изглеждаш по-мъничък и да чакаш бурята да отмине. Правилото за САЩ е, че ако за 30 минути вече виждаш и чуваш далече от теб мълнии, значи нещата са отминали.\n\n\n\n- А ако сме във вода – било на море, язовир или река?\n\n- Там е супер опасно. Най-често стават инцидента с рибари. Аз обичам да плувам, когато вали, защото е готино, но в такъв случай главата ти е като шамандура и е прекрасен спусъчен механизъм мълнията да те нацели. След големите състезания на стадиони, какъвто пример дадох, рискът във водоемите е на второ място.\n\n\n\nАко си с кола, влизаш в нея и не мърдаш.\n\n\n\nКупето е действа като фарадеева клетка и при удара на мълнията токът тече по него, изпепелява гумите, но най-много да ти настръхне косата, защото се създава много мощно електрическо поле. Има и случай, когато електричеството влиза и в колата, но те са изключително редки. Колата пази, това трябва да се знае.\n\n\n\n- И да излезем малко от темата, но случката си заслужава внимание. Откога вашата професия – на синоптиците, на метеоролозите, започна да дразни толкова много политиците, че дават повод да ви уволняват. Ваши колеги бяха отстранени от работа, защото объркали прогнозата за деня на националния празник на Унгария и така провалили подготвяното най-голямо шоу с фойерверки…\n\n- Веднага давам отговор с определението на Световната метеорологична организация какво е прогноза: Това е научнообосновано предвиждане на времето. Някой смятат, че метеоролозите – по-специално синоптиците, са някакви гадатели. Че даже някой си позволяваме да гледаме и 14 дни напред. Естествено е, че при всяка една прогноза съществува доза на вероятност. Няма прогноза, няма човек на този свят, който да може да ви отговори със 100% сигурност, че утре в Будапеща ще бъде мрачно с ниска облачност. Винаги съществува някакъв процент на неизвестност, защото времето, а в многогодишен аспект това важи и за климата, има вероятностен характер и се подчинява на закона на хаоса, който е подреден, но въпреки всичко е хаос. Смятам, че колегите ми в Унгария са си свършили работата. Според мен в цялата работа има някакъв политически аспект. Друго е смешното.\n\n\n\nКогато казваш, че сега ще е грее слънце, а в същото време навън вали дъжд.\n\n\n\nИ това става по време на предаване. Това аз съм го виждал на живо в българските телевизии. Ето това е куриоз, който е достоен за много шеги. Иначе трябва да се отнасяме сериозно към работата на синоптиците. Тридневната прогноза е почти 85% точна. Колкото по-напред вървиш, толкова прогнозата придобива по-объл характер, както се казва. И както се шегуват повечето хора добива 50% вероятност - или ще вали, или няма да вали. И климатът има своя дан в точните прогнози. Ето сега мога да направя и от вас един синоптик. Защото… Често давам този пример. Ако знаете, че в Лас Вегас през юли и през август, на база данни от 80 години назад, само един ден вали. Ако ви попитам на 31 август 2067 дали ще вали в Лас Вегас, не е задължително да сте учили 10 години физика на атмосферата, климатология и т.н., за да ми кажете, че няма да вали. Вероятността да познаете е над 97%. Иначе всички познават унгарския премиер Орбан. Нямам представа дали метеорологичната служба там е на подчинение на техния Министерски съвет, за да се стигне до уволнения. Но е много правилно метеорологичната служба да е подчинена на Министерски съвет, защото е много важна. Така че дейността на синоптиците е много отговорност. Да не говорим за онази част, в която прогнозите касаят авиацията.\n\n\n\n",
    "Путин и Ердоган се разбраха: Част от доставения в Турция руски газ ще се плаща в рубли": "Търсене в Всички сайтове Днес Лайф Корнер Бизнес IT Impressio Времето\n\nВсички Ателие Архитектура Дизайн Фотография Палитра Улично изкуство Тату Сцена Кино Трейлър Хорър Букви Моето дете чете Ноти Лица Интервю Портрет Икони Носталгия Изгубената България Втори поглед Калейдоскоп Любопитно Гурме Душа Импресио пита Impressio Quiz Афиш Премиера\n\nВсички Общество Крими Темида Политика Икономика Инциденти Свят Спектър На фокус Dir Podcast Мнение ДИРектно Региони София Пловдив Варна Бургас Русе PR Zone Овладей диабета\n\nВсички Звезди Шоу Мода Здраве и красота Отново в час Мама Дом Любопитно VЯRAFIED Дай лапа Любов и секс Шопинг PR Zone Акценти Разговори за съня Тествахме за вас...\n\nВсички Футбол Трите мача Тенис Волейбол Баскетбол F1 Бойни Сектор К Любопитно В мишената Шампионите Екстремни Моторни В ъгъла pr-zone Други\n\nВсички Икономика Банки и финанси Енергиен пазар Компании Кариери Пазари Имоти Какво могат парите? Маркетинг и реклама Експертно мнение Бърза банка Фин Култура Портфейл PR Zone\n\nВсички Наука Технологии Комуникации Джаджи Crypto Web Игри Ревю Дигитално образование PR Zone\n\nВсички Новини Пътна обстановка\n\nВсички Матинe WOR(L)DS bizarre stars directions style columnists screens thegamechangers More Than Italian video places Binge-watching Код 359 Семейни финанси trends SHE`s the one URBN shopping URBN чете URBN гледа URBN Music Club Големият Вайръл\n\nВсички Новини Пътеводител Препоръчано Семейно Photo Trip Video Trip My Trip PR Zone\n\nВсички Новини\n\nВсички Рецепти Пинизи\n\nВсички Астрология\n\nОбхват Цялата статия Заглавие Автор",
    "С увеличаването на износа за САЩ Индия има потенциал да стане новият Китай": "Индия, за която мнозина смятат, че има потенциала да се превърне в следващия Китай, най-накрая постига успехи на пазара на износ, като влезе в топ 5 на доставчиците на коледни декоративни елементи и тениски за САЩ. По данни на американските митници морските доставки на празнични стоки и аксесоари за Америка достигнаха 20 млн. долара през миналия месец, което е почти три пъти повече в сравнение с предходната година. В този процес Индия натрупа ясна преднина пред Филипините, тъй като купувачите разнообразяват източниците на доставки на фона на нарастващите разходи за труд и ограниченията, свързани със строгата политика на Китай относно разпространението на Covid, отбелязва Bloomberg.\n\nЕдин от бенефициентите на ранния коледен подарък е Амит Малхотра, чиято компания Asian Handicrafts Pvt. доставя декоративни елементи на световни марки като Walt Disney Co., лондонския Harrods, Target Corp. и Dillard's Inc. Той потвърди, че поръчките са скочили с 20% в сравнение с предишната година и че е увеличил производствения си капацитет.\n\n\"Тази година сме доставили над 3,2 млн. броя коледна украса, в сравнение с 2,5 млн. броя миналата година\", каза Малхотра. \"Въпреки че Китай изнася значителен дял от изделията за коледна украса, сега към нас се обръщат много купувачи, които купуват за първи път\", казва той.\n\nТенденцията не се ограничава само до коледните стоки. Износителите от третата по големина икономика в Азия отбелязват значително увеличение на поръчките както от САЩ, така и от Европа, като промяната се наблюдава най-вече в евтините и трудоемки сектори като облекло, занаяти и неелектронни потребителски стоки. Макар че диверсификацията на веригите за доставки започна с търговската война между САЩ и Китай през 2018 г., тогава Индия не беше отбелязала значими печалби.\n\nПандемията, която доведе до строги забрани в Китай, спомага за промяната на това положение. Износът на стоки от Индия, който достигна 420 млрд. долара през фискалната година, приключила през март, вече е достигнал близо половината от това ниво през петте месеца, започващи през април. Макар че това едва ли е достойно за сравнение с годишния износ на Китай от 3,36 трилиона долара, анализаторите го смятат за добра отправна точка за най-голямата икономика на субконтинента, която в момента расте с най-бързите темпове в света.\n\n\"Тайван, ЕС, САЩ, Япония - всички те са готови да погледнат на Индия от друг ъгъл\", казва Алекс Капри, научен сътрудник във фондация \"Хинрих\".\n\nДанните на индийското правителство показват, че износът на коледна украса през годината, приключила през март, се е увеличил с над 54% спрямо нивата от фискалната 2020 г., докато износът на занаятчийски изделия е отбелязал скок от около 32% през същия период.\n\nПродължаващото откъсване на Китай от световната икономика заедно с възстановяването след пандемията предоставя възможност на Индия да ускори инвестициите си в дългосрочна конкурентоспособност и да даде приоритет на \"печеливши\" сектори, заяви Сидхарт Джаин, партньор в Kearney. Според доклад на Kearney и Световния икономически форум до 2030 г. Индия ще разполага с най-многобройната работна сила в света и може да допринесе с над 500 млрд. долара годишно за световната икономика.\n\n\"Започнахме да виждаме зелени кълнове на това, като износът на Индия през 22-ра финансова година достигна около 420 млрд. долара, което е много повече от предишните години\", каза Джаин. \"Това се дължи на комбинация от външни и вътрешни фактори.\"\n\nИндия също така успя да изпревари Ел Салвадор и да стане един от петте най-големи доставчици на памучни тениски за САЩ тази година.\n\nСекторът на облеклата, в който Индия се конкурира с държави като Бангладеш, отбеляза ръст поради множество фактори, включително забраната на всички памучни продукти от китайския регион Синдзян заради предполагаемо малтретиране на етническото мюсюлманско малцинство уйгури, казва Гаутам Наир, управляващ директор на Matrix Clothing Pvt., средна по големина фирма за износ на облекла. \"Скокът се засили допълнително и поради огромния бум в покупките на купувачите и диверсификацията на веригата за доставки\".\n\nСредните и големите експортни фирми отбелязаха скок от 30-40 % в поръчките си през миналата финансова година, а подемът ще бъде по-видим през настоящата финансова година, която приключва през март 2023 г., казва Наир. Matrix Clothing, която изнася облекла за световни марки, сред които Superdry, Ralph Lauren, Timberland и Napapijri, е отбелязала ръст на поръчките с 45% през миналата финансова година в сравнение с предходната година.\n\nВсе пак съществуват пречки пред растежа на производството с ниска добавена стойност под формата на нетрудови разходи, предупреждават анализаторите.\n\n\"По-големите проблеми са наследените въпроси, свързани с изпълнението на договорите, данъчната прозрачност и т.н.\", казва Приянка Кишор, икономист в Oxford Economics. \"Те наистина представляват предизвикателство за производствените амбиции на Индия и трябва да бъдат решени, за да може страната да използва напълно потенциала си като производствен център\".",
    "Реформа на Курията, кардиналите от целия свят на среща във Ватикана": "На 29 и 30 август, във Ватикана новите кардинали провеждат среща при закрити врата за задълбочаване на аспектите на Апостолическата конституция за реформа на Курията Praedicate Evangelium, която е в сила от 5 юни миналата година. Срещата се провежда в три работни сесии сутрин и следобед, а във вторник след обед папата щи отслужи литургия в базиликата Свети Петър с новите кардинали.\n\nСалваторе Чернуцио – Димитър Ганчев - Ватикана\n\nВ срещата участват 200 кардинали от 226-те в състава на кардиналската колегия, призовани от папата, за да задълбочат Апостолическата конституция за реформата на Курията. Това е най-голямата среща на папата с членовете на кардиналската колегия в почти десетте години от неговия понтификат. Подобна среща с такова широко участие се проведе преди осем години, когато папата свика двойния синод за семейството (2014-15), като покани около 180 епископи и кардинали.\n\nРаботните сесии\n\nСлед като дойдоха в Рим от своите страни през последните дни, за да приветстват 20-те нови събратя въздигнати на Консисторията на 27 август, кардиналите, заедно с източните патриарси и ръководители от Държавния секретариат, ще проведат три работни сесии в Новата синодална зала във Ватикана. Във вторник, 30 август, в базиликата Свети Петър от 17, 30 ч., папата ще отслужи литургията с новите кардинали, която Франциск не успя да отслужи вчера, тъй като беше на посещение в Акуила.\n\nНяколко седмици преди срещата, на участниците бе изпратен дневен ред за посочване на теми и въпроси по различни аспекти, свързани с документа. Обсъжданията ще продължат през целия ден днес и утре, сутрин и следобед, в езикови групи, а след това ще се проведе дискусия в пленарната зала.\n\nПрочети още 27/08/2022 Папата към новите кардинали: разнасяйте мекия, но могъщ огън на Христа В събота, 27 август, във ватиканската базилика Св.Петър, папа Франциск предстоятелства своята осма обикновена публична Консистория на която възкачи в кардиналски сан 20 нови ...\n\nНовости и напътствия в папския документ за реформите\n\nДокументът Praedicate Evangelium (Проповядвайте Евангелието) влезе в сила на 5 юни миналата година, тържеството Петдесятница. Текстът съдържа и систематизира много от вече извършените от папата реформи през последните години, проучени и формулирани от Съвета на кардиналите, създаден от папа Франциск в първите етапи на неговия понтификат. Апостолическата конституция въвежда и някои нововъведения, като се започне с обединяването и промяната на имената на различни ведомства. Преди всичко обаче, се придава по-мисионерска структура на Курията, така че тя да бъде все повече в служение на отделните Църкви и на евангелизацията.\n\nМисионерският подход е именно един от основните аспекти на Апостолическата конституция, ключ към прочита на реформата, но и за глобална насока за Църквата в настоящото време. Въпреки че се фокусира върху промените в структурата на ведомствата и службите, Praedicate Evangelium „разширява“ границите на Курията, като създава пряка връзка с епископските конференции и различните епархии на петте континента.\n\nКонституцията създава място за слушане и диалог между различните Църкви и Курията“, обяснява новият кардинал Леонардо Щайнер, архиепископ на Манаус, в бразилска Амазония. „Сега вече не идваме в Рим, за да кажем какво сме направили, а за да изучаваме и усвояваме, но също и Курията да усвоява по различен начин. По този начи по-добре се възприема служението на Светия отец и Църквата, което е надежда да бъдем по-братска Църква, където културното многообразие се слуша, където културното многообразие се живее и приема“, каза Щайнер.\n\nИма много въпроси за размисъл, подчерта новият кардинал Артър Рош, префект на Ведомството за богослужението: сътрудничеството между Курията и епископите, присъствието на миряни в отговорни роли, „мисионерският дух“ и „обръщането в вярата“ на Църквата“. По-специално, последните два елемента са много важни“, каза английският кардинал. „Praedicate Evangelium не засяга само реформата на Курията, а и отношенията между всички Епископски конференции и Светия престол. Мисията и обръщането включват всички в един почти синодален процес. Можем да кажем, че сме поклонническа Църква”.\n\nЗадълбочаване на познанията\n\nДвудневната среща ще бъде и начин кардиналите, които в момента съставляват кардиналската колегия, някои от които идват от периферията на света и от далечни контексти, да задълбочат познанията си и близки контакти в унисон с универсалната визия на Църквата, с представители на страни, които никога в историята си не са се виждали (от Тонга до Бруней, от Монголия до Хаити, от Бангладеш до Лаос до Лесото). Фактът, че Колегията сега се състои от отдалечени членове както поради културен произход и пастирска чувствителност, така и поради географско положение, затруднява честото посещаване или присъствие на срещи в Рим. Ето защо, срещата с папата ще се превърне в място за диалог и „човешко“ изследване, както подчерта почетният архиепископ на Картахена, колумбийският кардинал Хорхе Енрике Хименес Карвахал: „Консисторията и срещата с папата ни помагат да се опознаем повече, за да се почувстваме по-отговорни и подготвени за бъдещето”.",
    "Залезът на Запада и възходът на Изтока": "/Поглед.инфо/ На ИИФ (Източен икономически форум) Владимир Путин очерта основния вектор за развитие на руското международно партньорство и говори за живота, до който е стигнал „колективният Запад“.\n\nВъпреки факта, че икономическата тематика е залегнала в самото име на Източния икономически форум, пленарната сесия с участието на руския президент Владимир Путин не позволи на публиката да забрави, че политиката, както е казал Ленин, е „концентриран израз на икономика.\"\n\nИ точно „късогледите и авантюристични“ политически съображения на западните страни са в основата на сегашните им икономически проблеми.\n\n„Епидемията беше заменена от други предизвикателства, също от глобален характер, застрашаващи целия свят. Имам предвид санкционната треска на Запада, неговите неприкрити, агресивни опити да наложи модели на поведение на други държави, да ги лиши от суверенитет и да ги подчини на волята си\", заяви Путин.\n\n\"Строго погледнато, в това няма нищо необичайно, това е политика, която „колективният Запад“ води от десетилетия, каза руският лидер.\n\n„Катализатор на тези процеси беше неуловимата доминация на Съединените американски щати в глобалната икономика и политика, както и упоритото нежелание или дори неспособност на западните елити да видят, признаят обективните факти\", заяви още руският лидер.\n\nВладимир Путин отбеляза, че още през пролетта чуждестранни корпорации са избягали от Русия в надпревара, страхувайки се, че нашата страна ще пострада повече от другите.\n\n„Но сега виждаме как една по една затварят фабрики и работни места в самата Европа. И една от основните причини е, разбира се, прекъсването на бизнес връзките с Русия“, каза президентът, като обясни, че властите на ЕС всъщност лишават европейските предприятия от достъпни суровини, енергийни ресурси и пазари за продажба, като по този начин намаляват тяхната конкурентоспособност.\n\n„Така постигнатото ниво на индустриално развитие в Европа, качеството на живот на хората, социално-икономическата стабилност - всичко това се хвърля в пещта на санкционната пещ, харчи се по заповед от Вашингтон в името на прословутото „евро“-атлантическо единство”, а всъщност се жертва в името на запазването на диктатурата на САЩ в световните дела”, обобщи руският лидер.\n\nОставете ги да замръзнат като в приказка\n\nДруго нещо е Азиатско-тихоокеанският регион. Там, според Владимир Путин, има наистина динамични и перспективни държави.\n\n„Неговите страни се превърнаха в нови центрове на икономически и технологичен растеж, точки на привличане на персонал, капитали и индустрии“, подчерта президентът.\n\nИменно източният вектор постави Владимир Путин. Президентът отбеляза, че вече се е договорил с китайските партньори за прехода към рублата и юана за \"Газпром\" - в съотношение 50/50.\n\nПутин подчерта, че Русия е готова да изпълни изцяло своите договорни задължения, но не възнамерява да се поддава на натиск и да приема неизгодни условия. В този случай Москва ще откаже да доставя енергийни ресурси:\n\n„Но ако някой се опита да ни наложи нещо, искам да отбележа, че тези, които ни налагат нещо, не са в състояние да ни диктуват волята си, нека се замислят\", каза той.\n\n\"И ни остава само едно нещо - да кажем, както в една добре позната руска приказка: \"Замръзни, замръзни, вълча опашка.\" Така че е по-добре западните страни да си спестят еврото за подпалки\", добави лидерът.\n\nПо-късно на среща с монголския премиер Лувсаннамсрейн Оюн Ердене Владимир Путин също каза, че Роснефт е постигнала конкретни споразумения с Улан Батор за изграждането на петролопровод през Монголия до Китай.\n\nИ нови пътища ще се простират на изток, ще бъдат изпратени все повече и повече влакове. В морските пристанища на Далечния изток вече цари невероятно вълнение.\n\n„Тук, в далекоизточните пристанища, сега има истински логистичен бум. Обемите на претоварване на товари, обработка на контейнери са такива, че специалистите работят без почивка през уикендите, ден и нощ\", каза той.\n\n\"С една дума, колкото и да иска някой да изолира Русия, това е невъзможно, както винаги сме казвали за това. Достатъчно е просто да погледнете картата\", заяви лидерът.\n\n\"Използвайки нашите естествени конкурентни предимства, ние ще продължим да изграждаме нашия транспортен потенциал, да разширяваме мрежата от пътища и железопътни линии, да изграждаме нови подходи към морските терминали и да увеличаваме капацитета им“, описа подробно Владимир Путин близкото транспортно бъдеще на най-отдалечения регион на страната.\n\nСпоред ръководителя на аналитичните изследвания в ИКСИ Сергей Заверски не може да има друг курс - разширяването на транспортната инфраструктура на изток е не само оправдано - всъщност това е една от малкото стъпки, които са критични за изпълнение. В края на краищата азиатските страни са лидери по темпове на растеж в световната икономика и ще останат такива за доста дълго време.\n\nВъпреки това, други части на света също не са забравени. Президентът отбеляза, че ще се развива както транспортният коридор Север-Юг, така и пристанищата на Черноморско-Азовския басейн.\n\nТова, според Владимир Путин, ще отвори нови възможности за навлизане на руски компании на пазарите на Иран, Индия, страните от Близкия изток и Африка.\n\nДруга транспортна линия, която ще бъде гореща дори в най-екстремните студове, е Северният морски път. Президентът подчерта, че това е артерия с национално и световно международно значение и с целогодишно плаване.\n\nТой припомни, че според плана на правителството се предвижда до 2035 г. да се отделят 1,8 трилиона рубли от различни източници за развитието на СМР.\n\nТази инвестиция обаче трябва да се изплати щедро. Наистина, според експерти, много хора се интересуват от развитието и най-важното от целогодишното (!) функциониране на Северния морски път.\n\n„Това са страните от Европейския съюз, Япония, Корея. Техният интерес обаче е тясно свързан с развитието на Арктика и нейните природни ресурси\", казва д-р Елена Егоричева , експерт в Икономическия факултет на университета РУДН.\n\n\"Но за Китай развитието на СМП е от особено значение, тъй като дава възможност за разработване на нов, по-бърз, по-безопасен и по-евтин транспортен маршрут за доставка на неговите стоки до Европа и обратно\", обясни още тя.\n\nОсвен това страните от Централна Азия, и по-специално Казахстан, проявяват все по-голям интерес към СМП. Тъй като северният маршрут ще позволи на тази страна, намираща се в центъра на евразийския континент, да има достъп до морски транспорт.\n\nТрябва да се отбележи, че поради ръста на търговията между ЕС и Китай, Русия и Китай, натоварването на Транссибирската железопътна линия се увеличи значително. А развитието на Северния морски път става все по-важно.\n\nОсвен това настоящата геополитическа ситуация, както отбелязва Егоричева, не влияе на това, тъй като основните „ползватели“ на СМП са Русия и Китай. И тяхното сътрудничество в развитието на ледената магистрала става все по-силно.\n\nВъпреки това, както отбелязва Сергей Заверски, развитието на транспортния компонент трябва да се разглежда много по-широко, а не да се ограничава до чисто материални обекти.\n\n„Развитието в по-широк смисъл е от решаващо значение, което ще се отнася не само до стимулирането на железопътния, морския контейнерен транспорт, пристанищната инфраструктура и изграждането на нови гранични пунктове, но и опростяването на митническите процедури, включително развитието на електронно управление на документи и др.\"\n\n\"Освен това е важно незабавно да се обмислят възможностите за износ не само на суровини, но и на преработени продукти, за които е необходимо да се създадат благоприятни условия, стимули за работа на съвместни предприятия, в рамките на които могат да се внасят необходимите технологии, наред с други неща ”, обясни Заверски.\n\nПроправяйки пътя на изток\n\nРазбира се, Русия като цяло и Далечният изток в частност не живеят само от нефт и газ. Владимир Путин отбеляза, че икономиката на региона трябва да расте заедно с икономиките на Азиатско-тихоокеанския регион.\n\nТам вече са тествани уникални за страната ни данъчни, административни и митнически преференции и с тяхна помощ се реализират \"значими - дори за световните стандарти значими проекти в области като газохимията и корабостроенето, биотехнологиите и чистата енергия\".\n\nСпоред президента Москва ще продължи да стимулира „изпреварващото развитие на далекоизточните региони“, включително чрез усъвършенстване на механизма за напреднало развитие на териториите.\n\nСпоред Вера Кононова, заместник-ръководител на аналитични изследвания в ИКСИ, ТОР-овете, които започнаха да се създават през 2015 г. в Далечния изток, а след това и в еднопромишлени градове в други региони, се утвърдиха като доста обещаващ механизъм за развитие на бизнеса.\n\nСпоред Корпорацията за развитие на Далечния Изток и Арктика през 2015-2021г. 1625,8 милиарда рубли са финансирани в 23 активни ТОР-ове инвестиции и разкри 51 997 работни места.\n\n„Всъщност ТОР сега представлява най-голямата част от направените инвестиции и реално създадените работни места сред всички нови механизми за териториално развитие (включително териториите на Свободното пристанище Владивосток, специалните административни райони (САР), както и територии на арктическата зона на Руската федерация)\", каза тя.\n\n\"Привлекателността на този механизъм за развитие за бизнеса е свързана не само с предоставените стимули за данъци и осигуровки и режима на свободна митническа зона, но и с осигуряването на достъп до инфраструктурата, необходима за инвестиционен проект“, обяснява анализаторът.\n\nТрябва обаче да се има предвид, че декларираните планове на жителите на ТОР все още не са напълно изпълнени. Например в края на 2021 г. общият обем на декларираните инвестиции възлиза на повече от 4,5 трилиона рубли, тоест реалните инвестиции възлизат на едва 35,6% от плана. И от 562 обявени проекта, само 162 бяха въведени.\n\n„Сред причините за това състояние са трудностите при привличането на финансиране за инвеститорите, както и промените на пазарите, които в някои случаи налагат преразглеждане на проектите“, обяснява Кононова.\n\nСпоред експерта в сегашните условия ще е необходимо да се разшири „географията“ на използване на ТОП, което ще даде възможност за стимулиране на инвестициите не само в монобраншовите градове, но и извън тях.\n\nНапример, нови ПДА могат да бъдат организирани в региони на Сибир, които са териториално и икономически близо до Далечния изток и имат значителен потенциал за развитие на нови индустрии. Също така е препоръчително да се разширят границите на съществуващите ТОР, когато се появят нови жители, особено след като наскоро вече се появиха прецеденти за такива решения.\n\nВреме на големи възможности\n\n„Разумното използване на силните страни и конкурентните предимства на азиатско-тихоокеанските държави, творческото партньорство ще разкрие нови колосални възможности за нашите народи. Ние сме готови да работим заедно в името на успешното бъдеще и сме благодарни на нашите партньори за участието в тази работа“, обобщи основната част от речта си Владимир Путин, напомняйки на всички заинтересовани страни в каква посока гледа Русия сега.\n\nСпоред експерти потенциалът на руско-азиатското партньорство е наистина голям. Само с Китай страната ни е увеличила стокооборота за 8 месеца на тази година с 31,4%. В същото време китайският износ за Русия се е увеличил с 8,5% до $44,26 млрд., докато вносът на руски стоки и услуги в Китай се е увеличил с 50,7% до $72,95 млрд.\n\nСпоред Министерството на търговията и промишлеността на Индия търговията между Русия и Индия нарасна с повече от 60% за 8 месеца на 2022 г.\n\nВажно е обаче да разберем какво искаме и сме готови да купим в Азиатско-тихоокеанския регион и какво се очаква от нас там? Нуждаят ли се азиатците от същите продукти от нашите ТЗ?\n\n„Основните артикули за внос от азиатските страни не са потребителски стоки, а електрическо оборудване, химикали и фармацевтични вещества, машини и оборудване, резервни части, т.е. какво поради санкционните ограничения започна да възниква дефицит на руския пазар\", - каза за Експерт Сергей Зайнулин, доцент от Икономическия факултет на Руския университет за приятелство на народите.\n\n- \"Основните експортни стоки от Русия са петрол и газ, които се превръщат в голям дефицит в света, тъй като благодарение на прекомерния интерес към „зеления дневен ред“, инвестициите в традиционната енергия са значително намалени през последните години, в резултат на което става невъзможно бързото увеличаване на обема на енергията производство\", заяви още доцентът.\n\nОсвен това Русия е доставчик на минерални торове, на пазара на които поради затварянето на най-големите европейски производители имаше значителен недостиг и покачване на цените. А в рамките на предстоящата продоволствена криза нараства и ролята на страната ни в доставките на храни.\n\n„Друго важно направление на руския износ в условията на изостряне на външната политика е оръжието и военната техника. В момента Русия е вторият износител на оръжие след САЩ и първият за Индия, Китай и други азиатски страни“, добавя Зайнулин.\n\nОсвен това ядрената енергетика е сред перспективните области на руския износ: докато в Европа се затварят атомни електроцентрали, Росатом изгражда и обслужва атомни електроцентрали в Китай, Виетнам, Турция, Иран, взети са ключови решения за изграждането на нови атомни електроцентрали по руски проекти в Йордания, Бангладеш и Казахстан.\n\nСписъкът с това, което можем да продадем, е доста обширен. При по-внимателно разглеждане обаче се оказва, че само атомната сфера може да получи известен стимул за развитието на наистина нови технологии с такова искане.\n\nАко не за реакторите, то поне за новия, руски софтуер, ще трябва да си набиете акъла. Това обаче е изключително тясна ниша, така че мирният атом не може да се превърне в истински двигател на вътрешния технологичен и още повече иновативен сектор.\n\nС оръжията ситуацията не е по-добра - да, много предприятия ще получат натоварване, само за частния бизнес, независимо дали е в ТОПовете или не, това също няма нищо общо.\n\nВажно е сътрудничеството с азиатско-тихоокеанските страни да не повтаря старата парадигма, когато известно време ще процъфтяваме върху продукти от първия етап на преработка, както правехме в миналото, а други страни, използващи същите продукти, всъщност ще се развиват.\n\nПритежавайки сега всъщност по-голяма финансова, икономическа и технологична независимост, Русия има право да претендира за повече.\n\nПревод: СМ\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели"
}