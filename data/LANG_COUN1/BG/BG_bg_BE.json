{
    "Белгия изчаква общоевропейско решение за руските дезертьори": "Белгия засега няма да издава визи за руснаци, които бягат от обявената от Москва мобилизация, заяви премиерът Александер де Кро, цитиран от местни медии.\n\nНадяваме се скоро да има общоевропейско решение по този въпрос, добави той. Де Кро уточни, че Белгия почти не издава визи за руснаци, освен по хуманитарни съображения. Няма непременно да даваме визи за руските дезертьори, посочи белгийският премиер.\n\nМиналата седмица Европейската комисия поясни, че правилата за предоставяне на убежище в ЕС са в сила и следва да се прилагат спрямо бягащите от Русия. Комисията отбеляза, че държавите, получилили молби за международна закрила, трябва да оценят самостоятелно всяко от постъпилите искания.",
    "Белгия спира ядрен реактор в страната, въпреки протестите и тревогите на жителите": "Белгия спира ядрен реактор Doel 3, въпреки че страната се страхува от спиране на тока тази зима. Това е един от четирите реактора в Doel близо до пристанището на Антверпен и е първият ядрен реактор, който е спрян в плана на Белгия за пълно спиране на ядрената енергия.\n\nПланът на страната се движи без промяна, въпреки че хиляди белгийци излязоха по улиците в сряда, за да протестират срещу растящите цени на електроенергията и високите разходи за живот. В скорошно проучване на белгийските медии 64% от белгийците се тревожат, че може да не са в състояние да плащат сметките си за енергия.\n\nМеждувременно паниката расте и след като белгийският производител на неръждаема стомана Aperam беше принуден да спре производството, тъй като високите цени на енергията станаха непоносими за него.\n\nРешението за затваряне на реакторите беше взето преди години, доста преди енергийната криза в Европа да се разгърне в такива мащаби. През 2011 г. беше решено най-старите белгийски реактори да бъдат затворени до 2015 г., а останалите до 2025 г. По това време ядрената енергия представляваше отговаря за половината от потреблението на енергия в страната.\n\nПланът за излизане от ядрената енергетика от Белгия, за който се взе решение през 2011 г., трябваше да зависи от намирането на достатъчно енергия от алтернативни източници, за да се предотврати недостиг на енергия.\n\nПрез февруари Белгия планира да затвори Tihange 2 - ядрен реактор, който има се намира близо до германската граница, където ядрената енергия определено не е добре дошла, и като такъв, се оказа мишена на активисти.\n\nЗа Белгия енергийната ситуация е тежка.",
    "Ван Дайк донесе победата на Нидерландия срещу Белгия": "Нидерландия победи Белгия с 1:0, след гол на Върджил ван Дайк в 73-та минута. Така \"лалетата\" завършват на първа позиция в Лига А4 на Лигата на нациите с актив от 16 точки, докато \"червените дяволи\" остават на втора позиция с 10 пункта.\n\n14 снимки\n\nПървата по-интересна ситуация дойде в 14-та минута, след като Кевин де Бройне се възползва от грешка на Бергхаус, даде хубаво подаване на Миши Батшуай, който обаче стреля във вратаря. В 29-та Нидерландия направи хубава атака, след като Дъмфрис бе намерен в наказателното поле, но ударът му премина високо над вратата. Две минути по-късно Аксел Витсел получи прехвърлящо подаване, но не успя да осъществи добър контакт с топката и Пасвеер улови спокойно.\n\nВ 34-та минута нова грешка на Дъмфрис бе последвана от удар на Тимоти Кастан, който обаче не бе точен. Онана също опита късмета си, три минути по-късно, но и неговият удар бе рутинно спасен от Пасвеер.\n\nВторото полувреме започна с удар на Дензъл Дъмфрис, който премина успоредно на голлинията, но там нямаше човек, който да завърши атаката. В 66-та минута уникална възможност се откри пред Онана, който успя да засече центриране отляво, но Пасвеер демонстрира изумителен рефлекс, за да отрази. В 72-та минуа Бергвайн показа добър дрибъл, но завършващият му удар попадна в обятията на Куртоа. В 73-тата минута Коди Гакпо центрира от корнер, а Върджил ван Дайк се извиси високо във въздуха и не остави никакви шансове след удар с глава нито на защитата, нито за вратаря, за да изведе \"лалетата\" напред в резултата.\n\nТри минути по-късно Бергвайн получи от Дъмфрис, като стреля моментално, но топката мина точно покрай лявата греда, пазена от Куртоа. Кастан имаше страхотна възможност малко по-късно, но неговият удар по диагонала бе неточен и излезна в аут. В 87-та минута Коди Гакпо изведе прекрасно Клаасен, който остана очи в очи с Куртоа, но белгиецът излезна бързо, за да скъси разстоянието и блокира удара. В последната минута Дейли Блинд предостави и на Бергвайн възможност да бъде един на един с белгийския страж, но вратарят на Реал Мадрид отново се намеси великолепно.\n\nВ 95-та минута дойде най-красивото положение в мача, след като Дони Локебакио получи подаване в назакателното поле и стреля със задна ножица, но топката се отклони от страничната греда, проследена само с поглед от Пасвеер. След този финален момент, съдията даде последния сигнал за край на мача и Нидерландия се поздрави с успеха с минималното 1:0.\n\nСтартови състави\n\nНидерландия: 1. Рембо Пасвеер, 2. Юриен Тимбер, 5. Нейтън Аке, 4. Върджил ван Дайк, 17. Дейли Блинд, 22. Дензъл Дъмфрис, 15. Мартен де Роон, 11. Стивън Бергхаус, 14. Дави Клаасен, 7. Стивън Бергвайн, 9. Винсент Янсен\n\nТреньор: Луис ван Гаал\n\nБелгия: 1. Тибо Куртоа, 2. Тоби Алдервейрелд, 5. Ян Вертонген, 4. Дзено Дебаст, 6. Аксел Витсел, 18. Амаду Онана, 15. Томас Мюние, 21. Тимоти Кастан, 10. Еден Азар, 7. Кевин де Бройне, 23. Миши Батшуай\n\n​Треньор: Тиери Анри",
    "Нидерландия - Белгия 1:0 /репортаж/": "Забравена парола\n\nАко не получиш e-mail от нас, провери СПАМ папката на cвоята поща. Според различните филтри, нашето писмо може да попадне и там.",
    "АНА-МПА: Гърция, Италия, Белгия и Полша изпратиха писмо до Европейската комисия относно тавана на цените на природния газ": "Гърция, Италия, Белгия и Полша, изпратиха писмо до Европейската комисия преди срещата на министрите на енергетиката на ЕС в петък относно предложеното ограничение на цените на природния газ, предаде специално за БТА гръцката агенция АНА-МПА.\n\nСпоред чернова, видяна от АНА-МПА, в писмото се посочва, че таванът може да бъде проектиран по такъв начин, че да гарантира сигурността на доставките и свободния поток в Европа, като в същото време отговаря на общата цел за намаляване на търсене на природен газ. Досега 11 държави подкрепят това.\n\nОсвен четирите страни членки на ЕС, изпратили писмото (които осъществиха координацията и приемането на обща линия), подкрепа изразиха Румъния, Малта и други, макар и с известни модификации. Обсъждането на предложенията все още продължава и може да има промени.\n\n(Това е новина от деня в Гърция, избрана от агенция АНА-МПА за публикуване от БТА съгласно споразумението за обмен на информация и професионално сътрудничество, което предвижда всеки ден националните информационни агенции на България и Гърция да си разменят директно избрана от другата агенция новина на деня от съответната страна, а другата агенция да я публикува на своя интернет сайт без промяна с изрично посочване и цитиране на партньора й като източник.)",
    "Нидерландия - Белгия 0:0 /първо полувреме/": "Забравена парола\n\nАко не получиш e-mail от нас, провери СПАМ папката на cвоята поща. Според различните филтри, нашето писмо може да попадне и там.",
    "България U20 взе реванш от Белгия и грабна бронза на Евроволей 2022": "България U20 взе реванш от Белгия и грабна бронза на Евроволей 2022\n\nНационалният отбор по волейбол на България за младежи до 20 години спечели бронзовите медали на Европейското първенство в Италия.\n\n25\n\nМомчетата на селекционера Мартин Стоев взеха реванш и надиграха връстниците си от Белгия с 3:1 (25:17, 25:19, 19:25, 25:17) в малкия финал на турнира, игран тази вечер в зала \"Палацето дело Спорт Корадо Рома\" в Монтесилвано.\n\n25\n\nТака младите \"лъвове\" завършиха шампионата с отличие, като направиха крачка напред в сравнение с европейското първенство през 2020-а, когато останаха на 4-о място.\n\nПо-късно тази вечер от 21,00 часа е големият финал за титлата между домакините от Италия и Полша.\n\nМартин Стоев: Благодаря на момчетата! Ангажиментът ми приключи\n\nСрещата ще бъде давана пряко по телевизия B1B.box.\n\n25\n\nНачалото на първия гейм беше отлично за българските момчета, които бързо поведоха с 4:0 след серия от сервиси на разпределителя Стоил Палев и много добра игра на блокада. Въпреки прекъсването за треньора на Белгия Крис Ейкманс, България запази преднината си до 8:3 след бърза атака през центъра на Лазар Бучков. Преднината на младите \"лъвове\" дори нарасна до 11:5 след успешна блокада на Ивайло Дамянов. Белгийците върнаха три точки за 11:8 след грешка на българите и две блокади на Ленерт Белерт и Яспер Верхаме, което накара Мартин Стоев да поиска тайм-аут. Разликата отново нарасна до 15:10 след контра блок-аут на Александър Николов и грешка на Базил Дермо. Предимството на България стана 19:13 след две отлични атаки на Георги Татаров, а след това 22:14 след грешка на Белерт и силен ас на Венислав Антов. В крайна сметка България спокойно спечели гейма с 25:17 след нова атака на Алекс Николов.\n\n25\n\nВтората част тръгна много равностойно, но постепенно България успя да дръпне с 12:9 при сервис на Лазар Бучков. Постепенно разликата нарасна до 16:12 след отлична блокада на Ивайло Дамянов и силна контра на Алекс Николов, а след това до 19:13 след атака-пайп на Георги Татаров и блок на Алекс Николов. Българските младежи успяха да запазят предимството си и затвориха гейма в своя полза при 25:19 след атака в аут на белгийците.\n\n25\n\nТретата част стартира малко по-добре за Белгия, която поведе с 4:1 след няколко грешки на българските момчета. Постепенно младите \"лъвове\" успяха да изравнят при 8:8 след отлична атака на Венислав Антов и грешка на Яспер Верхаме. Равенството се запази до 10:10, след което белгийските младежи дръпнаха отново с 12:10 след две отлични изяви на капитана Фере Регерс. Това накара Мартин Стоев да поиска тайм-аут. България съумя отново да стигне до равенство при 15:15 след ас тип \"чекмедже\" на Георги Татаров и страхотна контра на втория разпределител Симеон Николов, който влезе като резерва. Белгийците за пореден път поведоха с 18:15 след силни изяви на Регерс и Верхаме. Въпреки усилията на българите и второто прекъсване за Мартин Стоев, разликата стана 22:17 след контра блок-аут на Йипе Шрьовен. Белгия без проблеми спечели гейма с 25:19 и намали изоставането си на 1:2.\n\n25\n\nВ началото на четвъртия гейм България бързо поведе с 3:0 след две силни атаки на Алекс Николов, но Белгия веднага изравни при 3:3 след няколко грешки на българите при сервис на Яспер Верхаме. Играта продължи точка за точка до 7:7, след което младите \"лъвове\" дръпнаха с 10:7 след атака от втора линия на Алекс Николов и грешки на Фере Регерс и Сиетсе Де Бруйн. Въпреки тайм-аута за треньора на Белгия Крис Ейкманс, разликата се запази и дори нарасна до 13:9 след контра през центъра на Борис Начев, който влезе в игра малко по-рано през гейма. Белгия върна две точки за 13:11 след грешки на българските момчета. За пореден път играта продължи точка за точка до 17:14, след което последва контра на Алекс Николов и 18:14. Преднината на България стана 20:15 след нова блокада на Алекс Николов, след което спокойно спечели гейма с 25:17 след силна атака на Венислав Антов, а с това мача с 3:1 и бронзовите медали.\n\n25\n\nНай-полезен за България бе капитанът Александър Николов с 20 точки (3 блока, 44% успеваемост в атака и 57% позитивно посрещане) за победата. Венислав Антов (1 блок, 1 ас и 34% успеваемост в атака) и Георги Татаров (2 блока, 1 ас, 43% успеваемост в атака и 43% позитивно посрещане) добавиха 14 и 13 точки за успеха.\n\n25\n\nЗа тима на Белгия Фере Регерс бе над всички с 23 точки (1 блок, 39% успеваемост в атака и 45% позитивно посрещане), но и неговите усилия не бяха достатъчни за победа.\n\n25\n\nБЪЛГАРИЯ - БЕЛГИЯ 3:1 (25:17, 25:19, 19:25, 25:17)\n\nБЪЛГАРИЯ: Стоил Палев 2, Венислав Антов 14, Георги Татаров 13, Александър Николов 20, Лазар Бучков 3, Ивайло Дамянов 5 - Георги Митов-либеро (Симеон Николов 1, Владимир Гърков, Борис Начев 1, Ерик Стоев, Калоян Ботев-либеро)\n\nСтарши треньор: МАРТИН СТОЕВ\n\nБЕЛГИЯ: Тийл Ван Луверен 5, Базил Дермо 5, Фере Регерс 23, Ленер Белерт 1, Яспер Верхаме 6, Симон Лука Влахович 1 - Кобе Вервимп-либеро (Йипе Шрьовен 11, Сиетсе Де Бруйн 3, Робе Понзеле, Матис Вервимп)\n\nСтарши треньор: КРИС ЕЙКМАНС.\n\nСнимки: CEV.EU\n\nГледайте спорт на MAX с най-вълнуващите двубои от волейболното Световното първенство 2022, на живо, в ефира на MAX Sport.",
    "Белгия укроти \"драконите\" в Брюксел": "Селекцията на Белгия, водена от Роберто Мартинес, победи с 2:1 Уелс в поредна среща от Група А4 на Лигата на нациите.\n\nПо този начин „червените дяволи“ се настаниха на второ място в групата с 10 точки, три по-малко от лидера Нидерландия. „Драконите“ пък остават на последната четвърта позиция с едва един пункт.\n\nGulliver/GettyImages 40 снимки\n\nДвубоят на стадион „Крал Бодуен“ започна със сериозен превес за домакините. Те го материализираха след 10 минути игра, когато Кевин Де Бройне бе точен с левия крак, засичайки подаване отдясно на Миши Батшуай.\n\nБелгийците удвоиха своята преднина именно чрез асистента на първия гол. Тогава Де Бройне му поднесе топката на около 2-3 метра от голлинията и таранът нямаше как да сбърка.\n\nПет минути след началото на втората част островитяните върнаха едно попадение чрез Кийфър Мур, който отбеляза с глава, но силите не им стигнаха за повече.\n\nДесетина минути преди последния съдийски сигнал пък бе отменена дузпа за Белгия, дадена за фал срещу Де Бройне.",
    "Гласят силен диамантентен удар по Русия, който обаче ще порази и Белгия": "15169 Снимка: iStock by Getty Images\n\nЕвропейският съюз трябва да спре да внася диаманти от Русия, заявиха пет от 27-те страни членки в съвместно предложение, за което Ройтерс съобщи в неделя, 25 септември, след като президентът Владимир Путин нареди частична военна мобилизация миналата седмица и се отправи към анексиране на части от Източна Украйна.\n\nЕС, който досега е приложил шест кръга санкции, откакто Русия нахлу в Украйна на 24 февруари, а и подготвя нови, които ЕК ще представи тази седмица, се нуждае от единодушие, за да приеме подобна забрана, която Белгия - домът на най-големия център за търговия с диаманти в света - Антверпен - отхвърли в миналото, отбелязва агенцията.\n\nПолша, Ирландия, Литва, Естония и Латвия предложиха въвеждане на ответна забрана за внос на диаманти от Русия, където Alrosa е най-големият производител на необработени скъпоценни камъни в света.\n\nСветовният център за диаманти в Антверпен заяви, че санкциите ще отнемат около 30% от бизнеса и ще облагодетелстват конкурентните търговски центрове, добавяйки, че клиентите трябва да могат сами да решат дали искат руски скъпоценни камъни.\n\nБелгия не гледа с добро око на подобно ембарго. Още на 14 септември министър-председателят Александър де Кро каза по време на международна тематична конференция, че подобна забрана би била \"огромна загуба\" и би навредила на индустрия, която представлява 5% от износа на Белгия и поддържа около 30 000 работни места.\n\nСветовната диамантена индустрия се събра тогава в Антверпен за първото издание на \"Фасети\" (Facets) - конференция, посветена на анализа на най-новите тенденции в диамантената индустрия и отбелязването на близо 600-годишната история на Антверпен като най-големия център за търговия и обработка на диаманти в света.\n\nНа следващия ден агенция Белга подчерта специално за БТА, че диамантеният хъб в Антверпен е между чука и наковалнята, когато става въпрос за близките му отношения с руския пазар.\n\nСлужител на ЕС и дипломат, участващи в подготовката на нови мерки срещу Русия, казаха обаче, че сега (след последните развития на ситуацията в Украйна) се очаква Белгия да вдигне ветото си.\n\nСлед предложението на Комисията за нови санкции, дипломати и министри ще преговарят, докато постигнат консенсус, а в противен случай въпросът ще се разглежда от евролидерите, на срещата им в Прага на 6-7 октомври.\n\nХанс Меркет, изследовател от неправителствената организация Ipis, смята, че белгийският диамантен сектор иска да запази \"добрия си имидж\" и да продължи да бъде \"най-големият световен хъб\", което е трудно съчетание в наши дни. \"Начинът е да се каже, че търсенето в сектора е намаляло. Те могат да запазят приятелите си и да си мълчат известно време, а след като това приключи, могат да се върнат към обичайната си дейност\", обяснява Меркет пред Белга.\n\nБелгийският вестник Tijd цитира Световният диамантен център в Антверпен - СДЦА (AWDC) на 15 септември, откъдето информират, че търговията с руски диаманти е спаднала \"значително\" през последните месеци, като отбелязва, че организацията не дава \"конкретни числа\".\n\n\"През последните месеци антверпенският диамантен сектор драстично е ограничил търговията си с Русия\", казва премиерът Де Кро пред \"Газет ван Антверпен\". \"Търговията с Русия не е спаднала до 0 процента, но бързото преустановяване на търговските отношения с Русия илюстрира, че изборът да не се налага забрана е бил правилен. Сега секторът може да прекрати търговията със собствени темпове\", добави той.\n\nНационалната банка на Белгия обаче е по-конкретна: първите 5 месеца на 2022 г. не показват почти никакво намаление, руските диаманти са на стойност 740 млн. евро в сравнение със 770 млн. евро през 2021 г., сподели Меркет в профила си в Tуитър на 15 септември.\n\n\"От една страна, те (търговският център за диаманти в Антверпен) са загрижени за имиджа си, а от друга - за конкурентоспособността си. Те искат да останат най-големият център за търговия с диаманти в света. Проблемът е, че тези две неща са много трудни за съвместяване\", разсъждава изследователят.\n\nПо оценки на СДЦА през града преминават 84 процента от необработените диаманти в света и 50 процента от всички полирани диаманти. Преди да избухне войната в Украйна през февруари, Антверпен е внесъл и изнесъл необработени диаманти на стойност 1,8 млрд. долара от руската държавна минна компания \"Алроса\", представител на която не присъстваше на конференцията \"Фасети\".\n\nМеркет смята, че отношенията с \"Алроса\" в разгара на войната в Украйна не дават добър имидж на диамантената индустрия на Антверпен. Изследователят от Ipis отбелязва, че след възникването на противоречията около Русия, СДЦА е спрял да публикува данни за индустрията, както е правил в миналото.\n\nТой обаче признава, че отношенията с \"Алроса\" са необходими за конкурентоспособността на белгийския диамантен пазар.\n\n\"Това е толкова важен доставчик, отговарящ на 25 процента от диамантите, които влизат в Антверпен. Ако те го загубят и Дубай (ОАЕ) го поеме, тогава ще бъде много трудно да се спре тази промяна. Сега изходът им е да кажат, че търсенето намалява\", заключава изследователят.",
    "Четирима арестувани за план за отвличане на белгийския правосъден министър": "Четирима заподозрени бяха арестувани този уикенд в Нидерландия при разследване на \"заговор за отвличане\" на белгийския министър на правосъдието Вeнсaн ван Кикенборн, който обвини за това \"наркомафията\", предаде Франс прес.\n\nКикенборн, също така и кмет на Кортрийк, се обърна към жителите на този град в Западна Фландрия, които присъстваха снощи на общински бал, във видеопослание, излъчено от обществената телевизия. Tой каза, че в четвъртък е получил телефонно обаждане от високопоставен прокурор, който го предупредил за план за отвличането му. Той добави, че не е отменил празненствата, за да не дава повод на наркомафията да ликува.\n\nВ събота белгийската федерална прокуратура съобщи, че министърът е поставен под засилено полицейско наблюдение и че трима заподозрени са били арестувани в Нидерландия. Нидерландската прокуратура съобщи, че това са трима мъже на възраст 20, 29 и 48 години с нидерландско гражданство. Арестуван е и четвърти заподозрян в тази съседна на Белгия страна, съобщи вчера съдебен източник.\n\nИзточник от съдебната система потвърди за АФП, че в автомобил, забелязан близо до дома на министъра в Кортрийк, е намерено автоматично оръжие.\n\nБелгийският министър-председател Александер де Кро осъди \"напълно неприемлива заплаха\". \"Няма да бъдем сплашени от никого\", написа той в \"Туитър\".",
    "Белгия уби мечтата на България за финалите в Берлин": "Белгия уби мечтата на България за финалите в Берлин\n\nМъжкият национален отбор на България по баскетбол загуби шансове да се класира за елиминационната фаза на ЕвроБаскет 2022. Селекцията на Росен Барчовски не успя да спечели задължителния си последен двубой срещу Белгия, след като допусна поражение с 80:89 (19:20, 11:21, 30:25, 18:21) от “червените дяволи”. Двубоят се проведе пред сериозен брой грузински почитатели по трибуните, които се надяваха именно на успех на белгийците, за да могат техните любимци да запазят надежди за продължаване към Берлин.\n\nТака “лъвовете” остават на последната позиция във временното класиране с баланс от 1-4, докато Белгия продължава към елиминациите със своя актив от 3-2. Довечера ще стане ясен и последният класирал се отбор от група “А” за финалите в германската столица, като това ще е или Грузия, или Черна гора. Фаворитите в групата Испания и Турция завършиха съответно на първата и втората позиция в таблицата.\n\nПЪРВА ЧЕТВЪРТ:\n\n\n\nНационалите ни започнаха да пренасят наказателната си акция от далечно разстояние от вчерашния ден, след като Александър Везенков и Чавдар Костов отбелязаха по една тройка в първите две минути игра, за да изведат \"лъвовете\" напред с ранен актив от 8:6. В защита националите ни стояха по отличен начин, като този път Емил Стоилов се предпазваше от ранно натрупване на нарушения, въпреки че срещу него бе играч с опит в Евролигата като Исмаел Бако.\n\nДва успешни наказателни изстрела на Дий Бост увеличиха дистанцията до четири точки при 10:6, а първите проблеми с натрупване на нарушения бяха в белгийския лагер, след като крилото Пиер-Антоан Жиле извърши два фаула още в първата половина на откриващия период. Нивото на игра в офанзивен план на трикольорите падна в следващите минути, като възпитаниците на Росен Барчовски натрупаха няколко грешки в нападение и по този начин позволиха на белгийския тим да вземе водачеството в мача чрез тройка на Ретин Обасохан при 10:11.\n\n\n\nВъпреки че грешките започнаха да се понатрупват, възпитаниците на Дарио Гергя почти не успяваха да се възползват от неточностите на съперника, тъй като пропускаха по нелеп начин бързите си атаки. Тройка на Александър Везенков и още два негови точни изстрела от наказателната линия пък върнаха \"лъвовете\" напред в резултата при 18:15 към края на откриващия период. Авансът на трикольорите обаче се изпари точно във финалните секунди от първата част, тъй като Ретин Обасохан показа своята класа и реализира фамозна тройка, за да донесе точка аванс на Белгия и да зарадва хилядите грузински почитатели по трибуните - 19:20 в полза на символичните гости.\n\nВТОРА ЧЕТВЪРТ:\n\n\n\nЛюбопитен факт след края на първата четвърт бе, че националите ни бяха опитали само три стрелби от зоната за две точки спрямо цели 11 от тройката до този момент. Успешна стрелба от далечно разстояние на Максим Де Зееу отвори разлика от четири точки в полза на състава на Белгия, но авансът им бе неутрализиран мигновено след тройка плюс нарушение на Александър Везенков, който се превърна в първия играч на терена с двуцифрен точков актив - 12 точки и равенство в резултата при 23:23. След като по-рано отбеляза една тройка, Де Зееу отново се озова зад дъгата и отново успя да реализира. Една атака по-късно пък завърналият се на терена Ману Лекомт се справи със защитата на \"лъвовете\" и наниза още две точки от средно разстояние, за да вдигне дистанцията на пет точки при 23:28 в полза на Белгия.\n\n\n\nДори и прекъсването от щаба на Росен Барчовски не успя да стопира ритъма на Лекомт, който отново направи слалом през дефанзивната линия на националите ни и този път бе точен под коша за 23:30. Лошата серия на трикольорите бе спряна от индивидуален пробив на Александър Везенков, който обаче след това нямаше късмет при две от добавките си и разликата остана пет точки при 25:30. Ретин Обасохан пък се превърна в първия състезател на белгийците с двуцифрен точков актив, след като наниза два пъти от линията, след което Чавдар Костов контрира отлично от другата страна с втората си тройка в мача за 28:32.\n\n20\n\nТаймаутът на Дарио Гергя даде резултат и неговите баскетболисти нанесоха нова минисерия след кратката пауза, след като Ману Лекомт и Исмаел Бако се отчетоха с по една точна стрелба през ръцете на съперниците. Преднината на белгийците докосна двуцифрените показатели при 28:37 в полза на символичните гости. Кратка проверка на реферите установи, че изстрелът на Бако е от зоната за две, а не от тази за три, но така или иначе \"червените дяволи\" продължаваха да стрелят безупречно във втория период - Лекомт и Обасохан направиха разликата 13 точки при 28:41. Добра изява на Димитър Димитров в подкошието на съперника оформи крайното 30:41 в полза на Белгия на полувремето.\n\n\n\nТРЕТА ЧЕТВЪРТ:\n\n\n\nБългарският отбор постави изключително оптимистично начало на второто полувреме, след като в първите две минути и половина регистрира серия от 8:2, за да се върне в мача. Димитър Димитров и Павлин Иванов нанизаха по една тройка за \"лъвовете\", които изглежда възстановиха силите си и се движеха компактно във формацията си с ниска петица. Ретин Обасохан обаче продължаваше да тормози трикольорите, като след пордените му безупречни изяви в нападение авансът на Белгия остана пет точки при 40:45. Димитров продължи страхотното си включване в началото на третата част с още две точки под коша на съперника, като по този начин дистанцията падна до едно притежание при 42:45 в полза на \"червените дяволи\".\n\n20\n\nВъзходът в представянето на момчетата на Барчовски бе удължен с нов отличен изстрел от далечно разстояние на Павлин Иванов, като паритетът се завърна на светлинното табло при 45:45 след серия от 15:4 в полза на \"лъвовете\". Белгийският състав нямаше намерение да отстъпва и намери себе си след прекъсването от Дарио Гергя, като преднината на символичните гости се качи до пет точки при 47:52 след тройка на Пиер-Антоан Жиле и успешен пробив на Ману Лекомт. Все пак лошите новини за селекцията на Росен Барчовски временно бяха лимитирани, тъй като Александър Везенков наниза два наказателни след неспорстменско нарушение на Кевин Тумба, а Дий Бост бе точен с кош и фаул след това, за да изравни резултата при 52:52.\n\n\n\nМану Лекомт обаче продължаваше да прави каквото си поиска със защитата на българския тим, като гардът вече имаше 19 точки на сметката си към края на третата четвърт, извеждайки отбора си отново с пет при 55:60. Емоциите взеха връх веднага след това, тъй като на Дий Бост му бе свирено техническо нарушение за реакция, а заедно с него и Росен Барчовски бе санкциониран със същото, което провокира селекционера ни да търси обяснение на секретарската маса.\n\n20\n\nПиер Антоан-Жиле вкара само един от двата наказателни, но след това българският тим отново пропусна добра възможност на бърза атака и в крайна сметка Лекомт бе пратен на линията, за да направи резултата 55:62 при оставащи 1:28 до края на третата част. В крайна сметка Ретин Обасохан прескочи 20-точковата граница, за да позволи на състава на Белгия да разполага с актив от шест точки при 60:66 преди началото на решителната последна четвърт.\n\n\n\nПОСЛЕДНА ЧЕТВЪРТ:\n\n\n\nБелгийците движеха топката много добре в начолото на последния период, като от това се възползва най-вече центърът Кевин Тумба, който разтресе българския кош за 60:69 в полза на \"червените дяволи\". \"Лъвовете\" реагираха мигновено с кош от тройката на Дий Бост, който бе контриран от такъв и на Максим Де Зееу за 63:72. Страхотно взаимодействие между Везенков и Андрей Иванов, както и изключително агресивен пробив на Дий Бост направиха така, че символичните домакини в срещата да запишат минисерия и да се доближат на само пет точки от своя опонент при 67:72 с оставащи седем минути и половина до финалната сирена.\n\n\n\nЗа съжаление, прекъсването от страна на Дарио Гергя отново дойде в много ключов момент, тъй като неговите баскетболисти запазиха самообладание и реализира тройка чрез закъсалия с нарушения Джонатан Табу за 67:75. Самият Табу обаче след това извърши неспортсменски фаул срещу Александър Везенков, като лидерът на \"лъвовете\" вкара двата си наказателни удара и възстанови шестточковата разлика между двата отбора при 69:75. Грешникът от по-рано Джонатан Табу този път се реваншира на своя отбор с перфектен изстрел от тройката, след който Димитър Димитров успя да възстанови две точки от пасива на националите ни - 73:79 с оставащи малко над три минути до финалната сирена.\n\n20\n\nНов агресивен пробив на Везенков към коша означаваше още две точки към актива на \"лъвовете\", но след това те пропуснаха възможност да се доближат на едно притежание разлика от съперника си и вместо това Максим Де Зееу направи резултата 75:81 при оставащи 1:44 до края на редовното време. Александър Везенков също бе санкциониран с техническо нарушение в последните секунди от мача, а белгийският отбор използва наказателната линия, за да поддържа убедителен аванс на сметката си - 78:85 при оставащи 24.5 до края на редовното време. Крайният резултат бе оформен при 80:89 в полза на Белгия.\n\n\n\nРетин Обасохан бе най-полезен за победата на Белгия с 25 точки и 7 борби. Ману Лекомт добави 20 точки при 9/12 стрелба от игра. Максим Де Зееу вкара още 13 точки за 17 минути.\n\n\n\nАлександър Везенков завърши с дабъл-дабъл от 26 точки и 13 борби за България. Дий Бост допринесе с 18 точки и 6 овладени топки, а Чавдар Костов и Димитър Димитров приключиха с по 11 точки всеки.\n\n\n\nТИТУЛЯРНИ ПЕТИЦИ:\n\n\n\nБЪЛГАРИЯ: Дий Бост, Чавдар Костов, Алек\n\n\n\nБЕЛГИЯ: Ману Лекомт, Ретин Обасохан, Жан-Марк Муема, Пиер-Антоан Жиле, Исмаел Бако",
    "Ван Дайк отказа Белгия и прати Нидерландия на финалите в Лигата на нациите (ВИДЕО)": "1052\n\nОтборът на Нидерландия се класира за финалната четворка на турнира Лигата на нациите, след като победи Белгия с 1:0 като домакин в последен мач от групите на надпреварата. Върджил ван Дайк отбеляза единственото попадение на стадион \"Йохан Кройф Арена\" в Амстердам, с което \"лалетата\" си осигуриха първото място в групата.\n\nПред Нидерландия задачата бе да не губи срещата в Амстердам, тъй като по този начин Белгия щеше да я измести от първото място. Домакините обаче бяха непоколебими в дефанзивен план, а с голяма заслуга за това бе и голмайсторът в мача Върджил ван Дайк, който заедно със съотборниците си показаха изключително дисциплинирана игра.\n\nТака Нидерландия завърши на първо място в групата с актив от 16 точки - пет победи и само едно равенство срещу Полша. Белгия завърши на второ място с 10 пункта с едно равенство срещу Уелс и две загуби от Нидерландия. На трето и четвърто място останаха съответно Полша и Уелс.\n\nТака Нидерландия и Хърватия се превърнаха в първите два отбора, осигурили си място във финалната четворка на Лигата на нациите. Другите два тима ще бъдат определени в понеделник и вторник вечер с двойките Унгария - Италия и Португалия - Испания. Финалите в Лигата на нациите ще се проведат през 2023 година.\n\nПЪРВО ПОЛУВРЕМЕ\n\nПланът на Нидерландия за този мач се видя още в началните минути на срещата - да неутрализира опасната атака на Белгия. И трябва да се признае, че \"лалетата\" се справиха изключително дисциплинирано с тази задача, като не позволиха на опонента си да припари до вратата на Рембо Пасвеер.\n\nЕдинствената по-сериозна ситуация за гол пред Белгия се откри в 32-ата минута, когато Аксел Витсел стреля към вратата на Нидерландия от обещаваща позиция, но Пасвеер успя да спаси. До края на полувремето Нидерландия контролираше срещата, а за Белгия остана да размишлява какво може да промени, за да пробие противниковата отбрана.\n\nВТОРО ПОЛУВРЕМЕ\n\nНа почивката и двамата мениджъри извършиха промени в съставите си, а пет минути след подновяването на играта Нидерландия едва не откри резултата. Дензел Думфрис стреля много опасно към вратата на Белгия, но Тибо Куртоа се намеси.\n\nВ средата на полувремето Амаду Онана имаше отлична възможност да вкара, но Пасвеер спаси. В 73-ата минута Нидерландия излезе напред в резултата. След центриране от корнер отбраната на Белгия \"заспа\" и остави Върджил ван Дайк необезпокоявано да вкара с глава - 0:1!\n\nVideo edited on Kapwing\n\nСтартови състави:\n\nНидерландия: 1. Рембо Пасвеер, 2. Юриен Тимбер, 5. Нейтън Аке, 4. Върджил ван Дайк, 17. Дейли Блинд, 22. Дензъл Дъмфрис, 15. Мартен де Роон, 11. Стивън Бергхаус, 14. Дави Клаасен, 7. Стивън Бергвайн, 9. Винсент Янсен\n\nБелгия: 1. Тибо Куртоа, 2. Тоби Алдервейрелд, 5. Ян Вертонген, 4. Дзено Дебаст, 6. Аксел Витсел, 18. Амаду Онана, 15. Томас Мюние, 21. Тимоти Кастан, 10. Еден Азар, 7. Кевин де Бройне, 23. Миши Батшуай\n\nПРЕДИ СРЕЩАТА:\n\nДойде време за решаващите битки в груповата фаза на Лигата на нациите. Една от по-интригуващите групи включва участието на Нидерландия (лидер с 13 точки), Белгия (втора с десет точки), Полша (трета с четири точки) и Уелс (последна с едва един пункт на сметката си).\n\nПределно ясно е, че Белгия ще се нуждае от победа, за да има шанс за първото място. Тази победа обаче трябва да бъде съобразена с поражението в първия кръг именно от \"лалетата\" с 1:4. Тъй като именно директните сблъсъци са първият компонент, който се гледа при равенство на точките, то \"червените дяволи\" ще имат нужда от успех с три гола разлика като гост, ако искат да завършат първи в групата.\n\nТОП коефициенти за сблъсъка Нидерландия - Белгия\n\nКЪДЕ ДА ГЛЕДАМЕ МАЧА НИДЕРЛАНДИЯ - БЕЛГИЯ",
    "Белгия се страхува да не се превърне в \"наркодържава\"": "Размерът на трафика на наркотици в Антверпен, предназначен да залее Европа през Нидерландия, се колебае между 50 милиарда и 60 милиарда евро годишно - еквивалентът на годишния пенсионен бюджет в Белгия.\n\nВ Брюксел министър-председателят, трима федерални министри (на вътрешните работи, на правосъдието и здравеопазването), федералният прокурор и четиринадесет кметове се срещнаха, за да обсъдят една дълго пренебрегвана тема: трафикът на наркотици, който през лятото доведе до безпрецедентен изблик на насилие в страната, коментира le monde.\n\n\"Най-накрая\", коментира магистрат, който от години съжалява за бавната реакция, когато, както уверява, сега става въпрос за предотвратяване на превръщането на кралството в \"наркодържава\".\n\nВсичко започва през 2012 г., когато холандски трафиканти отвличат един от членовете на семейство, което се е опитало да открадне партида кокаин от контейнер в пристанището на Антверпен. Семейството размислило, когато получило снимка на месомелачката, през която бил заплашен да мине отвлеченият младеж. Оттогава насилието не спира и това лято стрелби, опити за палежи, намушквания с нож, при които един човек бе убит, и атаки с гранати срещу домове и фирми последваха една след друга.\n\nТова се случва основно в белгийската столица, където се води битка за територия, но също така и най-вече в Антверпен, чието пристанище от години е епицентърът на трафика на кокаин в Европа. Близо 90 тона бяха конфискувани там през 2021 г., 38 тона през първите шест месеца на годината, докато други 28, предназначени за Белгия, бяха конфискувани в Южна Америка.",
    "След победата на Белгия: Еден Азар \"хвърли ръкавицата\" към Карло Анчелоти": "614\n\nКъсно снощи (22 септември) Белгия победи Уелс у дома си с 2:1 в мач от Група 4 в Лига \"А\" на турнира Лига на нациите. В тази среща Еден Азар стартира като титуляр и престоя на терена до 65-ата минута, преди да бъде заменен от Леандро Тросар.\n\nФутболистът на Реал Мадрид показа добри неща на стадион \"Крал Болдуин\" в Брюксел и напомни за най-добрите си години, а в интервю след срещата направи сериозен намек към Карло Анчелоти, заявявайки, че \"старият Азар\" ще се върне тогава, когато играе по-редовно!\n\n\"Бях щастлив, че започнах като титуляр - мисля, че това се видя ясно. Щастлив съм когато играя и днес беше удоволствие да го направя пред тези фенове (б.р. - в Брюксел)\", каза Азар пред \"RTL\" след победата над Уелс и допълни:\n\n\"Знам на какво съм способен. Искам да вляза във форма за Световното първенство. Ще видим какво решение ще вземе старши треньорът (б.р. - Роберто Мартинес), но аз съм най-щастлив, когато съм на терена. Когато играя давам всичко от себе си. Ситуацията в Реал Мадрид е деликатна. Винаги съм казвал, че старият Еден Азар ще се появи тогава, когато играе. Просто трябва да навляза в ритъма си отново\".\n\n*От началото на кампанията в клубния футбол 31-годишният Азар е бил на терена за Реал Мадрид за точно 158 минути, разпределени в 4 мача - 3 в Ла Лига и 1 в Шампионска лига. В двубоя от ШЛ той се отчете с гол и асистенция (Селтик 0:3 Реал Мадрид).",
    "Белгия призовава за сдържаност след изявленията на Путин": "Белгийският премиер Александер де Кро призова днес за сдържаност след поредните изявления на руския президент Владимир Путин, свързани с предприетата от Русия война срещу Украйна.\n\nДа запазим спокойствие да не наливаме масло в огъня, настоя той в интервю за местна телевизия. Мисля, че трябва да реагираме с необходимото спокойствие, добави Де Кро.\n\nПо неговите думи Западът не може да се оставя да бъде притискан от руския президент. Трябва да имаме ясно отношение и да продължим да помагаме на Украйна, посочи премиерът.\n\nДе Кро отбеляза, че Белгия е предоставила досега военна помощ на украинската страна за 55 милиона евро. Продължаваме в тази посока, обяви Де Кро. Той поясни, че отправената от Путин заплаха с ядрено оръжие не е новост. По неговите думи още при първия случай в началото на войната реакцията на НАТО е била спокойна и според него трябва да остане такава.",
    "Белгия - Уелс 2:1 /репортаж/": "Забравена парола\n\nАко не получиш e-mail от нас, провери СПАМ папката на cвоята поща. Според различните филтри, нашето писмо може да попадне и там.",
    "Белга: Белгийски хакер иска от ЕС да увеличи мерките за поверителност в приложенията за паркиране": "Белга: Белгийски хакер иска от ЕС да увеличи мерките за поверителност в приложенията за паркиране\n\n0 0\n\nСнимка: БТА\n\nХакерите могат да открият местоположението на автомобил чрез приложения за паркиране и паркинги с интелигентни камери, предаде специално за БТА белгийската агенция Белга, цитирайки белгийския етичен хакер Инти де Кьокелеръ след края на организирания от него самия изследователски проект.\n\nДе Кьокелеръ е провел 100-дневен експеримент, в който се е опитал да проследи 120 коли. В резултат на експеримента той успява перфектно да локализира една от всеки четири коли. Престъпниците могат да се възползват от информацията от камерите, затова Де Кьокелеръ призовава за засилване на мерките за поверителност. Тъй като повечето компании за паркиране работят в няколко страни, той призова за европейски подход.\n\nПриложението за паркиране „Индиго“ (Indigo) дори не изисква хакване. Достатъчно е просто да въведете в системата номера на автомобила, който искате да проследите. Няма проверка дали този регистрационен номер действително принадлежи на потребителя на приложението. След като колата влезе в подземен паркинг с разпознаване на номера, потребителят на приложението се уведомява.\n\nДе Кьокелеръ също така е разработил компютърна програма, за да открие дали автомобилите, които проследява, използват безплатно време за паркиране. Във всеки град, където се предлага тази услуга, шофьорите могат да бъдат намерени чрез програмата. В Белгия това се отнася за Алст, Антверпен, Беверен, Шарлероа, Де Пане, Гент, Хаселт, Турне и Тьорнхаут.\n\n„Компютърната ми програма „говори“ с хиляди цифрови паркомати в края на всеки ден, питайки дали все още има свободно време за паркиране, за да бъдат проследени колите. Ако системата ми не успее да създаде сесия за безплатно паркиране от една секунда за даден номер в една от свободните зони, знаем със сигурност, че превозното средство е паркирало в тази зона същия ден“, каза той пред „Ве Ер Те“ (VRT).\n\n(Новина, избрана от белгийската агенция Белга за публикуване от БТА без намеса в текста съгласно договора за сътрудничество между агенциите)\n\nPlease enable JavaScript to view the comments powered by Disqus.",
    "Трима души са арестувани във връзка със заплаха срещу белгийския министър на правосъдието, съобщи прокуратурата": "Белгийският министър на правосъдието Венсан ван Кикенборн е поставен под засилено полицейско наблюдение, а в Нидерландия са арестувани трима души, след „сериозна“ заплаха срещу представителя на изпълнителната власт, съобщи днес федералната прокуратура, цитирана от Франс прес.\n\nСпоред фламандски всекидневник, в автомобил с нидерландска регистрация, забелязан пред дома на министъра, са били открити огнестрелни оръжия.\n\nФедералната прокуратура не е потвърдила тази информация.\n\nВ съобщение прокуратурата посочва, че миналата нощ в Нидерландия са били арестувани три лица и е изискано прехвърлянето им в Белгия.\n\nДържавното обвинение уточнява в прессъобщението си, че през седмицата е било уведомено за възможна заплаха срещу министъра на правосъдието. Разследване, възложено на съдия следовател, бързо е показало, че на тази заплаха трябва да се гледа сериозно, пише още в съобщението.\n\nМинистърът е поставен под засилено полицейско наблюдение и няма да участва в някои дейности, планирани за следващите дни.\n\nСпоред белгийската медия VRT, цитирана от ДПА, автомобил с автомати „Калашников“ и бутилки с бензин в него е бил открит тази седмица близо до дома на Ван Кикенборн, а заподозрените възнамерявали да отвлекат министъра.\n\nМинистър Ван Кикенборн засили борбата срещу наркобандите в Белгия, отбелязва ДПА.",
    "Белгия иска таван на цените на газа, независимо от доставчика": "Европейските потребители се нуждаят от ограничение на цените на едро на газа, а не само от \"политическо\" ограничение за руския внос, каза министърът на енергетиката на Белгия Тине Ван дер Щратен пред Ройтерс.\n\nГоворейки преди извънредната среща на енергийните министри на ЕС в петък, насочени към понижаване на увеличаващите се цени на енергията, Ван дер Щратен каза, че Белгия иска динамично ограничение на цените за целия ЕС на борсово търгувания газ, свързан с азиатските пазари, за да се гарантира сигурността на доставките.\n\nТаванът на цените за внос на газ от руски тръбопроводи, предложен от Европейската комисия преди срещата в петък, засега не се приема еднозначно сред 27-те държави от блока.\n\nЕвропейските цени на електроенергията се повишиха рязко, след като икономиките започнаха да излизат от кризата с COVID-19 миналата година, като увеличението беше подхранвано от намаляването на доставките на газ от Русия в отговор на западните санкции, наложени заради нахлуването на Москва в Украйна.\n\n\"Нашето намерение преди всичко е да свалим цените. Ограничаването само на руския газ няма да доведе до понижаване на цените\", каза Ван дер Щратен. \"Ограничаването само на руския газ е чисто политическо.\"\n\n\"Няма толкова много руски газ, който да идва в Европа, така че не виждам полза от това\", каза белгийски политик от партията на зелените, добавяйки, че Испания, Полша и Люксембург са за таван, докато Германия има резерви.\n\n\"Трябва да се намесим на ниво пазар на едро... така че да може да има ефект върху сметките за енергия\", каза тя, добавяйки, че таванът трябва да се следи отблизо и да има резервен механизъм, когато глобалните цени на втечнения природен газ го надхвърлят.\n\nНидерландия, която традиционно е против пазарните интервенции, подкрепи тавана само върху руския газ.\n\nВан дер Щратен каза, че министрите на енергетиката трябва да дадат ясни насоки на Европейската комисия да действа за намаляване на цените на енергията и че таванът може да влезе в сила след няколко дни.\n\n\"Абсолютно нашето намерение е да имаме таван преди отоплителния сезон наистина да започне\", каза тя, добавяйки, че мярката за понижаване на цените трябва да влезе в сила през октомври.\n\nТя заяви, че съвместните покупки на газ от ЕС трябва да бъдат продължени и че блокът се нуждае от реформа на цените на енергийния пазар, която да раздели електроенергията, произведена от газ, от тази, идваща от неизкопаеми източници като ядрена енергия или възобновяеми източници.\n\nЗа момента използването на неочаквани печалби, направени от енергийни компании - както беше предложено от Комисията,изглежда е приемливо тъй като би дало пари на страните от ЕС за пряка подкрепа за онези, които се борят с високи сметки за енергия.",
    "Белгия налага строги икономии на енергия": "Белгийският премиер Александър Де Кроо призова ЕС да \"спре кървенето\" с високите цени на енергията и обяви нови национални мерки за ограничаване на разходите за потребителите и икономия на енергия за пестене на ресурси, пише европейската редакция на американския вестник \"Политико\".\n\n\"В Европа трябва да имаме само един приоритет\", каза Де Кроo на пресконференция. \"Само на европейско ниво ще успеем да свалим цените. Той добави: \"Само Европейският съюз може да спре кървенето\".\n\nБелгия е поредната страна от ЕС, която въвежда реформи за ограничаване на цените на национално ниво, преди енергийните министри на ЕС да се срещнат на 9 септември, за да обсъдят решения на европейско ниво. Откакто Русия започна войната в Украйна, белгийският премиер беше силен защитник на въвеждането на таван на цените на газа на ниво ЕС, предупреди миналата седмица, че \"следващите пет до 10 зими ще бъдат трудни\".\n\nПравителството на Де Кроо планира да наложи извънреден данък върху производителите на енергия. Докато данъкът първоначално ще бъде насочен към ядрения сектор, работна група ще разгледа обхващането и на други производители на енергия, но Де Кроо не уточнява кои. Испания, Италия, Румъния и Гърция вече са въвели подобни мерки, а идеята набира популярност и в Германия.\n\nБелгия също така ще намали потреблението на енергия в обществени сгради, като например изисква използването на климатици да бъде намалено и отоплението да се настрои само до максимум 19 градуса по Целзий. Осветлението на обществените сгради ще бъде изключено между 19 ч. и 6 ч. сутринта.\n\nПравителството също така провежда дискусии с финансовия сектор за потенциално спиране на ипотечните плащания за домакинствата, които са най-засегнати от скока на цените, и ще работи с федерациите на работодателите за намиране на решения за бизнеса и малките и средни предприятия.\n\nБелгия планира да удължи други енергийни мерки, които понастоящем са в сила, до края на март 2023 г., като например социална тарифа за семейства с ниски доходи; 6 процента ДДС върху електроенергия, газ и топлинна енергия; както и намаляване на акциза върху бензина и дизела.\n\n\"Ще продължа да поддържам връзка с Европейската комисия, за да могат тези мерки да бъдат предприети\", каза Де Кроо. \"Европа трябва да покаже, че е способна да защити своите граждани, да защити своите компании.",
    "„Бързо пенсионирани“ на 20 - програмата, която разтърси Белгия": "Движението F.I.R.E е хит във фламандска Белгия. То позволява на младите хора на 30 и дори 20-годишни да се пенсионират и да живеят живота, който искат. Движението набира сили след социалните факти от постковидния свят, коментира le monde. Една нова програми поразява фламандска Белгия. Общественият канал VRT предизвиква противоречия, като излъчва F.I.R.E - съкращението за финансова независимост, пенсиониране рано или финансова независимост, ранно пенсиониране. Обобщено на холандски, това дава Vroeg op pensioen (Бързо пенсиониране). Седем млади свидетели обясняват желанието си да не работят. И да направят всичко, за да се пенсионира възможно най-скоро. В добро здраве и с пълни джобове, разбира се. F.I.R.E, вдъхновен от авторите Вики Робин и Джо Домингес, които публикуваха Вашите пари или вашия живот (Your money or your life, 2008), е движение, което се разпространява от Съединените щати и вече има няколко хиляди последователи в Белгия .\n\nЕдин от принципите му е, че е възможно да се пенсионирате веднага щом натрупате двадесет и пет пъти размера на годишните си разходи. Това е модерна идея за преосмисляне на традиционния начин на живот и изграждане на богатство. Движението придоби популярност сред младите възрастни, които са се отклонили от идеята да работят и спестяват в продължение на десетилетия, преди да се насладят на плодовете на своя труд. Последователите на F.I.R.E. работят усилено, за да натрупат достатъчно богатство в ранна възраст, за да могат да се пенсионират, докато са още млади.\n\nВ контекста на F.I.R.E, ранното пенсиониране е много подобно на това, което представлява напускане на ежедневната работа, докато сте млад или на средна възраст, за да прекарате остатъка от дните си в преследване на интереси, които не са водени основно от доходите, които носи на индивида. За много F.I.R.E. Хора, фазата на \"пенсиониране\" не е краят на всички спечелени доходи, а по-скоро краят на необходимостта да работите, за да можете да се издържате. Много F.I.R.E. последователите се \"пенсионират\" ,за да прекарват дните си, правейки неща, които обичат, и се научат да монетизират от тях, за да печелят допълнителен доход, който не им е необходим, за да се издържат.",
    "Белгия призова за замразяване на цената на газа": "Страните от ЕС са изправени пред \"пет-десет\" ужасни зими, ако не бъде направено нещо за ограничаване на цената на природния газ, коментира белгийският министър на енергетиката Тине ван дер Стратен, предаде ББС.\n\nВ ЕС се надигат все повече гласове за налагане на таван на цената на газа и прекратяване на връзката с цената на електричеството. И двете скочиха главоломно през последните шест месеца след началото на руската инвазия в Украйна.\n\nБелгийският министър написа в \"Туитър\", че цената на газа в Европа трябва спешно да бъде замразена и допълни, че връзката ѝ с тази на електричеството е напълно изкуствена и трябва да бъде променена.\n\n\"Следващите 5-10 години ще бъдат ужасни, ако не направим нещо. Трябва да действаме на място, на европейско ниво, и да замразим цените на газа\", посочи Ван дер Стратен.\n\nЦената на електричеството в Европа чупи рекорди в последните дни. Договорите година напред в Германия достигнаха 995 евро, а във Франция стигнаха 1130 евро. Това е десетократно увеличение.\n\n\"Трябва да спрем тази лудост, която бушува днес на енергийните пазари\", заяви австрийският канцлер Карл Нехамер, призовавайки за мерки на европейско равнище, а не само на национално, предаде Франс прес.\n\nНехамер поиска Европейският съюз да отдели цената на електричеството от цената на газа, за да може да тя се понижи.\n\n\"Цената на електричеството трябва да спадне. Не можем да позволим на руския президент Владимир Путин всеки ден да решава вместо европейците\", посочва канцлерът в комюнике.\n\nЦяла Европа понася ударите на скока на цените на енергията, ето защо чешкият премиер Петр Фиала, чиято страна е ротационен председател на ЕС, обяви в петък, че ще бъде свикана спешна среща на енергийните министри.\n\nАвстрийският канцлер увери, че отделянето на цените на тока и газа ще бъде обсъдено на предстоящата среща. Той изтъкна, че е разговарял предварително по въпроса с германския си колега Олаф Шолц и с Фиала.\n\nСлед шест месеца война в Украйна цените на енергията в Европа имаха бурна седмица, с нови рекордни стойности в петък, което предвещава силно поскъпване на живота през зимата. Причините в основата на скока на котировките са много, но на първо място е сериозното намаляване на руските газови доставки за европейските страни, които подкрепят Украйна. А 20 на сто от европейското електричество се произвежда от топлоцентрали на газ.\n\nКризата свари неподготвена цяла Европа, която разчиташе на плановете за възстановяване след КОВИД-19, за да подемат енергийния преход и да излязат от изкопаемите горива, отделящи парникови газове, чрез разработване на възобновяемите енергии или на технологии на водород.",
    "Инфлацията в Белгия достигна рекорда от 1976-а - какво поскъпна най-много": "Инфлацията в кралство Белгия се ускори през август до 9,94% на годишна база, от 9,62% месец по-рано, сочат данните на статистическото управление на страната Statbel, цитирани от Прайм.\n\nТака инфлацията в Белгия за август практически се изравни с рекорда на показателя от 1976 година - от 9,96%.\n\nТази висока инфлация е резултат главно от резкия скок на цените на енергоносителите, отбелязва Statbel. По-конкретно, най-много са поскъпнали електроенергията, природният газ, хлябът и зърнените храни, захарните изделия, месото, алкохолът, облеклото, артикулите за лична хигиена и хотелиерските услуги.\n\nВ средата на юли, в лятната си икономическа прогноза, Европейската комисия повиши оценката за инфлацията в Европейския съюз през 2022 г. до средно 8,3%, от 6,8% при предишната прогноза. През 2023 г. се очаква забавяне на темпа на инфлацията в ЕС до средно 4,6%.",
    "Политически консултации между Турция и Белгия": "1879851\n\nВъншното министерство та Турция съобщи, че днес, 14 септември, в Анкара ще се проведат политически консултации между Турция и Белгия.\n\nВ изявлението се отбелязва че делегациите ще бъдат председателствани от заместник-министъра на външните работи и Фарук Каймакджъ и неговия колега от белгийското министерство на външните работи Йерун Курман.\n\nПо време на консултациите се предвижда да бъдат обсъдени всички измерения на двустранните отношения с Белгия, да бъдат обменени мнения по отношенията между Турция и Европейския съюз и актуални регионални въпроси.",
    "Белгия: 55 съдии ще живеят за два дни живота на затворник в затвора": "Петдесет и пет съдии в Белгия избраха да прекарат специален уикенд: те доброволно се затвориха в затвор в района на Брюксел, за да видят за два дни и една нощ какъв е животът на един затворник, каза в изявление белгийският министър на правосъдието Винсент Ван Кикенборн.\n\nСъдиите пристигнаха тази сутрин в 09:00 часа местно време в новия затвор в Харен, който може да побере 1190 затворници и трябва да отвори врати на 30 септември, обясни говорителка на затворническите власти пред AFP.\n\nКъм съдиите ще има същото отношение, както към затворниците до края на \"експеримента\" утре, поясни тя.\n\n„Съдиите очевидно знаят какво е в затвора, но придобиването на опит им предоставя уникална възможност, която може да им помогне да налагат присъди с пълно съзнание“, продължи министърът.\n\nТе ще следват дневния график на затворниците, няма да имат право да използват мобилните си телефони, ще спазват еднакъв хранителен режим и ще имат същите отговорности като затворниците. Освен всичко друго, те ще бъдат наети да работят в кухнята и пералните, се подчертава в съобщението.\n\nАко бъдат затруднени, съдиите ще могат да спрат експеримента по всяко време.\n\n„Това несъмнено ще им помогне да се замислят дали лишаването от свобода е най-доброто решение за някой, който е направил грешка в живота си“, каза министърът.\n\nТова е и добра \"репетиция\" за служителите на затвора, тъй като затворът ще бъде открит след две седмици.\n\nИнициативата е съвместна на министъра на правосъдието, Поправителната служба и Института за обучение на съдебни кадри.",
    "БТА :: Белга: Младите хора в Белгия живеят все-по-дълго при родителите си, вече средно до 26,2 години": "Според вестник \"Хет Нювсблад\" младите хора в Белгия все по-дълго остават да живеят при родителите си. Средната възраст, на която младежите в страната се изнасят от вкъщи, е нараснала от 25,5 години през 2021 г. до рекордните 26,2 години през 2022 г. Според социолога Димитри Мортелманс основната причина за това увеличение е пандемията от КОВИД-19.\n\nСредната възраст на отделяне от родителите зависи главно от икономически фактори. \"Кризата с КОВИД увеличи (икономическата) несигурност\", казва Мортелманс. \"В отговор на това младите хора отлагат плановете си.\"\n\nНамаляването на новите връзки е друг фактор, допринасящ за по-високата средна стойност, твърди социологът. \"Стана по-трудно да се срещаш, запознанствата станаха по-трудни, нямаше специални поводи или празници... Заформиха се по-малко двойки и това също накара хората да останат по-дълго у дома.\"\n\nСредната възраст в Белгия все още е малко под средните за Европа 26,5 години. Скандинавските младежи са склонни да напуснат бащиния дом най-бързо, а младите хора от Южна Европа живеят най-дълго вкъщи.\n\nМортелманс не очаква тази тенденция да се обърне през следващата година заради повишената несигурност, свързана с високата инфлация. Все пак средната стойност би трябвало да намалее в някакъв момент в бъдеще: \"Когато всичко това приключи, очаквам изравняване или спад. С всяка година средната възраст нараства, но сега е изключително висока.\"\n\n(Новина, избрана от белгийската агенция Белга за публикуване от БТА без намеса в текста съгласно договора за сътрудничество между агенциите)",
    "Варненската Арт галерия „Ларго“ гостува с две изложби в Белгия": "Варненската Арт галерия „Ларго“ гостува в Белгия. От 18 септември екипът ще представи две изложби графика в Галерия „Epreuve d’Artiste“ в Антверпен, които са част от програмата „Отворени ателиета“ на местната община и районния културен съвет. С тях ще бъде отбелязано началото на есенния културен сезон в белгийския град, съобщават от варненската галерия.\n\nЕдната експозиция съдържа над 120 творби от четирите издания на Международния екслибрис конкурс, който се провежда във Варна. Сред тях са наградени и селектирани за конкурса екслибриси, както и творби на повечето от участвалите български художници. Гостуването на колекцията е договорено между двете галерии още през 2019 г., но заради световната пандемия от Ковид-19 е отложено за тази есен.\n\nВтората българска изложба в Антверпен е инициирана от белгийската галеристка Крис Верхейен след гостуването ѝ през месец юни тази година в Арт галерия „Ларго“ във Варна, при което е запозната с творчеството на български съвременни автори, работещи в областта на графиката, сред които Анна Тихонова-Йорданова, Веселин Дамянов-Вес, Димо Миланов, Петър Чиновски, Румен Нечев, Светослав Косев, Христо Найденов, Юлиан Йорданов и Янко Ненов. Нейно е предложението изложба с техни творби да бъде показана паралелно с екслибрисите. Тя ще съдържа осемдесет графики.\n\nЕкспозициите на българско изкуство в Антверпен ще останат до 2 октомври.",
    "Ромелу Лукаку отпадна от отбора на Белгия за мачовете с Уелс и Нидерландия": "Селекционерът на националния отбор на Белгия по футбол Роберто Мартинес обяви листата си от 30 футболисти за мачовете с Уелс и Нидерландия в Лигата на нациите. Контузеният нападател на Интер Милано Ромелу Лукаку не е част от разширения състав. Той ще бъде заменен от централния нападател на Ланс Лоис Опенда.\n\nОтсъства и футболистът на Рен Жерему Доку, който тъкмо се възстанови от мускулна травма. За сметка на това в групата се завръща отново защитникът на Андерлехт Зено Дебаст.\n\nМачовете на Белгия са на 22 септември срещу Уелс в Брюксел и на 25 септември срещу Нидерландия в Амстердам.\n\nЗащитникът Джейсън Денайер, който е без отбор, след като приключи договорът му с Олимпик Лион в края на миналия сезон, е част от групата на Белгия заради проблемите на Роберто Мартинес в защита.",
    "Малинов с нов силен мач в Белгия": "Малинов с нов силен мач в Белгия\n\nКристиян Малинов отново беше титуляр за Льовен, а отборът му направи нулево равенство при гостуването си на Мехелен в среща от 9-ия кръг на белгийското първенство. Бившият халф на ЦСКА - София, който не попадна сред избраниците на Младен Кръстаич за предстоящите мачове на националния отбор, се представи на високо ниво, но тимът му не успя да стигне до трите точки, въпреки че цяло второ полувреме беше с човек повече.\n\nВ средата на първата част съдията отмени по един гол и за двата тима заради засади. В 44-ата минута Алесио Да Круз от Мехелен получи директен червен картон, но и в намален състав домакините имаха своите шансове да грабнат победата. Льовен не загуби за пети пореден път и се намира на престижното 4-то място в класирането на Юпилер лигата.\n\nУспех постигна и Вестерло на Едисон Йорданов. Българският национал обаче не игра при победата с 3:2 като гост на Шарлероа. В герой се превърна Киън Васен, който отбеляза решаващия гол в 89-ата минута. Преди това домакините наваксаха пасив от две попадения, но не можаха да избегнат загубата и се намират на 9-о място с 12 точки, колкото има и Вестерло.\n\nБез Димитър Велковски Серкъл Брюж направи 2:2 у дома с Остенде. Тимът на българина поведе с 2:0 до почивката, но изпусна трите точки и остана в зоната на изпадащите с 6 точки. На дъното е Зюлте Варегем с 5 пункта, след като снощи загуби с 0:3 от Сент Трюйден.",
    "Малинов с асистенция в Белгия": "Кристиян Малинов записа пълни 90 минути за „Льовен“ при победата с 3:2 над „Шарльороа“ в мач от 8 кръг в елита на Белгия. Опитният халф даде и асистенция, благодарение на която тимът му се върна в мача за 1:1 чрез Матийо Мертенс. Преди това \"Шарльороа\" бе повел в 13-ата минута чрез Даан Хейманс. Испанският нападател Марио Гозалес даде аванс на \"Льовен\" 62-ата минута, но в 76-ата гостите отново изравниха. Марко Илаймахаритра отбеляза от дузпа за 2:2. Автор на победния гол за отбора на Малинов в 85-ата минута бе отново Марио Гонзалес. С успеха отборът на бившия играч на ЦСКА заема 4-о място с 16 точки.",
    "Белгия е спряла издаването на визи за руснаци": "Премиерът на Белгия: Надяваме се скоро да има общоевропейско решение по този въпрос\n\nБелгия изчаква общоевропейско решение за руските дезертьори и засега няма да издава визи за руснаци, които бягат от обявената от Москва мобилизация, заяви премиерът Александер де Кро, цитиран от местни медии, предаде БТА.\n\n\"Надяваме се скоро да има общоевропейско решение по този въпрос\", каза Де Кро. Той уточни, че Белгия почти не издава визи за руснаци, освен по хуманитарни съображения. \"Няма непременно да даваме визи за руските дезертьори\", посочи белгийският премиер.\n\nМиналата седмица Европейската комисия поясни, че правилата за предоставяне на убежище в ЕС са в сила и следва да се прилагат спрямо бягащите от Русия. Комисията отбеляза, че държавите, получили молби за международна закрила, трябва да оценят самостоятелно всяко от постъпилите искания.",
    "Кралят на Белгия ще пести ток в двореца си": "22 септември 2022, 16:49 / Tribune\n\nМерки за пестене на енергия ще въведе и белгийският крал Филип. Нововъведенията ще важат както в двореца в Брюксел, така и в резиденцията в Лакен, съобщава БТА. Очакванията са плануваните подобренията да бъдат завършени след две години и да струват 5,5 милиона евро.\n\nДворецът в столицата няма да бъде осветяван, а където е възможно - осветлението ще се изключва. Отделно в сградата започва ремонт, при който с цел да се намали енергийното потребление ще бъдат подменени всички осветителни тела и външната стъклена дограма.\n\nДворецът от XIX век ще се сдобие и със слънчеви панели, които ще бъдат поставени на покрива му.\n\nБелгийските медии отбелязват, че кралското семейство продължава да получава молби за подкрепа от граждани, които не успяват да покрият сметките си за енергия. Миналата година от двореца са отговорили на 788 писма, като във всеки от тези случаи са били осигурени по 200 евро.",
    "Белгия хвърли бомба в групата на България": "Белгия хвърли бомба в групата на България\n\nОтборът на Белгия сътвори сензацията на днешния ден в група “А” на ЕвроБаскет 2022. “Червените дяволи\" избухнаха срещу най-сериозния си противник в групата, надигравайки световния шампион Испания с 83:73 (15:11, 17:22, 25:21, 26:19) в зала “Арена Тбилиси” в грузинската столица. Това е първи успех за отбора на Белгия над този на Испания от 61 години насам.\n\n🚨 UPSET OF THE TOURNAMENT 🚨\n\n\n\n🇧🇪 BELGIUM BRING DOWN SPAIN! #EuroBasket x #BringTheNoise — #EuroBasket 2022 (@EuroBasket) September 4, 2022\n\nТака три отбора вече разполагат с равен баланс от 2 победи и 1 загуба - Испания, Черна гора и Белгия. Турция е с 2-0, Грузия е с 0-2, а България вече е с 0-3 след днешното си поражение от черногорците. След малко започва двубоят между Турция и домакините от Грузия.\n\nДвубоят вървеше към победа на Испания в средата на третата четвърт, когато белгийците се завърнаха в мача и на своя ръка излязоха напред при 49:54. Двубоят бе равностоен във финалния период, като световните шампиони отново се оказаха напред в резултата при 73:71, но съставът на Дарио Гергя завърши мача с блестяща серия от 12 поредни точки, за да открадне победата след крайното 73:83.\n\nМану Лекомт завърши с 20 точки за победата на белгийците, Пиер-Антоан Жиле вкара още 14 точки и взе 5 борби, Ретин Обасохан наниза 11 точки, а Исмаел Бако се разписа с 10 точки.\n\nУили Ернангомес приключи с 18 точки и 4 борби за Испания, докато Хуанчо Ернангомес и Лоренцо Браун реализираха по 11 точки всеки.",
    "Големи драми и много голове белязаха част от петия кръг в Лигата на нациите": "2903\n\nПетият кръг в Лигата на нациите не премина без характерните за футбола изненади. Най-голямата от тях бе поднесена от Азербайджан, който влезе във визитата си на Словакия като тотален аутсайдер, но в крайна сметка изкова крайния успех с 2:1 дълбоко в добавеното време на срещата на директния сблъсък между двата тима. По този начин нацията се изкачи до втора позиция в група \"3\" на лига \"С\", с точка повече от съперника си.\n\nЛюксембург пък бе на минути от драматична победа при визитата си на Турция в Истанбул! Те повеждаха на три пъти, но и домакините до последно се бориха, за да не допуснат непредвидена загуба пред домакинската публика - 3:3. По този начин двата тима не си промениха позициите и Турция остава първа с 13 точки, докато днешните гости заемат втората позиция.\n\nВ най-любопитните срещи от деня пък Франция победи убедително Дания с 2:0, като в същото време направи редица пропуски. Белгия удържа преднината си на Уелс вкъщи - 2:1, докато Нидерландия се наложи с 2:0 при визитата си на Полша. От своя страна, Хърватия \"излъга\" Дания с 2:1 и зае първата позиция в групата.\n\nЕто как се развиха детайлно срещите от днешния ден в Лигата на нациите:\n\nЛига \"А\":\n\n21:45 часа: Белгия 2:1 Уелс\n\n10' 1 - 0, К. Де Бройне\n\n38' 2 - 0, Бачуаи М.\n\n50' 2 - 1, К. Мур\n\n21:45 часа: Полша 0:2 Нидерландия\n\n14' 0 - 1, К. Гакпо\n\n60' 0 - 2, С. Бергвайн\n\n21:45 часа: Франция 2:0 Австрия - eто как се разви срещата (ВИДЕО)\n\n21:45 часа: Хърватия 2:1 Дания\n\n49' 1 - 0, Б. Соса\n\n77' 1 - 1, К. Ериксен\n\n79' 2 - 1, Л. Маер\n\nЛига \"С\":\n\n17:00 часа: Казахстан 2:1 Беларус\n\n29' 1 - 0, М. Габишев\n\n45+3' 1 - 1, П. Савитский\n\n79' 2 - 1, Б. Зайнутдинов\n\n21:45 часа: Литва 1:1 Фарьорски острови\n\n22' 0 - 1, Я. Андреасен\n\n44' 1-1, В. Сливка\n\n21:45 часа: Словакия 1:2 Азербайджан\n\n44' 0-1, Р. Дадашов\n\n90+3' 1 - 1, Е. Ирка (Дузпа)\n\n90+5' 1 - 2, Хагверди Х.\n\n21:45 часа: Турция 3:3 Люксембург\n\n9' 0 - 1, М. Мартинш\n\n16' 1 - 1, Ч. Юндер (Дузпа)\n\n37' 1 - 2, Д. Синани\n\n39' 2 - 2, М. Шанот (Автогол)\n\n69' 2 - 3, Родригес Г.\n\n87' 3 - 3, Юксек И.\n\nЛига \"D\":\n\n19:00 часа: Латвия 1:2 Молдова\n\n26' 0 - 1, Йоан-Калин Ревенко\n\n45' 0 - 2, Йон Николаеску\n\n56' 1 - 2, Я. Икауниекс\n\n21:45 часа: Лихтенщайн 0:2 Андора\n\n4' 0 - 1, А. Розас Убак\n\n81' 0 - 2, Ж. Сервос\n\nПроследете всички новини около международната надпревара ТУК!",
    "Верстапен спечели удивителна победа в Белгия": "Макс Верстапен (Нидерландия, Ред Бул) направи изключително силно състезание от 13-о място и спечели Гран при на Белгия от Формула 1 пред съотборника си Серхио Перес (Мексико, Ред Бул), който вече е втори в генералното класиране. Шарл Льоклер (Монако, Ферари) финишира едва шести, след като започна на една редица с победителя на \"Спа-Франкоршан\".\n\nКарлос Сайнс (Испания, Ферари) запази първото си място в завой номер 1, а Перес направи бавен старт и моментално отстъпи позиция на Фернандо Алонсо (Испания, Алпин) и Люис Хамилтън (Великобритания, Мерцедес). Във втората обиколка 7-кратният шампион обаче направи контакт с болида на испанеца, който го изкара от състезанието и предизвика влизане на автомобил на сигурността.\n\nМакс Верстапен си проби бързо път на фона на хаоса в челото и в осмата обиколка нидерландският пилот на Ред Бул вече беше на трета позиция, използвайки гумите с мека смес.\n\nСайнс направи първия си бокс в 12-ата обиколка и това отвори вратата на двата болида на Ред Бул към челото. Испанецът се върна шести с гумите с гумите със средна смес, а Ферстапен направи спиране четири обиколки по-късно. Той влезе на трасето пред Перес, но с четири секунди пасив от Сайнс.\n\nРазликата между болидите на Ферари и Ред Бул бе стопена само за три обиколки и в 19-ата Верстапен направи победното изпреварване в състезанието. След като тази работа бе свършена, погледите се насочиха към Льоклер. Пилотът на Ферари не успя да предложи същата скорост и след преполовяването на състезанието бе на седмо място.\n\nДо края Льоклер успя да направи две изпреварвания, но получи наказание за превишена скорост в питлейна и завърши шести зад Алонсо. Така той не само загуби точки срещу Верстапен, а и бе изпреварен от Перес в класирането. Световният шампион е първи с 284 точки, следван от своя съотборник със 191 и Льоклер със 186.\n\nПерес финишира със 17.841 секунди зад Верстапен, а Сайнс се качи на третото място на подиума в Белгия. Четвърти класира Джордж Ръсъл (Великобритания, Мерцедес), пети остана Алонсо, а Льоклер финишира на шестото място.",
    "Белгия изпраща допълнителна военна помощ за Украйна за 12 млн. евро": "Белгия досега е осигурила за украинската отбрана срещу руското нашествие подкрепа за 45 милиона евро\n\nБелгия досега е осигурила за украинската отбрана срещу руското нашествие подкрепа за 45 милиона евроБелгийското правителство ще одобри днес изпращането на допълнителна военна помощ за 12 милиона евро за Украйна, съобщиха местни медии. Отбелязва се, че Белгия досега е осигурила за украинската отбрана срещу руското нашествие подкрепа за 45 милиона евро, включително гаубици, предава БТА.\n\nМинистърът на отбраната Людивин Дедондер уточнява, че ще бъдат осигурени автоматични пушки, каски, средства за нощно виждане. Предвижда се да бъдат изпратени санитарни автомобили и линейки.\n\nБелгия ще участва в бъдещата обучителна военна мисия на ЕС в Украйна, готова е да се включи в разчистването на мини, подготвя украински снайперисти и очаква да приеме 45 пострадали в боя украински войници. В средата на следващата година се предвижда изпращането на втори белгийски контингент в международните сили на НАТО в Румъния за укрепване на източния фланг на алианса.\n\nПредвижда се в Естония да бъдат изпратени шест белгийски изтребителя Ф-16. Миночистачът \"Нарцис\" се очаква да бъде насочен с решение на белгийското правителство към водите на Средиземно море.",
    "„Прероден българин“: Как белгиец идва у нас за 5 дни, а остава за цял живот": "Белгиец идва за пет дни като турист в България, а решава да остане за цял живот.\n\n“Надявам се да имам прекрасен живот до края на дните ми, тук в невероятната България.”\n\nТака започва разказът на 55-годишния Питър Децеунинк от Белгия. Описва историята на живота си в едно малко капанче в Пловдив. Целият му разказ е много емоционален и се изслушва с интерес.\n\nПрез 2019 г. Питър идва в Пловдив и там започва да пише нова глава от своя живот. Издаването на българска лична карта е първа стъпка към промяната.\n\nСнимка: БГНЕС\n\nВтората е, когато подменя белгийския с български регистрационен номер на колата си.\n\nСподеля, че е впечатлен от България, а всички прекарани дни нарича едни от най-хубавите в целия си живот. Радостта от това, че е намерил страната, която отговаря на неговите разбирания за това как трябва да изглежда едно общество, го кара да се нарече „прероден българин“.\n\nВ началото плановете му за живот в България са съвсем различни от тези, които е осъществил до днес. Мечтата му да отвори малка сладкарница в Пловдив не се сбъдва, но пък в момента работи към швейцарска компания и се чувства не по-малко полезен.\n\nСравнява живота в Белгия и България и казва, че у нас е намерил така търсеното спокойствие. Споделя още, че българските улици са по-безопасни, отколкото в родината му и разходките късно вечер предизвикват удоволствие, а не страх.\n\nЕто какво още разказа Питър в малкото капанче в Пловдив:\n\nКазваш за себе си, че си „прероден българин“. Какво провокира твоето желание да станеш част от нашето общество и какви са твоите цели занапред?\n\nПитър: Целта ми е да стана истински българин, защото България е невероятна държава със страхотна храна, природа и климат. Избрах България и заради прекрасните хора тук - те са отзивчиви и усмихнати. Веднага, когато дойдох, се влюбих в страната. Не съжалявам, че се преместих тук и никога повече няма да се върна да живея в Белгия. Оставам до края на дните ми!\n\nИмаш ли приятели българи, или предпочиташ да комуникираш с чужденци?\n\nПитър: Имам много приятели чужденци и комуникирам с тях, но предпочитам да говоря с българи. Искам да разбера повече за културата, навиците и празниците ви. Отбелязвам всички празници заедно с вас. Обичам Баба Марта и връзването на мартеници. Контактите ми с българи ме учат много повече на усещането за живота тук.\n\nМного българи предпочитат да работят в Западна Европа чисто финансово и защото имат повече шансове за развитие. Но ти си обратното. Не те ли разколебава, че заплатата ти в Белгия ще е много по-различна от тази, която взимаш тук?\n\nПитър: Това е голямата грешка на българите. Да, заплатите са по-големи, но не забравяйте, че човек може да взима повече от 4000 лева на месец, но животът там е много скъп. Сметките за ток са над 1000 лева, жилищните наеми са много високи, данъците - също. Печелиш много, но и харчиш много.\n\nДо колко белгийците са запознати с България и българската нация?\n\nПитър: Голяма част от белгийците не знаят много за България, защото документалните филми, които дават там, не показват всъщност каква е страната ви. Но всички белгийци, които аз съм канил на гости тук, също са възхитени и се връщат.\n\nКакво ще кажеш на хората, които не споделят твоя ентусиазъм като човек, който познава западните страни и България?\n\nПитър: Те не познават страната ви, не знаят какво изпускат. Винаги ще благодаря на България и българите, че ме посрещнаха толкова топло, че ми помагат много и безкрайно ги уважавам. Като белгиец, който се чувства българин, искам да завърша с \"Обичам те, България!\".\n\nАвтор: Даниела Теофилова",
    "Камата за Световното 2022: Белгия и Дания може да изненадат": "\"Аржентина с Меси е сред фаворитите\", заяви Стоичков\n\nНосителят на Златната топка Христо Стоичков направи прогноза за Световното 2022 в Катар. Камата заяви, че Аржентина е един от фаворитите на турнира, тъй като играта им върви много добре. Според легендарния български футболист, Дания и Белгия може да са приятните изненади на турнира.\n\n„Ще се заселя в Катар – 40 дена. Ще бъде различно първенство от гледна точка, че след 12-14 мача първенството се спира. Ако искаш да спечелиш титлата, трябва да победиш в седем мача. Франция има невероятен отбор, Англия също. Никой не говори за Испания, но има уникален треньор и уникални играчи. Изненадата може да дойде от Белгия и Дания. Не желая да говоря за българския футбол. Нямаме допирни точки“, заяви Стоичков.\n\nЩе видим една от новите звезди, защото Холанд няма да бъде. Искам да видя Мбапе. На 20 години спечели световната титла. Ще има изненади. Германия също има страхотни млади футболисти. Това Световно ще покаже приятелството. Ще поразредят феновете“, заяви Камата, като е убеден е страхотната организация наа домакините от Катар.",
    "БТА :: Грузия мина през продължение срещу Белгия, но стартира Евробаскет 2022 с поражение": "Тимът на Грузия загуби от Белгия със 76:79 (11:16, 21:22, 19:20, 19:12, 6:9) след продължение в двубой от група А на Европейското първенство по баскетбол за мъже. Така след първия ден на турнира първите три места във временното класиране в групата се заемат от Испания, Турция и Белгия. Следват Грузия и Черна гора, а националният отбор на България е последен към момента.\n\nДомакините започнаха уверено, подкрепяни от публиката, която за първи път пред днешния ден изпълни \"Тбилиси Арена\" и поведоха с 11:9. Със серия от седем безответни точки Белгия обърна до 16:11 сред първата четвърт. Разликата стигна 12 точки в средата на втората част, но грузинците наваксаха малко от изоставането си до 32:38 на почивката.\n\nПоследва оспорвана трета част, в която преднината на Белгия остана под 10 точки до 58:51 след 30 минути игра. Кахабер Инчарадзе намали за Грузия до 55:61 с два точни наказателни удара при оставащи по-малко от 7 минути, а в средата на последната част с два поредни коша на Сандро Мамукелашвили разликата падна до 2 точки - 60:62.\n\nСерията за домакините продължи с 4 поредни точки на Тад МакФадън и Грузия обърна до 64:62 в своя полза. Противниците размениха по една тройка и две минути и половина преди края грузинците имаха 2 точки преднина. Баскетболистите на Белгия не се предадоха и с кош на Исмаел Бако поведоха със 70:69 при оставащи 77 секунди, а след равенство 70:70 в редовното време, последва продължение.\n\nВ него домакините не може да разчитат на контузилия десния си глезен Гога Битадзе, а по-малко от две минути до края на допълнителните пет, резултатът отново бе равен - 74:74. Белгийците взеха аванс от 2 точки, а при оставащи 11,2 секунди Мамукелашвили вкара два фаула за 76:76, преди Жонатан Табю да отбележи съкрушителна за домакините тройка 3 секунди преди финала на продължението. В последната атака грузинците не сполучиха и победата отиде на сметката на Белгия.\n\nНай-резултатни за победителите бяха Жонатан Табю и Жан-Марк Мвема с по 14 точки, а за Грузия с 18 точки и 13 борби завърши Сандро Мамукелашвили.\n\nВ петък предстои почивен ден за отборите в група А.",
    "Белга: След терористичните атаки в Брюксел: Абдеслам отказва да се яви в стъклена кабинка на най-големия процес в Белгия": "В понеделник, 12 септември, започна делото за атентатите в Брюксел, извършени на 22 март 2016 г. Исторически процес, който може да продължи до девет месеца, предаде специално за БТА белгийската агенция Белга. Предварителното изслушване на процеса започна малко преди 9.30 часа сутринта пред състав на брюкселския съд, преместен в сградата на бившия щаб на Северноатлантическия алианс (НАТО) в Харен.\n\nДевет предполагаеми членове на клетка на ИДИЛ, която осъществява както самоубийствените атентати през март 2016 г. в Белгия, така и атаките през ноември 2015 г. в Париж, са изправени пред съда с обвинения в тероризъм. При белгийските атаки трима атентатори самоубийци удариха летището в Брюксел и препълнена подземна метростанция, убиха 32 души и разбиха живота на стотици ранени или травматизирани оцелели.\n\nПри откриването на съдебното заседание днес присъстваха всичките деветима живи обвиняеми. Десетият заподозрян, за който се предполага, че е убит по време на сражения в Сирия, ще бъде съден задочно. Някои от присъстващите обвиняеми отказаха да застанат пред съда и се върнаха в килиите си.\n\nРоденият в Брюксел, френски гражданин и екстремист Салах Абдеслам, вече вкаран в затвора за ролята си в атентатите в Париж през 2015 г., отказа да застане на съдебната скамейка. Първоначално той се съгласи да присъства на изслушването, но промени решението си:\n\n„Процесът започва несправедливо. Исках да се явя, но тъй като повечето от подсъдимите не се явяват, и аз няма да се явя”.\n\nСтъклена кабинка\n\nПроцесът се гледа в специално изградена голяма съдебна зала с индивидуални и затворени остъклени кабинки за обвиняемите. Всяка кабинка има вентилация и процеп, през който може да бъдат предавани документи.\n\nАдвокатът на Абдеслам, Делфин Паси, се възпротиви клиентът й да застане пред съда в стъклена кабинка. Тя се аргументира с Европейската конвенция за правата на човека, като каза, че това не е в интерес и на жертвите.\n\n„Изобщо не е в интерес на тези жертви целият този процес да се повтори след десет години, след като Белгия бъде осъдена от Европейския съд по правата на човека“, каза адвокатът. „Също така не е в интерес на жертвите обвиняемите да не говорят тук. В Париж, на процеса за атаките от 13 ноември, те го направиха и не бяха в стъклена кутия. Това, което искаме, е спокоен процес, процес, който има смисъл.\"\n\nЗа адвокатите на обвиняемите този тип кабинка възпрепятства правото на защита, тъй като предотвратява спонтанния контакт с техните клиенти и защото нарушава презумпцията за невиновност, тъй като образът на затворени лица предизвиква усещането, че те автоматично са виновни.\n\nОт друга страна, полицейските служби смятат, че тези кабинки са необходими за осигуряване на оптимална безопасност. Председателят на съда е този, който ще реши въпроса и има право да поиска кабинките да се пренаредят по друг начин за 13 октомври, датата на началото на процеса.\n\nДруги обвиняеми\n\nСамо трима от деветимата обвиняеми останаха на съдебната скамейка днес: Ибрахим Фариси, Билал Ел Махуки и Ерве Б. Мухирва. По тяхна молба Абрини, Крайем, Ел Хадад Асуфи, Аяри и Смаил Фариси се върнаха в килията си.\n\nЩо се отнася до Осама Атар, вероятно умрял през 2017 г. при удар на американски дрон, той ще бъде съден задочно.\n\nМари Беркен, назначена служебно да го защитава, обяви, че \"не желае да го представлява\".\n\nНай-големият процес досега\n\nПроцесът е най-големият, организиран някога пред белгийски съд, с 960 граждански ищци и бившата щаб квартира на НАТО, превърната в съдебен комплекс с висока степен на сигурност.\n\nЦелта на това първо заседание е да се определи с участието на всички страни списъкът на свидетелите, които да бъдат изслушани. Също така по време на това заседание се повдигат всички процедурни проблеми, свързани с допустимостта на производството.\n\nСлед днешното предварително заседание съдът ще заседава отново на 10 октомври, за да избере 12 съдебни заседатели и 24 потенциални заместници. Разглеждането на делото по същество ще започне в четвъртък, 13 октомври. Очаква се целият процес да продължи от шест до девет месеца.\n\n(Новина, избрана от белгийската агенция Белга за публикуване от БТА без намеса в текста съгласно договора за сътрудничество между агенциите)",
    "БТА :: Гран при на Белгия остава в календара на Формула 1 и за 2023": "Белгийското състезание във Формула 1 ще остане в календара на най-престижния автомобилен шампионат и през следващата година, когато се очаква да бъдат организирани рекордните 24 кръга, съобщава агенция АП.\n\nМного фенове очакваха със свити сърца отпадането на класическата писта \"Спа-Франкоршан\" от календара, но вместо това през 2023 няма да има състезание в Република Южна Африка. Дебют пък се очаква да запише Лас Вегас в САЩ.\n\nНовината бе потвърдена минути преди началото на тазгодишното състезание на \"Спа-Франкоршан\".\n\n\"Формула 1 може да потвърди, че Гран при на Белгия ще остане в календара през 2023, след като двете страни постигнаха споразумение. Очаквайте повече информация скоро\", съобщават от Ф1.\n\nСледващият сезон най-вероятно ще започне на 5 март в Бахрейн.",
    "Селекционерът на Белгия преди мача със Словения: Дали да не заключим Лука Дончич в съблекалнята": "Селекционерът на националния отбор на Белгия по баскетбол за мъже Дарио Гергя се пошегува, че начинът да бъде спрян Лука Дончич е да бъде заключен в съблекалнята. За Белгия днес предстои осминафинален двубой от Евробаскет 2022 именно срещу Дончич и съотборниците му от словенския национален тим в Берлин, Германия.\n\n„Постигнахме целта си с класирането за елиминациите“, заяви Гергя пред словенската телевизия SportKlub. „Сега ни очакват още страхотни мачове, но от друга страна сме реалисти. Трудно е да постигнеш върхови постижения за една нощ“, коментира още специалистът.\n\nБелгия бе в група „А“ от предварителната фаза заедно с България и двата отбора си оспорваха класирането за осминафиналите, като белгийците надделяха в директния мач.\n\nПо-рано те записаха успех над Испания на Евробаскет 2022, а и победа над Сърбия в квалификациите за Световното първенство през 2023 година.\n\n„Дали да не заключим Лука Дончич в съблекалнята? Това би била най-добрата рецепта за успех срещу Словения“, заяви на шега Дарио Гергя. „Интересно е, че всички говорят за Дончич, а Словения не е само Лука Дончич. Аз вече прогнозирах, че ще стигнат до медалите“, добави треньорът, който е роден в Хърватия, а през 2018 година получи и белгийски паспорт.\n\nТой нареди сред фаворитите още отборите на Сърбия и Гърция.\n\nПрограма за осминафиналите: 10.09, събота, 13:00: Турция - Франция 10.09, събота, 15:45: Словения - Белгия 10.09, събота, 19:00: Германия - Черна гора 10.09, събота, 21:45: Испания - Литва 11.09, неделя, 13:00: Украйна - Полша 11.09, неделя, 15:45: Финландия - Хърватия 11.09, неделя, 19:00: Сърбия - Италия 11.09, неделя, 21:45: Гърция - Чехия",
    "ДАЗД върна две белгийски деца в страната им": "Държавната агенция за закрила на детето (ДАЗД) организира и координира връщането на две белгийски деца в страната им. Това стана възможно с помощта и съдействието на Министерството на вътрешните работи и посолството на Кралство Белгия в България, съобщават от ДАЗД.\n\nДвете непълнолетни момичета са обявени от белгийските власти за издирване. При проверка на гранично контролно-пропускателен пункт \"Калотина\" органите на МВР установили самоличността на издирваните деца. Те пътували с баща си, за когото белгийските власти са издали заповед за задържане.\n\nПри получаването на сигнала Държавната агенция за закрила на детето организирала настаняване на децата в кризисен център и социални работници, които да работят с тях.\n\nОт ДАЗД посочват, че в такъв случай е много важна бързата и професионална работа с децата, защото те са в чужда страна, не говорят езика и са силно изплашени.\n\nЗа второто тримесечие на 2022 г. експертите на ДАЗД работят по 43 случаи на 48 деца български и чужди граждани с международен елемент.",
    "Белгия се подготвя за стачки, ако няма мерки срещу поскъпването на енергията": "Синдикатите в Белгия предупредиха, че през ноември ще свикат всеобща стачка, ако до края на септември правителството не предложи мерки срещу поскъпването на енергията, съобщиха местни медии. Настоява се за скорошни действия и да не се изчакват общоевропейските решения, предава БТА.\n\nСпоред представители на професионалните съюзи властите очакват насоките на ЕС, но това би забавило мерките поне до октомври. Те настояват правителството да обещае, че няма да бъде спиран токът за неплатени сметки на частните потребители през зимата, както и че ще бъдат обезщетявани работниците от производствата, които се е наложило да спрат работа заради ръста на цените. Белгийският премиер Александер де Кро се съгласи, че достъпът до електропреносната мрежа не трябва да бъде прекъсван за частните абонати, както и че не трябва да бъдат пращани съдебни изпълнители на потребителите, които не успяват да си платят енергийните сметки.\n\nБелгийските власти обмислят какви мерки да предприемат и как те ще се отразят на бюджета, как да бъдат правилно насочени и технически подготвени, посочват медиите.\n\nЗа утре е насрочено извънредно заседание на европейските енергийни министри, на което ще бъдат обсъдени мерки срещу високите цени на енергията и ще бъде представена оценка за готовността за предстоящата зима. Европейската комисия вчера представи предложения срещу натиска на енергийните пазари, които предвиждат ограничаване на потреблението на ток, преразпределение на свръхпечалбите на производителите на електроенергия и ограничаване на цените на внасяния от Русия газ.",
    "Дългото чакане за Белгия в колоезденето приключи": "668 Снимка: AP/БТА\n\nРемко Евенепол от отбора на \"Куик Степ\" е новият шампион на колоездачната обиколка на Испания.\n\nБелгиецът запази аванса си и след предпоследния 20-и етап и така остава водач до протоколния последен по улиците на Мадрид.\n\nДнес етапната победа отиде за Ричард Карапас от тима на \"Инеос\", който направи хеттрик с трета победа в планинска надпревара от тазгодишната Вуелта. Еквадорецът триумфира още в 12-ия и 14-ия етап.\n\nЗа талантливия 22-годишен Евенепол това е първа победа в голяма обиколка и той влиза в историята като първия белгийски победител в една от тези надпревари от 1978 година, когато Йохан Де Муйнк печели Джиро Д'Италия.\n\n20-ия етап, който бе по височините около Мадрид премина без сериозни атаки от главния преследвач Енрик Мас (\"Мовистар\"), като испанецът остава втори в генералното класиране на две минути и пет секунди зад лидера.\n\nТрети е голямата сензация на обиколката - 19-годишният Хуан Аюсо от отбора на \"ОАЕ\", на 5 минути и 8 секунди изоставане.\n\nДесетката допълват Мигел Анхел Лопес (\"Астана\"), Жоао Алмейда (\"ОАЕ\"), Тимен Аренсман (\"Ди Ес Ем\"), Карлос Родригес (\"Инеос\"), Бен О'Конър (\"Ситроен\"), Ригоберто Уран (\"Едюкейшън Фърст\") и Джай Хиндли (\"Бора\").\n\nЗа 29-годишния Карапас това беше общо шеста етапна победа в големите обиколки, като той има три и в Джирото.",
    "Лига на нациите: Хърватия и Нидерландия се класираха за финалите": "Националният отбор на Хърватия се класира на полуфиналите във футболния турнир Лига на нациите, след като победи с 3:1 Австрия и спечели първото място в група А1. Световният шампион Франция пък остана на трета позиция след поражение срещу Дания с 0:2.\n\nМачът маркира завръщането на Деян Ловрен в състава на хърватите за първи път от над година насам и той вкара третия гол за гостите, които завършиха с 13 точки от шест мача и една повече от отбора на Дания. Австрия остана на последното четвърто място.\n\nЛука Модрич изведе хърватите напред с 23-ия си гол на международно ниво, след като се възползва от асистенция на Никола Влашич. Австрийците пък изравниха само три минути по-късно, когато Кристоф Баумгартнер засече с глава центриране на Марсел Забитцер.\n\nДва гола за три минути през второто полувреме обаче решиха изхода на двубоя в полза на Хърватия. Марко Ливая вкара след подаване на Иван Перишич, след което Ловрен бе оставен непокрит и се възползва от центриране на Ловро Майер за крайното 3:1.\n\nВъпреки загубата, вечерта бе специална за нападателя Марко Арнаутович, който изигра рекордния 104-и мач за националния отбор на Австрия. С това той изпревари доскорошния лидер в класацията Андреас Херцог.\n\nОтборът на Франция, който спечели трофея миналата година, отстъпи с 0:2 на Дания след голове на Каспер Долберг и Андреас Сков Олсен през първото полувреме. Така \"петлите\" останаха трети с едва пет точки от шест мача.\n\nНидерландия пък спечели група А4, след като победи с 1:0 Белгия с попадение на Върджил ван Дайк след центриране от ъглов удар в 73-та минута. \"Лалетата\" завършиха с 16 точки срещу десет за белгийците, а Полша остана на трето място с победата си с 1:0 срещу Уелс. Карол Швидерски вкара единствения гол в 58-та минута след асистенция на Роберт Левандовски.\n\nТурция пък остана на първото място в група С1, въпреки че отстъпи с 1:2 на Фарьорските острови в мач без значение за южните ни съседи. Виормур Давидсен и Йоан Едмундсон се разписаха за домакините през втората част, а за турците вкара Сердар Гюрлер малко преди края.\n\nЛюксембург спечели второто място с победа с 1:0 срещу опашкаря Литва. Точен за успеха бе Жерсон Родригеш в 88-ата минута.\n\n\n\n",
    "Официално: Звезди на Барса отпаднаха от сметките на Нидерландия за дербито с Белгия": "367\n\nФутболната Централа в Нидерландия официално обяви, че националната селекция няма да може да разчита на големите звезди в редиците като Френки де Йонг, Мемфис Депай и Тен Копмейнерс. \"Лалетата\" ще се изправят срещу Белгия в края на седмицата, но тримата отпаднаха от сметките на Луис ван Гаал.\n\nФутболистите на Барселона бяха контузени в мача от Лигата на нациите срещу Полша, когато Нидерландия победи с 2:0 като гост. Де Йонг и Депай имат травми на бедрото. В тима се задействаха светкавично и на тяхно място бяха извикани Брайън Броби и Райън Гравенберх от младежката гарнитура.\n\nСрещата между Нидерландия и Белгия е на 25-и септември и е част от шестия кръг в груповата фаза на Лигата на нациите. През юни \"лалетата\" се наложиха като гости на \"червените дяволи\" с 4:1!\n\nВижте как се развиха срещите на двете нации през изминалия кръг!",
    "Първи признаци на нова вълна COVID-19 се наблюдават в по-студените страни": "Случаите на COVID-19 и хоспитализациите се увеличават в Северна Европа, където по-студеното и влажно време се усеща за първи път в целия блок, пише \"Политико\".\n\nПоследните данни от Белгия, Обединеното кралство и Дания сочат постепенно нарастване на броя на случаите и хоспитализациите.\n\nБелгийските здравни власти заявиха, че тяхното моделиране сочи към нова вълна от COVID-19 в средата на октомври. Данни, публикувани в петък, предполагат, че първите вълни от тази вълна вече са пристигнали.\n\nБелгия отчете 17% увеличение на броя на новите случаи на коронавирус през седмицата до 19 септември спрямо предходната седмица. Хоспитализациите през седмицата до 22 септември са били по-стабилни, нараствайки с 4 процента, съобщиха от органите за обществено здраве.\n\nИнститутът по инфекциозни болести на Дания съобщи първи данни, показващи обръщане на нивата на инфекция, които след дълъг период на спад вече се стабилизират или леко се повишават в регионите.\n\nИнститутът също така отбеляза, че хоспитализациите са се увеличили с 6% през последната седмица в сравнение със седмицата по-рано. \"Хората на възраст от 70 до 89 години остават най-голямата група сред новопостъпилите, както е от началото на годината\", казаха от института.\n\nА в Обединеното кралство броят на новите случаи през седмицата до 17 септември е бил с 13% по-висок от предходната седмица, докато хоспитализациите са се увеличили със 17% през седмицата до 19 септември.\n\nОрганите за обществено здравеопазване, включително Световната здравна организация, предупреждават от няколко месеца за вероятното увеличение на случаите отново през този студен сезон. Особено безпокойство е натискът върху здравните системи, особено с очаквания скок на други респираторни вируси като грип тази зима.\n\n\"Въпреки че нивата на COVID-19 са все още ниски, последните данни за последните седем дни показват увеличение на хоспитализациите и увеличение на положителните тестове, докладвани от общността\", каза Сюзън Хопкинс, главен медицински съветник в Агенцията за здравна сигурност на Обединеното кралство.\n\nХопкинс призова тези, които отговарят на условията, да се явят за своята есенна бустерна ваксина, \"по-скоро, отколкото по-късно\", за да изградят имунна защита преди зимата.\n\nЕвропа е разрешила бустери, които са насочени към два вида на варианта Omicron, включително този, който е доминиращ в момента. Досега Обединеното кралство е одобрило един нов бустер, който е насочен към първия и е купило достатъчно за почти цялото население.\n\n\"Всички налични бустери осигуряват добра защита срещу тежко заболяване от COVID-19\", каза Хопкинс.",
    "Сребро за гребеца Емил Нейков от Европейското първенство в Белгия": "Емил Нейков спечели сребърен медал в дисциплината скиф на Европейското първенство по гребане за младежи в Хазевинкел (Белгия), предаде БТА. Българинът, който е син на олимпийската ни шампионка Румяна Нейкова, измина дистанцията от 2000 м за 7:19.65 минути.\n\n\n\nПървото място завоюва Пьотър Пломински от Полша с време 7:12.53 минути.",
    "Възрастни хора в студа: старчески дом в Белгия вече не може да се справи с енергията": "Краят на месеца е, след който треньорът Александър Доблери винаги го боли коремът. Той каза пред френскоезичния новинарски канал RTL TVI, че сметката за енергия е на килима. „В края на юни енергийният ни бюджет вече беше изчерпан. Миналата година останалите домове загубиха общо около 25 000 евро в газ и електричество. В края на юни сметката вече беше 29 000 евро.“\n\nТой не знае как да продължи. Това е оцеляване."
}