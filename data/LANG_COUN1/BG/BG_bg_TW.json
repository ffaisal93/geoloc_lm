{
    "Тайван обясни кога ще започне война с Китай": "Китайска блокада на Тайван или завземането на негов офшорен остров ще се считат за акт на война и Тайпе няма да се предаде. Това заяви високопоставен тайвански служител по сигурността пред \"Ройтерс\".\n\nПрезидентът на страната Цай Инуън многократно е предупреждавала, че макар Тайван да иска мир, ще се защити при нападение. Подробности за това какво Тайван би считал за атака, изискваща отговор, обаче досега не бяха уточнени.\n\nКитайските военни действия може да не са толкова директни, каквото би било пряко нападение срещу Тайван - те може да включват действия като блокада в опит Тайван да бъде принуден да приеме управлението на Китай, твърдят анализатори.\n\nТайван живее под постоянна заплаха от инвазия от страна на Китай, който претендира, че демократично управляваният остров е част от неговата територия и трябва да бъде превзет - със сила, ако е необходимо.\n\nТайван обаче отхвърля претенциите на Китай и подчертава, че само жителите на острова могат да решават бъдещето си.\n\nНапрежението между Пекин и Тайпе нарасна, след като през август председателят на Камарата на представителите на САЩ Нанси Пелоси посети острова.\n\nЗа да покаже гнева си, Китай организира военни учения около Тайван, които включваха изстрелване на ракети и стъпки за поставянето на острова под блокада. Оттогава Китай продължава военните си действия, макар и в по-малък мащаб.\n\nТова насочи вниманието на Тайван и приятелските му страни, като Съединените щати и Япония, върху това как би могъл да се развие всеки конфликт с Китай и как Тайван и неговите съюзници могат да отговорят.\n\nВисокопоставеният тайвански служител по сигурността, пожелал анонимност, заяви, че ученията на Китай след посещението на Пелоси са показали какво може да стане в най-лошия случай и са насочили вниманието върху ответната реакция на Тайван.\n\n\"Блокадата е акт на война; завземането на офшорен остров е акт на война\", категоричен бе той, като уточни, че според Тайпе е малко вероятно Пекин да предприеме някое от тези действия към момента.\n\n\"Единствената им цел да завземат офшорни острови, е да ни принудят да преговаряме или да се предадем. Но ние няма да се предадем нито ще преговаряме\", отсече служителят.\n\nОсвен пряка инвазия, редица военни стратези и дори Министерството на отбраната на Тайван предупредиха, че Китай може да се опита да завладее някой от офшорните острови на Тайван, като Кинмен и Матсу, в непосредствена близост до бреговете на Китай.\n\nПо думи на служителя Тайпе не изключва възможността Пекин да започне широкомащабни военни учения близо до Тайван следващата година на фона на приготовленията на острова за президентски избори в началото на 2024 г.\n\nСпоред него други възможни действия на Китай може да включват засилване на неговата тактика на \"сивата зона\" близо до Тайван, включително нахлувания с военни лодки или кибератаки.\n\nСлужителят заяви, че страни, различни от САЩ, чиито военни кораби прекосяват Тайванския пролив около веднъж месечно, трябва да покажат на Пекин, че нападение срещу Тайван няма да остане без отговор.\n\n\"Изграждането на възпираща сила е много важно. Не само Америка, европейските страни и Япония също трябва да се присъединят към силата на възпиране\", категоричен бе той.",
    "Пекин: Въпросът с Тайван е вътрешен за Китай и САЩ нямат право да се намесват": "Китай обвини Съединените щати, че изпращат „много погрешни, опасни сигнали“ на Тайван, след като американският държавен секретар каза на китайския си колега в петък, че поддържането на мира и стабилността на острова е жизненоважно, предаде Си Ен Би Си.\n\nТайван беше във фокуса на 90-минутните, „директни и честни“ разговори между държавния секретар Антъни Блинкен и китайския външен министър Ван И в кулоарите на Общото събрание на ООН в Ню Йорк.\n\n„От наша страна, държавният секретар даде кристално ясно да се разбере, че в съответствие с нашата дългогодишна политика за един Китай, която не се е променила, поддържането на мира и стабилността през Тайванския проток е жизнено важно“, каза представител на администрация на САЩ.\n\nВ изявление относно срещата китайското външно министерство заяви, че колкото е по-сериозна активността на Тайван за независимост, толкова по-малка е вероятността да има мирно уреждане на въпроса.\n\n„Въпросът с Тайван е вътрешен китайски въпрос и Съединените щати нямат право да се намесват в това какъв метод ще бъде използван за разрешаването му“, каза Ван, цитиран от министерството.\n\nНапрежението около Тайван се повиши след посещение там през август на председателя на Камарата на представителите на САЩ Нанси Пелоси. То бе последвано от широкомащабни китайски военни учения, както и обещанието на президента на САЩ Джо Байдън да защитава демократично управлявания остров.\n\nИзявлението на Байдън представлява най-ясното становище за ангажиране на американски войски да защитават острова. Това беше и последният пример, в който той изглежда надхвърля дългогодишната американска политика на „стратегическа неяснота“, която не дава да се разбере дали Съединените щати ще отговорят военно на атака срещу Тайван.\n\nБелият дом настоя, че политиката му за Тайван не се е променила, но Китай каза, че забележките на Байдън изпращат грешен сигнал към онези, които търсят независим Тайван.\n\nВ телефонен разговор с Байдън през юли китайският лидер Си Дзинпин отправи предупреждение за Тайван, като каза, че „тези, които си играят с огъня, ще загинат от него“.\n\nПекин гледа на Тайван като на отцепническа провинция, която трябва да бъде „обединена\" с континента.\n\nПравителството на Тайван категорично възразява срещу претенциите на Китай за суверенитет и казва, че само 23-милионното население на острова може да решава бъдещето му.\n\nМинистерството на външните работи на Тайван, в отговор на срещата между Блинкен и Ван, каза, че „скорошните провокативни действия“ на Китай са превърнали Тайванския проток във фокус на дискусия и Китай се опитва да „обърка международната публика с аргументи и критики, които противоречат на реалността“.\n\nДържавният департамент каза по-рано, че срещата на Блинкен с Ван е част от усилията на САЩ за „поддържане на отворени линии за комуникация“, а високопоставеният служител каза, че Блинкен е потвърдил отвореността на САЩ за „сътрудничество с Китай по въпроси от глобален интерес“.\n\nБлинкън също „подчерта последиците“, ако Китай предостави материална подкрепа за нахлуването на Русия в Украйна или се включи в масово избягване на санкциите, добави служителят.\n\nАмерикански служители в миналото са казвали, че не са виждали доказателства Китай да предоставя такава подкрепа.",
    "Банките от Wall Street се подготвят за мрачeн китайски сценарий за Тайван": "Редица големи кредитори са поискали от служителите си да преразгледат плановете за действие при извънредни ситуации в региона\n\nГолемите международни финансови компании, които все още търпят загуби за милиарди в Русия, сега преоценяват рисковете от правенето на бизнес в Китай след ескалацията на напрежението около Тайван.\n\nРедица кредитори, включително Societe Generale SA, JPMorgan Chase & Co. и UBS Group AG, са поискали от служителите си да преразгледат плановете за действие при извънредни ситуации през последните няколко месеца, за да управляват по-добре експозициите си към Китай, пише Bloomberg, като се позовава на източници, запознати с въпроса.\n\nМеждувременно международните застрахователи отказват да издават нови полици на фирми, инвестиращи в Китай и Тайван, а разходите за покритие на политически риск скочиха с над 60% след нахлуването на Русия в Украйна.\n\n„Политическият риск около потенциални санкции от САЩ и вероятността Китай да отговори чрез ограничаване на капиталовите потоци създават доста работа на риск мениджърите“, казва Марк Уилямс, професор в Бостънския университет. „Една война на санкции значително ще увеличи разходите за правене на бизнес и ще накара американските банки да преосмислят стратегията си за Китай.“\n\nРазгорещената риторика между Пекин и Вашингтон относно Тайван разтревожи фирмите само няколко месеца след като войната в Русия неочаквано принуди най-големите кредитори в света да напуснат бизнеса си в страната и да спрат да обслужват свръхбогатите си клиенти там.\n\nМиналата седмица американските законодатели засилиха натиска върху банките да отговорят на въпроса дали ще се изтеглят от Китай, ако той нападне Тайван.\n\nФинансови мениджъри, коментирали темата пред Bloomberg при условие за анонимност, смятат риска от въоръжен конфликт в Северна Азия за нисък, но въпреки това те считат за все по-вероятно да се стигне до размяна на санкции между САЩ и Китай, които ще нарушат потока на финансите и търговията.\n\nВсяко изтегляне от Китай би представлявало драстичен обрат за компаниите от Wall Street, които наляха милиарди в страната, след като през последните години тя отвори своя финансов сектор. Редица кредитори - от Goldman Sachs Group Inc. до Morgan Stanley, поеха контрол над съвместни предприятия в Китай и поискаха повече банкови лицензи, като същевременно увеличиха броя на служителите допреди някои скорошни съкращения, предизвикани от намаляване на сделките. Общата експозиция на най-големите банки от Wall Street към банки в Китай се оценяваше на около 57 млрд. долара в края на 2021 г.\n\nТези амбиции сега са застрашени от растящото напрежение между САЩ и Китай. Миналата седмица главният изпълнителен директор на Citigroup Inc. Джейн Фрейзър трябваше да отговаря пред американските законодатели дали кредиторът ще се изтегли от Китай в случай на инвазия в Тайван. Тя отговори в синхрон с други банки - че ще потърси насоки от правителството на САЩ, преди да предприеме ход. „Това е хипотетичен въпрос, но е много вероятно да имаме значително намалено присъствие в страната, ако изобщо имаме такова“, заяви Фрейзър.\n\nВсяко изтегляне от Китай само би навредило на тези фирми, писа миналата седмица китайският вестник Global Times. „Американските политици искат да увеличат натиска, за да принудят големите американски финансови организации да се отдръпнат от китайския пазар“, се казва във вестника на Комунистическата партия. „Не може да се отрече, че китайските финансови пазари може да загубят част от капитала си, но американските банки може също да се изправят пред влошаващи се икономически проблеми в резултат на отровното решение на Вашингтон.“\n\nПрез последните няколко месеца фирмите са правили стрес тестове, за да видят дали могат да се справят с риска от внезапен спад на пазара – изследвайки експозициите си към пазарите за търговия с валута, облигации и акции, съобщават запознати източници. Въпреки че банките често изготвят планове за действие при извънредни ситуации, без да ги привеждат в действие, ескалиращото напрежение в региона добавя известна спешност към въпроса.\n\nПо искане на ръководството от Париж френската SocGen е в процес на оценяване на броя на служителите си в Китай и Хонконг, твърди източник. UBS е поискала от базираното си в Тайван търговско подразделение да направи оценка на плана си за действие при извънредни ситуации и да види как може да намали експозицията си към острова, казва друг запознат източник. Един от начините би бил да се намалят услугите за търговия с чуждестранна валута за тайвански клиенти, добавя той. Представители на SocGen, JPMorgan и UBS са отказали коментар.\n\nТърговски загуби\n\nНай-важното е да се гарантира безопасността на служителите, да се идентифицират клиенти, които може да бъдат санкционирани, и да се обсъдят планове за намаляване на риска и потенциалните търговски загуби, казват двама от банковите ръководители, пожелали анонимност поради чувствителния характер на въпроса.\n\nЕдин от банкерите е посочил, че неговата компания е обмислила възможността за ликвидиране на позиции на борсата за финансови фючърси в Китай и възпроизвеждане на тези договори на други борси, например в Сингапур.\n\nМеждувременно застрахователите са повишили цените за покритие на политически риск, свързан с Китай, средно с 67%, сочат данни на базираната в Лондон Willis Towers Watson Plc. Компаниите, които могат да получат застраховка, са изправени пред „стръмно преразпределение“ на ценообразуването, което е „много остро“ за Китай, обяснява Лора Бърнс, старши вицепрезидент за политически риск в консултантската компания.\n\nЗастрахователите сключват нови полици, но „предпазливо и избирателно“ в Китай и са намалили капацитета си за експозиция към Тайван, казва Ник Робсън от брокера Marsh & McLennan Cos. Застраховката за политически риск се изплаща, ако клиентът загуби пари поради политически събития като граждански вълнения, тероризъм или война.",
    "Тайван стреля по китайски дронове - сигнал за риск от ескалация в региона": "Втори ден Тайван стреля по граждански безпилотни самолети, които изглежда идват от Китай, което подчертава нарастващия натиск върху Тайпе да отвърне на усилията на Пекин да навлезе в територията му, съобщават Синди Уан и Филип Гламан за Bloomberg News.\n\nТайванските войски произведоха предупредителни изстрели и изстреляха сигнални ракети в сряда вечерта по три граждански дрона, които се приближиха до крайбрежни острови, се казва в изявление на Министерството на отбраната и се добавя, че безпилотните летателни апарати са се оттеглили към китайския пристанищен град Сямън. Инцидентът последва подобен епизод във вторник, когато Тайван стреля по три безпилотни летателни апарата, които се приближиха до остров Кинмен - наблюдателен пункт на Тайпе, намиращ се в непосредствена близост до китайския бряг.\n\nТайванските военни се опитват да наложат ограничения на китайското присъствие около острова, след като Нанси Пелоси стана първият председател на Камарата на представителите на САЩ от четвърт век насам, който посети демократично управлявания остров. В речта си във вторник тайванският президент Цай Ингвен призова военните да подготвят категориен отговор на кампанията за натиск от страна на Китай, без да предизвикват по-нататъшна ескалация.\n\n\"Безпилотните самолети са част от тактиката на Китай в сивата зона и когнитивната война срещу Тайван\", заяви Куо Ю-Жен, директор на Института за изследване на националната политика в Тайпе. \"Нахлуванията са опит да се унижи тайванската армия. Правителството на Тайван първо реагира предпазливо на тях и стана по-твърдо едва когато те зачестиха.\"\n\nСлед посещението Народноосвободителната армия проведе безпрецедентни учения в продължение на няколко дни около Тайван, включително изстрелване на балистични ракети над острова. Тайпе съобщава, че ежедневно след посещението на Пелоси средно над 10 китайски военни самолета са пресичали изготвената от САЩ средна линия, която разделя Тайванския проток, показват данни, събрани от Bloomberg News.\n\nПолетите на безпилотните самолети над отдалечените острови на Тайван започнаха в края на юли, въпреки че нито една от страните не е уточнила откъде идват те. Вестник Global Times на Китайската комунистическа партия заяви, че \"честите полети на граждански безпилотни самолети от континенталната част разкриват слабата защита на тайванските въоръжени сили\".\n\n\"С изпращането на тези безпилотни летателни апарати Китай искаше да провери реакцията на тайванските военни на крайбрежните острови като Кинмен, а също така използваше тези мероприятия от малък мащаб, за да види как тайванското общество реагира на тях\", каза Кристал Ту, асистент в Института за изследване на националната отбрана и сигурност. \"Те могат също така да се опитат да видят дали има пропуски в процедурата или реакцията, от които могат допълнително да се възползват\".\n\nВ неделя два ракетни крайцера на американските военноморски сили преминаха през Тайванския проток, като част от усилията на администрацията на Байдън да демонстрира ангажимента си да поддържа военно присъствие в региона. Според запознат с въпроса администрацията се готви да продаде на Тайван ракети и радари на стойност около 1,1 млрд. долара, което би било най-големият подобен трансфер от почти две години насам.\n\nТайванското министерство на отбраната е заявило пред законодателите, че нарастващите посегателства на Китай представляват \"сериозни военни предизвикателства\" за острова, според доклад, видян от Bloomberg News. Лин Уен-Хуан, служител по операциите и планирането в министерството, специално заяви пред репортери в сряда, че Тайван ще контраатакува, ако китайски сили навлязат на негова територия.",
    "Тайван се запасява с американски оръжия, използвани от Украйна срещу Русия": "Тайван трупа оръжия, произведени в САЩ, които Украйна е използвала, за да спре настъплението на руската армия. Това е сигнал, че Тайпе си взима поука от конфликта в Източна Европа, за да пресече намеренията на Китай да изпълни заплахите си да превземе острова със сила, ако е необходимо, пише Bloomberg.\n\nПоръчка на Тайван за противотанкови ракети Javelin е навлязла във фаза на производство и доставка, заяви началникът на генералния щаб на тайванската армия Чан Юан-шюн по време на брифинг. „Програмата се изпълнява по план“, добавя той.\n\nСпоред Чан налице са „комбинирани усилия за управление и планиране от страна на Тайван и САЩ, за да се гарантира, че системата е доставена навреме“, без обаче да посочва дата за това.\n\nВоенните сили на Тайван, чието официално име е Република Китай, също така планират да увеличат размера на поръчката си за далекобойни артилерийски оръжия HIMARS до 29 от 11 броя преди това. Тази поръчка, която включва и около 860 прецизно управляеми ракети за HIMARS, е планирана за доставка през 2027 г.\n\nПредставители на САЩ и НАТО смятат, че Javelin и други защитни ракетни системи са били ключови за предотвратяване на бързото руско настъпление в първите дни на войната. Украинските сили са използвали артилерията HIMARS, за да ударят руските линии за доставка и складове за боеприпаси зад фронта с нарастваща ефективност.\n\nТайван вече разполага със системи Javelin, но не и с HIMARS. Все пак този ход притеснява Китай, като говорителят на външното министерство Джао Лидзиен заяви по време на пресконференция в Пекин, че всеки опит на представилите на Демократичната прогресивна партия на президента Цай Инуън „да поискат подкрепа от САЩ за независимост е обречен на провал“.\n\nВъв вторник Пекин призова САЩ да спрат продажбите на оръжие и военните контакти с острова след съобщения, че администрацията на американския държавен глава Джо Байдън се готви да предостави различни видове ракети и радарна техника за 1,1 млрд. долара.\n\nНапрежението между Вашингтон и Пекин ескалира, след като председателят на Камарата на представителите Нанси Пелоси посети Тайван и се срещна с Цай по-рано този месец. Китай отговори, като проведе безпрецедентни военни учения около острова и изстреля ракети над него. Китайската армия ограничи своите дейности и заплахи след тези учения, но опасността остава, споделя говорителят на Министерството на отбраната на Тайваън Сун Ли-фан на брифинга с Чан. Действията на Народната освободителна армия на Китай вредят на връзката между хората от двете страни на Тайванския проток, добавя той.",
    "Тайван купува от САЩ оръжие за 1,16 млрд. долара. Китай заплаши, че ще предприеме ответни мерки": "Държавният департамент на САЩ одобри потенциалнаa продажба на военно оборудване за 1,16 милиарда долара на Тайван, съобщиха световните агенции. В отговор Китай заплаши, че ще предприеме ответни мерки, ако продажбата не бъде отменена.\n\nНовината идва месец след като председателката на Камарата на представителите на САЩ Нанси Пелоси посети Тайван. Визитата ѝ значително изостри напрежението с Пекин, който твърди, че самоуправляващият се остров е негова собствена територия.\n\n\"В момент, когато Китай подлага Тайван на все по-голям натиск, ние осигуряваме на Тайпе това, от което има нужда, за да поддържа отбранителните си способности\", каза Лора Роузънбъргър, старши директор в Белия дом по въпросите на Китай и Тайван.\n\nСделката, одобрена от САЩ в петък, включва пакет на стойност 655 милиона долара за логистична поддръжка на радарна система за противовъздушна отбрана, 60 противокорабни ракети \"Харпун\" и 100 ракети въздух-въздух \"Сайдуиндър\", съобщи в събота тайванската Централна информационна агенция.\n\nОчаква се новото военно оборудване да повиши отбранителните способности на Тайван по въздух и вода по отношение на Китай и способностите на армията за ранно предупреждение.\n\nКитай от своя страна съобщи, че ще отговори с контрамерки, ако САЩ не отменят одобрената от тях продажба. По думите на представителя на дипломатическата мисия евентуалната продажба \"застрашава сериозно\" американско-китайските отношения.\n\n\"Китай ще предприеме необходимите енергични и легитимни контрамерки с оглед на развоя на ситуацията\", каза той.\n\nВ четвъртък тайванските сили свалиха предполагаем китайски дрон, летящ над зона с ограничен достъп между контролираната от Тайпе островна група Цзинмин и град Сямън на крайбрежието на континентален Китай.\n\nВойници на един от островите от архипелага Цзинмин изстреляха предупредителни сигнални ракети срещу няколко китайски граждански дрона, които били забелязани в района вчера следобед, съобщи снощи тайванското министерство на отбраната.\n\nВластите на Китай смятат Тайван за китайска територия и не приемат официални контакти между свои дипломатически партньори и правителството в Тайпе. Руската инвазия в Украйна засили опасенията, че Китай може да анексира демократичната островна република със сила.",
    "Цън Цон пред ФАКТИ: Тайван се смята за легитимния предшественик на обявената от комунистите Китайска народна република": "ФАКТИ публикува мнения с широк спектър от гледни точки, за да насърчава конструктивни дебати.\n\nСкоро президентът на Тайван Цай Ингвен отправи категорично послание към Пекин: „Трябва да накараме врага да разбере, че ще плати много висока цена, ако нападне или се опита да нападне Тайван“. Тя говори по време на годишнина от Втората тайванска криза преди 64 години, когато Китай обсипва с артилерийски снаряди островите около Тайван, но не успява да ги превземе. След това китайската народна освободителна армия проведе 7-дневни обучения около острова, които бяха безпрецедентни по мащаб и последваха посещението на говорителя на Камарата на представителите на САЩ Нанси Пелоси. Защо има напрежение между Китай и Тайван? По темата пред ФАКТИ говори Цън Цон. Той е роден в Чънду в Китай през 1988 година. На 4-годишна възраст идва в България. Изучава \"Политически науки \" в Нов български университет. Председател е на Съвета за икономически и дипломатически връзки с Китай.\n\n\n\n- Г-н Цон, Китай реагира остро на посещението на председателя на Камарата на представителите на САЩ Нанси Пелоси в Тайпе с военни маневри и демонстративно нахлуване във въздушното пространство и водите на островната държава. Какво означава това. Как трябва да се тълкува?\n\n- За Пекин, разбира се, не е приемливо политик от ранга на Нанси Пелоси да посещава Тайван и това е нормално от тяхна гледна точка. Китайската народна република (КНР) смята Тайван за собствена територия, а посещението на Пелоси се смята от Пекин като провокация. Силен негативен отзвук се разпространи и сред китайското население и затова Пекин трябваше да предприеме по-сериозни действия, целящи да покажат на китайските граждани, че управляващите в страната не са мекушави. Новото в случая са обявените военни учения и блокадата. Навлизането на китайски изтребители в тайванското въздушно пространство не е нещо ново, Китай го прави често през последните няколко години.\n\n- Веднага след пристигането си Пелоси заяви, че САЩ ще продължат да подкрепят демокрацията в Тайван. Как гледате на това?\n\n- Тайван в момента, както и през следващите години, се очаква да бъде важен партньор в лицето на западните страни, особено САЩ и Япония. В този ред на мисли Пелоси се оказа доста последователна в своята риторика в продължение на 30 години по отношения на въпроси, свързани с Китай. През 1991 г. след посещението си в Пекин повдига въпроса за потушаването на студентските протести на Тянанмън две години по-рано; през 2020 г. подписа уйгурския Закон за политиката за правата на човека вследствие на масовото видеонаблюдение срещу уйгурите от страна на китайските власти; посещението ѝ в Тайван тази година е свързано с обещанието ѝ, че ще направи всичко възможно да убеди колеги си, че САЩ следва да подкрепя демократичните принципи на Тайван и т.н. Това е малка част от активната политика, водена от Пелоси, свързана с Китай.\n\n- Колко са зависими Китай и Тайван един от друг?\n\n- Твърде зависими на този етап. Китай съвсем естествено е най-големият търговски партньор на Тайван, последван от САЩ. Стотици хиляди тайвански граждани живеят в континентален Китай през годините, женени са за китайци, децата им ходят в китайски училища. Обратното може да се каже и за китайците в Тайван. Двете страни са имали на моменти и обща история, сходна култура, традиции и език. Всичко това са факти, които не могат да се отрекат. От друга страна, през последните социологически проучвания, направени в Тайван през последните години, все по-голям процент от гражданите се определят вече не като китайци, а като тайванци. Демократическата прогресивна партия, която е против обединението с Китай, печели все повече симпатии и подкрепа от тайванците. Това също са факти, които следва да се вземат под внимание, когато говорим за китайско-тайванските отношения.\n\n- Пекин наложи и санкции - първоначално са засегнати само цитрусовите плодове и различни рибни продукти…\n\n- Налагането на санкции, както видяхме от търговската война между САЩ и Китай, често започват с продукти, които имат ограничен ефект върху двустранната търговия. Износът на плодове и рибни продукти от Тайван за Китай, както и вносът на китайски пясък в Тайван, са доста малък обем от двустранната търговия. Според тайванските власти последиците от забраните от китайските власти продукти са по-малко от 1% от БВП на Тайван.\n\n- Китайската икономика обаче не може да си позволи да санкционира вноса на технологични продукти като микрочипове и оптични компоненти?\n\n- Продуктите, които изброихте, генерират около половината от тайванския внос за Китай. Разбирате, че ако се стигне до етап, в който Китай наложи забрана за внос на именно тези продукти, това значи, че двустранните отношения са достатъчно влошени. Надявам се да не се стигне до този момент. Вероятността не е и голяма, имайки предвид, че това са ключови продукти с много висока стратегическа стойност за Китай. Не съм сигурен колко алтернативи има Пекин, ако в един момент реши да прекрати вноса им от Тайван. Ако можеше, може би вече да го е направил.\n\n- Около 70% от производството на Тайван отива за износ, при съотношение от \"едва\" 47% за Германия…\n\n- Тайван е експортно ориентирана страна и в това няма лошо. Проблемът в момента е, че главният му вносител и търговски партньор като цяло е Пекин. Заместването му се очаква да бъде труден и бавен процес, тъй като двустранните икономически отношения са изграждани в продължение на десетилетия. Тайванските инвеститори са едни от първите, които създават свои предприятия в Китай, когато Дън Сяопин обявява „отварянето“ на Китай към света през 1979 г. Ако е трудно да навлезеш в китайския пазар, то е още по-трудно да излезеш от него. И в контекста на тайванските инвестиции изтеглянето им ще се осъществят върху определени загуби за инвеститорите, които те трябва да преглътнат. Въпреки това то е възможно - всичко е до воля и приоритети.\n\n- Защо Пекин си поставя за цел най-късно до 2049-а да се обедини с Тайван?\n\n- В китайската история много чувствителен е бил винаги въпросът за легитимността на един владетел, когато сяда на трона. Затова от хиляди години има създадени стриктни правила кой и как е имал правото да бъде престолонаследник и много рядко някой император си е позволявал да нарушава тези правила, колкото и да го е искал. Този, който познава историята на китайско-тайванските отношения, знае, че от десетилетия също има спор между Пекин и Тайпе по въпроса „кой е легитимният представител на Китай“. До 1949 г. наименованието на континентален Китай и остров Тайван е било Република Китай и страната е била под управлението на националистите. След като губят в гражданската война срещу комунистите, последните обявяват Китайската народна република през 1949 г., а националистите бягат в Тайван и продължават да управляват острова под тогавашното наименование Република Китай, което официално наименование на Тайван и до ден днешен. Тоест, Тайван се смята за легитимния предшественик на обявената от комунистите Китайска народна република. И тук остава отворен въпросът, който споменах в началото: кой всъщност притежава легитимността да управлява континентален Китай и остров Тайван. Въпреки това, от 10-15 години Тайван вече не спори по този въпрос, а директно заявява, че е суверенна държава, тъй като от 100+ години островът на практика се самоуправлявал и не е плащал данъци към Пекин, винаги е поддържал своя армия, имал си е свои закони и всичко останало, което нужно за една страна да се счете за суверенна и независима.\n\n- Изобщо обединение между Китай и Тайван дали е в дневния ред на Си Дзинпин?\n\n- Според мнозина най-вероятно има такова желание, тъй като това би се счело в континентален Китай за голямо постижение. С всичките икономически, политически и социални предизвикателства, които изплуваха на повърхността от 2018 г. насам в Китай, подобно обединение най-вероятно е обсъждано в Пекин. Това не е и нещо ново – от древността се практикува този метод: когато имаш проблеми вътре в страната, търсиш външен враг. Проблемът при този сценарий между днешните Китай и Тайван е, че залозите са прекалено високи и докато имаш алтернативи, по-добре да заложиш на други опции.",
    "Байдън отново потвърди, че САЩ ще защити Тайван": "Президентът Байдън отново потвърди, че Съединените щати ще защитят Тайван в случай на безпрецедентно нападение. Той говори по СBS като се дистанцира от въпроса за това дали Тайван е или трябва да бъде независим, но повтори обещанието си, че американските военни ще защитят острова. В началото на месеца, САЩ обявиха пореден оръжеен транш за Тайван на стойност един милиард долара.\n\n\"Ние се придържаме към това, което сме подписали преди много време – че има една китайска политика, че Тайван сам решава въпроса за независимостта си, ние не предприемаме нищо, не насърчаваме тяхната независимост, но това си остава тяхно решение\", каза президентът Байдън.\n\nБайдън каза още, че армията на САЩ ще защити острова при евентуална \"безпрецедентна атака\".\n\nТой предупреди китайския президент Си Дзинпин, че би било огромна грешка да наруши санкциите наложени на Русия. В същото интервю той заяви, че залогът са американските инвестиции в Китай. Но няма данни Пекин да е предоставил оръжия за руската инвазия в Украйна. Изявлението е продължение на разговора между двамата лидери през март.\n\nМилиони хора са призовани да се евакуират от домовете си след като супер тайфуна Нанмадол наближи югозападна Япония. Силни ветрове и поройни дъждове вече достигат бреговете на префектура Кагошима в провинция Кюшу, където 100 хиляди жилища са останали без ток, а полетите от и до Окинава и Кюшу са отменени. Ветровете на тайфуна Нанмадол достигат 250 километра в час.\n\nПакистан е изправен пред риска от нови наводнения и смъртни случаи. Властите се тревожат от покачващото се ниво на реките причинено от проливните дъждове в някои части на съседна Индия. Предприета е евакуация, за да се избегнат по-нататъшни загуби на имущество и човешки жертви, макар критичните нива да не са достигнати. Наводненията отнеха живота на над 1500 души и нанесоха щети за над 30 милиарда долара.",
    "Ново по-силно земетресение удари Тайван": "Земетресение с магнитуд 6,8 по скалата на Рихтер удари слабо населената югоизточна част на остров Тайван в неделя. То е предизвикало дерайлиране на влакове, довело е до срутването на смесен магазин и е блокирало стотици превозни средства по планинските пътища в региона, съобщи метеорологичната служба на острова.\n\nЗеметресението е станало в 14:44 часа местно време (9:44 часа българско време) на 120 километра изток-североизточно от град Тайнан. Метеорологичната служба съобщи, че епицентърът е бил в окръг Тайтунг и е последвал трус с магнитуд 6,4 в събота вечерта в същия район, който не е довел до човешки жертви.\n\nГеоложката служба на САЩ измери магнитуда на второто земетресение като 7,2 по Рихтер и го определи на дълбочина от 10 километра.\n\nПротивопожарната служба на Тайван съобщи, че четирима души са били спасени от сграда, в която се помещава смесен магазин, която се е срутила в град Юли, докато трима души, чието превозно средство е паднало от повреден мост, са били спасени и откарани в болница.\n\nТайванската железопътна администрация съобщи, че шест вагона са излезли от релсите на гара Донгли в източен Тайван, след като част от навеса на платформата се е срутил, но няма пострадали.\n\nПовече от 600 души са хванати в капан в планинските райони Чике и Лиушиши поради блокирани пътища, въпреки че няма ранени и спасителните екипи работят, за да отворят отново пътищата, съобщават властите.\n\nТихоокеанският център за предупреждение за цунами в САЩ издаде предупреждение за Тайван след труса, но по-късно го отмени. Японската метеорологична агенция също отмени предупреждението за цунами за част от префектура Окинава.\n\nЗеметресението е било усетено в цял Тайван, съобщи метеорологичната служба. Високите сгради са се разлюлели в столицата Тайпе, а вторичните трусове продължават да разтърсват острова.\n\nТехнологичните паркове в южните градове Тайнан и Гаосюн, където се намират големи фабрики за полупроводници, заявиха, че земетресението не е повлияло на дейността им.\n\nТайван редовно е засяган от земетресения, тъй като островът се намира близо до пресечната точка на две тектонични плочи. Островът не издава предупреждения за цунами, освен ако земетресението не е по-силно от магнитуд 7,0.\n\nПовече от 100 души загинаха при земетресение в Южен Тайван през 2016 г., докато земетресение с магнитуд 7,3 отне живота на повече от 2000 души през 1999 г.",
    "Спад в производството на Южна Корея и Тайван буди тревоги за търговията": "Внимателно наблюдаваните показатели за производството в Южна Корея и Тайван се сринаха през август, тъй като забавянето на Китай тегне над региона, а рисковете в световната икономика се натрупват, пишат Мишел Джамриско и Енда Къран, Bloomberg News.\n\nУдарът по фабричното производство в някои от най-големите търговски центрове в света е ключово предупреждение за световното търсене, тъй като повишаването на лихвените проценти и инфлацията започват да оказват влияние върху потреблението.\n\nИндексът на мениджърите по покупките в Тайван се понижи до 42,7 от 44,6 през юли - най-ниската стойност от май 2020 г., а в Южна Корея - до 47,6 от 49,8 - най-ниската стойност от юли 2020 г., по данни на S&P Global. Показателят за Япония отслабна до 51,5 пункта от 52,1 пункта. Показания под 50 означават свиване, докато всичко над това ниво говори за разширяване.\n\nСпадът на новите поръчки за тайванските фирми, отбелязан в данните, показва, че намалението, наблюдавано при поръчките за износ през юли, продължава. Редица производители на чипове предупредиха неотдавна за забавяне на търсенето на полупроводници, които са ключов експортен продукт както от Тайван, така и от Южна Корея.\n\nВ Южна Корея, която е индикатор за световната търговия, \"фирмите често коментираха опасенията, че икономиката ще продължи да се представя слабо на фона на ниското търсене и трудните глобални икономически условия\", заяви Усама Бхати, икономист в S&P Global Market Intelligence.\n\nСпоред официални данни, публикувани в четвъртък, доставките на корейски полупроводници са намалели за първи път от повече от две години насам през миналия месец, като са спаднали със 7,8% спрямо година по-рано. Чиповете съставляват около 20% от износа на Южна Корея по стойност, но спадът бе компенсиран от други стоки, като общият износ нарасна с 6,6%.\n\n\"Опасенията, че икономическото забавяне ще се задълбочи, нараснаха сред производителите, а бизнесът отбеляза и продължаващото въздействие на инфлацията и войната в Украйна\", което понижи нивото на положителните нагласи до най-ниското от октомври миналата година, каза Бхати.\n\nРегионалните данни се появиха след нови доказателства за слабост в производствения сектор на Китай. Според частно проучване активността на фабриките се е свила през август, което предполага, че последиците от недостига на електроенергия и ковид пандемията са засегнали по-малките фирми наред с големите и държавните. Индексът на мениджърите по поръчките в производствения сектор на Caixin спадна до 49,5 през миналия месец от 50,4 през юли, се посочва в изявление на Caixin и S&P Global от четвъртък.\n\nТози показател съвпада с официалните данни, публикувани в сряда, които показват, че активността се е свила през август за втори пореден месец. Официалният индекс на мениджърите по покупките в промишлеността се повиши до 49,4 спрямо 49 през юли.\n\nНавсякъде другаде в региона картината беше смесена. Индексът на мениджърите по поръчките в Малайзия се понижи от 50,6 на 50,3, докато показателите за Филипините, Индонезия и Тайланд се повишиха.\n\nДанните допринасят за изключително несигурната обстановка в глобалната система, тъй като двете най-големи икономики в света се движат в различни посоки, а повечето централни банкери продължават да се надпреварват да повишават лихвените проценти и да се борят с инфлацията. Много от регионалните търговски партньори на Китай в Северна Азия вече видяха негативните ефекти от потиснатото потребителско търсене в Китай чрез данните за износа през юли, докато икономиките от Югоизточна Азия показаха известна устойчивост при доставките на стоки от първа необходимост.\n\nСпоред Алекс Холмс, старши икономист в Oxford Economics Ltd., тласъкът на азиатския износ от първоначалното възобновяване на дейността на Китай след изтощителните спирания заради Covid вече отслабва, като доставките вероятно ще продължат да отслабват.",
    "Тайван благодари на Филипините за призива за мир в Тайванския проток": "Правителството на Тайван благодари на филипинския президент Фердинанд Маркос-младши за речта му в Ню Йорк в петък, в която той призова за мирно решение на ситуацията през Тайванския пролив.\n\nВ прессъобщение днес Министерството на външните работи заяви, че Тайван остава благодарен, че филипинският лидер обръща внимание на мира и стабилността от другата страна на пролива.\n\nТова показва, че засилващите се военни провокации на Пекин в региона, по-специално от август насам, са породили безпокойството на близките страни – това казаха от Министерството на външните работи.\n\nМинистерството призова международната общност да осъди едностранните действия на Китай за дестабилизиране на статуквото от другата страна на пролива, и съвместно да предотврати разширяването на авторитаризма в региона.\n\nВ речта си на среща на Азиатското общество, Маркос-младши каза, че кандидатурата на Филипините за непостоянно място в Съвета за сигурност на ООН за 2027-2028 г. се „основава на дългогодишния опит на страната в изграждането на мира и укрепването на нови пътищата за сътрудничество“.\n\n„В този контекст ние със сигурност сме загрижени за нарастващото напрежение в Тайванския проток, точно на север от Филипините“, каза той.\n\nТой призова страните в конфликта между Китай и Тайван да проявят сдържаност и да се придържат към диалога и дипломацията, като подчерта, че се е срещнал с Фумио Кишида и са обсъдили редица въпроси, включително и Тайван, за който са силно загрижени.\n\n„Посещението на председателя на Камарата на представителите на САЩ Нанси Пелоси в Тайван подчерта още веднъж тлеещото напрежение, което беше под повърхността, но сега изплува наяве“.",
    "Износът на Тайван се задъхва под ударите на инфлацията и нарушените доставки": "Новите поръчки за износ се свиват с 20% до около 55 млрд. долара през август спрямо техния пик от декември 2021 г.\n\nИзносителите в Тайван понасят щети от икономическата слабост на Китай, а забавянето на глобалния икономически растеж и ескалиращото геополитическо напрежение също оказват влияние върху азиатската технологична сила.\n\nОтразявайки намаляващото търсене, поръчките за износ от Тайван остават непроменени през август спрямо данните за юли. Стойността на новите поръчки възлиза на около 55 млрд. долара и е с 20% по-малка спрямо декември 2021 г., когато достигна своя пик, съобщава Bloomberg.\n\nПоръчките за износ са водещ индикатор за бъдещото търсене и спадът с над 25% на поръчките от Китай и Хонконг през миналия месец показва, че износът и приходите на компаниите вероятно ще продължат да отслабват.\n\nНякои от най-големите концерни в Тайван, от производителя на iPhone Hon Hai Precision Industry Co. до гиганта в хранителната индустрия Want Want China Holdings, изразиха опасения относно растежа за тази година, когато представиха своите финансови отчети, като се позоваха на проблеми като нарушените вериги на доставки в Китай и отслабващото търсене. Тази предпазлива перспектива е знак, че глобалното забавяне започва да оказва влияние на места като Тайван, който играе ключова роля в световната верига на доставки при полупроводниците.\n\nИзносът на Тайван през август остава на нивата от юли, докато поръчките се свиват. Източник: Bloomberg\n\n„Ако икономиката на Китай продължи да расте бавно и разхлабването на коронавирусните мерки в страната продължи да се отлага, това ще доведе до значителен натиск върху търговската дейност на Тайван“, изтъква Ма Тиеин, икономист в DBS Group Holdings Ltd. „По отношение на електрониката, химикалите, свързаните със стоки сектори, нивото на зависимост от китайския пазар все още е доста високо, когато става въпрос за износа на Тайван“, добавя Ма.\n\nКонтинентален Китай и Хонконг общо са отговорни за около 40% от износа на Тайван. Въпреки че Китай показа някои признаци на подем през август, икономиката остава притисната заради политиката на Пекин на нулева толерантност към коронавируса.\n\nТърговията на Тайван с Китай е доминирана от продукти като електрооборудване и компоненти за чипове, а неговите компании, по-специално най-големият производител на чипове Taiwan Semiconductor Manufacturing Co., имат и китайски фабрики. Търсенето на тези продукти обаче намалява в Китай, като производството на мобилни телефони е спаднало с 8% през август, а производството на компютри се е свило с почти 19% на годишна база.\n\nИзносът на Тайван за Китай се свива. Източник: Bloomberg\n\nHon Hai отчете по-добра от очакваното нетна печалба по-рано тази година. Въпреки това председателят на концерна Йънг Ли заяви, че компанията ще трябва да „обърне голямо внимание на развитието на геополитиката, инфлацията и пандемията“ през втората половина на тази година.\n\nУскоряване на растежа\n\nСилният износ подкрепи икономическия растеж на Тайван миналата година, въпреки че вътрешното потребление пострада по време на пандемията. Но тъй като износът тази година се забавя, приносът му към общия растеж е намалял до по-малко от 3% през второто тримесечие, в сравнение с близо 13% през предходната година.\n\nИзвънграничните доставки също бяха засегнати от ускоряването на инфлация по света, от нарастващите лихвени проценти и от войната на Русия в Украйна, които помрачиха търсенето от САЩ и Европа, изтъква Беатрис Цай, главен статистик на Министерството на финансите на Тайван.\n\nТърсенето на електронни компоненти, повече от половината от основните експортни категории на острова – включително пластмаси и неблагородни метали – отбелязва спад за първи път от две години насам, добавя Цай.\n\nПриносът на износа към ръста на икономиката на Тайван се свива през август. Източник: Bloomberg\n\nИзносът през август е нараснал само с 2% спрямо предходната година, записвайки най-бавния си темп на растеж от юли 2020 г. Прогнозите показват допълнително свиване с 3% този месец, според Цай.\n\nПо-нататъшните увеличения на лихвените проценти в САЩ също ще засегнат търсенето на износ, като растежът вече се забавя до едва 2,3% през август от двуцифрените увеличения, наблюдавани през предходните 19 месеца.\n\nКато допълнителни признаци на спад, индексът на производството в Тайван се сви в три последователни месеца, като през август показателят се понижи 42,6 пункта - най-ниското му ниво от май 2020 г.",
    "Военни кораби на САЩ преминаха през Тайванския проток за пръв път след визитата на Пелоси": "Два бойни кораба на Военноморските сили на САЩ преминаха през международни води в Тайванския пролив в неделя, в първата подобна операция след посещението в Тайван на председателя на Камарата на представителите на САЩ Нанси Пелоси, пише Идрес Али за Reuters.\n\nВоенноморските сили на САЩ казаха, че крайцерите Chancellorsville и Antietam извършват маневри в рамките на продължаваща операция. Подобни операции обикновено отнемат от осем до 12 часа и се наблюдават отблизо от китайската армия.\n\nПрез последните години военни кораби на САЩ, а понякога и такива на съюзнически държави като Великобритания и Канада, редовно плаваха през пролива, навличайки гнева на Китай, който счита Тайван за своя територия въпреки възраженията на демократично избраното правителство.\n\nПосещението на Пелоси в Тайван в началото на август разгневи Китай, който го видя като опит на САЩ да се намесят във вътрешните му работи. Впоследствие Китай започна военни учения близо до острова, които продължават оттогава.\n\n„Тези американски кораби преминаха през коридор в пролива, който е отвъд териториалните води на която и да е крайбрежна държава“, заявиха от Военноморските сили на САЩ.\n\nОперацията демонстрира ангажимента на Съединените щати за свободен и отворен достъп до Индо-Тихия океан и американската армия лети, плава и действа навсякъде, където международното право позволява, казаха от флота.\n\nМинистерството на отбраната на Тайван каза, че корабите са плавали в южна посока и че неговите сили са ги наблюдавали, но че \"ситуацията е нормална\".\n\nТесният Тайвански пролив често става повод за военно напрежение, откакто победеното правителство на Китайската република избяга в Тайван през 1949 г. след като изгуби гражданската война с комунистите, които създадоха Китайската народна република.\n\nПосещението на Пелоси в Тайван беше последвано около седмица по-късно от група от петима други американски законодатели, като китайската армия отговори, като проведе още учения близо до острова.\n\nСенатор Марша Блекбърн, американски законодател в комисиите по търговията и въоръжените сили на Сената, пристигна в Тайван в четвъртък при третото посещение на високопоставен представител на САЩ този месец, противопоставяйки се на натиска от страна на Китай да спре пътуванията.\n\nАдминистрацията на президента на САЩ Джо Байдън се опита да предотврати ескалацията на напрежението между Вашингтон и Пекин в конфликт, повтаряйки, че пътуванията на Конгреса са рутинни.\n\nСъединените щати нямат официални дипломатически отношения с Тайван, но са задължени по закон да осигурят на острова средства за защита.\n\nКитай никога не е изключвал използването на сила, за да постави Тайван под свой контрол.\n\nТайван твърди, че Китайската народна република никога не е управлявала острова и следователно не може да има претенции към него и че само 23-те милиона жители на Тайван могат да решават бъдещето си.",
    "Компанията от Тайван, която управлява целия свят – буквално": "Запознайте се с Taiwan Semiconductor Manufacturing Co (TSMC) – може би най-важната компания в света, за която много хора не са чували.\n\nБазирана на северозападното крайбрежие на Тайван, TSMC е най-големият производител на компютърни чипове в света. Те захранват всичко – от нашите автомобили и телефони до лаптопи и хладилници.\n\nВъпреки че не е толкова известна, компании като Apple, Tesla и Intel са нейни клиенти. На практика не могат да съществуват, поне не пълноценно, ако TSMC спре да съществува.\n\nСпоред някои оценки делът на TSMC на световния пазар на чипове е 90 %.\n\nСпоред Синди Пом от Newsthink полупроводниковите чипове са новият петрол по отношение на зависимостта ни от тях. TSMC има глобален монопол. Сгушена на северозападния бряг на Тайван, TSMC произвежда 92% от най-модерните чипове в света.\n\nЗа сравнение, единствената друга компания в света, която има масово производство на чипове с размер под 10 нанометра, е Samsung.\n\nНа нея се падат едва осем процента от световното производство.\n\nНанометърът се отнася до дължината на транзистора – миниатюрни превключватели, 10 000 пъти по-тънки от човешки косъм. Те управляват електрическите токове.\n\nКолкото по-малък е транзисторът, толкова повече като брой може да има на един чип. Колкото повече транзистори има, толкова по-добър е чипът и толкова по-мощно може да бъде устройството.\n\nНачинът, по който тайванските полупроводници са станали толкова доминиращи е доста интерен.\n\nФундаменталната технология всъщност е създадена в Америка. През 80-те години САЩ се борят с конкуренцията на японците. В опит да надделеят се обръщат към аутсорсинга.\n\nТайванският бизнесмен Морис Чанг се възползва от тази тенденция, след като тайванското правителство му предлага да развие полупроводниковата индустрия.\n\nРешава да създаде нова компания, фокусирана единствено върху производството на чипове, и през 1987 г. се ражда TSMC.\n\n35 години по-късно 65 000-те служители на TSMC утвърдиха компанията като една от най-важните технологични фирми в света, ако не и най-значимата.",
    "Тайван ще произвежда \"чипове на демокрацията\" със САЩ": "Тайван иска да произвежда \"чипове на демокрацията\" заедно със САЩ, заяви днес тайванската президентка Цай Ингвен в разговор с губернатора на щата Аризона Дъг Дюси, който е на посещение в Тайван, предаде Ройтерс.\n\nТайванската компания за производство на полупроводници (TSMC), която е основен доставчик на Apple и е най-големият производител на чипове в света, изгражда завод за 12 милиарда долара в Аризона.\n\n\"На фона на експанзията на авторитаризма и на предизвикателствата на ерата след ковид Тайван цели да укрепи сътрудничеството си със САЩ в индустрията на полупроводниците и в други високотехнологични производство\", заяви Цай на срещата в президентския офис в Тайпе. \"Това ще допринесе за изграждането на по-сигурни и по-устойчиви снабдителни вериги. Планираме да произвеждаме заедно чипове на демокрацията, за да съхраним интересите на нашите демократични партньори и да създадем по-голям просперитет.\"\n\nДюси, който е представител на Републиканската партия, е поредният американски представител, който посещава Тайван въпреки факта, че Китай настоява подобни визити да не се състоят, отбелязва Ройтерс.\n\nТой каза на Цай, че партньорството на САЩ с Тайван е най-силно в индустрията на полупроводниците.\n\nКитай възприема Тайван като своя провинция въпреки сериозните възражения по този въпрос на демократично избраното правителство в Тайпе.\n\nБТА",
    "Военни кораби на САЩ и Канада в Тайванския проток раздразниха Китай": "Кораб на военноморските сили на САЩ и канадска фрегата преминаха транзитно през Тайванския проток, съобщава \"Ройтерс\".\n\nТова се случва в момент на повишено военно напрежение между Пекин и Тайпе.\n\nСтава въпрос за второто транзитно преминаване за месец на кораб на американските ВМС и второ съвместно прекосяване от САЩ и Канада за по-малко от година от октомври 2021 г.\n\nКитай разкритикува този ход, заявявайки, че неговите сили са \"предупредили\" корабите.\n\nПрез последните години американски военни кораби, а понякога и такива на съюзнически държави, като Великобритания и Канада, рутинно плават през протока. Подобни пътувания разгневяват Китай, който претендира, че Тайван е част от неговата територия.\n\nСътрудничество като това е съществена част на нашия подход към сигурен и проспериращ регион, се посочва в изявление на ВМС на САЩ.\n\nРазрушителят с управляеми ракети \"Хигинс\" от клас \"Арли Бърк\" и фрегатата \"Ванкувър\" от клас \"Халифакс\" на Кралския канадски флот преминаха през коридор в протока, който е отвъд териториалното море на която и да е крайбрежна държава, се добавя в комюникето.\n\nКанадският министър на отбраната Анита Ананд заяви, че като тихоокеанска нация нейната страна е дълбоко ангажирана с поддържането на глобалната стабилност и просперитета в Индо-тихоокеанския регион.\n\nВъншното министерство на Тайван приветства действието.\n\nТази операция през Тайванския проток е още по-ясна демонстрация на решителната съпротива на демократичните съюзници на опитите за експанзия на Китай, изтъкват от ведомството.\n\nКомандването на китайската армия пък съобщи, че неговите сили са наблюдавали корабите и са ги \"предупредили\".\n\nИзтъква се, че китайските сили \"са винаги в повишена готовност, решително се противопоставят на всички заплахи и провокации и решително защитават националния суверенитет и териториалната цялост\".\n\nПо данни на Министерството на отбраната на Тайван корабите са плавали на север по водния път и \"ситуацията е била нормална\".\n\nТесният Тайвански проток е чест източник на военно напрежение, откакто победеното правителство на Китайската република избяга в Тайван през 1949 г., след като загуби гражданска война с комунистите, създали Китайската народна република.",
    "Сенатска комисия в САЩ одобри засилването на военната подкрепа за Тайван": "Сенатска комисия в САЩ в сряда одобри засилването на военната подкрепа на САЩ за Тайван, включително допълнителна помощ за сигурността на стойност милиарди долари, съобщи \"Ройтерс\".\n\nКомисията по външни отношения на Сената подкрепи Закона за политиката на Тайван от 2022 г. със 17 гласа \"за\" срещу 5 гласа \"против\", въпреки опасенията относно законопроекта в администрацията на президента на САЩ Джо Байдън и гнева от мярката от Китай.\n\nСилният двупартиен вот беше ясна индикация за подкрепа както от републиканците, така и от колегите демократи на Байдън за промени в политиката на САЩ спрямо Тайван, като например третирането му като основен съюзник извън НАТО.\n\nЗаконопроектът ще бъде най-всеобхватното преструктуриране на политиката на САЩ спрямо острова след Акта за отношенията с Тайван от 1979 г. - основата на ангажимента на САЩ с китайската провинция, откакто Вашингтон отвори отношенията си с Пекин през същата година.\n\n\"Трябва да имаме ясни очи за това, пред което сме изправени, каза сенатор Боб Менендес, председател на комисията от Демократическата партия, като същевременно подчерта, че Съединените щати не се стремят към война или засилено напрежение с Пекин.\n\n\"Ако искаме да гарантираме, че Тайван има шанс да се бори, трябва да действаме сега\", каза сенатор Джим Риш, най-високопоставеният републиканец в комисията, твърдейки, че всяка промяна в статуквото за Тайван би имала \"катастрофални последици\" за икономиката на САЩ и националния сигурност.\n\nЗаконопроектът ще отпусне 4,5 милиарда долара помощ за сигурността на Тайван за четири години и ще подкрепя участието му в международни организации.\n\nАктът също така включва обширни формулировки относно санкциите срещу Китай в случай на военни действия през протока, който го отделя от континента.\n\nПрипомняме, че когато законопроектът беше внесен през юни, Китай отговори, че ще бъде \"принуден да предприеме решителни контрамерки\", ако Вашингтон предприеме действия, които накърняват интересите на Китай.\n\n\"Не сме обсъждали никакви подробности\", каза Хсиао Би-ким, фактическият посланик на Тайван във Вашингтон на събитие в Капитолия, когато беше попитана дали е имала дискусии с Белия дом относно конкретни санкции.\n\n\"Говорихме за интегрирано възпиране в по-широк смисъл на необходимостта да се проучат различни инструменти, за да се гарантира, че статуквото в Тайванския проток може да бъде запазено\", каза Хсиао.\n\nТя каза, че е изразила \"благодарност\" на Конгреса за законодателството. \"Като се има предвид сложността на различните възгледи и тук, в Съединените щати, ние се надяваме, че можем да постигнем някакъв консенсус относно сигурността, която е наш основен приоритет\", каза тя.\n\nОдобрението на комисията отвори пътя за гласуване в пълния Сенат, но няма информация кога това може да се случи. За да стане закон, той трябва да бъде приет и от Камарата на представителите и да бъде подписан от Байдън или да спечели достатъчно подкрепа, за да преодолее ветото.\n\nБелият дом заяви във вторник, че преговаря с членове на Конгреса как да промени акта, за да гарантира, че той не променя дългогодишната политика на САЩ спрямо Тайван, която смята за ефективна.\n\nЗаконопроектът за Тайван вероятно ще бъде приет в края на тази година, като Закона за разрешение за национална отбрана (NDAA), годишна политика за определяне на законопроекти за Министерството на отбраната.",
    "Тайван ще възобнови безвизовото влизане за някои страни": "© gettyimages\n\nСлушай новината Слушай новината\n\nТайван ще позволи отново безвизово влизане за посетители от повече от 20 държави, като правилата ще започнат да важат от следващата седмица, съобщи днес Централният команден център за епидемии, съобщи БТА.\n\nДиректорът на Центъра Ван Пишън заяви по време на пресконференция, че от 12 септември ще бъде разрешено безвизово влизане за граждани на САЩ, Канада, Австралия, Нова Зеландия, Европейския съюз и 14-те официални дипломатически съюзници на Тайван.\n\nТайван ще закупи американско оръжие за 1,16 милиарда долара\n\nВан каза, че този ход е предприет, защото много държави вече са отворили отново границите си съгласно разпоредбите преди пандемията, както и за да балансират нуждите от продължаващия контрол на пандемията с насърчаването на икономическия растеж, социалната активност и международното взаимодействие.\n\nТой допълни, че мерките относно визите могат да се разширят в зависимост от напредъка на контрола на пандемията. Ван призова пътуващите до Тайван стриктно да спазват изискването за „три дни карантина и четири дни самоуправление на здравето“ и други мерки за превенция на пандемията.\n\nЦентралният команден център потвърди 34 358 нови случая в неделя, 232 са \"внесени\" отвън. С ковид са починали 35 души. Според данни на Центъра Тайван е имал общо 10 094 смъртни случая на хора с ковид, от които 10 078 са на местна почва.\n\n0\n\n\n\n\n\n\n\n\n\nКопирано",
    "Нова делегация от САЩ ще посети Тайван": "Китай обвини Байдън за визитата на Пелоси в Тайван и предупреди за сдържаност Свят\n\nОще една делегация от Конгреса на САЩ ще посети Тайван на фона на продължаващото високо напрежение между Вашингтон и Пекин, пише Си Ен Би Си.\n\nСериозен поток от посетители от САЩ ходят да се срещнат с тайвански официални лица след визитата на председателя на Камарата на представителите на САЩ Нанси Пелоси в началото на август. Оттогава Китай засили военните учения около Тайван, като ежедневно изпраща кораби, бойни самолети и дори дронове в близост до острова.\n\nОсемчленната двупартийна делегация трябва да се срещне с президента на Тайван Цай Ингвен по-късно днес.\n\nТя се ръководи от представителя на Демократическата партия от Флорида Стефани Мърфи, която е сред депутатите, внесли законопроект, който би позволил на САЩ да заемат оръжия за подкрепа на Тайван. Миналата седмица администрацията на Байдън одобри продажбата на оръжие на Тайван за 1 млд. долара.\n\nДругите посетители са демократът от Хавай Кайали Кахеле и републиканците Скот Франклин от Флорида, Джо Уилсън от Южна Каролина, Анди Бар от Кентъки, Даръл Иса от Калифорния, Клаудия Тени от Ню Йорк и Кат Каммак от Флорида.\n\nПелоси беше най-високопоставеният член на правителството на САЩ, посетил Тайван за последните 25 години. Китай отговори, като проведе разширени военни учения, включващи изстрелване на ракети над острова и изпращане на кораби през средната линия на Тайванския проток, който дълго време беше буфер между двете страни. Някои от ракетите паднаха в изключителната икономическа зона на Япония.\n\nКитай разглежда чуждестранните посещения на високо ниво на острова като намеса в неговите дела и де факто признаване на суверенитета на Тайван. Неотдавнашните военни учения на Китай бяха възприети от някои като репетиция на бъдещи военни действия срещу острова, които според военните лидери на САЩ може да бъдат осъществени в рамките на следващите няколко години.",
    "Белият дом: Целта на Китай да промени статуквото с Тайван е неприемлива": "Координаторът на Съвета за национална сигурност на Съединените щати за стратегически комуникации Джон Кърби каза пред репортери в сряда, по време на брифинг за пресата, че опитите на Китай да промени статуквото с Тайван са \"неприемливи\".\n\nКърби подчерта, че след посещението на председателя на Камарата на представителите на САЩ Нанси Пелоси на острова, Вашингтон е забелязал \"явен опит на китайците да променят трайно статуквото в и около Тайван\".\n\nТой призова Китай да започне да работи за деескалация на ситуацията в Тайванския пролив, заявявайки, че САЩ не виждат необходимост от промени в политиката на Единен Китай.\n\nКърби отбеляза, че въпреки че има \"активни усилия\" за организиране на среща между американския президент Джо Байдън и китайския президент Си Дзинпин, все още \"все още няма решение\", добавяйки, че те работят по установяването на датата, мястото и списъка на присъстващите.",
    "Джейк Съливан потвърди политиката на САЩ за Тайван": "Съветникът по националната сигурност на САЩ Джейк Съливан предупреди, че китайска инвазия в Тайван остава ясна заплаха. Позицията на Белия дом за острова не е променена, каза Съливан, въпреки претенциите на Китай към страната. За Шоуто на Дейвид Рубинстайн по Bloomberg той каза следното:\n\n\"Остава категорична опасност за военна намеса в Тайван и Китайската народна република определи в официалната си политика, че не изключва инвазия в Тайван\", каза Съливан.\n\nВъв Великобритания новият премиер Лиз Тръс ще обяви днес мерките за намаляване на растящите енергийни сметки. Това ще бъде първото й решение на поста. Тръс се опитва да избегне сравненията с Маргарет Тачър заради паунда, който падна на дъно от 1985 спрямо долара.\n\nПрезидентът Джо Байдън потвърди решението си да отмени митата от времето на Тръмп върху китайския внос. Той каза, че администрацията проучва как да помогне на бизнеса. Всякакво решение преди изборите в средата на мандата през ноември ще бъде вътрешен и международен риск за Байдън и демократите.\n\nБитката на Фед за овладяване на инфлацията вероятно ще нанесе повече вреди на американската икономика, отколкото се предвиждаше, показват доклади, които ще бъдат представени на форума на Института Брукингс тази седмица. Според единия Фед ще трябва да тласне нагоре безработицата, за да постигне целта си за инфлация. Другият посочва опасностите за развиващите се страни от повишените американски лихви и силния долар.",
    "Новото италианско правителство трябва да бъде \"прагматично\", заяви Китай и предупреди Мелони да не дава погрешни сигнали за Тайван": "Новото дясно италианско правителство трябва да води прагматична политика, каза говорителят на китайското външно министерство Ван Вънбин в коментар на резултата от изборите в Италия, след като те бяха спечелени от десноцентриската коалиция около лидера на партия \"Италиански братя\" Джодрджа Мелони, предаде АНСА.\n\nКитай и Италия, каза той, са \"стратегически глобални партньори и поддържането на добри и трайни двустранни отношения е от взаимен интерес\". \"Надяваме се новото италианско правителство да продължи да води позитивна и прагматична политика по отношение на Китай, в дух на взаимно доверие и уважение\", заяви говорителят.\n\nВ петък Мелони заяви пред тайванската осведомителна агенция ЦНА, че ако дойде на власт, ще извади Италия от китайската инициатива \"Един пояс, един път\", известна още като \"Новия път на коприната\".\n\nЧетиресет и пет годишната Мелони, която се готви да стане първата жена министър-председател на Италия и ще бъде най-десният правителствен ръководител на страната си след Втората световна война, заяви, че италианското участие в Новия път на коприната е било \"голяма грешка\".\n\nТя заяви, че ако трябваше да подпише меморандума за продължаване на участието на Италия в инициативата до 2024 г., трудно би го направила \"при сегашните политически условия\".\n\nМелони посочи, че ако следващото правителство на страната ѝ бъде десноцентристко, \"със сигурност тайванският въпрос ще заема ключово място за Италия\".\n\nНай-вероятният бъдещ премиер на Италия окачестви като \"недопустими\" заплахите към Тайван от страна на Китай, който възприема острова като своя провинция, и добави, че е \"следила внимателно и с безпокойство\" покачването на напрежението в китайско-тайванските отношения в последно време.\n\nКато аргументи в подкрепа на нежеланието си да поднови проекта за Нов път на коприната Мелони изброи редица събития след подписването на първоначалния протокол за него през 2019 г., включително предполагаемите китайски репресии срещу хонконгски активисти, дискриминацията на уйгурите и други малцинства, неясната позиция на Пекин по въпроса за руската инвазия в Украйна и многократните демонстрации на сила по отношение на Тайван.\n\nИнициативата \"Един пояс, един път\" представлява огромен инфраструктурен проект, целящ да създаде нещо като нов Път на коприната, който да свързва Китай с Европа и Африка.\n\nСАЩ изразиха безпокойство, когато Италия стана първата страна от Г-7, която се присъедини към амбициозния план за инвестиции в търговия и инфраструктура. Вашингтон се опасяваше в частност, че това крие опасност в китайски ръце да попаднат важни търговски тайни и технологии, посочва АНСА.",
    "Вицепрезидентът на САЩ и японският премиер осъдиха действията на Китай в Тайванския проток": "Вицепрезидентът на САЩ Камала Харис потвърди задълженията на Вашингтон към отбраната на Япония на среща с министър-председателя Фумио Кишида. На нея те осъдиха китайските действия в Тайванския проток, предаде Ройтерс.\n\n\"На срещата бяха обсъдени агресивните и безотговорни провокации напоследък от китайска страна в Тайванския проток и беше потвърдена необходимостта от запазването на мира и стабилността в Тайванския проток\", заяви Белият дом.\n\nХарис е на азиатска обиколка, която включва още спирка в Южна Корея. Тя се отправи на нея само дни след изразеното от китайските официални представители силно недоволство срещу изричното обещание на президента на САЩ Джо Байдън да защити Тайван.\n\nКитай възприема демократично самоуправляващия се остров като своя провинция и отдавна се заканва да си върне контрола над него, като не изключва възможността това да стане и със сила. Тайванското правителство категорично възразява срещу претенциите на Пекин за суверенитет над острова и отстоява мнението, че единствено 23-те милиона жители на Тайван са тези, които могат да определят бъдещето му.\n\nСпоред съветници на Харис по време на обиколката си тя ще се опита да постигне изграждането на общ подход със страните от региона към решаването на тази криза. Това обаче няма да бъде лесно, тъй като лидерите на тези страни гледат с безпокойство на нарастващото напрежение между Вашингтон и Пекин, отбелязва Ройтерс.\n\nНа ноемврийското заседание на страните от Г-20 в Бали (Индонезия), Байдън се очаква да се срещне за пръв път лице в лице с китайския президент Си Цзинпин.\n\nВ Токио, където Харис е начело на американската делегация за държавното погребение на убития бивш премиер на Япония Шиндзо Абе, обсъди с Кишида и поредното севернокорейско изпитание на балистична ракета, а също необходимостта от решаването на въпроса с японските граждани, отвлечени от Северна Корея, се казва в съобщението.\n\n\"Съюзът между Япония и САЩ е крайъгълен камък и е неразривно свързан с мира, стабилността и благоденствието на Индо-тихоокеанския регион\", който включва и Китай, каза вицепрезидентът на САЩ пред японския министър-председател в частта от срещата, която бе открита за медиите.\n\nТя добави, че американският ангажимент към сигурността на Япония е \"непоклатим\".",
    "Началото на СВО на Китай: \"Превратът\" срещу Си - първи удар от САЩ": "/Поглед.инфо/ Откровено лъжливите съобщения за държавен преврат в Китай и отстраняването на неговия лидер Си Дзинпин може да са последният отчаян опит на американците да предотвратят военната операция на КНР срещу Тайван.\n\nТой спря да се появява публично, не присъства на важно събитие, пропусна тържествената церемония за първи път, наследникът вече е определен ... За кого говорят световната мрежа и пресата по предложение на уж всезнаещи блогъри ? За китайския лидер Си Дзинпин, уж свален от армията в резултат на държавен преврат в Китай? Да и не.\n\nДа - защото сега това е, за което говори световната мрежа, плашейки читателите с \"80-километрова колона от военна техника\" край Пекин и назовавайки конкретни имена на \"заговорници\", включително виден генерал и 105-годишен стар ветеран от ККП, за когото се твърди, че иска да се преклони пред американците, предавайки Русия.\n\nНе – защото именно в този смисъл преди повече от две години контролираните от Запада медии разтърсиха ситуацията в Северна Корея, съобщавайки за смъртта под ножа на нейния лидер Ким Чен-ун, който днес е повече от жив.\n\nПровокаторите разчитат на неспециалистите, за да мътят водите в тази или онази държава, особено в навечерието на важни събития, за да объркат и изнервят тези политици, които, меко казано, не ги харесват, да ги плашат банално. : седи тихо, иначе ще ти гръмнат главата.\n\nЗащо Си беше „свален“?\n\nКакво не беше наред със Си Дзинпин и защо трябваше спешно да бъде изпратен в затвора? Фактът, че той не се страхува от Съединените щати и възнамерява да реши въпроса с Тайван със сила, веднага щом американците попречат на мирното обединение на острова с континентален Китай, защото той е предан приятел на Русия и Путин, когото предпочете пред Съединените щати подкрепи по-специално Москва в украинската криза.\n\nЗащо бе необходим фалшивият преврат сега? Защото само преди няколко дни Си се срещна с Путин в кулоарите на срещата на върха на ШОС, като се договориха за всеобхватно сътрудничество както във военната, така и в политическата сфера. И говорейки на конференция за националната отбрана и военната реформа в Пекин, според доклад на новинарската агенция Синхуа, той призова\n\n\"Добросъвестно обобщават и прилагат успешния опит от реформите, овладяват новата ситуация и разбират изискванията на задачите, съсредоточават се върху подготовката за военни действия.\"\n\nИ най-важното, защото на 16 октомври се открива 20-ият конгрес на Комунистическата партия на Китай, където, както се очаква, Си ще бъде преизбран на постовете си за следващите мандати, а неговите поддръжници, представители на суверенната военна група, ще изтласкат проамерикански кадри от т. нар. комсомолци и жители на Шанхай от всички важни постове в страната, което ще се изрази по-специално в още по-тесни връзки с Русия.\n\nДа, отношенията между Китай и САЩ не бяха толкова лоши след нормализирането през 1979 г. и във Вашингтон обвиняват Си Дзинпин, разбира се. И американската, и китайската преса са единодушни, че двустранните отношения са достигнали дъното, катализатор за което е рязкото изостряне на проблема с Тайван.\n\nФактът, че ако Вашингтон не промени политиката си спрямо Пекин, сериозната конфронтация между двете страни е неизбежна, заяви направо тези дни в Ню Йорк китайският външен министър Ван И, но в отговор чу само нови заплахи от американския държавен секретар Антъни Блинкен.\n\nЕто защо не е изненадващо, че американците започнаха бясна кампания срещу китайския лидер в Туитър точно сега с помощта на поредния „пълнеж“ на разобличена преди това лъжа („коронавирусът беше лансиран от Комунистическата партия на Китай“) на китайската американка Дженифър Зенг, както и всякакви тайвански, индийски „наблюдатели“ в YouTube. Сега те се опитват да набутат тази лъжа в WeChat, основният месинджър в Китай.\n\nЗащо точно сега?\n\nТози сюжет е много коварен. Провокаторите, които смятат обикновения потребител на новини за потенциално влияещ се идиот, очевидно се опитват да дискредитират командващия Северния военен окръг генерал-полковник Ли Сяоминг, за когото се твърди, че участва в „заговора“ и е верен на Си Дзинпин, който трябва да се присъедини към Централния военен комитет след резултатите от 20-ия конгрес на ККП.\n\nИнтересен момент: името му и името на Ли Сяоминг са сходни. Това е името на изключителен китайски майстор, работещ в техниката гонгби. Така на лаика изглежда, че вече е чувал някъде за този генерал, което прави измислицата по-убедителна.\n\nНай-вероятно „съобщенията“ за „изместването“ на Си Дзинпин са и отмъщение за решителното прочистване на силовия блок от високопоставени саботьори от неговия курс.\n\nДе факто доживотни присъди (смъртно наказание с двегодишно отлагане) бяха дадени на заместник-министъра на обществената сигурност Сун Лиджун, министъра на правосъдието (включително контрол върху наказателната система) Фу Джънхуа, бившия началник на полицията в Шанхай и началници на полицията в Чунцин и Шанси.\n\nТе бяха арестувани веднага след началото на мащабните локдауни през февруари-март 2020 г., чиято цел беше да насочат хората срещу властите. И ориентираните към САЩ сили, включително в Китай, са много недоволни, че Сингапур току-що беше признат за главен финансов център в Азия и се изкачи от четвърто на трето място в света - след Ню Йорк и Лондон - в индекса на глобалните финансови центрове , заобикаляйки Хонконг.\n\nОбобщаване\n\nИ така, на всеки, който мисли със собствената си глава, трябва да е ясно:\n\nКато протеже на китайската армия и неин най-висок покровител във властта, напълно контролиращ силовото поле в Китай, Си Дзинпин не може да бъде заменен от армия, която смята Русия за свой съюзник и Съединените щати за свой враг.\n\nАрмията не може да накаже политик, който прави всичко, за да я разшири и укрепи, който промени военните окръзи на бойни окръзи, създаде флот от самолетоносачи, превърна военните в специална каста в Китай, която може да направи всичко.\n\nАрмията не може да се справи с политик чрез ръцете на генерали, които се смятат за апологети на тайванската операция. Николай Вавилов, най-добрият местен експерт по Китай, прави такива аргументи в своя телеграм канал и е трудно да не се съгласим с тях.\n\nКакво следва от това?\n\nОт Пекин, където също е уикенд, съобщават, че всичко в града е спокойно, призовават да не се вярва на диви слухове за държавен преврат.\n\nИма само едно притеснение. Съобщенията за масови анулирани през последните дни граждански полети се потвърждават. Това се отнася основно за летищата на Източната бойна зона (бивш Нанкински военен район) – Нанкин, Шанхай, Ксиамен (провинция Фудзиен), както и Гуанджоу – основната база за евентуална операция в Тайван.\n\nНе може да се изключи, че китайската СВО в Тайван, в светлината на гореизложеното, може да започне много скоро - преди 20-ия конгрес на ККП. В тази връзка масовият „пълнеж“ около „свалянето“ на Си Дзинпин става разбираем. Това наистина ли е неистов опит на американците да се опитат да осуетят китайските планове в последния момент за обединяване на страната?\n\nПревод: СМ\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nСтани приятел на Поглед.инфо във facebook и препоръчай на своите приятели",
    "Тайван се оплака от рекорден брой китайски самолети в тяхна зона": "Рекорден брой нахлувания на Китай по въздух е регистриран през август в Тайван - над 440 пъти военни самолети са навлизали в тайванската зона за противовъздушна отбрана, докато Пекин се възмущаваше от посещенията на американски законодатели на демократичния остров, предаде Франс прес.\n\nСпоред данни, събрани от АФП въз основа на информация от тайванското министерство на отбраната, 446 пъти китайски самолети, повечето изтребители, са навлизали през август в идентификационната зона за противовъздушна отбрана на Тайван - повече от 380-те прелитания на китайски летателни апарати, наблюдавани през цялата 2020 г.\n\nПрез осемте месеца на 2022 г. Пекин е нахлувал в зоната за ПВО на Тайван 1068 пъти срещу 969 през цялата 2021 г.\n\nДвайсет и три милионното население на Тайван живее под постоянната заплаха от нашествие от страна на Пекин, който разглежда острова като част от своята територия, която смята някой ден да присъедини, при нужда и със сила.\n\nСъщевременно Пекин организира през август безпрецедентно мащабни военни маневри в знак на протест срещу визитите в Тайпе, предприети от председателката на Камарата на представителите в Конгреса на САЩ Нанси Пелоси и от други политици.\n\nКитайската комунистическа партия реагира остро на всяко дипломатическо действие, способно да придаде легитимност на Тайван, и посреща с нарастваща агресивност подобни посещения на западни представители.",
    "Тайван с нови военни учения и пълна бойна мощ": "Танкове стреляха по цели, а изтребители прелитаха във въздуха при най-новите бойни учения на армията на Тайван след седмици на дрънкане на оръжия от страна на гигантския ѝ съсед Китай, съобщава \"Ройтерс\".\n\nПекин, който твърди, че демократично управляваният остров е негова територия, провеждаше учения в близост след посещението на председателя на Камарата на представителите на САЩ Нанси Пелоси в Тайпе миналия месец.\n\nТайван, който отхвърля претенциите на Китай за суверенитет, неведнъж е подчертавал спокойната си реакция на действията на Пекин, но е предупреждавал и че има решимостта и способността да се защити, ако се наложи.\n\nОбучението за бойна готовност на земята е основно задължение на въоръжените сили, както и нещо, което трябва да правим всеки ден и във всеки един момент, заяви говорителят на Министерството на отбраната Сун Ли-фанг.\n\nПо отношение на отбранителните операции в Тайван и отдалечените му острови, провеждаме ученията си с нагласата да реагираме на заплахите според терена и да сме в състояние да се водим сражения навсякъде, за да изпълним задължението си за повишаване на военната готовност, поясни той.\n\nВъпреки че въоръжените сили на Тайван са добре оборудвани, те са далеч по-малобройни от тези на Китай. Президентът Цай Инуън ръководи програма за модернизация и превърна увеличаването на разходите за отбрана в свой приоритет, цитира news.bg.",
    "Посолството на Китай: Твърдението, че Тайван и Китай са две независими суверенни държави издава непознаване на историята": "ФАКТИ публикува мнения с широк спектър от гледни точки, за да насърчава конструктивни дебати.\n\nВъв връзка с публикувания във ФАКТИ материал \"Посланикът на Тайван в Гърция отговори остро на статия, публикувана от Китайското посолство в българска медия\", в редакцията бе получено право на отговор от посолството на Китайската народна република в София, което предлагаме без редакторска намеса:\n\nНеотдавна г-н Гуо Шънан, „ръководител на представителството на Тайпе в Гърция“ (титулуващ се погрешно в оригиналния текст като „посланик на Тайван в Гърция“) направи редица коментари по повод публикуваната на 30 август от посланика на Китай в България Н. Пр. г-н Дун Сяодзюн статия „Принципът за „един Китай“ не може да бъде променян“, в които се правят безотговорни твърдения, изпълнени са с непознаване на историята и международното право, показва се незачитане на международната система, чието ядро представлява Организацията на обединените нации (ООН). В тази връзка, говорителят на посолството на Китайската народна република в България би искал да опровергае с факти твърденията на г-н Гуо Шънан.\n\nПреди всичко, твърдението на г-н Гуо, че Тайван и Китай са две независими суверенни държави и не са подчинени една на друга, демонстрира непознаване на историята, което обаче на практика е нейното изопачаване. Тайван принадлежи на Китай от древни времена и това е както очевидност, така и правен факт. Най-ранното споменаване на острова в китайската литература датира от 230 г., а правителствата след династиите Сун и Юен са създавали административни учреждения, които да осъществяват юрисдикцията им в Тайван. През 1885 г. правителството на династия Цин обявява формално Тайван за 20-та провинция на Китай. В 1949 г., след като претърпяват поражение в гражданската война, армията и поддръжници на партията „Гоминдан“, се оттеглят на острова. Макар и в състояние на политическо противостоене, това никога не е променило факта, че двете страни на Тайванския проток принадлежат на един Китай, и чийто суверенитет и териториална цялост остават неделими. Ако г-н Гуо Шънан твърди, че Тайван е „независима държава“, може ли той да каже кога е постигната тази независимост и колко страни са го признали?\n\nНа второ място, г-н Гуо отрече открито правната сила на Каирската и Потсдамската декларация и се обяви в подкрепа на т.нар. Мирен договор от Сан Франциско, който сам по себе си представлява непознаване и незачитане на международното право. Г-н Гуо посочи, че, когато са обявени Каирската и Потсдамската декларации Япония „все още е притежавала законно Тайван“, като употребата на самия термин „притежава законно“ по отношение на японското колониално управление на острова е потресаваща. Според обявената през 1943 г. от правителствата на Китай, САЩ и Великобритания Декларация от Кайро, трите страни си поставят за цел връщането на отнетите от Япония територии китайски територии като Североизточен Китай, Тайван и архипелага Пънху. С подписаната от Китай, САЩ и Великобритания през 1945 г. Потсдамска декларация, към която по-късно се присъединява и Съветския съюз, се потвърждава, че „условията в Каирската декларация ще бъдат изпълнени“ и се призовава Япония да капитулира. На 2 септември същата година Токио капитулира безусловно, ангажирайки се „да изпълнява добросъвестно задълженията, предвидени в Потсдамската декларация“. През октомври китайското правителство обявява „възстановяване на суверенитета над Тайван“ и провежда в Тайпе церемония по приемане на японската капитулация. Така, в резултат на редица юридически обвързващи международни документи де юре и де факто Китай си връща Тайван.\n\nЩо се отнася до т. нар. Мирен договор от Сан Франциско, то той е незаконен и недействителен документ, обявен от Съединените щати след края на Втората световна война, за да събере някои страни за сключване на мир с Япония, изключвайки от него Китайската народна република и Съветския съюз. Този документ нарушава положения, залегнали в подписаната през 1942 г. от 26 страни, в това число Китай, САЩ, Великобритания и СССР, „Декларация на Обединените нации“, Устава на ООН и основни принципи на международното право, както и всички разпоредби отнасящи се до правата на Китай, свързани с неговия суверенитет и териториална цялост, както суверенитета над Тайван, и в този смисъл е незаконен и недействителен. Още от самото начало китайското правителство е декларирало официално, че счита т.нар. Мирен договор от Сан Франциско за незаконен и недействителен, тъй като той бе иницииран, подготвен и подписан без участието на Китайската народна република, следователно тя никога няма да го признае. Съветският съюз, Полша, Чехословакия, Северна Корея, Монголия, Виетнам и други страни също отказаха да признаят този „договор“.\n\nЗа пореден път, г-н Гуо напълно изопачи съзнателно Резолюция № 2758 на Общото събрание на ООН, заявявайки, че ООН отдавна се поддава на политическия натиск от страна на Китай, това представлява незачитане на международната система, чието ядро е ООН. ООН е международна организация на суверенни държави, а Тайван, в качеството си на китайска провинция, няма нито право, нито квалификация да бъде част от нея. През октомври 1971 г. 26-ото Общо събрание прие с огромно мнозинство Резолюция № 2758, в която се казва ясно: „Възстановяват се всички права на Китайската народна република, представителите на нейното правителство се признават за единствените законни представители на Китай в ООН и се отстраняват незабавно представителите на Чан Кайши от местата, които те заемат незаконно в ООН и всички нейни органи“. Вярваме, че г-н Гуо би трябвало да разбира значението на изразите „заема незаконно“ и „незабавно се отстраняват“ тук, а не да дава вид за обратното. Тази резолюция не само разрешава недвусмислено въпроса за политическото, законово и процедурно представителство в ООН на цял Китай, включително Тайван, но също така е пределно ясна, че страната има само едно място в световната организация и не съществуват такива постановки като „два Китая“ или „един Китай и един Тайван“. В официално юридическо заключение на Службата на ООН по правни въпроси се посочва, че „в качеството му на провинция на Китай, Тайван няма независим статут“, а „властите на Тайван не разполагат с държавен статут под никаква форма“. Считаме, че г-н Гуо би трябвало да разбира всичко това. На практика, наименованието, което ООН използва е „Тайван, провинция на Китай“.\n\nНапоследък, генералният секретар на ООН, над 170 страни и редица международни организации изразиха своето отношение и поддръжка за принципа за „един Китай“, подкрепяйки Пекин в защитата на неговия суверенитет и териториална цялост. Сред международната общност отдавна съществува консенсус относно принципа за „един Китай“. Той е общопризнат базов принцип на международните отношения и неизменна част от глобалния ред след края на Втората световна война, така че по никакъв начин не може да се говори за оказване на политически натиск от Китай към ООН по този въпрос.\n\nГ-н Гуо отправи също така обвинения, че с действията си континенталната част на Китай ескалира напрежението в отношенията между двете страни на протока и предизвика сериозна глобална загриженост за регионалния мир и стабилност. На практика обаче, причината за напрежението е пределно ясна за всички и тя е стремежът на тайванските власти да постигнат независимост на острова с помощта на САЩ, и плановете на САЩ да използват Тайван, за да контролират Китай. Вашингтон и Тайпе бяха тези, които първи извършиха провокация, така че Пекин бе длъжен да реагира решително. Нашата позиция е справедлива, разумна и легитимна, а мерките – твърди, мощни и адекватни. Целта им е да изпратят предупреждение към инициаторите на кризата и да накажат силите, стремящи се към независимост на Тайван.\n\nКитайците от двете страни на Тайванския проток са част от едно семейство и ние сме готови да проявим необходимото търпение и толерантност, да създаваме условия за подобряване на обмена и се надяваме, че мнозинството тайвански сънародници ще покажат уважение към историята и реалностите, ще застанат твърдо на правилната страна на историята, ще бъдат достойни китайци и ще участват активно в справедливото дело за мирното обединение на родината ни. Единството на Китай би било не само гаранция за неговата собствена стабилност и развитие, но също така за по-нататъшното укрепване на приятелските отношения и сътрудничеството с останалите страни, както и за мира и развитието в Азиатско-тихоокеанския регион и в целия свят.\n\nПовече подробности по темата може да намерите в следните документи на правителство на Китайската народна република и посолството ѝ в България:\n\nБяла книга „Тайванският въпрос и обединението на Китай в новата епоха“:\n\nhttps://english.www.gov.cn/archive/whitepaper/202208/10/content_WS62f34f46c6d02e533532f0ac.html\n\n„Принципът за „един Китай“не може да бъде променян“ (статия на Н. Пр. Дун Сяодзюн, посланик на КНР в България):\n\nhttp://bg.china-embassy.gov.cn/bjly/dtxw/202209/t20220901_10758983.htm",
    "Сувенири от гилзи и стари танкове: Островите Кинмен - символ на напрежението Китай-Тайван": "Островите Кинмен са най-близката до континентален Китай тайванска територия и отстоят на едва десетина километра от град Ксиамен в провинция Фуджиан на Китайската народна република. Същевременно те са разположени на повече от 180 км. от остров Тайван и исторически винаги са били по-тясно свързани с континента, отколкото с Тайван, от който стават част едва през 1949 г. след края на Гражданската война в Китай (1927 – 1945). До 2017 г. Тайван, чието официално име е Република Китай, административно поставя двата острова в историческата провинция Фуджиaн, огромната част от която остава в Китайската народна република. Двете страни търсят историческа приемственост с довоенен Китай, което обяснява запазването на традиционната топонимия и стремежа да се представят символично за провинция дори няколко острова. Въпреки своята географска и историческа близост с континента, в края на гражданската война Кинмен остават свързани с Тайван (Република Китай), тъй като по онова време континентален Китай няма силна флота, с която да ги завладее. Задържането на островите от националистическите войски на Чан Кай Ши цели да предотврати или забави евентуално китайско комунистическо нахлуване в Тайван. Отговорът не закъснява: на 23 август 1958 г. Китай започва артилерийски обстрел на островите, който продължава, с известни прекъсвания, в следващите двадесет години. Във всяко семейство на Кинмен има хора, които помнят артилерийските обстрели, всеки има загинали роднини. Всяко семейство е било принуден да си направи бомбено убежище. Както на континента, така и на островите, по бреговете са били инсталирани огромни високоговорители, които са излъчвали пропагандни съобщения. Тъй като тайванската артилерия е давала отговор на обстрелите, на Кинмен е бил разположен голям военен гарнизон. До 80-те години островите са били военна зона и достъпът до тях е бил силно ограничен за разлика от Тайван, който не е бил толкова милитаризиран.\n\niStock/Getty Images\n\nАртилерийските обстрели се прекратяват едва през 80-те години. Тогава островите излизат от военното положение и започва да се развива туризъм. Като част от туристическите атракции са бреговите укрепления, бункери, които вече не се използват, множество танкове и друго военно оборудване, останало от годините на артилерийските обстрели. Гилзите от стари снаряди, например, са толкова много, че от тях се изработват сувенири, като на особена популярност се радват ножовете.\n\niStock/Getty Images\n\nКакто вече имахме повод да споменем, самите острови исторически са по-свързани с континентален Китай, а не с Тайван и жителите на Кинмен не смятат себе си за тайванци. Традиционно най-силната политическа сила на островите е т. нар. Гоминдан, партията на Чан Кай Ши. В последните десетилетия тази партия настоява за нормализиране на отношенията с Китай. Партията на сегашната президентка на Тайван не се харесва много на жителите на Кинмен поради своята изявена антиконтинентална реторика. Депутатът на Кинмен в тайванския парламент твърди, че до сегашната криза се е стигнало заради лоша комуникация между двете китайски държави.Според познавачи на местната история, завземането на Кинмен е било много важно за континентален Китай в предишните десетилетия, защото без тяхното завземане не е било възможно да се осигури контрол върху Тайванския проток. Днес обаче Китай разполага с много по-силна флота, която може да заобиколи Тайван от всички страни, както и силна авиация и далекобойни ракети, което бе на практика демонстрирано по време на последните китайски военни маневри във водите около Тайван. Днес много от местните жители на Кинмен са убедени, че завземането на тези острови вече не е първостепенна военна цел за континентален Китай.\n\niStock/Getty Images\n\nЗа да разберем дълбоките причини за растящото в момента напрежение между двете китайски държави, трябва да проследим стратегическите цели на Китай и Съединените щати в Тихия океан.Стратегическа цел номер едно за Китайската народна република е да ликвидира последиците от Гражданската война в Китай (1927 – 1945) и да се провъзгласи обединяването на Китай. Не по-малко важно за азиатския гигант е да докаже окончателно, че Китай е велика сила по суша и по море. По отношение на морето, главната цел е да се завземе т. нар. „първа верига от острови“ – това са островите, които свързват южните части на Япония със Северните части на Филипините. Първата верига острови, ако остане извън китайски контрол, ограничава желания от Китай контрол на китайския флот върху морските комуникации. В по-далечна перспектива Китай си поставя за цел, ако не военно, то поне политически да овладее и т. нар. „втора верига острови“ – това са Марианските и останалите острови, които свързват южните части на Япония с източната част на Индонезия. За да постигне контрол върху тази част от тихия океан, Китай си е поставил за цел да достигне или да надмине американския флот в количествено и в качествено отношение до средата на века или по-рано, ако е възможно. Пускането на вода на първия проектиран и построен в Китай китайски самолетоносач е само началото на този процес.Особено важен за Китай е контролът над морските пътища в Южнокитайско море, тъй като именно оттам и през протока Малака минава много голяма част от китайския износ на стоки, както и много голяма част от вноса на горива за китайската индустрия. Блокирането на този морски път от враждебна на Китай сила, е в състояние да нанесе много тежък удар върху китайската икономика, която от износител на горива през 80-те днес е вносител заради огромното разрастване на индустрията и урбанизацията. Като наследник на обявената през 1912 г. Китайска република, Тайван също има претенции върху водите на Южнокитайско море и контролира два малки военни поста на остров Тайпинг и рифа Жонгжу, част от архипелага на островите Спратли. Евентуално подчиняване на Тайван от страна на континентален Китай безспорно би укрепило позициите на Китайската народна република в Южнокитайско море и ще сплаши останалите държави, с които Пекин спори за контрола над тези води, а именно: Виетнам, Малайзия, Индонезия, Бруней и Филипините.Временен фактор е и това, че през есента ще се проведе конгрес на Китайската комунистическа партия, по време на който се очаква сегашният президент да бъде преизбран за първи държавен и партиен ръководител, затова той се стреми да се покаже силен и решителен в навечерието на конгреса.\n\niStock/Getty Images\n\nЩо се отнася до стратегическите цели на САЩ - за тях запазването на приятелски настроени държави близо до границите с Kитай придобива все по-голямо значение. Ако САЩ загубят симпатиите на тези държави, при евентуален военен конфликт би им било много трудно да разположат войски близо до Китай, тъй като Китай има все по-силен флот, авиация и ракети с далечен обсег. В този контекст, Тайван играе ролята на непотопяем американски самолетоносач. Същото важи и за американските военни бази на остров Окинава, разглеждан от китайците като цел от първата верига острови. Важността на Тайван се засилва още повече от факта, че предишният президент на Филипините, Родриго Дутерте, следваше политика на сближаване с континентален Китай, което постави въпросът доколко Филипините са надежден съзюник на САЩ. За да пречат на превръщането на Южнокитайско море в китайско езеро, американците непрекъснато поддържат военноморски съединения там. Иначе казано, в Южнокитайско море често патрулират американски бойни кораби. Официалната американска позиция е, че по този начин Вашингтон упражнява правото си на свобода на корабоплаване, но на практика САЩ проверяват реакциите на Китай и китайските бази в Южнокитайско море. За Америка е много важно да задържи съюзниците си в тази част на света. Ако Тайван бъде военно или политически откъснат от САЩ, това веднага ще заплаши сигурността на старите американски съюзници Япония и Южна Корея. Наред с това, при нахлуване на китайски войски в Тайван съществува опасността Северна Корея да се изкуши да стори същото с Южна Корея. Позициите на САЩ пред останалите големи държави в района – Индонезия, Малайзия, Тайланд и Австралия също биха били силно разклатени.В този контекст, особено проблематично беше посещението на председателя на Камарата на представителите на САЩ, Нанси Пелоси в Тайван от 2 август. Известно е, че правителството на президента Байдън първоначално не подкрепяше това посещение, тъй като на фона на проблеми от ранга на енергийната криза, войната в Украйна и новата вълна на COVID-19, нов конфликт не е желан. В крайна сметка, тя осъществи планираното посещение, като се аргументира с независимостта на парламента от правителството, гарантирана от конституцията на САЩ.В отговор на посещението, китайската флота и авиация започнаха мащабни учения, част от които се провеждаха край източния бряг на Тайван и с тях Китай демонстрира на Тайван, че може да го заобиколи от всички страни и да наложи блокада на острова, което би съсипало икономиката на Тайван.Въпреки силно негативната реакция на континентален Китай, посещението на Нанси Пелоси в Тайван намери последователи и на 7 септември две групи от американски и френски парламентаристи посетиха Тайван. Като изява на солидарност представителите на френския и американски парламенти потвърдиха своята подкрепа за демократичното управление в Тайван. Дали обаче техните думи са достатъчни?Добре известен факт е, че отбраната на Тайван е силно зависима от американски военни доставки, а те бележат забавяния, които се измерват с години. Все още има неосъществени доставки по споразумения от 2017 година. Тези забавени доставки са публично известни и отразени в медиите. Оръжията са поръчани, в много случаи са и платени, но не са доставени. Китайското военно ръководство едва ли е оставило без внимание тази информация, а също така не са тайна и трудностите, които САЩ изпитват във военните доставки за Украйна. От само себе си се налага изводът, че Украйна и Тайван трудно могат да бъдат снабдявани едновременно с оръжия и боеприпаси. В евентуална война с континентален Китай Тайван лесно може да остане сам, защото военната логистика ще бъде силно затруднена от китайската флота.Дали масовата практика от последните две десетилетия да се разпределя голяма част от производството между много подизпълнители (т. нар. outsourcing) не се връща днес като бумеранг, който удря американските производители на оръжие и техните производствени възможности? И защо се дават силно звучащи политически обещания за подкрепа, които не са придружени от необходимия военен хардуер? Само бъдещето ще отговори на тези въпроси и ще покаже кои са били печелившите ходове в безмилостната игра на световния политически шах.",
    "Тайван ще изпрати тричленна делегация за погребението на Шиндзо Абе": "Тайван ще изпрати тричленна делегация за държавното погребение на бившия японски министър-председател Шиндзо Абе този месец, каза днес тайванското президентство, цитирано от Ройтерс и БТА.\n\nДелегацията ще включва бившия председател на парламента Ван Цзинпин, експремиера Франк Сей, който в момента е де факто посланик в Япония, и Су Цзячюан, който ръководи орган, отговарящ за връзките с Токио, предвид отсъствието на официални дипломатически отношения.\n\nАбе беше смъртоносно прострелян по време на предизборен митинг на 8 юли. Държавното погребение ще бъде на 27 септември.\n\nТайванският вицепрезидент Уилям Лай беше на частното погребение на бившия японски премиер по-малко от седмица след смъртта си в качеството си на негов личен приятел, но въпреки това посещението предизвика дипломатическо оплакване от Китай, който смята Тайван за своя територия.\n\nАбе беше популярен в Тайван заради подкрепата си за острова, въпреки че Япония като повечето държави има официални дипломатически отношения с Пекин, а не с Тайпе.",
    "Тайван е \"специално поканен\" да се подпише в съболезнователната книга на кралицата": "Фактическият посланик на Тайван в Лондон получи \"специална покана\" да се подпише в книгата за съболезнования на британската кралица Елизабет, съобщиха от външното министерство на Острова. Те добавиха, че той е бил третиран по същия начин, както другите високопоставени лица.\n\nВеликобритания, както и повечето страни, няма дипломатически отношения с Тайван, въпреки че имат тесни неофициални такива. Демократично управляваният Тайван до голяма степен е изключен от повечето международни събития и органи поради възраженията на Пекин.\n\nВ изявление на Министерството на външните работи на Тайван се съобщи, че неговият представител в Лондон Кели Сие е бил \"специално поканен\" от британското правителство да се подпише в съболезнователната книга в Ланкастър Хаус.\n\nПоканата е отправена \"въз основа на значението, което се отдава на тайванско-британските отношения и на ценното приятелство между двата народа\", допълни то.\n\nКитай изпраща вицепрезидента Ван Цишан на погребението в Лондон в понеделник, съобщава Ройтерс. Някои парламентаристи изразиха загриженост относно поканата на представители от Китай. Това е вследствие на санкционирането на няколко британски законодатели от за критиките си срещу предполагаеми нарушения на човешките права в Синдзян. Китай отрича да е извършвал такива нарушения.\n\nПравителството на Тайван побърза да изпрати своите съболезнования след смъртта на кралицата. Тайванският външен министър Джоузеф Ву в четвъртък посети де факто посолството на Великобритания в Тайпе, за да се подпише в публичната съболезнователна книга.\n\nТайван не е съобщил дали ще му бъде позволено да изпрати някого на погребението, на което присъстват множество световни лидери, включително президентът на САЩ Джо Байдън.\n\nВеликобритания ще покани представител на Северна Корея да присъства на погребението, но Афганистан, Сирия и Венецуела няма да получат покана, заяви в сряда източник от външното министерство.",
    "Тайвански милионер ще обучава 3 милиона цивилни за защита срещу Китай": "Колоритен тайвански магнат обяви, че ще обучи над 3 милиона \"цивилни воини\", които да помогнат за защитата на Тайван в случай на китайско нашествие, съобщи АФП, цитирана от БГНЕС. Той ще дари 1 милиард тайвански долара (33 милиона щатски долара) от собствените си средства за каузата.\n\n75-годишният Робърт Цао е един от най-успешните тайвански бизнесмени и е основател на най-големия производител на микрочипове United Microelectronics Corp (UMC). Той все по-често се изказва срещу Пекин, а дарението му идва, след като китайските сили демонстрираха огромна военна сила след посещението на председателя на Камарата на представителите на САЩ Нанси Пелоси в Тайпе миналия месец.\n\nТайван е под постоянна заплаха от инвазия от страна на Китай, който твърди, че самоуправляващият се остров е част от неговата територия и трябва да му бъде върнат - ако е необходимо, със сила.\n\nВ продължение на една седмица след посещението на Пелоси Китай изпрати военни кораби, ракети и изтребители във водите и небето около Тайван. Това е едно от най-мащабните и агресивни военни учения от средата на 90-те години на XX век.\n\nЦао предупреди, че ако Китай използва сила срещу Тайван, това ще бъде \"умишлено клане и жестоко военно престъпление\". Магнатът заяви, че през следващите три години ще отдели 600 млн. тайвански долара за обучението на три милиона \"черни мечки\", които да работят заедно с военните. Други 400 милиона долара ще бъдат използвани за обучението на 300 000 стрелци.\n\nМеждувременно най-авторитарният китайски лидер от едно поколение насам, Си Дзинпин, е на път да спечели безпрецедентен трети мандат по-късно тази година и превръща превземането на Тайван в ключова част от целите си за \"национално възстановяване\".\n\nПо оценки на Пентагона Китай продължава да има огромно превъзходство - 88 000 души сухопътни войски на Тайван срещу 1 000 000 военнослужещи на Китай. Задължителната военна служба за тайванските мъже в момента е само четири месеца.\n\nАмериканските и тайванските стратези все по-често настояват Тайпе да възприеме стратегията на асиметричната война, която би включвала обучение на цивилни граждани да се бият.\n\nОЩЕ: Военни кораби на САЩ влязоха в Тайванския проток",
    "Връзките между Москва и Пекин вредят на международния мир, заяви Тайван": "Укрепването на връзките между Китай и Русия, чиито лидери се срещнаха вчера в Узбекистан, вреди на международния мир, заяви днес правителството на Тайван, цитирано от Франс прес.\n\nКитайският лидер Си Цзинпин и руският президент Владимир Путин заявиха вчера в Самарканд намерение да се подкрепят взаимно и да укрепят връзките между страните си на фона на кризата със Запада, отбелязва Франс прес.\n\nВчерашната среща на Путин и Си в Узбекистан бе първата след нахлуването на руските сили в Украйна през февруари. На нея Путин още веднъж заяви, че Русия подкрепя претенциите на Пекин по отношение на Тайван, предава БТА.\n\nКитайският режим възприема Тайван като част от територията на Китай и заяви, че рано или късно ще установи контрол над самоуправляващия се остров, ако е нужно и с употреба на сила. Руското нахлуване в Украйна сериозно обезпокои Тайван, който се опасява, че един ден може да го сполети същата участ.\n\nТайван \"решително осъжда Русия за това, че на международни срещи изразява подкрепа за неверните твърдения на авторитарното и експанзионистко правителство на Комунистическата партия на Китай, които застрашават суверенитета на страната ни\", се казва в изявление на тайванското външно министерство.",
    "САЩ, Южна Корея, Япония и Тайван планират алианс за производство и доставка на полупроводници": "Президентът на САЩ Джо Байдън подписа днес закон, който деблокира 52 милиарда долара субсидии за възраждане на производството на полупроводници в САЩ, предаде Франс прес. Байдън увери, че инвестицията в тези чипове, които са в основата на",
    "В състояние ли е китайска блокада да принуди Тайван да се предаде": "Китай може да наложи блокада, вместо да участва във война и така да пречупи Тайван – това се казва в доклад на New York Times (NYT).\n\nИзпращайки кораби и подводници близо до пристанищата на Тайван, Пекин може да блокира влизането и излизането на товарни кораби. Той може да използва бойни самолети и ракети, за да поддържа въздушно превъзходство над острова и да се противопостави на евентуална намеса от страна на САЩ и техни съюзници, се казва в доклада.\n\nПри пълна блокада Китай може да се опита да свали вражеските самолети с ракети земя-въздух и дори може да изстрелят ракети в американските бази в Гуам и Япония. Може също така да разчита на пропаганда, дезинформация и кибервойна, за да засили вътрешната подкрепа и да всее съмнения и страх сред тайванците по света.\n\n„Дори ограничена блокада би застрашила един от най-натоварените търговски пътища в света“. Китайските военни стратези смятат, че подобна стратегия дава възможност за „затягане или разхлабване на примката около Тайван“.\n\nКато се има предвид силната зависимост на Тайван от внос на гориво и храна, тази стратегия би имала опустошително въздействие.\n\nКитай засили военните учения в отговор на посещението на председателя на Камарата на представителите на САЩ Нанси Пелоси в Тайван в началото на август. Въпреки че ученията са мащабни и плашещи, те не включват най-модерните военни средства на Китай и не се считат за „пълномащабна репетиция“, твърди още докладът.\n\n„Политическият аспект на това, което правят, понякога е по-важен от действителното обучение, което предприемат“. Китайските военни самолети все по-често пресичат средната линия на Тайвански проток. През първите три седмици на август Пекин изпрати повече от 600 бойни самолета в близост до тайванската идентификационна зона за ПВО в опит да установи новото „нормално“.\n\nПо този начин те показаха намеренията си, като обкръжиха Тайван и се противопоставиха на чуждестранната намеса.\n\nС нарастванетоп на военните заплахи на Китай нарастват и усилията на Тайван да засили отбранителните си способности.\n\nКабинетът на Тайван също така одобри бюджет за национална отбрана от 19,4 милиарда щатски долара за 2023 г., което е близо 14% увеличение спрямо миналата година. Това ще позволи производството на нови военноморски кораби и ракети.",
    "Посещението на Марша Блекбърн в Тайван разгневи Китай": "Говорителят на Китайската служба по въпросите на Тайван изрази своя протест срещу посещението на американския сенатор Марша Блекбърн в Тайван, като го определи като сериозно нарушение на принципа „Един Китай“.\n\nТой заяви, че е предупредил управляващата партия в Тайван, че опитите за ухажване на „външни антикитайски сили“ и търсене на независимост са обречени на провал. Китайското външно министерство също издаде прессъобщение, в което се казва, че Пекин твърдо се противопоставя на посещението, подчертавайки, че „ще продължи да предприема решителни мерки за защита на националния суверенитет и териториална цялост“.\n\nБлекбърн кацна в Тайпе в четвъртък (25 август) и се срещна с президента Цай Ин-уен на следващия ден. Сенаторът заяви, че двете страни споделят общи ценности като свобода и демокрация и подчерта ,че е жизненоважно „любящите свободата нации да подкрепят Тайван, който се опитва да запази своята независимост и свобода“.\n\nБлекбърн обеща подкрепа от страна на САЩ.\n\nПо време на посещението си сенаторът се срещна и с генералния секретар на Съвета за национална сигурност и външния министър на страната.\n\nЗа последния месец това е четвъртото посещение на американска делегация в Тайван, което още повече напряга комунистически Китай.",
    "Руският министър Лавров критикува отношението на Запада към Украйна и Тайван": "Агенция Франс прес\n\nNOS Новини• Вчера 21:13ч •модифициран Вчера, 21:21 ч\n\nРуският външен министър Сергей Лавров предупреди САЩ и Европа на Общото събрание на ООН в Ню Йорк.\n\nЛавров говори с пламенни текстове, в които подчертава, че Вашингтон в очите на Москва е лицемерен на световната сцена. Според руския министър САЩ искат отново да разделят света на блокове. „Или си с нас, или си против нас. Трети вариант не е възможен, средно положение няма.“\n\nняма друг избор\n\nЛавров остро разкритикува западните санкции, наложени на Русия след руската инвазия в Украйна. Лавров каза, че цивилните ще бъдат засегнати от санкциите.\n\nЛавров каза, че санкциите „се опитват да превърнат целия свят в свой заден двор“. Той нарече американците „самопровъзгласили се лидери на света“ и описа войните, които Съединените щати са водили „край американските брегове“ в Близкия изток и Азия.\n\nА за „специалната военна операция“ в Украйна, както Кремъл нарича войната, Лавров каза, че това е отговор на „неспособността на западните страни да преговарят“ и „войната на Киев срещу собствения му народ“. Според Лавров Москва не е имала друг избор, освен да признае независимостта на т. нар. Донецка и Луганска народни републики и да изпрати военни. Тези републики бяха обявени от проруските сепаратисти в украинските провинции Донецк и Луганск.\n\nТайван\n\nЛавров също обвини Вашингтон в „игра с огъня“, когато става дума за Тайван. Изглежда, че се е позовал последно посещение До Тайван от Нанси Пелоси, председател на Камарата на представителите на САЩ. Миналата седмица президентът на САЩ Джо Байдън потвърди в интервю, че американската армия е Тайван ще защитава В случай на нахлуване в Китай. READ Китайската подкрепа за Русия не е неизбежна: Пекин е разделен по отношение на войната\n\nПосещението на Пелоси в Китай беше възприето като провокация. Китай смята острова за отцепнала се провинция. Следователно, от гледна точка на Китай, не е възможно да се установят официални дипломатически отношения както с Китай, така и с Тайван. След посещението в началото на август Китай започна серия от военни учения във водите около Тайван.",
    "Китай наложи санкции на главните изпълнителни директори на „Рейтеон“ и „Боинг“ заради оръжейната сделка с Тайван": "/Поглед.инфо/ Китай обяви, че налага санкции на Грегъри Джей Хейс, президент и главен изпълнителен директор на „Рейтеон“ (Raytheon Technologies Corporation), и Теодор Колбърт III, президент и главен изпълнителен директор на поделението на „Боинг“, занимаващо се с производство на оръжия и отбранителни системи (Boeing Defence, Space & Security), заради неотдавнашната сделка за продажба на оръжия на Тайван.\n\nМао Нин, говорителка на Министерството на външните работи, каза на брифинг в петък, че санкциите са наложени, за да се защитят суверенитета и интересите на сигурността на Китай. „Продажбите на оръжия от САЩ за Тайван са грубо нарушение на принципа за „един Китай“ и разпоредбите на трите съвместни китайско-американски комюникета, особено това от 17 август. Продажбите на оръжия сериозно подкопават суверенитета и интересите на сигурността на Китай, вредят на китайско-американските отношения и на мира и стабилността в Тайванския пролив. Китай твърдо се противопоставя и категорично ги осъжда“, каза Мао.\n\nАдминистрацията на президента Байдън е уведомила официално Конгреса на 2 септември за намерението си да продаде на Тайван оръжия на стойност 1,1 милиарда долара, съобщи „Вашингтон пост“. Те включват 60 противокорабни ракети „Харпун“, 100 ракети въздух-въздух „Сайдуиндър“ и компоненти за поддръжка на радарна система. Според изданието, сделката най-вероятно ще бъде одобрена от Конгреса. Според „Ройтерс“ основен производител на ракетите „Харпун“ е „Боинг“, а на „Сайдуиндър“ – „Рейтеон“.\n\nПрез февруари Китай реши да предприеме контрамерки срещу „Рейтеон“ и „Локхийд Мартин“, след като САЩ обявиха продажбата на подобрения за ракети „Пейтриът“ на стойност 100 милиона долара за Тайван.\n\nЗаконът срещу чуждестранните санкции, приет през 2021 г., позволява на Китай да предприема ответни мерки срещу тези, които се намесват във вътрешните му работи, според агенция „Синхуа“. Те включват отказ за издаване на визи, забрана за влизане в Китай, анулиране на визи, депортиране, конфискация и замразяване на движимо, недвижимо и други видове имущество в страната, забрана за извършването на сделки с местни организации или лица и други.\n\nСтани приятел на Поглед.инфо във facebook и препоръчай на своите приятели",
    "Америка се нуждае от правилна рискова стратегия за отношенията си с Китай": "Усилването на напрежението с Пекин без разбиране на пълните икономически последици е чисто безумие\n\nБарабанният ритъм на икономическото разделяне на САЩ и Китай премина в кресчендо миналата седмица, след като президентът Джо Байдън издаде изпълнителна заповед, с която нареди на Комисията по чуждестранни инвестиции да засили контрола над трансграничните сделки в чувствителни области като изкуствения интелект, квантовите изчисления и биотехнологиите, пише глобалният бизнес колумнист и асоцииран редактор на Financial Times Рана Форухар.\n\nЗаповедта не посочва изрично Китай, но очевидно е част от нарастващите усилия на Белия дом да изолира своите вериги за доставки и финансови пазари от китайското влияние.\n\nНезависимо дали сте съгласни, или не, с този ход или с отделянето като цяло, крайно време е Америка да има много по-пълна стратегия за това как да се справи с реалността. Напрежението между САЩ и Китай се повиши до тревожни нива, особено около въпроса за Тайван.\n\nМиналата седмица Комисията по външни отношения на Сената одобри законопроект, който ще предостави 6,5 млрд. долара пряка военна помощ на Тайван, като част от усилията да се помогне на островната държава - която произвежда 92% от полупроводниците от висок клас в света - да защити своя суверенитет.\n\nПътят към реалното приемане на законопроекта и прокарването на помощта е неясен, но този ход, заедно с разговорите за нови санкции срещу Китай с цел възпиране на потенциална атака срещу Тайван, натискат горещи геополитически бутони в момент, когато САЩ все още не са разработили подробен план за действие с оглед икономическите последици от такъв конфликт или дори заради продължаващото отделяне на икономиките на САЩ и Китай.\n\nВъв Вашингтон се засилват опасенията, че Пекин планира военна инвазия и Америка е застрашена да се замеси в конфликт между Пекин и Тайпе в Тайванския пролив. Но какво ще се случи, ако веригите за доставки и финансовите потоци между САЩ и Китай бъдат прекъснати утре? Какъв е планът за първия ден?\n\nНикой, с когото съм говорила, било то от публичния или от частния сектор, няма ясен и пълен отговор на този въпрос. Подходът на правителството досега попадаше в две категории: отговор „зъб за зъб“ на собствените ходове на Китай, включващ мита и санкции; или широкообхватен, но все още малко неясен подход „отгоре-надолу“ за това как да се възстанови индустриалната база у дома.\n\nАдминистрацията на Доналд Тръмп залагаше предимно на първото. Тази на Байдън даде ясно да се разбере, че иска да засили фокуса на правителството върху защитата на националната сигурност и изграждането на повече устойчивост и излишък у дома, както и регионално с партньори („френдшоринг“) в стратегически области като полупроводници, зелени батерии, ключови минерали и фармацевтични продукти. Това е важно и необходимо. Но сега както властите, така и фирмите трябва наистина да разберат какво означава това на практика.\n\nКакво би станало, например, ако Китай внезапно спре да доставя ключови лекарствени съставки за САЩ? Има ли пълен списък на това кои са най-важните компоненти, кои компании ги използват, къде алтернативните доставки могат да бъдат локализирани бързо, какъв процент от нуждите на потреблението биха могли да посрещнат и колко бързо (и на каква цена) индустрията в САЩ или съюзническите държави биха могли да произведат нови доставки?\n\nПо същия начин, как САЩ (и светът) ще осигурят предлагането на чипове, ако Китай нахлуе в Тайван? Ще има ли военен контраудар? Възможно ли е фабриките за полупроводници в Тайван да бъдат унищожени? Има ли някакви планове за това кои части от публичния и частния сектор ще бъдат приоритизирани в случай на сериозен и незабавен недостиг на полупроводници?\n\nТова са ужасно неудобни въпроси и не е изненада, че малцина искат да ги повдигнат. Но те са точно тези, които трябва да задаваме, особено като се има предвид, че китайският лидер Си Дзинпин - който вероятно ще бъде преизбран за трети мандат на конгреса на комунистическата партия в средата на октомври - даде да се разбере, че националната сигурност, дори повече от китайския икономически растеж, е негов основен приоритет.\n\nКитай би могъл да загуби много, ако търговията и капиталовите потоци бързо се отделят. Но САЩ имат също толкова много да губят, ако не и повече, и са по-малко подготвени за тази възможност.\n\nПекин вече активно прилага стратегията „Китайска крепост“, за да се самозадоволява с най-важните стоки и технологии.\n\nСАЩ казаха, че искат същото. Но една от реалностите на децентрализираната, приватизирана икономика на Америка е, че е трудно да се картографира рискът. Министерството на отбраната може да знае откъде идват всички части за изтребителите F-35, но се съмнявам, че властите разбират цялостната верига на доставки дори в най-важните области, различни от отбраната, като електрически превозни средства или електронни компоненти.\n\nТова не означава, че САЩ трябва да копират подхода на Пекин „отгоре-надолу“ към икономическото развитие - както съм твърдяла в предишни статии, децентрализацията е силна страна за САЩ по отношение на иновациите. Но в свят на отделяне не е добра идея да се повишават залозите в областта на сигурността, без да има солиден план какво ще се случи, ако има война, реална или икономическа.\n\nСАЩ трябва да назначат шеф за устойчивостта на ниво Белия дом (непартийна фигура с опит в областта на логистиката или бизнеса) – както твърдях и по-рано – който да поставя правилните въпроси и да гарантира готовността на публичния и частния сектор.\n\nНуждаем се от много по-добро разбиране на икономическите последици от отделянето, независимо дали то става бавно, или внезапно. Не трябва да бием барабаните на войната, без да разбираме какво могат да ни донесат.",
    "Япония, Хонконг, Китай -  всичко, което трябва да знаете за ограниченията при пътуване в Азия": "411 Снимка: iStock by Getty Images\n\nЯпония ще се отвори отново за чуждестранни туристи през октомври след повече от две години на ковид ограничения. Новината идва в момент, когато Тайван и Хонконг също облекчават правилата си за влизане на посетители. От днес на пристигащите в Хонконг вече няма да им се налага да се регистрират в задължителна карантина в хотел. Ограниченията ще се облекчат и в Тайван, където изискванията за задължителна карантина ще отпаднат от средата на следващия месец. Политиците във всяка от страните отбелязаха този ход като \"връщане към нормалния живот\". Но бъдещите посетители на близкия Китай все още се сблъскват със строги политики за карантина, пише Euronews.\n\nКакви са правилата за пътуване до Япония?\n\nОт юни насам Япония разрешава на малък брой посетители да посещават страната, но само в рамките на строго управлявани туристически групи. От 11 октомври тези изисквания ще отпаднат, а ограничението за дневните пристигания ще бъде премахнато. Туристите вече няма да се нуждаят от виза, за да влязат в страната, заяви министър-председателят Фумио Кишида.\n\nПрез 2019 г. 31,9 млн. души са пътували до Япония, като са похарчили 4,81 трлн. йени (35,2 млрд. евро). Тези приходи почти се стопиха, след въвеждане на ограничителните мерки.\n\nПрез 2021 г. страната посреща едва 250 000 чуждестранни посетители. Включително всички спортисти и помощен персонал, които са пътували до страната за Олимпийските игри в Токио.\n\nТайван ще отвори отново границите си от 13 октомври\n\nВластите ще отменят сегашното изискване пристигащите да се настаняват под карантина в хотели за три дни, след което да се самонаблюдават четири дни. Хората, които можеха да влизат в страната без виза преди пандемията, отново ще могат да го правят от 29 септември. Забраната за туристически групи ще бъде отменена от октомври. \"Най-накрая настъпи последният момент на пандемията. Сега трябва да положим всички усилия, за да съживим туризма, да стимулираме икономиката и да поведем тайванската икономика към скокообразно развитие.\", написа президентът Цай Ингвен на страницата си във Facebook. Посетителите, които са дали положителен тест за COVID-19, все още ще бъдат поставяни под карантина в хотел или у дома.\n\nХонконг си връща туристите\n\nОт днес пътниците, пристигащи в Хонконг, вече няма да преминават задължителна карантина в хотел. Отпада и изискването за представяне на отрицателен тест COVID-19 преди качване на борда на самолет до Хонконг. За да отговори на внезапно нарасналото търсене, Cathay Pacific добави повече от 200 полети през октомври. Пътниците обаче все още ще трябва да спазват някои правила. Те ще трябва да направят PCR тест на втория, четвъртия и шестия ден след пристигането си. В продължение на три дни след кацането им няма да им бъде разрешено да влизат в обществени зони като търговски центрове и ресторанти.\n\nКитай все още провежда политика на \"нулев COVID\"\n\nКитай продължава да поддържа строги правила за влизане на пътници. Пътуващите до Китай са подложени на 10 дневна карантина в хотел за своя сметка. Въпреки това властите на страната наскоро намекнаха, че ограниченията може би ще бъдат облекчени. Според проектодокумент, публикуван от Министерството на културата и туризма на Китай, туристическите групи, организирани от туристически агенции, скоро ще могат да се движат в граничните райони на Китай. Този план е подобен на японската туристическа политика, която е в сила през по-голямата част от тази година.",
    "Гледна точка: Русия може да изнесе войната извън Украйна - в Тайван": "След шест месеца вече може да се предвиди с относителна сигурност как ще ескалира конфликтът в Украйна. Западните наблюдатели обаче може да грешат за посоката на ескалацията. Това пише в анализ на изданието Asia Times.\n\nРусия демонстрира способността си да създава проблеми на Запада в Индо-тихоокеанския регион. И САЩ, и техните съюзници трябва да бъдат нащрек, за да овладеят хоризонталната ескалация на конфликта от Русия отвъд Украйна и да принудят Москва да отклони ресурси от сухопътната война.\n\nВъпреки безпокойството преди конфликта в Украйна, той не премина във война на велики сили. Русия периодично нанася удари по украински селища, Западът предявява претенции, а Кремъл се оплаква от украинските удари по Крим. В същото време нито Москва, нито Западът, нито Киев пресичат червените линии: не е имало удари по територията на НАТО, нито по територията на Русия с помощта на далекобойно оръжие.\n\nВъзможните варианти за ескалация, с които Западът беше зает преди началото на конфликта, сега са по-малко актуални. Но има и други посоки на нейното разширяване извън границите на Европа и именно върху тях САЩ трябва да се съсредоточат в своето планиране. Русия сигнализира, че може да окаже натиск върху подкрепяната от САЩ коалиция в Индийския и Тихия океан.\n\nВ началото, на 24 февруари, стана ясно, че САЩ имат сериозни проблеми с разбирането на стратегията на Русия. Тя беше смятана за голяма сухопътна сила, която може да превземе позициите на НАТО в Балтика и Украйна след няколко седмици. Освен това руските икономически възможности не бяха взети на сериозно. Но конфликтът показа, че и двете представи за Русия не са съвсем правилни. Нейната военна мощ е отслабена, но тя използва икономическите си лостове, за да изостри инфлационната криза на Запад и да подкопае неговата решимост.\n\nВремето ще покаже дали Русия може да издържи икономически по-дълго от Запада. Наличните данни показват, че докато западните медии говорят за трудната икономическа ситуация в Европа, руската икономика е близо до колапс и все още не се е сринала само благодарение на организационните умения на технократите във финансовата и икономическата сфера. Въпреки това Русия поне се опитва да създаде впечатлението на опонентите си, че ще остане силна за дълго време напред, и залага на така наречената стратегия \"война на ресурси\", за да смаже волята на Запада.\n\nМорска заплаха\n\nЗападът обаче подценява руската военноморска мощ. Дори с потопяването на крайцера \"Москва\" и дори предвид това, че във войната в Украйна Русия не успя да наложи пълно морско превъзходство, руският флот е дал по-малко бойни жертви от всеки друг руски инструмент за налагане на волята на Путин чрез сила. Освен това, преди конфликта, Русия инвестира сериозно в модернизирането и укрепването на флота, възстановяването на защитата около Колския полуостров и изграждането на морски бастион в Охотско море.\n\nПредвид нанесените щети на руските сухопътни сили и нарастващата нужда от ресурси за операциите в Украйна, ВМС остават най-подходящият инструмент за силово разширяване на влиянието. Кремъл, разбира се, може да окаже натиск върху Европа. Но с наближаването на датата на влизане на Швеция и Финландия в НАТО атака в Далечния север става все по-малко осъществима и Калининград е все по-застрашен.\n\nВъзможностите на Русия в Тихия океан са сериозни. И въпреки че са по-ограничени от тези на Европа, руският флот е значителна сила, наброяваща около 40 кораба и почти две дузини подводници. Някои от тези сили може да са в лоша форма, но Русия демонстрира способността да разположи значителна част от тях.\n\nСближаване между Русия и Китай\n\nНепосредствено преди операцията в Украйна, руските ВМС проведоха учения с ВМС на Народноосвободителната армия на Китай (НОАК). През юни Тихоокеанският флот на Русия включи около 40 военни кораба в мащабни учения за борба с подводници. А миналата седмица 14 руски военни кораба отплаваха към Японско море, вероятно като подготовка за голямото годишно учение \"Восток-2022\", което се провежда тази година в Източния военен окръг.\n\nРусия признава, че губи от НАТО в Европа, но има възможности в Индо-Тихоокеанския регион. Американските военноморски сили превъзхождат руските, но руски съюзник е Китай.\n\nНОАК проведе поредица от военни учения в Тайванския пролив след посещението на председателя на Камарата на представителите на САЩ Нанси Пелоси на острова в началото на август. Колкото по-дълго продължава конфликтът в Украйна, толкова повече военни ресурси на САЩ и техните съюзници ще бъдат изразходвани за нея, което може да отслаби позициите им в Индо-Тихоокеанския регион.\n\nМалко вероятно е Русия да атакува САЩ директно в Азия. Но може да покаже сила по различни начини и това може да отклони вниманието на Съединените щати. Руските подводници могат отново да започнат да патрулират около крайбрежието на САЩ, както правеха по време на Студената война. Москва може да използва силата на електронната война, за да заглуши или да даде фалшиви сигнали, или да изтощи американските сили по други начини. Освен това може да шпионира американски и японски военни кораби или да навлезе в японски териториални води.\n\nНо най-много тревожи намесата на Русия в Тайван. Силите от двете страни на пролива са почти равни. Това не означава, че Китай бързо ще завладее Тайван, просто САЩ вече няма да могат да контролират ескалацията в случай на война в региона. Дори ограниченото сътрудничество между Москва и Пекин, като появата на руски подводници във Филипинско море или кораби, които биха поставили Япония под натиск, може да наклони баланса на силите в полза на Китай.\n\nСАЩ трябва да признаят на какво е способна Русия и да обмислят намеренията си. Възможностите на Руския тихоокеански флот и увеличените учения с Китай показват, че натискът в региона може да се засили с продължаването на конфликта в Украйна.\n\nРазделете и запазете\n\nКакто вече споменахме, Охотско море е един от двата стратегически бастиона, защитавани в руските морски зони, в които подводниците с балистични ракети могат да останат извън обсега на врага и все пак да изпълняват мисии за възпиране.\n\nМосква изпраща по-голямата част от своите подводници, оборудвани с балистични ракети, към Северния флот, но най-малко четири или пет - както при всички руски военноморски ресурси, броят им варира - са в Тихоокеанския флот.\n\nПоредица от големи учения за борба с подводници с участието на американски и японски военни кораби и подводници с въздушна подкрепа може да застраши укрепленията в Охотско море. Вашингтон може дори да използва една от своите експедиционни ударни групи в тези учения, симулиращи амфибийни атаки срещу руските позиции на Сахалин и Курилските острови. Така САЩ ще демонстрират способността си да окажат натиск върху руските средства за ядрен удар. Това ще принуди Русия да прехвърли военни сили в Далечния изток и да намали бойната си мощ в Украйна.\n\nЗаплахата от укрепления със съветски подводници, оборудвани с балистични ракети, смятани за сигурни, помогна за отвличането на вниманието на Москва в последните години на Студената война. Сега може пак да сработи. Трябва да сме подготвени за руска хоризонтална ескалация извън Европа.\n\nОЩЕ: С дъх на пропаганда: Арабска медия, нарекла режима на Зеленски \"нацисти\", мечтае САЩ да се откажат от Украйна\n\nАвтор: Сет Кропси. Той е основател и президент на Йорктаунския институт. Бивш офицер от ВМС на САЩ и бивш помощник-секретар на ВМС на САЩ.\n\nПревод: Ганчо Каменарски",
    "Пекин: Нова студена война между Китай и САЩ ще бъде катастрофална за света": "Началото на „нова студена война” между Пекин и Вашингтон ще бъде катастрофа не само за двете държави, но и за целия свят. Това заяви китайският външен министър Уан Йи по време на срещата си в Ню Йорк с бившия американски държавен секретар Хенри Кисинджър.\n\n\n\n„САЩ трябва да се върнат към рационалната и прагматична политика спрямо Китай, да се върнат в правилното русло на трите съвместни китайско-американски комюникета, да защитават политическата основа на китайско-американските отношения”, подчерта дипломатът.\n\n\n\nСпоред него, заради погрешно възприятие САЩ разглеждат Китай като основен конкурент и предизвикателство в дългосрочна перспектива. Няколко човека представят успешния обмен между двете страни като неуспех, което е проява на неуважение както към историята, така и към сабите себе си.\n\n\n\n„САЩ трябва да се върнат към рационалната и прагматична политика в отношенията си с Китай, да се върнат в правилното русло на трите съвместни китайско-американски комюникета, да защитават политическата база на китайско-американските отношения”, заключи министърът.\n\n\n\nСпоред Уан Йи действията на САЩ по отношение на Тайван са нанесли сериозна вреда на политическите отношения между Пекин и Вашингтон.\n\n\n\n„Посещението на председателя на Камарата на представителите Нанси Пелоси в Тайван, обсъждането от американския сенат на законопроект относно политиката спрямо Тайван, както и съответните изявления за оказване на военна помощ, са сериозно предизвикателство към трите съвместни комюникета межку Китай и САЩ, което нанася сериозен ущърб на политическата основа на китайско-американските отношения”, каза той.\n\nПостигането на мирно обединение е най-голямото ни желание и работим усилено за това\", продължи Уан Йи.\n\n\n\n\"Но трябва да се отбележи, че колкото по-необуздана е \" „независимостта на Тайван\", толкова повече намалява вероятността за мирно разрешаване на тайванския въпрос\", подчерта той.\n\n\n\nМинистърът предупреди, че ако бъде нарушен Законът за противодействие на дейностите, водещи до разделение в страната, Пекин ще предприеме решителни действия за защита на държавния суверенитет и териториалната цялост на Китай.\n\n\n\n\"За да поддържат мира и стабилността в Тайванския проток, Съединените щати трябва сериозно да се върнат към първоначалния смисъл на \"единен Китай\", ясно да се противопоставят на \"тайванската независимост\" и да я осуетят\", цитира думите му китайското външно министерство.",
    "Китай с тежко обвинение срещу Чехия": "Посещението на чешката делегация в Тайван, оглавявана от сенатор Иржи Драгош, сериозно нарушава държавния суверенитет и териториалната цялост на Китай, се казва в изявление, публикувано на сайта на китайското посолство в Чешката република. „Този ​​ход е явна подкрепа за сепаратистките сили, защитаващи „независимостта на Тайван“, сериозно нарушение на държавния суверенитет и териториалната цялост на Китай и сериозно нарушение на основните норми на международните отношения и двустранните политически задължения“, се казва в изявлението.\n\nДипломатическата мисия също подчерта, че посещението на чешката делегация в Тайван подкопава политическата основа на двустранните отношения между Китай и Чехия. Отбелязва се, че Пекин вече е направил \"сериозно представяне\" на Прага.\n\nМинистерството на външните работи на Тайван съобщи по-рано, че делегация от Чешката република, водена от сенатора и бивш президент на Академията на науките на Чешката република Иржи Драгош, ще пристигне на острова днес. Делегация от 14 души ще остане в Тайван 6 дни. По време на пътуването Драгош ще се срещне с ръководителя на администрацията на острова Цай Инг-вен.\n\nЦентралната информационна агенция на Острова съобщи, че в делегацията ще участват по-специално и настоящият президент на Академията на науките на Чешката република Ева Зажималова, както и генералният директор на Националния музей Михал Лукес.\n\nВ интервю за информационната агенция Драгош каза, че напрежението между двете страни на Тайванския пролив е породило опасения в европейските политически кръгове, че островът ще се превърне във „втора Украйна“. Докато европейските страни може да не са непременно в състояние да доставят оръжия на Тайван, каза той, те са готови да задълбочат връзките с него в области като културата и науката, както и други области на меката сила.\n\nГоворителят на китайското външно министерство Мао Нин на свой ред каза, че Китай се противопоставя на всяка форма на официален контакт с Тайван отвън. Мао Нин призова Прага да спазва принципа на \"един Китай\", да не изпраща \"погрешни сигнали\" към сепаратистките сили на острова и да не подкопава политическата основа за развитието на двустранните отношения.\n\nСитуацията около Тайван се изостри след посещението на председателя на Камарата на представителите на Конгреса на САЩ Нанси Пелоси. В отговор на пътуването Пекин започна мащабни военни учения край бреговете на острова, наложи санкции на две тайвански фондации, самата Пелоси и нейното семейство и други мерки. Китайското външно министерство възложи отговорността за всички негативни последици на Вашингтон и Тайпе.",
    "Китай призова за диалог": "Примирие чрез диалог и консултации - така реагира на новината за руската мобилизация основния съюзник на Москва. От китайското външно министерство призоваха страните в украинския конфликт да намерят \"решение, което адресира притесненията за сигурността\" на всяка от тях.\n\n\n\nЧастичната руска мобилизация беше обявена от Владимир Путин седмица след прекия му разговор с китайския му колега Си Дзинпин. Двете страни потвърдиха стратегическото си партньорство, но след срещата Путин призна за китайски притеснения относно конфликта в Украйна, които Русия ще адресира.\n\n\n\nСлед като днес лидерът в Кремъл обяви, че страната му ще ползва всички налични средства за защита на руската територия, днес от Пекин призоваха за диалог. А позиция на държавния официоз \"Глобал таймс\" съдържа призив за \"аварийна спирачка\" на кризата в Украйна, докато мащабът на войната все още я позволява.\n\n\n\n\"Нужни са примирие и преговори вместо все по-ожесточено противопоставяне между Русия и НАТО. Моля, не забравяйте, че няма да има абсолютен победител или губещ във военен конфликт между ядрени сили\", гласи още статията в държавния вестник.\n\n\n\nРуската агенция \"Новости\" предаде призив за на Си Дзинпин към китайските военни да се съсредоточат в подоготовката за участие в бойни действия. Той е бил отправен в контекста на семинар за националната отбрана, засягащ основно модернизацията на китайските въоръжени сили.\n\n\n\nСъщевременно след месеци на военни учения около острова, от Пекин дойде и съобщение, че Китай цели мирно обединение с Тайван. Говорител на специалната служба по въпросите на Тайван заяви, че обединението е неизбежно. От Тайпе отговориха, че не приемат никакво вмешателство в решение, което трябва да се вземе от жителите на самия остров.\n\n",
    "Китайци с дронове си направиха голям бъзик с военни в тайванска база и публикуваха видеата": "Слънчевите лъчи, напитките на масата и музиката свири. Изглежда, че младежите от видеото, което стана популярно в китайските социални медии, са избрали чудесен ден за пикник.\n\nОблечени са небрежно, разговарят весело на мандарин, докато се взират в контролер и екран. Трудно да се повярва, че могат да правят нещо съмнително…\n\nДокато един от тях не извиква развълнувано: „Имам танк!“\n\nНо тези мъже не играят на компютърна игра. Те летят с безпилотни самолети над военен обект на близкия остров, контролиран от Тайван.\n\n15-секундният видеоклип е сред няколкото видеоклипа, които се появиха наскоро в китайската социална медия Weibo.\n\nТе показват как изглеждат граждански дронове, които си правят майтапи с тайванските военни. По-късно военните на острова потвърдиха, че тези мистериозни заплахи наистина са граждански дронове от континентален Китай.\n\nВидеоклиповете показват подробни кадри от погледа на дронове на военни съоръжения и персонал на отдалечените тайвански острови Кинмен.\n\nПридружени са от саундтрак, вариращ от балади до танцова музика, и множество емотикони.\n\nКлиповете изглежда имат за цел да подчертаят неподготвеността на тайванските войски.\n\nВ едно от видеата е заснет моментът, в който четирима тайвански войници осъзнават, че са наблюдавани от дрон, който се носи в небето над техния охранителен пост.\n\nЕто така Тайванските военни отправят предупреждение към нарушителите на въздушното пространство.\n\nХванати неподготвени, те реагират, като хвърлят камъни по нахлулия дрон. Машината се приближава толкова близо, че можете да различите лицата на отделните войници.\n\nВидеоматериалите от тези странни срещи станаха популярни в китайските социални медии и предизвикват стотици коментари, осмиващи тайванските военни.\n\nИзглежда, че клиповете разкриват една зашеметяваща уязвимост. Способността на китайските дронове да снимат военни обекти с ограничен достъп в Тайван по всяко време.\n\nНякои от кадрите могат да бъдат видяни и в този репортаж на CNN\n\nВойната в „сивата зона“\n\nАнализатори твърдят, че кадрите в най-добрия случай смущаващи за Тайван, а в най-лошия – направо опасни. Въпреки че кадрите са провокативни, е трудно да се каже кой точно стои зад нахлуването на дроновете.\n\nПекин описва нахлуванията на дроновете като „нищо особено“.\n\nНа въпрос за гражданските дронове, летящи в района на Кинмен, говорител на китайското министерство на външните работи наскоро отговори:\n\nКитайски безпилотни самолети летят над територията на Китай – какво има да се учудваме?\n\nПодозренията се подхранват от факта, че Китай не е премахнал видеоклиповете от иначе силно цензурирания си интернет. Не е попречил на безпилотните самолети да се движат през неговото силно контролирано въздушно пространство.\n\nПекин също така не изглежда заинтересован да се опита да накаже тези, които стоят зад кадрите. По принцип летенето с дронове над местни военни обекти се наказва със затвор.\n\nАпаратите изглежда са цивилни модели, но могат да бъдат управлявани от всеки, включително и от военни, Предполагам, че зад контрола им може да стоят правителствени агенции под прикритието на народно движение. Всичко това е много деморализиращо за тайванците и се поддържа на ниво, което има за цел да не позволи на Тайван да се отпусне, да не позволи на Тайван да забрави заплахата. То има за цел да напомни на Тайван, че няма спасение от китайския натиск и че в крайна сметка Китай ще вземе властта. Това е целта. Изабел Хилтън, основател на „Китайски диалог“\n\nПол Хуанг, научен сътрудник в тайванската фондация „Обществено мнение“, смята друго\n\nСпоред него дроновете се управляват от частни цивилни лица, които „може би от любопитство, може би от национализъм“ искат да провокират Тайван.\n\n\n\nПрелитането толкова близо до тайвански военен охранителен пост и привличането на вниманието им … Това наистина не е начинът, по който някой военен би разположил или използвал своите дронове. И честно казано, не виждам никаква основателна причина, поради която Народноосвободителната армия дори би се опитала да направи нещо подобно. Пол Хуанг\n\nВсе пак той и Хилтън са съгласни, че Пекин би могъл да спре нахлуванията на дронове, ако искаше – но не го прави, защото вижда предимство в това да ги остави да продължат.\n\nПекин вижда в нахлуванията опит на собственото си население да се подиграва на Тайван, да го провокира, да се изобличава некомпетентността на Тайван. Те се отнасят към това като към пропагандна победа. Пол Хуанг",
    "Министърът на Съвета по въпросите, свързани с континентален Китай ще посети САЩ през септември": "Министърът на Съвета по въпросите, свързани с континентален Китай Чиу Тай-сан планира посещение в Съединените щати в началото на септември.\n\nТой ще говори пред института Брукингс на 6 септември и се предвижда да се срещне с представители на администрацията на Байдън, за да обсъдят текущото състояние на отношенията между Тайван и Китай. Откакто председателят на Камарата на представителите на САЩ Нанси Пелоси посети Тайван, Китай проведе серия широкомащабни военни учения по цялото източно крайбрежие в близост до Тайван.\n\nИзявлението на Чиу в института Брукингс е под надслов „Защита на тайванската демокрация, опазване на мира в Тайванския проток“.\n\nОчаква се той да произнесе и встъпителна реч по време на международния семинар, организиран от Фондация Проспект и CNAS (Center for a New American Security) на 7 септември. Събитието е озаглавено „Тайван, развиващият се свят и отношенията през пролива“ и са планирани дискусии относно отношенията между Тайван, САЩ и Китай и регионалната сигурност на Индо-тихоокеанския регион.",
    "Експерт: От адаптацията на икономиката към веригата на доставки зависи дълбочината на рецесията": "Откъсването на Китай от света ще има катастрофални последици, но за кратко, прогнозира Алекси Андонов, изпълнителен директор на фонд \"Витоша\"\n\nДо каква степен световната икономика е адаптивна към прекъсвания във веригата на доставки може да се очаква дълбока или плитка рецесия в САЩ и ЕС. Този коментар в предаването \"Бизнес старт\" на Bloomberg TV Bulgaria направи Алекси Андонов, изпълнителен директор на фонд \"Витоша\".\n\nТой посочи, че липсата на достатъчно данни за адаптивността на световната икономика и геополитическите рискове затрудняват прогнозите.\n\nСпоред него най-трудно се предвиждат къде са краткосрочните проблеми във веригата на доставки „откъдето бързо може да спадне инфлацията“, и напомни, че тази част е много по-малко зависима от централните банки.\n\n„Пандемичните ефекти върху веригата на доставки отшумяват, но политиката за нулев Covid в Китай продължава да създава сериозно напрежение, отбеляза Андонов. – Войната в Украйна и напрежението между Китай и Тайван само утежняват положението, като подобни геополитически рискове, които могат да имат дългосрочни ефекти, са били до голяма степен пренебрегвани до момента, в който започнаха да създават огромни проблеми за много бизнеси.“\n\nПо думите му в процеса на деглобализация, който е и процес на увеличение на инфлацията, не се произвежда където е най-изгодно, а се търси по-късата верига, което води до покачване на цените.\n\nВ анализа си за геополитическата ситуация Алекси Андонов обърна внимание на факта, че зависимостта от Китай и напрежението с Тайван създават най-сериозния риск, като определи ефектите от откъсването на Китай от световната икономическа и финансова система краткосрочно като“ катастрофални“.\n\n„Няма много данни и за ефектите от геополитическите рискове, така че пазари, централни банки и политици работят малко на тъмно по въпроса, каза Андонов. – Ако Китай бъде изваден от световната система, въпросът преди „кой ще спечели“ сега е „кой колко ще изгуби в краткосрочен план“. Деглобализацията ще спечели, ще има преместване на производства, но и процес на скъсяване на веригата на доставки.“\n\nАндонов смята, че технологичните компании и технологичните решения за скъсяване на веригите ще спечелят най-много от този процес.\n\nТой допусна, че в по-дългосрочен план може да има преосмисляне на инвестиции в Китай заради икономическата и зараждащата се демографска криза в страната, което може да намали зависимостта на останалия свят.\n\n„В следващото десетилетие се очаква драматично намаление на работещото население в Китай и това ще намали икономическата активност“, каза още Алекси Андонов.\n\nКакви са нагласите на инвеститорите след решението на Федералния резерв на САЩ за трето поредно увеличение на лихвените проценти с 0,75%? Какво ще е отражението върху инфлацията в ЕС повишението на лихвите от Европейската централна банка? Ще успеят ли високите цени на енергоносителите да намалят потреблението в Европа? Ще сложи ли край на енергийната криза евентуално решение на Русия за край на войната и увеличение на доставките на газ? Как ще повлияе това на инвестициите в LNG и алтернативно гориво?\n\nПовече за рисковете пред световната икономика може да разберете, ако гледате видео материала на Bloomberg TV Bulgaria.\n\nВсички гости на предаването \"Бизнес старт\" може да намерите тук.",
    "БТА :: Седмицата в ЕП: 26 септември – 2 октомври 2022 г.": "Информация за медиите\n\n\n\nСедмицата в ЕП: 26 септември – 2 октомври 2022 г.\n\nЗаседания на парламентарни комисии, политически групи, Брюксел\n\nПредседателят на ЕЦБ Кристин Лагард. Председателят на Европейската централна банка (ЕЦБ) Кристин Лагард ще проведе редовен дебат с комисията на ЕП по икономически и парични въпроси (ECON), първият след решението на ЕЦБ да повиши на два пъти лихвените проценти. Очаква се евродепутатите да дискутират паричната политика на ЕЦБ в контекста на бързо покачващата се инфлация и въвеждането на новия „Инструмент за защита на трансмисионния механизъм“ (TPI) за закупуване на национални облигации при определени условия. След това те ще обсъдят текущите и предстоящите приоритети относно данъчната политика с комисаря по въпросите на икономиката Паоло Джентилони (понеделник).\n\nНа живо: заседание на ECON, понеделник, 26 септември, 16:00 ч. българсо време\n\nУкрайна / Транспорт. Комисията на ЕП по транспорт и туризъм (TRAN) ще разговаря с украинския заместник-министър на инфраструктурата Мустафа Найем относно логистичната ситуация в Украйна, включително новия „зърнен коридор“ през Черно море, договорен на 27 юли 2022 г. с Русия (понеделник).\n\nНа живо: заседание на TRAN, понеделник, 26 септември, 16:00 ч. българско време\n\nУкрайна / Дезинформационни кампании от страна на Русия. Специалната комисия на ЕП по въпросите на външната намеса и дезинформацията (ING2) ще проведе изслушване на тема „Руската дезинформация и пропаганда по отношение на Украйна в контекста на нейната агресивна война и въздействието им върху демократичните процеси в ЕС“. Сред гост-ораторите са Дмитрий Муратов, лауреат на Нобеловата награда за мир за 2021 г. и главен редактор на Новая газета, и Олга Руденко, главен редактор на Киев Индипендънт (Kyiv Independent) (четвъртък).\n\nНа живо: заседание на ING2, четвъртък, 29 септември, 10:00 ч. българско време\n\nТайван / Дезинформационни кампании от страна на Китай. Специалната комисия на ЕП по въпросите на външната намеса и дезинформацията (ING2) ще проведе дебат с тайванския министър на цифровите въпроси Одри Танг относно отговора на Тайван срещу китайската намеса (четвъртък).\n\nНа живо: заседание на ING2, четвъртък, 29 септември, 12:30 ч. българско време\n\nНаграда „Сахаров“ за 2022 г. Евродепутатите от комисиите на ЕП по развитие (DEVE) и външни работи (AFET) и подкомисията по правата на човека (DROI) ще представят кандидатите за тазгодишната награда „Сахаров“ за свобода на мисълта на ЕП. Сред номинираните са народа на Украйна и украинският президент Володимир Зеленски, палестинско-американската журналистка Ширин Абу Акле, основателят на Уикилийкс (WikiLeaks) Джулиан Асандж, бразилската активистка в областта на околната среда и проблемите на коренното население Соня Гуахахара и Комисията за истината на Колумбия (понеделник).\n\nНа живо: заседание на AFET/DEVE/DROI, понеделник, 26 септември, 16:00 ч. българско време\n\nПодготовка на пленарната сесия на 3-6 отковмри. Политическите групи ще се подготвят за пленарната сесия на 3-6 октомври, по време на която членовете на ЕП ще обсъдят и гласуват правилата за въвеждането на общо зарядно устройство с цел улесняване на потребителите и ограничаване на отпадъците от електрическо и електронно оборудване, законодателство относно Здравния съюз на ЕС, чиято цел е подобряване на превенцията, готовността и реакцията на равнището на ЕС и на национално равнище, както и ще приемат резолюция относно отговора на ЕС срещу покачващите се цени на енергията. Парламентът също така ще обсъди и гласува резолюции относно хуманитарното положение в Пакистан след опустошителните наводнения, положението на ромите в ЕС, и прекратяването на незаконната търговия с диви животни до 2025 г.\n\nПрограма на председателя на ЕП. Във вторник председателят на ЕП Роберта Мецола ще се срещне с изпълнителния директор на Европол Катрин де Бол. В сряда тя ще се срещне с Юлия Навалная и Леонид Волков, началник на щаба на Алексей Навални и председател на Фондацията за борба с корупцията, както и ще произнесе встъпителното слово по време на Европейските дни на научните изследвания и иновациите. В сряда вечерта председателят на ЕП ще бъде в Берлин за „Нощта на европейските идеи“, където ще произнесе основната реч. В четвъртък тя ще проведе среща с генералния директор на Международната организация по миграция Антонио Виторино.\n\nБрифинг за медиите относно темите от пленарната сесия. Пресслужбата на ЕП ще проведе пресбрифинг относно темите от пленарната сесия с говорителите на политическите групи на Парламента в петък от 12.00 ч. българско време (зала „Анна Политковская“, пресцентър, Брюксел).\n\nНа живо: брифинг за медиите относно пленарната сесия, петък, 30 септември, 12:00 ч. българско време\n\n\n\nДопълнителна информация\n\n\n\nСедмична програма\n\nПресслужба на Парламента\n\n\n\n\n\n\n\n\n\n\n\n\n\n\n\n\n\n\n\n\n\n",
    "Vena Energy стартира 1,8 GW офшорни вятърни проекти в Тайван": "„Бисквитки“\n\nКакво представляват „бисквитките“?\n\nКак става използването на „бисквитките“?\n\nКак се контролира използването на „бисквитките“?\n\nУправление на „бисквитките“ във Вашия браузър\n\nда виждате какви „бисквитки“ са съхранени и да ги заличавате поотделно\n\nда блокирате „бисквитки“ на трета страна\n\nда блокирате „бисквитки“ на конкретни сайтове\n\nда блокирате инсталирането на всякакви „бисквитки“\n\nда заличите всички „бисквитки“ при затваряне на браузъра\n\nX\n\n„Бисквитката“ е малък текстови файл, който даден уебсайт съхранява на Вашия компютър или мобилно устройство при всяко Ваше посещение на сайта. Използването на такива файлове е широко разпространено, за да могат да функционират уебсайтовете или да са по-ефективни, както и за да се предоставя информация на собствениците на сайта.Уеб сайта Google Analytics — услуга за уеб анализ, предоставяна от Google, Inc. („Google“), за да се подпомогне анализът на използването на уебсайта. За тази цел Google Analytics използва „бисквитки“ — текстови файлове, които се съхраняват на Вашия компютър.Получената чрез тези файлове информация относно начина Ви на ползване на уебсайта — стандартна информация за регистрация в интернет (вкл. Вашия IP адрес) и информация за поведението на посетителите в анонимна форма — се предоставя на Google и се съхранява от него, включително на сървъри в САЩ. Google ще направи анонимна изпратената информация чрез премахване на последния октет от Вашия IP адрес преди нейното запазване.Google използва тази информация съгласно условията за ползване на Google Analytics, за да прави оценка на начините на ползване на уебсайта и да докладва относно дейностите, извършвани на уебсайта.Няма да използваме и няма да допуснем трета страна да използва инструмента за статистически анализ с цел проследяване или събиране на каквато и да било информация, чрез която би могла да се установи самоличността на посетителите на сайта. Google може да предоставя на трети страни информацията, събрана чрез Google Analytics, когато това се изисква от закона или когато тези трети страни обработват информацията от името на Google.Съгласно условията за ползване на Google Analytics Вашият IP адрес няма да бъде свързван от Google с никакви други данни, с които Google разполага.Имате право да откажете ползването на „бисквитки“ на Google Analytics, като изтеглите и инсталирате приложението Google Analytics Opt-out Browser Add-on. Приложението се свързва с Google Analytics JavaScript (ga.js), за да посочи, че информацията относно посещението на уебсайта следва да не се изпраща на Google Analytics.„Бисквитките“ се използват и за регистриране на Вашето съгласие (или несъгласие) с използването на такива файлове на този уебсайт, така че да не се налага този въпрос да Ви бъде задаван при всяко Ваше посещение на сайта.Можете да контролирате и/или изтривате „бисквитките“, когато пожелаете. Можете да заличите всички „бисквитки“, които вече се съхраняват на Вашия компютър, както и да настроите повечето браузъри така, че да не допускат съхраняването на „бисквитки“.Повечето браузъри Ви позволяват:Ако сте избрали опцията да заличите „бисквитките“, трябва да знаете, че настройките за предпочитания ще бъдат изгубени. Освен това, ако блокирате изцяло съхраняването на „бисквитки“, много сайтове, включително и този, няма да работят оптимално, а опцията за излъчване в интернет (webcast) изобщо няма да функционира. Ето защо не е препоръчително да се изключва опцията за „бисквитки“ при използване на услугите ни за излъчване в интернет.",
    "Как САЩ могат да наложат санкции на Китай, за да предотвратят нападение срещу Тайван?": "Съединените щати предупредиха Китай, че санкциите, които координираха срещу Русия във връзка с Украйна, трябва да послужат като предупреждение какво да се очаква, ако Пекин предприеме действия срещу Тайван.\n\nСлед реакцията на Пекин на посещението на председателката на Камарата на представителите в САЩ Нанси Пелоси в Тайван през август Вашингтон ускори обсъждането на варианти за санкции, а Европейският съюз е подложен на дипломатически натиск от страна на Тайпе да направи същото, съобщиха източници на Ройтерс.\n\nВъпреки това набирането на подкрепа за подобни стъпки ще бъде много по-трудно, отколкото в случая с Русия, предвид огромната роля на Китай в световната икономика. Ето някои от възможностите и пречките, които експерти, дипломати и бивши служители изтъкват.\n\nПРЕДПАЗЛИВОСТ ПО ОТНОШЕНИЕ НА \"ЯДРЕНИЯ ВАРИАНТ\"\n\nПроектът за мерки на Конгреса на САЩ очертава пълния набор от наказателни санкции, които може да бъдат наложени на Китай заради Тайван, включително на президента Си Цзинпин и други лидери, действия за изключване на китайските банки от световните пазари, забрани за вписване на китайски фирми в САЩ, за внос на китайски стоки и ограничаване на китайските енергийни проекти.\n\nТака нареченият \"ядрен вариант\" за забрана на всякакъв бизнес в щатски долари между американски и китайски банки, който на практика би поставил китайските институции извън международната финансова система, обаче се счита за много малко вероятен, поне засега, предвид вредите, които би могъл да нанесе на американската и световната икономика в по-общ план.\n\nОТБРАНА, ТЕХНОЛОГИИ И КОСМИЧЕСКА ИНДУСТРИЯ\n\nВместо това политиците вероятно ще предпочетат първоначално по-малко драматични мерки, като например замразяване на активи, насочени срещу китайски длъжностни лица, компании и институции; по-ограничени действия срещу някои банки; и правила, забраняващи сделки, облагодетелстващи военно-промишления комплекс на Китай, включително неговия сектор на полупроводниците и аерокосмическата индустрия.\n\nКрейг Сингълтън, бивш служител на американското правителство и експерт по санкциите във Фондацията за защита на демокрациите, заяви, че може да има готовност да се разгледат мерки срещу финансови институции, свързани с управляващата Китайска комунистическа партия, включително Народната банка на Китайската централна банка и различни държавни банки, които подкрепят търговията и промишлеността, \"но летвата ще бъде доста висока\".\n\n\"Подозирам, че много от американските политици ще се въздържат да предприемат много строги мерки, поне преди действително нахлуване\", каза той, като обясни, че подобни стъпки биха могли да \"навредят значително на американската икономика\".\n\nАЗИАТСКИТЕ СЪЮЗНИЦИ ВЕРОЯТНО НЯМА ДА БЪДАТ СКЛОННИ\n\nПодкрепата от Азия е от решаващо значение за ефективните санкции и ще бъде трудно да се убедят държавите там, като се имат предвид огромните им икономически връзки с Китай.\n\nПовечето азиатски държави, като изключения правят Австралия, Япония, Сингапур и Южна Корея, не отидоха по-далеч от вербалното осъждане на Русия заради Украйна, а \"Русия далеч не е толкова свързана със световната икономика, колкото Китай\", каза един азиатски дипломат.\n\n\"Не съм сигурен доколко реалистична ще бъде тази заплаха от санкции от руски тип\", каза той.\n\n\"Най-вероятно страната, която би подкрепила позицията на САЩ, е Япония. Японските компании, дори и да се опитват да диверсифицират, обаче имат толкова много производство в Китай, че не знам от какво могат да се откажат бързо.\"\n\nСпоред последното проучване на японското министерство на търговията през годината, приключила през март 2021 г., общо 7 486 японски фирми са имали местни дъщерни дружества в Китай, което е малко под една трета от всички чуждестранни дъщерни дружества на японски фирми.\n\n\"Много държави не са готови за налагане на санкции на Китай\", заяви служител от азиатския съюзник на САЩ. \"Намираме се в началната фаза за развиване на солидарност между съмишленици, което в момента изглежда малко символично и повърхностно.\"\n\nКИТАЙСКИ КОНТРАМЕРКИ\n\nВ миналото Пекин е заемал твърда позиция спрямо азиатските държави, следващи примера на САЩ, например когато Южна Корея бе изправена пред китайски икономически ответни мерки след разполагането на американска система за противоракетна отбрана на нейна територия.\n\nКитай също така предприе действия за намаляване на зависимостта от вносни технологии и работи за развитието на използването на цифрова валута, която би му позволила да заобиколи банковите санкции.\n\n\"Китай е агресивен в опитите си да разпространи своята цифрова валута сред възможно най-много ... партньори\", казва Назак Никахтар, бивш високопоставен служител на министерството на търговията на САЩ.\n\n\"Така че ще има добра подгрупа от световната търговска общност, която ще може да заобикаля всякакви преки санкции срещу Китай.\"\n\nКитайските лидери бяха дали да се разбере, че ще се поучат от опита със санкциите срещу Русия, а също и от кампанията на тогавашния президент Доналд Тръмп срещу телекомуникационния гигант \"Хуавей\", на която бяха необходими близо две години санкции и забрани за износ на чипове, за да нанесе значителни щети.\n\n\"Хуавей\" се запаси с американски чипове преди влизането в сила на забраните, с цел да предпази компанията от репресии\", каза Сингълтън. \"Китай почти сигурно ще направи същото по отношение на Тайван - има някои индикации, че вече го прави - за да намали рисковете за себе си, тъй като отношенията между САЩ и Китай продължават да се влошават.\"\n\nПРИЗИВЪТ НА БАЙДЪН\n\nЕксперти като Сингълтън смятат, че \"всеобхватни санкции\" срещу Китай са малко вероятни, особено като се има предвид, че такива все още не са наложени на Русия.\n\nБивш високопоставен американски служител заяви, че решението в крайна сметка ще трябва да бъде взето президента Джо Байдън, който при посещението си в Япония тази година каза, че Китай вече \"флиртува с опасността\" с военния натиск, който оказва върху Тайван.\n\n\"В края на краищата, нека бъде ясно, това е политическо решение на президента, и ако той реши, че трябва да сигнализираме за възпиране по този начин, може да каже \"действайте\" и министерството на финансите може да го направи много бързо\", посочи въпросният източник.\n\nАвтор: Пламен Йотински, БТА",
    "Приятелството на Пекин с Москва вече изглежда като недостатък, а не като предимство": "Една сериозно отслабена и компрометирана Русия сега е много по-малко полезен партньор за Китай, пише Financial Times\n\nНа 4 февруари тази година - три седмици преди руската инвазия в Украйна - Владимир Путин се срещна със Си Дзинпин в Пекин. В съвместно изявление на двамата лидери беше казано, че приятелството между Русия и Китай „няма граници“, пише главният външнополитически коментатор на Financial Times Гидиън Ракмън.\n\nСедем месеца по-късно Си може би съжалява за тези думи. Говорейки преди среща на Шанхайския съвет за сътрудничество в Узбекистан, Путин обеща да отговори на „въпросите и опасенията“, които Китай има относно войната в Украйна.\n\nНито Путин, нито Си Дзинпин решиха да разяснят публично тези опасения. Но не е трудно да се досетим. Войната отслаби Русия, дестабилизира Евразия и укрепи западния съюз. Нищо от това не изглежда добре, погледнато от Пекин.\n\nВ изявлението от 4 февруари ставаше ясно, че основата на руско-китайското приятелство е споделената враждебност към американското глобално лидерство. Една бърза руска победа в Украйна – идваща само няколко месеца след хаотичното изтегляне на Америка от Афганистан – щеше да бъде още един сериозен удар върху престижа и мощта на САЩ. Това би било в полза на Пекин; и можеше дори да подготвил сцената за китайска атака срещу Тайван.\n\nВ контраст, продължителният конфликт в Украйна – и перспективата за поражение на Русия – е сериозен стратегически неуспех и за Китай. Както казва Найджъл Гулд-Дейвис от Международния институт за стратегически изследвания: „Има изобилие от причини Китай да бъде много разочарован.“\n\nНай-очевидната е, че Русия е най-важният международен партньор на Китай. Двете страни не са официални съюзници, но те се подкрепят взаимно на международни форуми и провеждат съвместни военни учения. Първото чуждестранно посещение, което Си Дзинпин направи, след като стана президент, беше в Москва. Си нарече Путин свой „най-добър приятел“. Но сега приятелят му изглежда като неудачник. А приятелството на Китай с Русия изглежда като недостатък, а не като предимство.\n\nОсвен че отслаби най-важния международен партньор на Китай, войната в Украйна предизвика съживяване на западния съюз. Лидерството на САЩ отново изглежда уверено и ефективно. Американските оръжия помогнаха да се обърне хода на конфликта. Нови държави се редят на опашка за присъединяване към НАТО. Китайските държавни медии обичат да подчертават неумолимия упадък на Запада, но внезапно западният алианс започна да изглежда доста жив.\n\nПекин можеше поне да се утеши от факта, че „глобалният юг“ засега е неутрален – а понякога дори мълчаливо проруски в този конфликт. Това е важно, защото борбата за лоялността на страните от Африка, Азия и Америка е важна част от съперничеството на Китай със САЩ.\n\nНо настроенията в глобалния юг се променят. На срещата на високо равнище в Самарканд (Узбекистан) Нарендра Моди, индийският премиер, публично укори Путин, като му каза, че „днес не сме в ерата на войните“. Руският лидер беше принуден да обещае, че „ще направим всичко възможно, за да спрем това възможно най-скоро“. На Общото събрание на ООН миналата седмица Индия се присъедини към 100 други страни в гласуването за разрешаване на Владимир Зеленски, президентът на Украйна, да направи виртуално обръщение. Само шест държави се присъединиха към Русия в противопоставянето на речта. Китай се въздържа.\n\nУ дома и в чужбина Си Дзинпин обича да подчертава желанието си за стабилност. Но войната предизвика нестабилност в Евразия. Азербайджан току-що нападна Армения, която е съюзник на Русия. Боеве избухнаха и между Киргизстан и Таджикистан.\n\nЕдна сериозно отслабена и компрометирана Русия вече е много по-малко полезен партньор за Китай. А резултатите от войната все още са неясни. Най-големият кошмар за Пекин би бил, ако Путин падне и бъде заменен от прозападно правителство – което е малко вероятно, но не и невъзможно.\n\nРазбира се, отслабената Русия също така носи и някои ползи за Китай. Сега Москва е все по-зависима икономически от Пекин. Путин наскоро спомена мрачно твърдата позиция, която Китай влага в търговските преговори.\n\nНякои вашингтонски анализатори отиват дори по-далеч, като твърдят, че войната в Украйна ще тласне Москва трайно в обятията на Пекин, като същевременно ще отклони САЩ от фокусирането им в противоборството с Китай.\n\nТова мислене твърди, че повратна точка в Студената война е било отварянето на Никсън-Кисинджър към Китай през 1971 г. Сега, опасяват се те, се случва точно обратното – оста Китай-Русия се втвърдява.\n\nНо този аргумент третира великите сили като фигури без ценности на стратегическата шахматна дъска.\n\nРеалността е, че Русия и Китай сформираха неформален съюз, защото възгледите им за света имат много общо. Не е правдоподобно някой от тях да се отдели и да реши да се присъедини към САЩ. Америка именно е проблемът, който те се опитват да разрешат.\n\nРуско-китайската ос, представена на 4 февруари, беше в значителна степен и лична сделка между двама силови лидери. Путин и Си Дзинпин явно харесваха стила на другия и гледаха на себе си като на въплъщение на своите нации. Те бяха, по думите на Александър Габуев от московския център Карнеги, „царят и императорът“.\n\nНо тъй като сега Путин прилича повече на Николай II, отколкото на Петър Велики, Си трябва да съжалява, че прегърна руския си колега толкова силно."
}