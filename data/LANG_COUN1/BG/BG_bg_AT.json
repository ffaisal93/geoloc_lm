{
    "Австрия - Хърватия 1:3 /репортаж/": "Забравена парола\n\nАко не получиш e-mail от нас, провери СПАМ папката на cвоята поща. Според различните филтри, нашето писмо може да попадне и там.",
    "Хърватия надви Австрия и спечели първа група в Лигата на нациите, Франция допусна ново поражение": "Националният отбор на Хърватия се класира на полуфиналите във футболния турнир Лига на нациите, след като победи с 3:1 Австрия и спечели първото място в група А1. Световният шампион Франция пък остана на трета позиция след поражение срещу Дания с 0:2.\n\nМачът маркира завръщането на Деян Ловрен в състава на хърватите за първи път от над година насам и той вкара третия гол за гостите, които завършиха с 13 точки от шест мача и една повече от отбора на Дания. Австрия остана на последното четвърто място.\n\nЛука Модрич изведе хърватите напред с 23-ия си гол на международно ниво, след като се възползва от асистенция на Никола Влашич. Австрийците пък изравниха само три минути по-късно, когато Кристоф Баумгартнер засече с глава центриране на Марсел Забитцер.\n\nДва гола за три минути през второто полувреме обаче решиха изхода на двубоя в полза на Хърватия. Марко Ливая вкара след подаване на Иван Перишич, след което Ловрен бе оставен непокрит и се възползва от центриране на Ловро Майер за крайното 3:1.\n\nВъпреки загубата, вечерта бе специална за нападателя Марко Арнаутович, който изигра рекордния 104-и мач за националния отбор на Австрия. С това той изпревари доскорошния лидер в класацията Андреас Херцог.\n\nОтборът на Франция, който спечели трофея миналата година, отстъпи с 0:2 на Дания след голове на Каспер Долберг и Андреас Сков Олсен през първото полувреме. Така \"петлите\" останаха трети с едва пет точки от шест мача.\n\nНидерландия пък спечели група А4, след като победи с 1:0 Белгия с попадение на Върджил ван Дайк след центриране от ъглов удар в 73-та минута. \"Лалетата\" завършиха с 16 точки срещу десет за белгийците, а Полша остана на трето място с победата си с 1:0 срещу Уелс. Карол Свидерски вкара единствения гол в 58-та минута след асистенция на Роберт Левандовски.\n\nТурция пък остана на първото място в група С1, въпреки че отстъпи с 1:2 на Фарьорските острови в мач без значение за южните ни съседи. Виормур Давидсен и Йоан Едмундсон се разписаха за домакините през втората част, а за турците вкара Сердар Гюрлер малко преди края.\n\nЛюксембург спечели второто място с победа с 1:0 срещу опашкаря Литва. Точен за успеха бе Жерсон Родригеш в 88-та минута.\n\nФутболен турнир Лига на нациите, мачове от груповата фаза:\n\nГрупа 1, Дивизия \"А\":\n\nАвстрия - Хърватия - 1:3\n\nДания - Франция - 2:0\n\n1. Хърватия 6 4 1 1 8:6 13 точки 2. Дания 6 4 0 2 9:4 12 3. Франция 6 1 2 3 5:7 5 4. Австрия 6 1 1 4 6:10 4\n\nГрупа 4, Дивизия \"А\":\n\nНидерландия - Белгия - 1:0\n\nУелс - Полша - 0:1\n\nГрупа 4, Дивизия \"А\":\n\n1. Нидерландия 6 5 1 0 14:6 16 точки 2. Белгия 6 3 1 2 11:8 10 3. Полша 6 2 1 3 6:12 7 4. Уелс 6 0 1 5 6:11 1\n\nГрупа 1, Дивизия \"С\":\n\nФарьорски острови - Турция - 2:1\n\nЛюксембург - Литва - 1:0\n\n1. Турция 6 4 1 1 18:5 13 точки 2. Люксембург 6 3 2 1 9:7 11 3. Фарьорски о-ви 6 2 2 2 7:10 8 4. Литва 6 0 1 5 2:14 1\n\nГрупа 3, Дивизия \"С\":\n\nАзербайджан - Казахстан - 3:0\n\nСловакия - Беларус – 1:1\n\n1. Казахстан 6 4 1 1 8:6 13 точки 2. Азербайджан 6 3 1 2 7:4 10 3. Словакия 6 2 1 3 5:6 7 4. Беларус 6 0 3 3 3:7 3\n\nГрупа 1, Дивизия \"D\":\n\nАндора - Латвия - 1:1\n\nМолдова - Лихтенщайн – 2:0\n\n1. Латвия 6 4 1 1 12:5 13 точки 2. Молдова 6 4 1 1 10:6 13 3. Андора 6 2 2 2 6:7 8 4. Лихтенщайн 6 0 0 6 1:11 0",
    "България, Австрия и Унгария догонват целта за 80% запълване на газохранилищата": "България има всички шансове да напълни до 85% газохранилището в Чирен* Гледна точка\n\nАвстрия, Унгария и България, които бяха сред държавите в ЕС, изоставащи по отношение на увеличаването на запасите от газ в газохранилищата си, започнаха да увеличават обемите на нагнетяване в своите хранилища и демонстрират курс към постигане на целта от 80% ниво на запълване. Това става ясно от актуални данни на Gas Infrastructure Europe.\n\nСпоред Gas Infrastructure Europe общите газови запаси в Европа достигат 87,41% като прирастът на денонощие възлиза на 0,3 п.п. При това прагът от 80% вече е надхвърлен от страни като Белгия, Чехия, Хърватия, Дания, Франция, Германия, Италия, Холандия, Полша, Португалия и Испания.\n\nРискът от изоставане се запазва при Латвия, която изглежда няма да има време да постигне средната цел от 80% запълване с ниво на резерви към момента от 53%.\n\nПредварителните данни на Асоциацията на операторите на газови инфраструктури в Европа към 11 септември сочат, че темповете на нагнетяване в газохранилищата на страните от ЕС\n\nще спаднат с 13,5% през септември, сравнено с месец по-рано",
    "BMW сви с 15% потреблението на газ в Германия и Австрия, очаква умерен растеж догодина": "Годината за компанията в Китай е като „увеселително влакче“, споделя финансовият директор Николас Петер\n\nГерманската автомобилна група BMW AG очаква автомобилният ѝ бизнес да достигне горния край на своя целеви диапазон за марж на оперативната печалба от 7 до 9% през 2023 г., съобщава Ройтерс. Концернът прогнозира и лек ръст на продажбите, сподели по време на кръгла маса главният финансов директор на BMW Николас Петер.\n\nПрез третото тримесечие търсенето в Китай се възстановява, след като през първото полугодие автомобилната индустрия в страната се сблъска с коронавирусните мерки, които ограничиха производството и доставките на компоненти, сподели Петер, описвайки годината в азиатската страна като „увеселително влакче“.\n\nВ Европа поръчките остават силни, но търсенето отслабва в Германия и Великобритания, докато пазарът запазва стабилност във Франция, Испания и Италия, добави финансовият директор.\n\nПроизводителят на луксозни автомобили очаква да достигне целта си от 10-процентен дял на изцяло електрическите коли при общите продажби за тази година, около 245 хил. електромобила, и прогнозира този дял да нарасне до около 400 хил. броя през 2023 г.\n\nПопитан как BMW реагира на недостига на природен газ в Европа, Петер посочи, че групата е намалила потреблението на газ в Германия и Австрия с 15% и очаква да свие допълнително употребата му.\n\n„Проблемът с газа няма да има никакво пряко въздействие върху нас тази година“, заяви Петер, добавяйки, че досега не са забелязали съкращения на производството в мрежата от доставчици.\n\nVolkswagen и Mercedes-Benz представиха планове за действие в извънредни ситуации през изминалата седмица, ако техните доставчици не успеят да осигурят нужните части, включително увеличаване на поръчките от неевропейски партньори.\n\nПетер не предоставя подробности за това дали BMW предприема подобни мерки, но каза, че компанията е развила много по-тесни отношения със своите доставчици след недостига на чипове.",
    "Зографски шести за Гран при в Австрия": "Владимир Зографски зае престижното шесто място в скоковете от лятната верига Гран при в Хинценбах (Австрия).\n\nНай-добрият ни състезател по ски-скок събра 242,3 точки. Пред него завършиха само Давид Кубацки (Полша), Анже Ланишек (Словения), Мануел Лейтнер (Австрия), Андреас Велингер (Германия) и Рен Никайдо (Япония).\n\nОт третото място на Лейтнер го разделиха само 3,8 точки.",
    "Баскетболният национал Иван Алипиев сменя Австрия с Италия": "Баскетболният национал Иван Алипиев сменя австрийското с италианското първенство.\n\n23-годишният състезател, който започна предсезонна подготовка с австрийския Аркадия, ще заиграе в втородивизионния италиански Латина.\n\nАлипиев вече замина за Италия, за да се присъедини към новия си клубен тим.\n\nБаскетболистът бе част от националния отбор на България за Европейското първенство за мъже в Грузия в началото на септември.",
    "Над 20 души са ранени при тежка катастрофа в Австрия": "Четирима човека бяха тежко ранени снощи в Австрия, след като автобус с 32 пътници се хлъзна в наклон и се преобърна, предаде ДПА, като се позова на местната полиция.\n\nДруги 20 души са получили по-леки наранявания в катастрофата край град Бад Митендорф в южната провинция Щирия, сочат първоначалните данни. Предприета е голяма спасителна операция с участието на два хеликоптера.",
    "Франция победи комфортно Австрия в ключов мач с куп пропуски (ВИДЕО)": "1427\n\nФранция съумя да победи Австрия с 2:0 в среща от петия кръг на Лигата на нациите. По този начин „петлите“ избегнаха дъното в група „1“ на лига „5“ и прати днешния си противник на последното място. В герои за французите се превърнаха Килиан Мбапе и Оливие Жиру през втората част, а по този начин възпитаниците на Дидие Дешан събраха 5 точки, докато австрийците остават с 4.\n\nДомакините бяха по-агресивните и настоятелните през цялата среща и резонно стигнаха до първи успех през кампанията. Килиан Мбапе успя да открие още преди да изтече втората минута, но бе отменено поради нередовна позиция на „младия шампион“.\n\nВ 25-тата минута именно суперзвездата на ПСЖ стигна до голям пропуск след двойно подаване на Жиру, тъй като талантът отправи слаб удар, който не затрудни стража на Австрия. Броени минути по-късно късметът спаси гостите след чудесно акробатично изпълнение на Чуамени, което се отби в напречната греда. Последва добавка от Гризман, но Пенц се хвърли в краката му и улови.\n\nВ последните секунди на първата част възпитаниците на Дешан отново стигнаха до голям пропуск, а Мбапе отново бе в центъра на събитията. Той по чудесен начин залъга вратаря на гостите и отправи пас към наказателното поле, където се намираше и Фофана. Именно той се опита да открие резултата, но едва нецели топката.\n\nПрез втората част домакините започнаха с нов пропуск след десетина минути, но Килиан Мбапе и Оливие Жиру предрешиха развоя на срещата с попадения в 56-тата и 65-тата минута.\n\nПри първото попадение французите се възползваха от ужасяваща грешка на опитния Забицер. Последвалата контраатака прати топката към Килиан Мбапе, който след невероятен рейд мина около трима и прати кълбото в противниковата врата.\n\nПри второто попадение французите развиха атаката от своята половина, а топката бе центрирана от Гризман, напреднал по десния фланг. Жиру надскочи противников играч и оформи с глава крайния резултат.\n\nПърво полувреме:\n\nДомакините съумяха да открият резултата чрез Килиан Мбапе още преди да са изтекли две минути, но попадението бе отменено. \"Младият шампион\" се възползва от рикошет и с прецизен удар прати топката във вратата на Пенц, но се оказа, че голмайсторът е бил нередовна позиция.\n\nВ 11-тата минута корнер доведе до разбъркване в наказателното поле, но последвалата стрелба на \"петлите\" рикошира и не се стигна до попадение.\n\nСлед 14 минути се стигна до голям пропуск на Килиан Мбапе. Той бе изведен след чудесно двойно подаване с опитния Оливие Жиру и нахлу във вратарското поле, но опитът му се оказа твърде слаб и лесен за разгадаване от стража на Австрия!\n\nГреда на Чуамени! Звездата на Реал Мадрид пробва акробатично изпълнение след изпълнение на корнер, но топката нацели напречната греда. Последва добавка на Гризман,но Пенц се хвърли в краката му и улови топката.\n\nВ последните секунди на добавеното време домакините стигнаха до нов огромен пропуск. Килиан Мбапе отново бе в центъра на събитията, след като излъга противниковия страж и прати подаване около пеналтерията. Фофана обаче се озова пред топката, но той не съумя да отправи опасен удар.\n\nВторо полувреме:\n\nДомакините стартираха втората част с нова пропиляна възможност чрез Джонатан Клауз, но след 4 минути - в 56-тата, геният на Килиан Мбапе даде резултат и резултатът бе открит.\n\n\"Петлите\" отнеха в центъра на терена след грешка на Забицер, а голмайсторът се впусна в мълниеносен рейд, след като получи кълбото. Той мина през трима и прати неспасяемо топката в противниковата врата. 1:0!\n\nГол! Оливие Жиру удвои след нова чудесна атака на французите в 64-тата минута и до голяма степен изглежда, че предреши крайния изход от срещата. Той засече с глава центриране на Гризман от десния фланг за 2:0!\n\nСтартови състави:\n\nФранция: Майк Менян, Жул Кунде, Рафаел Варана, Беноа Бадиашил, Джонатан Клаус, Орелиен Чуамени, Секо Фофана, Ферлан Менди, Антоан Гризман, Оливие Жиру, Килиан Мбапе\n\nАвстрия: Патрик Пенц, Кристофър Тримел, Филип Триенхал, Дейвид Алаба, Максимилиан Вьобер, Марсел Сабитцер, Николас Зейвалд, Ксавер Шлагер, Андреас Вейман, Марко Арнаутович, Карим Онисиуо\n\nПреди мача:\n\n\"Петлите\" се намират на дъното в Група \"1\" на Лига \"А\", но въпреки това излизат като фаворите срещу Австрия, която е с една позиция по-нагоре и с 2 точки повече - 4. За възпитаниците на Дидие Дешан основната цел до края на надпреварата е да останат в тази група, като за повече вече нямат шансове.\n\nЗа домакините обаче списъкът с отсъстващи е огромен, като сред него попадат големи звезди като Карим Бензема, Н'голо Канте, Юго Лорис и Лукас Ернандес. Това обаче са само част от контузените, докато в австрийския лагер бройката е ограничена до трима.\n\nПървата среща между двата тима завърши при 1:1, но въпреки големите липсващи сред французите - очакванията са за първи успех през кампанията.",
    "\"Дарвин и \"Австрия\" ни атакуват тази зима, водят до пневмония": "© Два нови грипни щама ще ни атакуват тази зима - \"Дарвин и \"Австрия\". Те вече циркулират в Европа, доминиращ е първият щам, който засяга най-малките и най-възрастните. вирусът често води до тежки усложнения, които изискват лечение в болница, съобщи БНТ.\n\n\n\nЗаради отпадането на противоепидемичните мерки у нас еридемиолозите очакват висок процент болни от грип.\n\n\n\nЩамът \"Дарвин\" е от групата на грипните вируси, които често причиняват пневмония при децата до 5 години и най-възрастните. \"Има повишен брой хоспитализации, а смъртността може да бъде по-висока главно при възрастните хора над 65 години\", твърди професор Нели Корсун.\n\n\n\nАвстралия е достигнала рекордно високи нива на заразени с грип тази зима. \"Достигнаха стойности, които надминаха 2019 г. - последната обикновена година преди пандемията\", твърди доц. Ангел Кунчев.\n\n\n\nЗаради COVID инфекцията малко хора са се срещали с грипните вируси през последните години. \"Дали това ще доведе до по-тежка епидемия\", предстои да видим януари-февруари\", добави доц. Кунчев.\n\n\n\nОтпадналост, болки в гърлото и мускулите и висока температура - симптомите са характерни както за грип, така и за COVID-19.\n\n\n\n\"Началото на грипа е много остро и внезапно, обикновено човек може да назове точно часа, когато е заболял, докато при COVID началото е по-постепенно - разказва проф. Корсун.\n\n\n\nВ аптеките вече има противогрипни ваксини. За пробажда са предвидени 110 000 дози противогрипни ваксини, с около 50 00 по-малко, отколкото през 2021 г.\n\n\n\nОчаква се през октомври личните лекари да започнат да имунизират желаещите.",
    "И армията в дебати по време на изборна кампания в Австрия": "Журналист и анализатор. Предпочитани теми Близък изток, Турция, Балканите, с предимство за Македония. Главен експерт към комисия по \"Външна политика, отбрана и сигурност\" в 39-тото и 40-то Народно събрание. Автор във в.\"Дума\", раздел \"Глобус\". Десетки коментари от години в сериозния периодичен и всекидневен печат в България.\n\n/Поглед.инфо/ На 9 октомври в Авсрия ще има президентски избори. Междувременно Русия обяви частична мобилизация. САЩ и Eвропа естествено заклеймиха и заявиха, че продължават с подкрепа за Украйна. Ще има нови санкции и предупредиха за сериозни последици. В същото време протестите на недоволни граждани по европейските улици и площади растат от Париж, през Германия, Австрия, Чехия, Словакия, Италия, та чак до Турция. Но там са насочени предимно към нзаклейняване на законодателство заради ЛБГТ. На всичкото отгоре избори чукат на мното врати в Европа. След Швеция, където ще има ново правителство с дясна ориентация, на 25 септември гласуват италианците и се очаква и там дясна коалиця да спечели. Начело с емблематичната Джорджа Мелони от „Италиянски братя”, и то в коалиция с не по-малко харизматичния Салвини с неговата „Лига” и вечната Амбър Берлускони. Той явно до сетен дъх ще си бъде на политическата сцена в Рим.\n\nНо в Австрия 7 мъже ще се борят за мястото на либералния политик Александър Ван дер Белен. предложен от зелените за президент при първия му мандат. След спечелването на поста той се обяви за независим и надпартиен. Но сега Белен понася негативи от незадоволителната оценка на австрийското общество за участието на зелените, чийто лидер бе, в управлението на федерално ниво. Зелената вълна на успеха явно е останала в миналото. Още повоче, че и протести зачестяват. Не само във Виена. Социологическите проучвания показват, че подкрепата за Белен е спаднала под 50% и се определя на 45%. На второ място се поставя представителят на Партия на свободата, адвокат Валтер Розенкранц, който има предварителни очаквания за 18% подкрепа. Той се определя за центрист и се надява да бъде подкрепен от АНП /Австрийска народна партия/ и Социал-демократическата партия на Австрия, които не издигат собствени кандидати. АНП не подкрепя Белен. Розенкранц се надява на класиране на второ място и съответно дза има втори тур на изборите за президент на Австроя. А Белен е убеден, че ще постигне на първия тур абсолютно мнозинство. Той публично признава, че има алергия от дебати по ТВ-програмите и няма да участва в дискусиите. „Отблъскват ме”, заявява президентът на Австрия.\n\nУчастнициште в австрийската надпревара за президентското място са не само безпрецедентен брой, но сред тях има доста нестандартни личности. Като Михаел Брунер, представител на антиваксерска партия „Хора, свобода, основни права”, който вече заяви, че ще уволни правителството, ако стане президент. Представителят на „Бирената партия”, поп певец Доминик Власни, който говори за солидарност, околна среда, подкрепа за бежанците. Но има и производител на обувки от Долна Австрия, Хайнрих Щаудингер, който пледира за грижа към бедните и опазване на природата. Той е нещо като култова фигура в ляво. Кандидат е и бивш коментатор от в. „Кронен цайтунг”, юрист, Тасило Валентин, който има близки идеи с Розенкранц от Партия на свободата, но те са в по-мека форма т.е. не звучат прекалено националистически и крайно десни. Учаостник е и блогърът Гералд Грос, който на тези избори се явява от името на „Съюз за бъдещето на Австрия”, отделила се от Партия на свободата. Грос заявява, че ще уволни правителството като стане президент, защото обществото вече няма търпение и няма доверие в управляващите под ръковоството на канцлера Нехамер.На пракика 4-ма кандидати са от десния сектор. Кампанията е в разгара си. Белен я откри в Леополд мюзеум, емблематично културно място във Виена Поканени са представители от всички партии, включително кмета на Виена /СДП/ и лидера на социал-демократите Памела Вагнер.Покана има и за НЕОС, либералите, но видни представители на АНП не са забелязани. Сред гостите има известни спортисти и дейци на културния фронт.\n\nНа този фон любопитни са резултатите от местните избори в Кремс, където само представителите на компартията, „Ляво движение за Кремс”, са увеличили процента си на участие в местното управление – 7 % или увеличение с +2%.. Всички останали традиционни партии са получили по-малко гласове. Антиваксерската партия за първи път влиза в управлението с 3%. Обикновено местните избори се използват за получаване на информация за настроенията в обществото. Ако обаче и аткивността на президентските избори и такава като в Кремс, това би означавало, че австрийците загърбват политическите сили.\n\nЗатова пък в авсрийските медии има дебат за състоянието на австрийската армия, която като цяло се определя на „мъртво състояние”. Констатират се изводи, че разходите за армията са намалявани и се публикуват данни за сравнение с армията на Швейцария. Няма как след като и двете държава си известни с политиката си на остров за дискусии в бурното море на международните противоречия. Броят на населението е почти еднакъв – 9 млн за Австрия и 8.7 млн на Швейцария. Но бюджетът за отбрана на Австрия е 2,7 млрд срещу 5 млрд за Швейцария. Броят на танковете „Леопард” са 56 за Австрия и 134 на Швейцария. Съответно гаубиците са 83бр срещу 224. Австрия притежава 15 самолети Еврофагтер срещу 91 бр. F-18, F-5 и F-35. Броят на войниците е 30500 за Австрия и 147 000 в Швейцария. Професионалните войници в Австрия са 14 хил срещу 3 хил в Швейцария. Отделен е въпросът защо точно сега на дневен ред излиза подобен дебат във Виена. Но отговорът е лесен. Обстановката в геополитиката, особено след войната в Украйна, налага и различна грижа за собствената армия и отбранителни способности. Тема за размисъл и в София. Определено Виена вече не е само култура, класичеста музика и световни изложби. Нищо, че Ана Нетрепко отново е на сцената на Щатсопера. Това едва ли има нещо общо със ситуацията в Украйна и санксциите към Русия, които и Австрия подкрепя. Но Щайнмайер, външният министър, казва „Русия винаги ще си остане географски, исторически и културно свързана с Европа”. Звучи оптимистично. Дори и в тези „бурни времена за Европа и Австрия”, както казва Александър Ван дер Белен. Сигурно ще спечели, но това ще омиротвори ли недоволните? Президентът в Австрия е само с представителни функции и е символ на обединението на нацията. Но може да има роля при сериозни вътрешни сътресения, както по време на свалянето на предишния канцлер Курц. Спекулациите в онези времена навяваха на внушения за чужди намеси. Впрочем в това отношение времената са същите, но още по-сложни. Няма нужда от справки.\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели",
    "Протести в Австрия срещу високите цени": "Над 20 000 души участваха в протеста във Виена срещу увеличаващите се цени.\n\nАкциите под наслов “Свалете цените” бяха организирани от профсъюзите\n\nПрезидентът подкрепи исканията на хората\n\nНад 20 000 души участваха в протест във Виена срещу поскъпването на живота, а в цялата страната на протести излязоха повече от 32 000 души. Демонстрациите под мотото “Свалете цените” бяха организирани от Австрийския съюз на профсъюзите, предаде БТА.\n\nДнес в Австрия започват преговорите за повишаване на браншовите колективни трудови договори и това бе поводът съюзът на профсъюзите да организира протестите в събота.\n\nОраторите отправиха призив за по-нататъшни правителствени мерки за овладяване на енергийната криза и за прекратяване на ценовата експлозия.\n\nПрезидентът Александър Ван дер Белен сподели в туитър, че подкрепя исканията на хората. Увеличаващото се поскъпване и последиците от него поставят пред голямо изпитание много от работещите, подчертава президентът. “Така, както се намесваме, регулирайки енергийните цени, така трябва да постигнем и социална сигурност срещу поскъпването”, допълни още Ван дер Белен.\n\nПрофсъюзите поставят изискване за брутна минимална заплата от 2000 евро. Представителите на трудещите целят увеличение, значително по-високо от инфлацията, но работодателите не виждат възможности това да се случи.",
    "Франция - Австрия 2:0 /репортаж/": "Забравена парола\n\nАко не получиш e-mail от нас, провери СПАМ папката на cвоята поща. Според различните филтри, нашето писмо може да попадне и там.",
    "Австрия \"за\" таван на цените на тока за целия ЕС": "Канцлерът на Австрия Карл Нехамер подкрепя таван на цените на електроенергията за целия Европейски съюз, съобщава \"Ройтерс\".\n\nВъпреки че консервативното правителство на Австрия първоначално беше скептично към идеята за ограничаване на цените на електроенергията, в крайна сметка промени позицията си, тъй като те продължиха да се покачват заради растящите цени на газа след инвазията на Русия в Украйна.\n\n\"Трябва най-накрая да спрем тази лудост, която се случва на енергийния пазар. И това може да се случи само чрез европейско решение\", подчерта Нехамер, добавяйки, че самият той ще се опита да убеди скептиците в ЕС.\n\n\"Най-накрая нещо трябва да се случи. Този пазар няма да се саморегулира в сегашната си форма. Призовавам всички 27 страни членки на ЕС да се обединят, за да спрат незабавно този ценови взрив\", заяви още той.\n\nАвстрия е силно зависима от руския газ, особено в промишлеността и отоплението, като преди войната около 80% от доставките й бяха именно от Русия. По-голямата част от електричеството обаче идва от възобновяеми източници и сред австрийската общественост нараства неразбирането на пазарната система, където цените на газа и електроенергията са тясно свързани.\n\nПазарната цена на електроенергията трябва да се понижи и трябва да бъде отделена от тази на газа, за да се доближи до действителните производствени разходи, категоричен бе Нехамер.\n\nНе можем да позволим (руският президент Владимир) Путин да определя европейската цена на електроенергията всеки ден, подчерта той.\n\nЧехия, която е ротационен председател на ЕС, ще предложи извънредно заседание на Енергийния съвет на ЕС възможно най-скоро, за да се справи с нарастващите цени на енергията, съобщиха чешки правителствени служители в петък.\n\nВ изявлението на Нехамер се допълва, че той ще настоява за устойчив модел, който може да бъде приложен бързо.",
    "Австрия задейства \"спирачка на цената на електроенергията\"": "Правителството на Австрия е взело бързо, ефективно и лесно приложимо решение да задейства \"спирачка на цената на електроенергията\", обяви канцлерът Карл Нехамер след заседанието на кабинета, цитиран от БТА.\n\nОт 1 декември 2022 г. до 30 юни 2024 г. всички домакинства ще заплащат 10 евроцента за киловатчас, което се доближава до цената на киловатчас преди енергийната криза. Облекчението ще бъде в сила за потребление до 2900 киловатчаса - средния годишен разход на тричленно семейство. Потреблението над тази граница ще се заплаща по актуалните цени. Лимитът на субсидираното потребление е независим от броя на членовете на домакинството, но е възможно, ако те са повече от трима, да се подаде заявка за увеличение на лимита. За хората, които получават социални помощи, е предвидено допълнително подпомагане от по 200 евро.\n\nПрез октомври австрийският парламент ще гласува правителственото решение. По данни на министерството на финансите мярката ще струва на правителството около 4 милиарда евро.\n\nОблекчението ще се усети при сметките, които потребителите ще получат през декември със задействането на новата схема.\n\nПравителството си е поставило задачата да осигури основните потребности от енергия на всички, подчерта вицеканцлерът Вернер Коглер.",
    "Съдът гледа мярката на помориеца, заподозрян за множество измами в Австрия": "Съдът гледа мярката на помориеца, заподозрян за множество измами в Австрия. Антимафиоти от ГДБОП задържаха мъжа на 13 септември.\n\nСлужителите на ГД „Борба с организираната престъпност“ предприели действията си във връзка с получени в Окръжна прокуратура – Бургас Европейска заповед за разследване и Европейска заповед за арест от прокуратурата в австрийския град Вела.\n\nПри операцията, проведена в Поморие, е задържан 53-годишен местен жител. Той е заподозрян за извършени множество измами на територията на Република Австрия, сред които изработване и разпространение на неистински документи за самоличност - испански дипломатически паспорти и лични карти.\n\nЗадържаха българин на яхта в Поморие за измами с документи, представял се за посланик\n\nСнимки: БГНЕС\n\nЗадържаният поддържал висок стандарт и луксозен начин на живот. Във финалната част на операцията на място са присъствали и представители на австрийските служби. При претърсванията на два адреса, яхта и два автомобила с фалшиви дипломатически номера са иззети множество фалшиви документи, удостоверения и печати.\n\nС постановление на прокурор от окръжната прокуратура първоначалното 24-часово задържане на мъжа е удължено до 72 часа. Внесено е искане в Бургаския окръжен съд за налагане на постоянна мярка за неотклонение.\n\nЧуйте последните новини, където и да сте!\n\nПоследвайте ни във Facebook и Instagram\n\nСледете и канала на БНТ в YouTube: https://go.bnt.bg/youtube",
    "Мбапе откри срещу Австрия след страхотен рейд": "Забравена парола\n\nАко не получиш e-mail от нас, провери СПАМ папката на cвоята поща. Според различните филтри, нашето писмо може да попадне и там.",
    "Русе | Новини от Русе - Виртуален мост на новините от Русе! - DUNAVMOST.com": "Хората са разочаровани, защото санкциите нямат ефекта, на който се надявахме\n\nКанцлерът на Австрия Карл Нехамер призова за оценка на съществуващите санкции срещу Русия и подчерта, че налагането на нови ограничения срещу Москва би било грешка с оглед факта, че ефектът от мерките не е очаквания, предава ORF, най-голямата обществена медия в страната.\n\n\"Санкциите не трябва да ни отслабват повече от тези, срещу които трябва да действат“, каза Нехамер в интервю за журналисти от австрийската медия преди началото на заседанието на Общото събрание на ООН. Наказателните мерки не са толкова ефективни, колкото се очакваше и би било грешка да се мисли за нови, предупреди още австрийският канцлер.\n\nПо думите му \"санкциите са най-мирната форма на протест срещу войната и страданието и демонстрация, че това не може да продължава“.\n\nСпоред Нехамер при налагането на санкции във всеки случай са взети мерки страните, които са ги наложили, да не пострадат.\n\n\"Ето защо, например, в случая с Австрия, нямаше газово ембарго“, каза той. Въпреки това австрийският канцлер призна за наличието на известни признаци на умора сред гражданите на западните държави, включително сред сънародниците му.\n\n\"На първо място, можете да видите, че хората са разочаровани, защото санкциите нямат ефекта, на който се надявахме, а именно, че войната ще спре“, обясни Нехамер. Той подчерта, че тук е необходимо търпение: \"Знаем, че санкциите имат сериозни последици за руската икономика“.\n\nВъпреки това канцлерът подчерта, че от негова гледна точка по-нататъшното затягане на антируските наказателни мерки в момента не е препоръчително. \"Приехме много санкции. Сега трябва да видим ефекта от тези санкции и въпреки че те не са толкова ефективни, колкото очаквахме, смятам, че би било грешка да мислим за нови“, заключи Нехамер.\n\n\"В същото време е необходимо да се опитаме да \"изградим мостове“, така че \"воюващите страни да могат отново да разговарят помежду си“. Целта трябва да бъде \"да се намери начин за прекратяване на огъня“, но това изисква както Украйна, така и Руската федерация да бъдат готови за диалог. В момента това не изглежда постижимо, но не трябва да се отказваме“, цитира австрийската телевизия ORF думите на Нехамер.",
    "Австрия се готви да налее милиарди в закъсала енергийна фирма на Виена": "© audiovisual.ec.europa\n\nАвстрия заяви в понеделник, че се подготвя да налее милиарди евро в електрическата компания, която снабдява голяма част от Виена, след като скокът на цените на пазарите на електроенергия я остави неспособна да си позволи гаранциите, необходими за покриване на пазарни транзакции.\n\nWien Energie, която е собственост на град Виена, поиска помощ от федералното правителство през уикенда и градът обяви \"остра нужда от финансиране\" от 6 милиарда евро, се казва в изявление на финансовото министерство.\n\n\"Федералното правителство има инструментите и волята да помогне на град Виена в тази финансова криза. Става въпрос за осигуряване на доставките за два милиона души, което трябва да се случи\", казаха от министерството и добавиха, че разговорите продължават и остават \"много въпроси\".\n\nМинистерството каза, че обмисля заем на стойност милиарди евро, който да бъде управляван от Федералната финансова агенция, която издава държавни облигации и други дългови инструменти.\n\nWien Energie посочи \"внезапна експлозия\" на европейската цена на електроенергията в петък - от 700 на 1000 евро за мегаватчас (MWh) - и че според нея е увеличен размерът на гаранциите, изисквани на пазара, дори за договори, сключени в миналото, по които предстои доставка.\n\nWien Energie продава фючърси за електроенергия, договори за доставка на електроенергия, която ще генерира след две години, като същевременно купува електроенергия и газ на пазара в дългосрочни сделки, се казва в изявление. По-голямата част от производството на електроенергия идва от централи, работещи с газ.\n\n\"Wien Energie и (нейната компания-майка) Wiener Stadtwerke са солидни, икономически здрави компании с отлични кредитни рейтинги. Няма нужда да се покриват загуби\", казаха от компанията. Като най-големият доставчик на енергия в Австрия по брой клиенти и този с най-големите централи, работещи с газ, тя е най-силно засегната от натиска на пазарните цени, се добавя в него.",
    "DTM: Прайнинг триумфира във втория старт в Австрия": "Томас Прайнинг спечели втория старт в Австрия. Пилотът на Порше се представи най-добре в променливите условия на пистата Ред Бул Ринг и записа втора победа от началото на сезон 2022 в DTM. Втори и трети финишираха Лука Щолц и Маро Енгел с Мерцедес.\n\nЕнгел поведе след летящия старт в Австрия. Германецът се движеше пред Касиди, Фрага, Енг, Гьотц, Майни, Прайнинг, Шумахер, Раст и Фелер. По-назад лидерът в шампионата Шелдън ван дер Линде се завъртя на трети завой и потъна в класирането.\n\nВижте тази публикация в Instagram. Публикация, споделена от DTM (@dtm.official)\n\nКасиди притисна Енгел, докато Енг изпревари Фрага. Въпреки че потегли седми, Прайнинг си проби път напред след старта в Австрия. Състезателят на Порше имаше невероятно темпо на мокрия асфалт. Първо той се справи с Шумахер, след което с Майни. Индиецът имаше контакт с австрийския си съперник и едва не катастрофира.\n\nВижте тази публикация в Instagram. Публикация, споделена от DTM (@dtm.official)\n\nКасиди направи спиране в 12-тата обиколка, докато останалите му съперници решиха да останат на пистата. Победителят от вчерашния старт сложи нов комплект гуми за мокър асфалт на Мишлен.\n\nПрайнинг ставаше все по-бърз на изсъхващата писта Ред Бул Ринг. Австриецът спечели една позиция след питстопа на Енг, а в 16-тата обиколка изпревари лидера Маро Енгел. Постпеннно гумите започнаха да се износват все по-бързо заради намаляващото количество вода на трасето в Австрия. Същевременно Шелдън ван дер Линде преследваше Мариус Цуг.\n\nВ 21-вата обиколка Раст сложи сликове, но бе забавен от механиците на Ауди. Германецът излезе 19-ти, докато пистата Ред Бул Ринг продължаваше да изсъхва.\n\nПрайнинг влезе в бокса и въпреки че бе забавен, той излезе пред Щолц. Междувременно Келвин ван дер Линде отпадна след технически проблем в своята кола. Енгел пък имаше контакт с Лоръс Вантор, който доведе до завъртане на белгиеца.\n\nВижте тази публикация в Instagram. Публикация, споделена от DTM (@dtm.official)\n\nДо края на втория старт на пистата Ред Бул Ринг Прайнинг контролираше по перфектен начин темпото си и записа втори успех през тазгодишната кампания в DTM. Преди това той триумфира в първото състезание в Норисринг.\n\nВижте тази публикация в Instagram. Публикация, споделена от DTM (@dtm.official)\n\nПодиумът на Ред Бул Ринг бе допълнен от Щолц и Енгел с Мерцедес. Четвърти финишира Арджун Майни (Мерцедес), следван от Филип Енг (БМВ), Лукас Ауер и Максимилиан Гьотц с Мерцедес. Топ 10 допълниха Нико Мюлер (Ауди), Мирко Бортолоти (Ламборгини) и Денис Олсен (Порше).\n\nВъв временното класиране преди финалния кръг №8 за сезон 2022, Шелдън ван дер Линде остава начело с актив от 130 точки. Втори е Ауер със 119 пункта. Следващите три позиции са заети от Раст (117), Прайнинг (116) и Бортолоти (112).",
    "Иван Алипиев сменя Австрия с Италия": "Иван Алипиев се раздели с досегашния си тим Аркадия, научи BGbasket.com. Баскетболистът ще продължи кариерата си в Италия, където ще носи екипа на състезаващия се в Серия А2 отбор на Латина.\n\nНационалът бе обявен за ново попълнение на Аркадия през лятото, а след края на Евробаскет 2022 замина за Австрия, където започна подготовка с тима и игра в контролни срещи.\n\nОт Латина обаче са проявили интерес към Алипиев и са пожелали да платят на австрийците неустойката за разтрогване на договора му.\n\nОчаква се това да стане в понеделник и баскетболистът да може да се присъедини към новия си отбор.",
    "Дидие Дешан преди мача Франция-Австрия: Имам доверие на всичките 24 играчи": "Селекционерът на световния шампион по футбол Франция - Дидие Дешан, даде пресконференция преди днешния домакински мач срещу Австрия и неделното гостуване на Дания в турнира Лигата на нациите. Треньорът има за цел да избегне изпадането на \"петлите\" в Лига B. За да не се случи това, Франция трябва задължително да спечели домакинството си на Австрия.\n\nВъв френския отбор липсват няколко от ключовите играчи зарази контузии. Сред отсъстващите са полузащитникът Пол Погба, който е под голямо съмнение за Световното, след като претърпя операция на коляното, както и нападателят Карим Бензема, централният защитник Преснел Кимпембе, вратарят Уго Лорис и защитникът Тео Ернандес.\n\n„Футболът е контактен спорт. Последователността от мачове с голяма интензивност натоварва повече тялото и има по-големи рискове. Очевидно сме засегнати повече от обикновено, но броят на контузиите през последните няколко години се увеличава. Надявам се, че след два месеца ситуацията ще бъде много по-добра за всички играчи”, коментира селекционерът на \"петлите\".\n\nРезервният капитан Рафаел Варан сподели същото мнение. „Не бива да се изненадваме, говорим от години за претоварен календар, за уморени играчи. Всички треньори на големи европейски клубове говорят за това. Този сезон е още по-напрегнат от обикновено, така че за съжаление не сме изненадани\", каза стражът пред медиите.\n\nФранция е изправена пред трудна задача да остане в Лига А на Лигата на нациите, тъй като в момента е на последно място в Група 1 с две точки от четири мача.\n\n\"Имах идея как да играем в защита, но имаме много контузени и ще преценим в последния момент. Ще се опитаме да поставим играчите на най-добрите им позиции. Ако погледнете отбора на Австрия, по време на четирите им мача през месец юни те три пъти сменяха схемата на игра в самите мачове\", каза Дешан и призна: \"Това ще бъде мач на истината.\"\n\n\"Тук са 24 футболисти, аз съм ги избрал и имам доверие в тях. Това са двата ни последни мача преди Световното първенство, но те няма да имат нищо общо. Ситуацията сега няма да е същата като след два месеца. Всеки селекционер ще иска най-добрите му играчи да са на линия. Аз съм човекът, който ще направи избора. Да не извикаш даден футболист за Мондиала е много трудно, но няма смисъл да говорим отсега\", добави той.\n\n\"Ще дам време за игра на вратаря Менян. Той се справя много добре в отбора си Милан, както и капитанът ни Юго в Тотнъм. Майк е често с нас, но не играе толкова често. Сега ще има тази възможност. Имам шанс да разполагам с двама отлични вратари\", каза още Дидие Дешан.\n\nНа въпроса дали би повикал Оливие Жиру в групата за Световното първенство на мястото на контузения Карим Бензема, Дешан изключи възможността да вземе нападателя на Милан като резерва в Катар. Самият Жиру наскоро сподели, че би приел ролята на заместник, без да трепне. \"Той знае какво мисля. Няма да се връщам към това, да повтарям неща, които съм казал. Имаше други играчи, които не взех и това вдигна по-малко шум. Целта на Оливие тук е да направи всичко възможно, за да се представи на ниво, и за него, както и за другите, има конкуренция, много конкуренция\", завърши Дешан.\n\nПоследвайте нашия канал \"Спорт по БНТ\" във Viber\n\nПоследвайте ни и във Фейсбук, за да сте винаги в час с последните спортни новини\n\nНамерете БНТ в социалните мрежи:\n\n\n\nInstagram: https://go.bnt.bg/instagram\n\n\n\nFacebook: https://go.bnt.bg/facebook\n\n\n\nLinkedIn: https://go.bnt.bg/linkedin\n\n\n\nTikTok: https://go.bnt.bg/tiktok",
    "Австрия препоръча четвърта доза ваксина": "Националната служба по ваксините в Австрия препоръчва четвърта ваксина срещу COVID за всички над 12 години, съобщи днес на пресконференция министърът на здравеопазването Йоханес Раух.\n\nПрез есента се очаква увеличение на заразените. Досега тази препоръка се отнасяше за хората над 60-годишна възраст, които е добре да си поставят четвърта игла четири месеца след третата ваксинация.\n\nИма вероятност през есента да се въведе задължително носене на маски тип ФФП2 в обществения транспорт и в супермаркетите, продължи Раух. До пролетта ще остане в сила правото на всеки да прави безплатно по пет PCR- и пет антигенни теста месечно. \"Ваксинирането обаче си остава най-важната мярка\", обобщи министърът.\n\nЗа децата от 5 до 11 години най-късно до началото на учебната година трябва да се направи трета ваксина. Засега за тях не се препоръчва четвърта игла.",
    "Рекорден брой кандидати на президентските избори в Австрия": "На девети октомври в Австрия ще бъдат произведени избори за президент. Право на участие имат кандидатите, които представят на Федералната служба за провеждане на изборите шест хиляди подписа-декларации в подкрепа на кандидатурата си. Срокът за представяне на декларациите изтече днес в 17 часа и вече са известни имената на участниците в състезанието за президент на републиката. Рекорден е техният брой – за първи път кандидатите са седем.\n\nЗа втори президентски мандат в надпреварата влиза действащият президент Александър Ван дер Белен, който днес представи 25 000 подписа. В кратко изявление за пресата той заяви, че неговата цел е още на първия тур да получи абсолютно мнозинство. Като свои силни страни Ван дер Белен изтъкна опита, независимостта и стабилността. Президентът добави, че успехът зависи от участието на населението в изборите и за пореден път заяви, че няма да участва в телевизионни дискусии, като отбеляза, че дори само изразът „политически дуел“ му звучи отблъскващо.\n\nЗа такъв дуел обаче призовава кандидатът на Австрийската партия на свободата, юристът Валтер Розенкранц, който представи 18 500 декларации в подкрепа на кандидатурата си. Целта на Розенкрац е да се класира на второ място на първия тур и да се яви срещу Александър Ван дер Белен на втори тур. Той се определя като „кандидат на центъра“ и очаква да получи гласове и от редиците на Австрийската народна партия, и от Австрийската социалдемократическа партия, които не издигат свои кандидати.\n\nСпоред събраната покрепа в състезанието за президентският пост могат да се включат още петима кандидати.\n\nС 9000 декларации за надпреварата се класира Хайнрих Щаудингер, производител на обувки от Долна Австрия, за когото централни теми в предизборната кампания ще са бедността и опазването на природата.\n\nТасило Валентин, юрист и бивш коментатор на вестник „Кронен цайтунг“ , когото подкрепят 18 000 души.\n\nБлогърът Гералд Грос, бивш политик от Австрийската партия на свободата и на отцепилата се от нея партия Съюз за бъдеще на Австрия, влиза в състезанието с 9000 поддръжници. Грос обяви, че ако спечели изборите, в деня на полагане на клетва ще уволни правителството. Той обоснова това свое решение с изчерпване на търпението на хората и липсата на доверие в правителството. Освен това Грос заяви, че има намерение да намали заплатата на президента.\n\nПредседателят на партията, обявила се против мерките срещу КОВИД „Хора, свобода, основни права“ Михаел Брунер, участващ с 15 000 поддръжници, вероятно ще постави в центъра на предизборната си кампания правителствената политика срещу коронавируса. Брунер също обяви желанието си да уволни правителството.\n\nОснователят на Бирената партия, медикък и поп певец Доминик Власни, също представи своите 6000 декларации. В програмата му присъстват теми като солидарността, опазването на околната среда, човешкото отношение към бежанците.\n\nДнес и утре представените декларации ще бъдат преброени и проверени. Желание да участват състезанието за държавен глава са изразили още четирима души, които обаче все още не са събрали необходимия брой поддръжници. Ако желаят, те могат да подадат молби за удължаване на крайния срок до вторник. В събота вечер Федералната служба за провеждане на изборите ще реши дали молбите им ще бъдат удовлетворени. Така че окончателният брой на кандидатите ще бъде определен на осми септември.\n\nИзточник: БТА",
    "Австрия въвежда данъчни облекчения от догодина": "Ръководителите на двете управляващи партии в Австрия - федералният канцлер Карл Нехамер от Австрийската народна партия и федералният вицеканцлер Вернер Коглер от Партията на зелените, както и членове на австрийското правителство, обявиха днес на пресконференция приетото решение за данъчни облекчения на жителите на страната, което влиза в сила от началото на 2023 г.\n\nЗа четиригодишен период – до 2026 г., данъчното облекчение възлиза на 20 милиарда евро. Промяната предвижда също така напасване на социалните вноски и на социалните облекчения в зависимост от годишната инфлация.\n\nС данъчната реформа се премахва така наречената \"студена прогресия\", за което в Австрия се водят дебати от десетилетия. Това е нарастващото увеличение на данъците, което се получава при увеличение на доходите и влизане в друга степен на данъчно облагане, тъй като в Австрия степента на данъчно облагане зависи от месечния, респ. от годишния доход. Но до този момент степените, от които данъчният процент нараства, не бяха напасвани в зависимост от инфлацията и нетните доходи не се увеличаваха с брутното увеличение, а част от тях бях отчислявани като по-високи данъци.\n\nОще в първата година премахването на \"студената прогресия\" ще облекчи населението с 1,89 милиарда евро.\n\nПървите две степени на данъчните тарифни граници ще се увеличават с годишната инфлация, което тази година се изчислява на 6,3 процента, за да бъде постигнато чувствително облекчение на хората с ниски доходи.\n\nПри по-висок годишен доход облекчението ще е по-малко – 3,47 процента и докато досега освободени от данък са годишните доходи от 11 000 евро, от 2023 г. необлагаемият годишен доход нараства на 11 963 евро.\n\nВтората тарифна граница е при доход от 19 134 евро годишно, досега тя беше 18 000 евро. Така че за сумата от 11 963 евро до 19 134 евро данъкът е 20 процента, досега този диапазон беше 11 000 – 18 000 евро. Следващите четири тарифни граници за данъчно облагане се повишават с 3,47 процента, предава БТА.",
    "Най-добрата ни джудистка с титла от турнира в Австрия": "Най-добрата ни джудистка Ивелина Илиева тримуфира с титла на европейската открита купа в Оберварт (Австрия).\n\nЕвропейската вицешампионка и пета от Мондиал 2019 стартира директно от втория кръг в категория до 57 кг, като постигна 4 убедителни победи с ипон – над Малин Уилсън (Великобритания), Шанон ван де Мееберг (Нидерландия), на полуфинала се наложи със златна точка над Нилуфар Ермаганбетова (Узбекистан), а на финала се справи и с хърватката Тихея Тополовеч.\n\nВ категорията стартираха 19 състезателки. А в надпреварата сили мерят 283 джудисти от 37 държави.\n\nТова бе второ състезание за Ивелина след олимпиадата Токио 2020. Тя участва и на европейското в София през април, но тъй като се бе оттеглила от спорта, състезателните й права бяха подновени едва в първия ден на шампионата в столицата.\n\nТурнирът в Австрия бе част от подготовката за състезателката на “Шун джудо” за световното първенство в Ташкент (Узбекистан) от 6 до 13 октомври.\n\n\"Много съм доволен от представянето на Ивелина, направи силни срещи след толкова дълго отсъствие от голям форум - каза Свилен Скерлев, личен треньор на Илиева. - Разбира се, направихме си и изводи по отношение на подготовката, за да може да се похвалим скоро с тъкъв медал и от състезание с по-висок ранг. Но мисля, че поставихме добро начало по пътя за олимпиадата в Париж 2024.\"",
    "В Австрия и Швейцария обмислят как да намалят потреблението на ток за лифтовете": "Операторите на лифтове в Австрия и Швейцария обмислят как да намалят потреблението на ток, заради опасенията за недостиг на газ в Европа през зимата при евентуално спиране на руските доставки, съобщи БТА.\n\nАвстрия обмисля да спре работата на пистите през нощта, да намали употребата на изкуствен сняг и лифтовете да оперират с по-малко кабини. В Швейцария идеите варират от предложението да има само студена вода в санитарните помещения до намаляване на отоплението и изключване на светлините на рекламните билбордове. Текат дискусии и относно популярното нощно каране на ски.",
    "Франция - Австрия 0:0 /първо полувреме/": "Забравена парола\n\nАко не получиш e-mail от нас, провери СПАМ папката на cвоята поща. Според различните филтри, нашето писмо може да попадне и там.",
    "Министър Никола Стоянов откри българо-австрийски форум за дуално обучение у нас": "Над 1150 ученици от 30 училища в 15 специалности са включени в дуална форма на обучение за учебната 2022/2023 г. Това стана ясно по време на конференция за предоставяне на резултатите от проект „Дуално обучение в България“ /GODUAL/. Събитието беше открито от министъра на икономиката и индустрията Никола Стоянов и Филип Купфер, търговски съветник в австрийското посолство.\n\nМинистър Стоянов обясни, че министерството е създало информационна база данни на предприятията у нас, които имат готовност да наемат ученици на работа, и до момента в нея са се включили 79 предприятия, от които 21 големи компании и 58 малки и средни предприятия, както и 44 професионални гимназии и 2 центъра за професионално обучение.\n\n„Австрия е една от държавите в Европа с най-сериозни резултати в областта на дуалното обучение и страната ни може да черпи богат опит от нея. Служителите, наети в австрийски компании в България са 70 000, което прави страната един от най-големите работодатели у нас”, посочи още министър Стоянов. Той допълни, че 10% от най-големите чуждестранни инвеститори у нас са именно от Австрия.\n\nФилип Купфер заяви, че 107 000 ученици се обучават в дуална система в 28 000 компании в Австрия.\n\nПроект GODUAL е част от международната инициатива go-international на Федералното министерство на труда и икономиката и Стопанска камара Австрия. Целта му е чрез по-качествено професионално образование в България да се осигурят необходимите за бизнеса квалифицирани кадри. В рамките на проекта, само за учебната 2022/2023 г., са включени над 1150 български ученици от 30 училища в 15 различни специалности.",
    "Falkensteiner Schlosshotel Velden, Австрия, Алпи и най-слънчевият хотел, съчетаващ австрийското величие с модернистичния стил": "Австрия и чудните Алпи си остават една от предпочитаните дестинации на туристите през зимата. Но мястото далеч не е подходящо само за любителите на зимните спортове. Всъщност, и на нас да ни се удаде възможността, веднага бихме отпътували към тези западни ширини, по всяко време на годината.\n\nОтвсякъде бихме се почувствали като спечелили джакпота от тотото, защото, оказва се, в Австрия има едно кътче, особено очарователно и слънчево, което крие и една по-конкретна забележителност.\n\nЕ, тя може и да не е забележителност в буквалния смисъл на думата, но определено спечели вниманието ни. Това, за което говорим, всъщност е хотелът Falkensteiner Schlosshotel Velden, разположен край брега на омайно езеро и сгушен от южната страна на Алпите.\n\nОще с първия си поглед към него, нямаше как да останем безразлични към приликата му със замък от приказките. Хотелът просто е същинска хармония на австрийското величие с модернистичния стил. Още по-приказно звучи и фактът, че локацията му се къпе ежедневно в блажена слънчева светлина, а панорамите на планините и спокойното езеро са толкова прекрасни, досущ като образи от картичка.\n\nРазбира се, като себеуважаващ се регион за зимни спортове, близо до хотела също има ски райони, и то цели шест, все на по час път с кола, пише Conde Nast Johansens. Но на когото не му се бие път и мръзне през зимата, може съвсем спокойно да потърси топлина и уют вътре във Falkensteiner Schlosshotel Velden. Освен че е модерен, той е смятан и за перла в короната на спа хотелите. Доказателство за това, че предлага едни от най-добрите преживявания за разпускане, е главната идея, която винаги го е движела.\n\nА именно - да бъде място, посветено на здравето, естетиката и благосъстоянието. Посетителите имат възможността да се глезят толкова, колкото им се иска с напълно персонализирани програми за здраве и благополучие, индивидуални процедури за лице и грижа за кожата, масажи и програми за фитнес. И ако всичко това дотук не ни звучи достатъчно примамливо (макар че на нас ни се струва пре-пре-много), то има и още. Освен възможностите за тренировки, опцията да се потопим в който си изберем от трите басейна също изобщо не ни звучи отблъскващо. Нито пък бихме се противили да се отпуснем в градинската сауна и да се присъединим към час по йога или медитация.\n\nИ за да бъде модерното ни преживяване съвсем по правилата на здравословния начин на живот, може на сто процента да разчитаме и на безупречно добре подбрани и приготвени ястия. В случай че някой даже и ни пита, най-добре бихме си хапнали от някое местенце с изглед към искрящите води на езерото. Само мислейки си за това, направо усещаме как умът и тялото ни изцяло се отпускат, за да се отдадат на блажена почивка.",
    "Разследваният за документни измами в Австрия остава в ареста": "Бургаският Апелативен съд потвърди мярката „задържане под стража“ на Полихрон Луков от Поморие. Постановлението му за задържане е във връзка с европейска заповед за арест. Тя е по искане на австрийската държава във връзка с разследване за документни измами и професионална измама в големи размери. Полихрон Луков отново заяви пред съда, че има дипломатически имунитет като ад хок посланик на карибската държава Сейнт Китс и Невис.\n\nЕдно от престъпленията, за което се води разследване в Австрия срещу Полихрон Луков, е за предаване на фалшиви особено защитени документи. От извършените престъпни деяния е настъпила щета в размер на 334 хил. евро.\n\nПрокурорът по делото Елгина Чалъмова уточни, че срещу Полихрон Луков са образуване две производства - едното е за екстрадиция, а другото е разследване, по което са извършени претърсване и изземване на документи. Пред съда Луков заяви, че сред иззетите от полицията документи са доказателствата, че той има имунитет. Той каза още, че се е отказал от българско гражданство.\n\nНеговите адвокати Димитров и Нейчев заявиха, че от прокуратурата са отказали да им предоставят иззетите документи.\n\n\"Не мога да обясня защо са му го отказали да ги дават, питайте прокуратурата. Там е дипломатическият му паспорт и имейлите от външното министерство на карибската държава и акредитивните писма.\"\n\nМеждувременно от прокуратурата заявиха, че липсват доказателства, че Полихрон Луков има дипломатически имунитет.\n\nАпелативният съд реши да остави за постоянно Луков в следствения арест.",
    "Българин с асистенция в Австрия": "Доскорошният капитан на младежкия национален отбор на България Владимир Николов асистира за последното попадение на \"Адмира Вакер\" при победата с 4:2 като гост на \"Капфенберг\" в среща от 6-ия кръг на ІІ лига в Австрия.\n\nНашият нападател се появи на терена в 62-ата мин.\n\nНиколов асистира в 87-ата мин за гола на Марко Вагнер, оформил успеха на \"Адмира Вакер\".",
    "На ГКПП Гюешево спипаха албанец, търсен от Австрия за трафик на дрога": "Албански гражданин, издирван от съдебните органи в Австрия, е задържан на ГКПП Гюешево.\n\nОкръжна прокуратура – Кюстендил води екстрадиционно производство, образувано във връзка с издадена Европейска заповед за арест срещу албанския гражданин М.Д. (на 36 години).\n\nНа 27 август 2022 г. той е бил задържан при влизане в България на ГКПП Гюешево. Било е установено, че срещу него има издадена Европейска заповед за арест от съдебните власти в Австрия с цел екстрадиция.\n\nПо делото е получена информация, че М.Д. е издирван за трафик на наркотични вещество. Той се отклонил от правосъдието и се укрил от компетентните органи в чужбини.\n\nС постановление на Окръжна прокуратура – Кюстендил М.Д. е бил задържан за срок до 72 часа, след което е било внесено в съда искане за вземане на мярка за неотклонение „задържане под стража“ спрямо него. Съдебният състав го е уважил и е го е оставил в ареста.",
    "Германия и Австрия не подкрепят тавана за цените на руския газ": "Европейските енергийни министри, които се срещат в Брюксел в петък, са подложени на натиск бързо да съгласуват мерки за предотвратяване на енергийната криза, която може да предизвика финансов срив, пише Bloomberg, която следи събитието и обобщава позицията на различните членки на Блока.\n\nКоментарите на белгийския премиер Александър Де Кроо в четвъртък насочиха вниманието към енергийната криза. Той предупреди, че Европа е изправена пред „деиндустриализация и сериозен риск от фундаментални социални вълнения“.\n\nЦените на газа, около осем пъти по-високи от средните им нива за това време на годината, бяха нестабилни тази седмица, тъй като търговците оценяват дълбоките опасения за доставките срещу усилията да бъде овладяна кризата. Те паднаха с цели 8.2% в петък, заличавайки седмичната печалба.\n\nЕС проверява готовността на банките\n\nЕвропейската централна банка засилва дискусиите с ръководителите на банките относно готовността им за потенциален скок в неизпълнението на задълженията на компаниите и пресъхване на ликвидността на енергийния пазар.\n\nБазираният във Франкфурт банков наблюдател писа до кредиторите миналия месец, казвайки им да анализират въздействието на спирането на газа върху бизнеса им, според хора, запознати с въпроса. Отговорите трябва да бъдат получени в средата на септември, а последващите разговори трябва да дойдат до края на този месец.\n\nБез германска подкрепа за тавана\n\nГермания не подкрепя таван на цените на руския газ, тъй като някои страни все още са зависими от тези доставки, каза министърът на икономиката Роберт Хабек пред репортери в Брюксел.\n\nТези страни все още имат зависимости, които ги принуждават да използват този газ“, каза той. „Така че би било неуместно да се каже, че Германия винаги призовава за разбиране, но другите държави не получават такова.“\n\nАвстрия, която все още зависи от доставките на газ от Москва, въпреки че зависимостта е намаляла, също не подкрепя ценово ограничение, каза министърът на енергетиката Леоноре Гевеслер.\n\nГермания е против обща горна граница на цените на газа, тъй като това би изпратило грешен сигнал към пазара, казва Хабек, който подкрепя „таван на цените за основните енергийни нужди“, но потребителите ще трябва да плащат повече, когато потреблението им надхвърли определена сума.\n\nПолша не приема споразумението за солидарност с Германия\n\nПолша не вижда необходимост от двустранно споразумение за газова солидарност с Германия, според министъра на климата Анна Москова. Министърът на икономиката на Германия каза по-рано тази седмица, че съседните Белгия, Люксембург, Холандия и Полша отказват да участват в „конструктивни преговори“ за подобни сделки – ход, който може да влоши газовата криза в Германия.\n\nРешенията, които имаме на масата за момента, са достатъчни“, каза Москова, имайки предвид съществуващото сътрудничество между полските и германските оператори на газови системи. „Очевидно е, че ако имаме излишъци на нашия пазар на газ или електроенергия, ние ги споделяме, но въз основа на собствената ни национална сигурност и националния ни интерес, а не въз основа на някакви принудителни механизми.“\n\nНастоящите цени на енергията не са приемливи за всички държави от ЕС и членовете трябва да реагират бързо, за да защитят домакинствата и бизнеса, каза полският министър. Срещата на министрите в петък няма да завърши с гласуване, но дискусиите ще бъдат ключови за бъдещи решения.\n\nЗа Ирландия енергийните решения са спешни\n\nИрландският министър на околната среда Иймън Райън каза, че ЕС трябва да представи конкретни идеи за това как да се справи с енергийната криза възможно най-скоро.\n\nПредложенията на Комисията трябва да бъдат представени в рамките на седмици, а не месеци“, каза Райън пред репортери в Брюксел. „Да не правиш нищо, не е опция.“\n\nТой каза, че ключовите постижими мерки, върху които енергийните министри ще се съсредоточат, ще бъдат ограничаване на приходите за производителите на евтина електроенергия, солидарен принос от компаниите за изкопаеми горива и намаляване на търсенето. Той добави, че министрите ще се срещнат отново, за да обсъдят други мерки.\n\nЕнергията се нуждае от извънредна намеса\n\nЕврокомисарят по енергетиката Кадри Симсон каза, че ще представи на министрите пет предложения. Тя каза, че Европейската комисия трябва да предложи на правителствата инструменти за справяне с настоящата извънредна ситуация. „Не става въпрос само за цените. Също така относно сигурността на доставките“, каза тя, добавяйки, че пазарът се нуждае от извънредна намеса. ЕС също така планира да съживи диалога с Алжир относно доставките на газ.\n\nНяма време за губене\n\nЧешкият министър на промишлеността Йозеф Сикела каза, че „няма време за губене“ за постигане на споразумение относно мерките в целия ЕС за справяне с енергийната криза. Сикела каза, че очаква членките на ЕС да се споразумеят за посоката в петък, която те ще предадат на Европейската комисия със законодателно предложение, което идва малко след това.\n\nОчаквам предложението до няколко дни и искам да имам яснота в края на месеца“, каза той. „Вече виждам точки, в които съм почти сигурен, че ще се изравним“\n\nТой също така каза, че е „доста сигурен“, че срещата на министрите от ЕС в петък ще съгласува мерките за ликвидност, за да помогне за облекчаване на тежестта на пазара. Уверен е, че групата може да намали цените на енергията за домакинствата.\n\nНай-новият европейски ядрен реактор увеличава мощността\n\nПроизведената мощност в най-новия реактор в Европа надхвърли забележителните 1000 мегавата в петък, точно когато пазарът на електроенергия се нуждае от всички доставки, които може да получи. Финландският ядрен блок Olkiluoto-3 ще осигури така необходимите доставки за напрегнатата енергийна система на скандинавската нация, когато достигне пълния капацитет от 1600 мегавата по-късно тази есен, след като вносът от Русия беше напълно спрян през май. Финландската мрежа предупреди за непрекъснати прекъсвания на електрозахранването тази зима, тъй като Европа е изправена пред най-тежката си енергийна криза от десетилетия.\n\nЕфективните енергийни действия могат да предотвратят рецесията\n\nЕвропа може да избегне рецесията, ако длъжностните лица, отговарящи за паричната и фискалната политика, успеят да постигнат съгласие относно ефективни мерки за справяне с растящите енергийни разходи, според еврокомисаря по икономиката Паоло Джентилони.",
    "В Австрия сравниха номерата на украинска кола с тези на нацистите": "Украински регистрационeн номер NN0088, монтиран на Audi SQ8, бe определен като нацистки от австрийското издание Heute. Средностатистицеският украинец (и не само) едва ли знае, че в Австрия и Германия има цял списък от цифрови комбинации, които се считат за забранени. А държавните знаци на колата на украинеца в случая показват цели два нацистки кода (според австрийците).\n\nТова не е шега. В Австрия абревиатурите \"88\" и \"HH\", които се вижта на регистрационния номер на наточеното украинско Audi SQ8 се смятат в неонацистките среди за почит към Хитлер. Повечето хора (но не австрийци и германци) биха си помислили, че собственикът на колата е избрал такъв номер заради индекса на модела „8“, но, както виждате, не всеки мисли така или по-скоро не навсякъде. Така че параноята е възможна, независимо от географията...\n\nКакто пише местното издание, цитирайки читатели изпратили снимките: „Тази регистрационна табела е забранена в Австрия и не разбирам как тази кола е допъснета да мине покрай граничната полиция!“\n\nСтатията обаче добавя: „Не е ясно до каква степен този конкретен случай е нацистка регистрационна табела - поне в Австрия такива буквено-цифрови кодове в момента са забранени“. Какви други кодове са забранени? Ще бъдете много изненадани, но те не са никак малко (такива ограничения върху регистрационните номера са в сила от 2015 година):\n\n18 (\"Адолф Хитлер\")\n\n28 (\"Кръв и чест\")\n\n828 (\"Привет, кръв и чест\")\n\n74 (\"Велика Германия\")\n\n84 (\"Heil Dir\")\n\n88 (\"Хайл Хитлер\")\n\nH8 (\"Хайл Хитлер\")\n\n311 (\"Ку Клукс Клан\")\n\n444 (\"Германия на германците\")\n\n198 (\"Sieg Heil\")\n\n1919 (\"СС\")\n\n191 (\"SA\")\n\n420 (20 април, рожден ден на Хитлер)\n\n1488 („Auf Deutschland, Heil Hitler“) – такива номера между другото има на всички коли на известния украински полити Михаил Добкин.",
    "Милан си тръгна с точка от Австрия": "Милан не успя да победи РБ Залцбург, завършвайки наравно 1:1 при гостуването си в Австрия в двубой от Група „Е“ на Шампионската лига. Попадението за „биковете“ е дело на швейцарския национал Ноа Окафор, докато точен за „росонерите“ бе Алексис Салемакерс. Така начело на групата остава Динамо Загреб, който надви Челси с 1:0.\n\nМачът започна равностойно, без някой от тимовете да успее да вземе сериозно предимство. Така се стигна до 28-ата минута, когато Ноа Окафор успя да се измъкне от защитата на Милан и да получи топката от Фернандо, след което прати топката по земя в мрежата на Майк Менян.\n\nСлед това попадение хората на Стефано Пиоли се вдигнаха и притиснаха „биковете“. Пет минути преди края на първата част превъзходството на „росонерите“ бе материализирано от Алексис Салемакерс. Рафаел Леао свърши добра работа в атаката, при която успя да прати топката към Салемакерс и той преодоля Филип Коен за 1:1.\n\nВторото полувреме двата отбора не успяваха на откккрият пролуки в противниковата защита и положенията бяха малко. Все пак, домакините можеха да стигнат до успеха в края на мача, като в 88-ата минута Бенямин Шешко стреля силно от границата на наказателното поле, но топката мина покрай вратата, пише \"Тема спорт\".\n\nТака двата отбора не успяха да излъчат победител в спора помежду си. Следващата седмица за Залцбург предстои гостуване на Челси, а Милан приема Динамо Загреб, като и двата мача са в сряда, 14 септември.",
    "Бившият външен министър на Австрия заяви, че самата Европа е провокирала енергийната криза": "/Поглед.инфо/ Карин Кнайсел отбеляза, че пазарът на електроенергия в Европа сега работи \"според някои неразбираеми принципи\" и не е класически пазар на търсене и предлагане\n\nКризата в електроенергетиката в Европа започна през 2021 г., а европейските политици сами я провокираха. Това съобщи в интервю за ТАСС бившият шеф на австрийското външно министерство Карин Кнайсел.\n\nПо нейните думи \"съвсем не е необходимо да мислим само за предстоящата зима\", говорейки за тежестта на европейската енергийна криза. „Имахме криза в електроенергетиката още преди да започне газовата криза, това е резултат от либерализацията от последните 15-18 години, ние я преживяваме от април 2021 г., тоест повече от година. <…> Като цяло това е ситуация, която ние провокирахме“, каза тя.\n\nКнайсел отбеляза, че пазарът на електроенергия в Европа сега работи \"според някакви неразбираеми принципи\" и не е класически пазар на търсене и предлагане.\n\n\"Той беше насочен към предпочитанията към възобновяемата енергия преди около 18 години. В резултат на това пазарът се оказа много изкривен - продължи бившият министър.\n\nНе искам да навлизам в технически подробности, но е факт че пазарът на електроенергията, въпреки ролята на възобновяемите енергийни източници, все още е силно зависим от цената на газа, дори когато електроенергията се генерира повече от възобновяеми източници.\n\nТя припомни, че след април 2021 г. токът е поскъпнал с 30-40%, а сега ръстът достига 400%, в резултат на което домакинствата са в криза. „За производството, за промишлеността ситуацията е още по-лоша. Сега вече има движение в Обединеното кралство - това не е ЕС, но може да се разпространи по-нататък - където хората просто бойкотират сметките си за електричество. Така че имахме криза с електроенергията дори преди проблемите с доставките на газ“, добави Кнайсъл.\n\n\"Това се случва, наред с другото, защото през последните години Европа инвестира много малко в газ и петрол, инвестициите са отишли в други области. Предлагането намалява, търсенето остава, а след пандемията просто също расте, констатира тя\n\n„И все пак би трябвало още и да се радваме, че в Китай търсенето остава на доста ниско ниво, тъй като те продължават да въвеждат доста карантинни мерки заради пандемията.“\n\nПревод: ЕС\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели",
    "Херберт Кикъл е преизбран за шеф на Австрийската партия на свободата": "Днес делегатите на 34-ия редовен конгрес на националистическата Австрийската партия на свободата, състоял се в столицата на Долна Австрия Санкт Пьолтен, преизбраха с 91 процента Херберт Кикъл за шеф на партията. За Кикъл гласуваха 556 от общо 611 делегати на конгреса. Така той подобри личния си рекорд, тъй като миналата година извънредният партиен конгрес го избра за заместник на тогавашния партиен лидер Норберт Хофер с 88,24 процента.\n\nВ речта си пред делегатите Херберт Кикъл определи като своя цел укрепването на Австрийската партия на свободата, като я превърне в определящ фактор в австрийската политика, и заяви желанието си да завоюва поста на федералния канцлер.\n\nЗа насрочените на 9 октомври президентски избори Кикъл предрече загуби за управляващата Австрийската народна партия, засегна и въпроса за миграцията и обеща: \"Ние от Партията на свободата няма да приемем нито един мигрантски документ повече. Стига, край, не може повече!\" Според него управляващата Австрийска народна партия е виновна за положението в момента, защото при строга миграционна партийна политика нямаше да се стигне до коалиция с партията на Зелените, коментира Кикъл, според когото Австрия се е превърнала за сирийци и афганистанци в \"клуб ол инклузив\".\n\nВодачът на Австрийската партия на свободата се изказа остро и не спази добрия тон в нападките си срещу действащите австрийски политици. На президента Александър Ван дер Белен, който кандидатства за втори мандат, препоръча да се пенсионира, като заяви, че това ще е по-добре за страната. Кикъл обвини федералния канцлер Карл Нехамер, че лъже, щом отвори уста, а после продължи в този дух и за други австрийски политици.\n\nНе беше пощадена и австрийската политика и по-специално отношението на Австрия и Европа към войната в Украйна.",
    "Украинката, обвинена в убийството на Дугина, открита заклана в Австрия?": "Украинката Наталия Вовк, която службите на Русия обвиняват в убийството на Дария Дугина, е намерена мъртва на територията на Австрия. Това съобщи местното издание Exxpress, без обаче да се позовава на официални източници.\n\n\"През нощта тя беше намерена мъртва в апартамент под наем. Със 17 прободни рани по тялото и лист хартия в ръката си\", цитира изданието съобщение, което е разпространено в Telegram, информира \"Фокус\". Нищо не се съобщава за съдбата на дъщерята на Вовк, която напусна Русия с майка си през Естония на Запад.\n\nМалко по-късно обаче Министерството на външните работи на Австрия опроверга пред РИА Новости статията на Exxpress за предполагаемото убийство на Наталия Вовк.\n\nА снимката, за която се твърди, че е от\" мястото на убийството \" на украинката, се оказа фалшива и по информация на „Известия”, в действителност на нея са заснети кадри от мястото на клането над 26-годишната московчанка, датиращи от 2020 година.",
    "Българските геймъри нямаха проблеми срещу националния отбор на Австрия": "Българските геймъри нямаха проблеми срещу националния отбор на Австрия\n\nБългарските геймъри от SKADE надиграха отбора на Австрия с 2:0 (16-3, 16-11) в откриващия рунд на елитния CS:GO турнир Clash of Leagues. Така нашите момчета си спечелиха двубой с BLINK, който ще се състои в неделя от 14:00, а победителят от него ще си резервира място за големия финал.\n\nДве лесни карти - Inferno и Mirage бяха нужни на \"сините\" да приключат с Ефекан \"S3NSEY\" Топалоглу и съотборниците му. За норвежката организация за пореден път изгря Георги \"SHiPZ\" Григоров, но и капитанът Камен \"bubble\" Костадинов не разочарова по статистика.",
    "Рецепти от австрийската кухня": "Телешкото месо е на почит като най-изискано\n\nДесертите са завладели целия свят\n\nНяма спор, че кухнята на Австрия е една от най-изисканите в Европа. В нея има много елементи от немската (по-точно баварската) кухня, от унгарската, чешката, италианската, но тя притежава и свои вековни традиции.\n\nАвстрийците обичат да похапват месо - предимно телешко, свинско и птиче. Не пренебрегват и вътрешностите, от които приготвят пача, кървавици и различни вурстове. Прочутият виенски шницел се прави от панирано тънко отрязано и начукано телешко месо. Сервира се с пържени картофи. Надениците, които са популярни и като улична храна, често съдържат кашкавал и се ядат с горчица, хрян, по-рядко кетчуп. Пушеният или осолен бекон обикновено се използва като подправка към ястия, а не се консумира самостоятелно, за разлика от многото видове шунки. Печеният джолан може и да произлиза от немските земи, но австрийците също много го уважават и го приготвят по свой начин - с хрупкава кожичка. Подхожда си с хрян, горчица, картофена салата и... бира, разбира се.\n\nОсобено известни са австрийските десерти, най-вече тортите и щруделите. Докато първите, между които емблематичната “Сахер”), са трудни за изпълнение, ябълковият щрудел е една от “народните” рецепти. Прави се от тънко тесто, в което са увити нарязани на малки парченца ябълки, стафиди, галета и канела. Пълнежът може да бъде и от вишни или череши. Императорските палачинки (кайзершмарн) са наречени така в чест на император Франц Йосиф I, който много ги обичал. Те са предварително нарязани и в оригиналния вариант се заливат с конфитюр от сливи.\n\nТафелшпиц\n\nНеобходими продукти:\n\n1 кг телешки вайсбрат\n\n500 г. тръбни говежди кости\n\n1 морков\n\n1 пащърнак\n\n100 г. глава целина\n\n1 глава лук\n\n1 дафинов лист\n\n0,5 ч. л. черен пипер на зърна\n\n5 зърна бахар\n\n3 зърна хвойна\n\nсол\n\nЗа соса:\n\n1 корен хрян\n\n150 мл животинска сметана\n\n200 г. заквасена сметана\n\n1 връзка див лук\n\nсол\n\nНачин на приготвяне:\n\nКостите, месото и нарязаните на едро морков, целина и пащърнак се слагат в дълбока тенджера и се заливат със студена вода. Лукът се реже на 4 и се запича в сух загрят тиган, докато стане с тъмен цвят. Пуска се във водата, прибавят се и подправките - хвойна, черен пипер, бахар и дафинов лист, завързани в марля. Вари се на умерен огън, като се отпенва, докато месото стане готово. След това то се изважда, охлажда се и се нарязва на филии, а бульонът се прецежда и се запазва за друго ястие. Хрянът за соса се бели и се стърже на фино ренде. Смесва се с добре разбита животинска сметана, заквасената сметана, сол и накълцан див лук. Месото се поднася върху соса.\n\nВиенски шницел\n\nНеобходими продукти:\n\n500 г. телешки шол\n\n1 ч. ч. галета\n\n1 ч. ч. брашно\n\n2 яйца\n\nсол, черен пипер\n\n50 г. краве масло\n\nмагданоз\n\nолио за пържене\n\nНачин на приготвяне:\n\nМесото се реже напречно на мускулните влакна на 4 тънки филии. Те се изтъняват с чукче от двете страни. Посоляват се и се овкусяват с черен пипер. Всеки шницел се овалва в брашно, после в разбитите яйца, накрая в галета. По повърхността се правят няколко плитки разреза във вид на ромбчета. Шницелите се пържат в сгорещено олио по 3-4 минути от всяка страна. От маслото се оформят 4 топчета, които се овалват в наситнения магданоз. Върху всеки шницел се слага по едно топче, а самият той се сервира върху пържени картофи.\n\nКайзершмарн (бъркани палачинки)\n\nНеобходими продукти:\n\n4 яйца\n\n1,5 ч. ч. прясно мляко\n\n2 с. л. захар\n\n1 ч. ч. брашно\n\n0,5 ч. л. бакпулвер\n\n1 щипка сол\n\nмасло\n\nпудра захар\n\nконфитюр от сини сливи или други плодове\n\nНачин на приготвяне:\n\nОтделете белтъците от жълтъците. Разбийте белтъците на пяна, добавете 1 с. л. захар и продължете да разбивате, докато леко се втвърдят. Разбийте млякото и 1 с. л. захар с жълтъците. Разбъркайте брашното, бакпулвера и солта при жълтъците. Внимателно смесете белтъците и жълтъците. Поставете тава на котлона на среден огън, добавете парче масло. Когато то се разтопи и станат мехурчета, изсипете тестото. Оставете на котлона за около минута, след това прехвърлете в предварително загрята фурна и печете около 12 минути на 200 градуса. Извадете тавата от фурната и нарежете палачинката на хапки. Добавете още масло в тигана и сложете на котлона на среден огън. Обръщайте парчетата палачинка, докато станат златисти. Поръсете с пудра захар и добавете сладко или пресни плодове.\n\nСвински джолан с хрупкава кожа\n\nНеобходими продукти:\n\n1 джолан с кожа\n\nсол, черен пипер\n\nким\n\nчесън\n\nНачин на приготвяне:\n\nКожата на джолана се нарязва с много остър нож на ромбоиди или на ивици. В подходяща тенджера на котлон се налива вода, добавя се малко сол и когато заври, в нея се пуска джоланът за 3 минути. Изважда се, отцежда се, охлажда се и се подсушава с домакинска хартия или кърпа. Обтрива се със сол и черен пипер и по желание с другите подправки. Джоланът се завива много добре в алуминиево фолио и се поставя в тава. Пече се 3-4 часа на 150 градуса, до готовност. Фолиото се отстранява, като сосът, който се е отделил, се запазва. Джоланът се поставя в суха тава или върху решетка, под която е поставена тава. Фурната се усилва на 220 градуса и джоланът се запича до хрупкава кожа, което отнема около 20 минути, като се внимава да не прегори. Сосът се използва при сервирането.\n\nЗюлце със свинско и зеленчуци (пача)\n\nНеобходими продукти:\n\n100 г. сварено месо от свинска глава\n\n250 мл бульон от варенето на главата\n\n1 морков\n\nняколко малки розички броколи\n\n1 сварено яйце\n\n1/2 червена чушка\n\n1-2 скилидки чесън\n\n1 ч. л. оцет\n\nсол, черен пипер\n\nНачин на приготвяне:\n\nНарязаните морков и чушка и розичките броколи се пускат във врящия бульон за 5 минути. Изваждат се и се отцеждат. Чесънът се пресова. Яйцето се нарязва на шайби. Бульонът се овкусява със сол, оцет, черен пипер и се прецежда. На дъното на съда се изсипва малко бульон (или бульон с желатин, ако използвате пилешко месо или само зеленчуци) и върху него се подреждат продуктите, като се редуват. Върху всеки ред се налива по малко от бульона. Готовото зюлце се прибира в хладилник да стегне. Преди сервиране се обръща върху чиния и се гарнира по желание.",
    "Осем са победителите в европейския био конкурс": "Те са от Австрия, Белгия, Хърватия, Франция, Германия, Италия, Испания и Швеция\n\nЕвропейската комисия обяви осемте победители в първите по рода си награди на ЕС за биологично производство. Макар да са от различни държави — Австрия, Белгия, Хърватия, Франция, Германия, Италия, Испания и Швеция, всички те представляват растежа и иновациите в европейския сектор на биологичното производство и веригата за създаване на стойност, както и приноса на тези иновации за намаляване на въздействието на селското стопанство върху климата и околната среда. Първите награди на ЕС за биологично производство съвпадат с второто издание на Деня на биологичното производство в ЕС — инициатива, чието начало беше поставено преди година от Европейския парламент, Съвета и Европейската комисия.\n\nПо време на церемонията по награждаването европейският комисар по въпросите на селското стопанство Януш Войчеховски заяви:\n\n„Впечатлен съм от историята на всеки един от днешните победители. Това са изключително отдадени на работата си хора, организации и институции, които са насърчавали - често при много трудни обстоятелства - биологичното производство далеч преди то да стане популярно. Те са от различни европейски държави, което показва, че биологичните продукти се ползват с популярност навсякъде и че високи резултати в тази област могат да бъдат постигнати в целия ЕС. Ето защо днешната проява ме изпълва с оптимизъм за бъдещото развитие на биологичното производство и за ползите, които то може да донесе за нашите земеделски стопани, селски общности и обществото като цяло.“\n\nТъй като нарастващото потребителско търсене на биологични продукти е предпоставка за развитието на биологичното производство, Комисията полага усилия за популяризирането на качествата на това производство и на ползите от него. С наградите на ЕС се отдава признание на многобройните участници по веригата за създаване на стойност в областта на биологичното производство, които са разработили иновативни, устойчиви и вдъхновяващи проекти с реална добавена стойност за производството и потреблението на биологични продукти. Тези награди се организират съвместно от Европейската комисия, Европейския икономически и социален комитет, Европейския комитет на регионите, COPA-COGECA и IFOAM Organics Europe, като в журито участват също представители на Европейския парламент и на Съвета.\n\nБяха връчени осем награди:\n\nНай-добър земеделски стопанин, занимаващ се с биологично земеделие - жена: Насарет Матеос Алварес от Испания. Г-жа Матеос Алварес стопанисва обект за биологично производство на гъби в Северна Испания. Тя е разработила уникален метод на отглеждане, който увеличава във възможно най-голяма степен качеството на продуктите, като същевременно ограничава до минимум използваните ресурси и намалява драстично потреблението на вода.\n\nНай-добър земеделски стопанин, занимаващ се с биологично земеделие - мъж: Давид Пеич от Хърватия. Той управлява най-старото биологично стопанство в близост до Загреб, в което отглежда над 60 различни култури. Стопанството, което разполага със собствена пекарна и ресторант, организира образователни, обучителни и консултантски дейности.\n\nНай-добър регион в областта на биологичното производство: Окситания в Южна Франция. Биологичното производство е приоритет за развитието на Окситания - в момента по биологичен начин се обработват 19 % от цялата земеделска земя в региона, т.е. 608 285 хектара, заети от 13 265 стопанства. Целта е до 2030 г. 30 % от цялата земеделска земя да се обработва по правилата на биологичното земеделие. Възприет е всеобхватен подход, включващ приобщаващо регионално управление и цялата верига за създаване на стойност — от производството до потреблението.\n\nНай-добър град в областта на биологичното производство: Зеехам в Австрия. Градът е разположен в Северозападна Австрия и е част от мрежата Organic Cities Network Europe. Храната, която се приготвя и сервира в обществените столове, детските градини и училищата в Зеехам, произхожда изцяло от биологично производство. Благодарение на интензивното сътрудничество със сектора на туризма биологична продукция се използва също в заведенията за хранене и хотелите.\n\nНай-добър биорайон в областта на биологичното производство: Associazione Bio-Distretto Cilento в Италия. Биорайонът Чиленто инвестира в местното и устойчиво производство на храни, като биологичното производство е свързано с инициативи в сектора на туризма – например, биоплажове и екотуристически маршрути. Тези действия подпомагат създаването на работни места, социалното сближаване и съживяването на региона.\n\nНай-добро МСП, занимаващо се с биологично производство: Goodvenience.bio от Германия. В това предприятие работят десет души, които произвеждат занаятчийски и биологични бульони, супи, сосове, подправки и растителни масла. Приоритет в неговата дейност е устойчивото, кръгово и иновативно производство, както и насърчаването на здравословното хранене, като за целта се поддържа блог с рецепти и готварски видеоклипове.\n\nНай-добър търговец на дребно на биологични продукти: La ferme à l'arbre de Liège от Белгия. Този малък фермерски супермаркет продава още от 1978 г. биологични продукти от целия регион, като например месо и брашно. Дружеството обръща специално внимание на устойчивото и кръгово производство, използва зелена енергия, избягва опаковането и ограничава емисиите от транспорта, като работи предимно на местния пазар.\n\nНай-добър ресторант в областта на биологичните храни: Lilla Bjers от Швеция. Lilla Bjers се намира на остров Готланд в Балтийско море и представлява стопанство за биологично производство с ресторант, прилагащи принципа „от семето до трапезата“. В стопанството, в което се отглеждат 300 различни култури, се полагат специални усилия за опазване на биологичното разнообразие и не се използват изкопаеми горива. Ресторантът се е утвърдил като център за обучение на млади готвачи и земеделски стопани, занимаващи се с биологично земеделие.\n\nКандидатури за първите награди на ЕС за биологично производство се приемаха от 25 март до 8 юни 2022 г., а 24-мата финалисти бяха обявени през юли 2022 г. Те бяха избрани измежду повече от 200 кандидати от 26 държави членки. Журито беше съставено от представители на Комисията, Европейския икономически и социален комитет, Европейския комитет на регионите, COPA-COGECA и IFOAM Organics Europe, както и от представители на Европейския парламент и на Съвета на ЕС.\n\nВ Плана за действие за развитието на биологичното производство в ЕС се очертават стъпките към постигане на поставената цел, според която до 2030 г. 25 % от земеделската земя в ЕС трябва да се обработва по правилата на биологичното земеделие, като се осигури и значително увеличение на биологичното производство на аквакултури.\n\nНарастването на биологичното производство ще доведе до ограничаване на употребата на химически торове, пестициди и антимикробни средства, както и до положително въздействие върху климата, околната среда, почвите, водите, биологичното разнообразие и хуманното отношение към животните - ключови цели на Европейския зелен пакт, стратегията „От фермата до трапезата“ и стратегията за биологичното разнообразие.",
    "Интер загуби полузащитник за месец": "Италианският Интер ще трябва да се справя няколко седмици без хърватския полузащитник Марсело Брозович след двубоя между националния тим на Хърватия и този на Австрия в Лигата на нациите в неделя. Брозович трябваше да напусне играта още в 18-ата минута заради контузия.\n\nInter star Marcelo Brozovic could remain out of action for a month after sustaining an injury while on international duty. https://t.co/dwylKggE8i #Brozovic #FCIM #Inter #Calcio #SerieA — footballitalia (@footballitalia) September 26, 2022\n\nСтарши треньорът на хърватите Златко Далич коментира пред испанския вестник „Мундо Депортиво“, че вероятно става дума за мускулно разтежение очаква Брозович да остане извън терените за три-четири седмици.\n\nЗа гранда от Милано пък предстоят трудни мачове през октомври, сред които и домакинство на Барселона в Шампионската лига.\n\nНовините на Dsport и във Facebook, Viber, YouTube и TikTok!",
    "Уулвърхямптън привлече австрийски национал": "Уулвърхямптън финализира трансфера на нападателя на Щутгарт Саша Калайджич, съобщи Скай Спортс.\n\n25-годишният австрийски национал ще премине утре медицински прегледи, преди да парафира контракта си.\n\nСпоред информации сделката е на стойност 18 милиона евро.\n\nКалайджич премина в Щутгарт през 2019 година. Той има 60 мача за клуба и 24 гола. За националния тим на Австрия Калайджич е реализирал четири гола в 15 срещи.",
    "Завръща се интересът на българите към обучението в чужбина": "Тази година интересът към придобиване на висше образование зад граница е нараснал с 21% спрямо 2021 г. по данни на проект Световно образование, предаде БНТ. \"Интересът към обучение в чужбина категорично се завръща след пандемията, тъй като няма ограничения за пътуване и пречки пред присъственото обучение\", коментират експертите от проекта. Нидерландия продължава да е №1 в интереса на бъдещите студенти (63%).\n\nСлед Брекзит второто и трето място в интереса на кандидат-студентите трайно заемат Германия (49%) и Австрия (45%), а Великобритания остава на четвърто място (42%).\n\nКандидат-студентите проявяват най-голям интерес към специалностите Бизнес, икономика, финанси; Компютърни технологии; Медии и комуникации; Психология.\n\nНад 1/3 от проявилите интерес към обучение в чужбина (35%) обмислят придобиване на чуждестранна диплома в България.",
    "Със свищовски професор на борда на кораб от Римската империя стартира Седмия сръбско-български гребен етап по проекта Danuvina Alacris": "Римската лусория „Danuvina Alacris“ (Живият Дунав) стартира своя седми и най-дълъг гребен етап по река Дунав от сръбското селище Рам през Видин до Свищов. Основната група гребци са от Австрия и Германия, както и по един представител на Австралия, Италия, Унгария, Румъния и България. Единственият българин в това най-мащабно за 2022 г. приключение по лимеса на река Дунав е основателят на римския реанактмънт в нашата страна проф. д-р Стоян Проданов, почетен председател на Съвет по туризъм – Свищов и ръководител на катедра „Финанси и кредит“ при Стопанска академия „Д. А. Ценов“.\n\nКрайна спирка на етапа е Свищов с античния град Нове и военния лагер на Първи италийски легион, където от 2008 год. се провежда най-мащабния в страната фестивал на античното културно наследство „Орел на Дунава“.\n\nКорабът е реплика на римска лусория от IV в., изграждана през последните 2 години от екип от специалисти и доброволци по проект Living Danube Limes. Партньор на проекта по Interreg Danube Transnational Programme от бълогарска страна е Националният туристически клъстер (НТК) „Българският пътеводител“. Методът, по който е построена, е максимално близък до използвания от римляните-корабостроители. Дълга е 18 м., широка е 2,8 метра, с дървесина от дъб и смърч. Украсяването ѝ също е имитация по открити артефакти и останки, като на на щитовете символично е изобразена Богинята на победата и успеха Виктория.\n\nЕкипажът от гребци е 20 души, които могат да развия максимална скорост от 13 км./час.\n\nОсвещаването и първото потапяне във вода са извършени в Инголщат, Германия, откъдето заедно с „римските“ си гребци корабът на 16 юли поема по своето 2500-километрово приключение към Черно море. Пресечени са вече многобройни спирки в Германия, Австрия, Словакия, Унгария и Сърбия. Началото на настоящия сръбско-български двуседмичен етап от 25 септември до 9 октомври е селището Рам до археологическия парк Виминакиум - столицата на римската провинция Горна Мизия. На всеки етап се заменя екипажа, като селекцията е по строги правила и одобрение измежду стотици кандидати от цял свят. Пътешествието на плавателния съд преминава през 8 държави, чиито територии преди 2 хилядолетия години са принадлежали на Римската империя.\n\nПлаването е три месеца и половина и следва да завърши през ноември в съседна Румъния.\n\nПо българския участък на реката, на 1 и 2 октомври римския кораб ще акостира във Видин (Бонония), на 8 и 9 октомври в Свищов (Нове), а на 13 октомври в Силистра (Дуросторум). На местата, където акостира корабът, се провеждат антични фестивали и се правят исторически възстановки от епохата на Римската империя. Лусорията ще акостира на българския бряг в 12 селища и градове, както следва: 30 септември Ново село, 1-2 октомври Видин, 2 октомври Арчар, 3 октомври Лом, 4 октомври Козлодуй, 5 октомври Оряхово, 6 октомври Байкал, 7 октомври Никопол, 8 октомври Свищов, 9-10 октомври Русе, 11 октомври Тутракан и 12 октомври Силистра. При Свищов на борда на лусорията местата на гребците ще се заемат от нов екипаж за началото на осмия етап от плаването. Последните три етапа от прехода по река Дунав от Сърбия през България и Румъния следват древния римски придунавски път Via Istrum.",
    "Пловдивчанин, \"вкиснат\" по време на карантина, опита да осъди РЗИ за 10 000 лева": "Пловдивчанин се опита да осъди РЗИ заради поставяне под карантина. Той е завел дело за обезщетение от 10 000 лева, тъй като не можел да напускане на жилището, което според съдебните му претенции е ограниченило свободите му и е довело до притеснения, нервно напрежение, невъзможност за осигуряване на съществуването, лишаване от храна и възможност за снабдяване с лекарства.\n\nНа 06.04.2020 г. Министърът на здравеопазването издал Заповед № РД -01-183, с която на основание чл.61, ал.2 и чл.63, ал.1, 3, 5, 6 и 7 от Закона за здравето, както и чл.29 от Наредба № 21 от 2005 г. за реда за регистрация, съобщаване и отчет на заразните болести и във връзка с обявено преди това от НС с Решение от 13.03.2020 г. извънредно положение поради усложняваща се епидемична обстановка по разпространението на Covid -19, временно било забранено влизането на територията на България от някои държави-членки, включително и Австрия, през граничните пунктове, включително и с въздушен транспорт, с изключение на влизането на българските граждани, за които съгласно т.II.1 от заповедта се въвеждал ред за поставяне под карантина за 14-дневен срок при влизането им в страната.\n\nВсичко започнало, когато на 17 април 2020 г. пловдивчанинът пристигнал на летище София с полет от Виена, Австрия, като му бил предоставен формуляр за събиране на данни на пристигащи пътници от зони с разпространение на Covid -19 във връзка с епидемична ситуация.\n\nНа аеропорта старши инспектор към Столичното РЗИ издадал Предписание за поставяне под 14-дневна карантина, като считано от датата мъжът трябвало да се прибере на адреса си в Пловдив и да се изолира. С предписанието били дадени указания за спазване на дистанция и хигиена в дома, както и указания при проява на симптом на Covid -19, а също и каква е наказателната отговорност при неизпълнение на предписанието. Документът бил връчен веднага на мъжа, като му било обяснено, че му се дава време за придвижване до дома му под тепетата.\n\nТака мъжът се прибрал в Пловдив в дома си, който обитача заедно със съпругата и децата си. Изолирал се в отделна стая, за да не е в контакт със семейството си. Жена му му осигурявала храна и пазарувала.\n\n\"По време на престоя си вкъщи поради предписанието за карантиниране ищецът бил напрегнат и вкиснат, предвид това, че не може да изпълнява нормално задълженията си, особено тези, свързани с бизнеса му, като се налагало да управлява същия по телефона, чувствал се неприятно, предвид ограничаване на свободата му. През времето на принудителния си престой вкъщи ищецът се чувствал още нервен и подтиснат, а също се притеснявал и че може да е носител на Covid -19 и може да зарази член от семейството си, като неблагоприятните психически изживявания били свързани и с това, че не му се предоставяла възможност да докаже посредством специализиран тест, че не е болен, предвид това, че през цялото време нямал симптоми на заболяване\", пише в документите по делото.\n\nСедмица по-късно обаче мъжът направил нарушения на карантината си. На 25-ти април напуснал дома си, в която връзка и бил признат за виновен в извършване на престъпление по чл.355, ал.2, вр. с ал.1 от НК с присъда на Районния съд в Пловдив, а Окръжния съд в Пловдив изменил наложеното първоначално наказание наказание на пробация със задължителните пробационни мерки за срок от шест месеца и глоба.\n\nВъпреки това, пловдивчанинът се опита да оспори Предписанието за карантина и да осъди РЗИ за неимуществени вреди, причинени от карантината.\n\nАдминистративният съд в Пловдив обаче е категоричен, че подобни претенции са неоснователни. Съгласно чл.11 от ЗЗ с цел защита на здравето на гражданите на територията на Република България е предвидено да се извършва държавен здравен контрол чрез осъществяване на определените в чл.15 от ЗЗ дейности, осъществявани от регионалните здравни инспекции, една от които е надзорът на заразните болести, каквато е безспорно и Covid-19.\n\nОсвен това с оглед наличието на установена в световен мащаб заплаха за човешкото здраве и живот, неочакваният, неизвестен и непредсказуем характер на пандемията води до това да се признае по-голяма свобода на преценка на държавата как да реагира, при условие, че несъмнено се налагат незабавни мерки.",
    "Силно поскъпване на жилищата": "С 12.36% са се повишили цените на жилищата в Австрия през второто тримесечие на текущата година спрямо същия период на миналата, сочат данните на Австрийската централна банка. Коригирано спрямо инфлацията процентът на повишение е 6.16%. Това е вторият най-голям ръст на годишна база от второто тримесечие на 2012 г. Само през първото тримесечие цените на недвижимите имоти в цялата страна са се повишили с 3,74% в номинално изражение и 2,04% в реално изражение (коригирано спрямо инфлацията).\n\nОбщият индекс на цените на жилищата в страната се е увеличил с 13,66% на годишна база през първото тримесечие на 2022 г. (+7,39% коригирано с инфлацията).\n\nПрез второто тримесечие на 2022 г. цените на жилищата във Виена са се повишили с 11,85% в номинално изражение и с 5,68% в реално изражение, което е най-високото увеличение от девет години. През второто тримесечие цените на недвижимите имоти във Виена са се повишили с 3,75% в номинално изражение и с 1,68% в реално изражение.\n\nВ останалата част на Австрия индексът на цените на жилищата се повиши с колосалните 12,85% (6,62% коригирани спрямо инфлацията) на годишна база, едно от най-големите годишни печалби в новата история. През второто тримесечие цените на жилищата извън Виена са се повишили с 3,68% (1,61% коригирани спрямо инфлацията).\n\nЗа новите жилища средната цена се е повишила с 14,61% (8,29% в реално изражение) през годината до второто тримесечие на 2022 г., рязко подобрение спрямо умерения ръст от предходната година от 3,11%.\n\nЗа съществуващите жилища средното увеличение на цените е 13,3% (7,04% в реално изражение) през второто тримесечие на 2022 г. спрямо година по-рано, след като се повиши с 12,26% през второто тримесечие на 2021 г.\n\nЗа по-старите жилища средната цена се е повишила с 12,33% на годишна база (6,13% в реално изражение) през второто тримесечие на 2022 г.\n\nЗа по-старите апартаменти средната цена се е увеличила с 14,05% (7,75% в реално изражение) на годишна база през второто тримесечие на 2022 г., малко повече от увеличението от 12,37% през предходната година.",
    "Цяла Европа полудя по Расмус": "Hовото датско футболно чудо Расмус Хьойлунд през това лято направи трансфер от австрийския Щурм (Грац) в италианския Аталанта, но вече доста по-сериозни акули на пазара оглеждат младока.\n\n19-годишния централен нападател премина от австрийския клуб в Аталанта за 126 милиона датски крони или иначе казано 17 милиона евро. Сумата сама по себе си не шокира, но трябва да се има предвид, че през зимата Копенхаген го продаде за 2,5 милиона евро – безкрайно малка сума за потенциала, който има младия футболист.\n\nТака само за шест месеца младежкият национал на Дания мина от Копенхаген през Австрия, за да се спре в Аталанта, където за три мача в Серия А вече успя да се разпише.\n\nВисок 192 сантиметра, притежаващ доста добра скорост за ръста си, отлична техника и прецизен ляв крак, Хьойлунд вкара 9 гола в 18 мача в Австрия, за да бъде забелязан от скаутите на най-добрата италианска школа в последните пет години. А ФК Копенхаген получи сега повече пари от процента от следващ трансфер, отколкото от самата сделка със Щурм, пише БТА.\n\n\"Можеше да чакаме оферти от Англия, но преценихме, че е по-добре за момче като него да мине няколко етапа, за да се надгради. Австрия е прекрасна стъпка, тъй като е близо до Италия, Швейцария, сходна култура с Германия. Сега просто чакаме да видим къде ще бъде следващата му спирка и кога ще стигне там\", коментира пред вестник \"БТ\" спортният директор на ФК Копенхаген Петер Кристиансен.\n\nХьойлунд се разписа в мача с Монца, спечелен от Аталанта с 2:0. И още в следващия двубой срещу Кремонезе скаутите на Челси, Манчестър Сити и на Ювентус седнаха да го гледат под лупа. А датският вундеркинд влезе в 56-ата минута на мястото на Луис Муриел и впечатли с изявите си. В Аталанта обаче са спокойни – договорът му е до 2027-а година и едва ли имат намерение да го продават бързо.",
    "Когато \"супер евреите\" не издържаха и хвърлиха железен прът по вратаря на гостите": "На 27 септември 1989 г. Аякс приема Аустрия Виена в първия кръг на турнира за Купата на УЕФА. Този двубой остава в историята на футбола като \"мачът със стоманения прът\".\n\nДо края на 80-те години Аякс постепенно губи господството си в страната. Марко ван Бастен и Франк Рийкард вече са в Милан, а Роналд Куман е преминал в ПСВ. Така от 1986-а до 1989-а грандът от Амстердам взима четири поредни сребра в шампионата, като всеки път е изпреварен от съперника от Айндховен.\n\nВ началото на 1989 г. президент на клуба става Майкъл ван Праг, син на легендарния бивш шеф на \"аяксите\" Яп ван Праг. Последният е начело на амстердамци в ерата на Йохан Кройф и по негово време клубът печели три КЕШ-а. Яп е толкова отдаден на каузата, че е готов да помогне на Аякс с всякакви средства и машинации. По този повод Кройф иронично заявява, че \"не си спомня ван Праг някога да е казвал истината\".\n\nСинът му Майкъл започва като съдия в аматьорския футбол, като успоредно с това отваря верига магазини за електроника на холандските летища.\n\nСлед като заема шефския пост в Аякс, установява практика да се канят звезди от шоубизнеса на европейските мачове на отбора, което има пряко отношение към скандала с железния прът.\n\nПрезидентът-нацист\n\nВ онези години в турнирите няма групи и се играе на директни елиминации от първите кръгове. Аякс губи с 0:1 от Аустрия като гост и всичко трябва да се реши в реванша. По това време в Австрия бушува голям политически скандал, след като за президент е избран бившият генерален секретар на ООН Курт Валдхайм, който е заподозрян, че е служил в германската армия по време на Втората световна война. Година преди президентската кампания през 1986-а Валдхайм издава автобиография, в която се опитва да полира имиджа си, твърдейки, че е постъпил в нацистката армия под натиск, бил е ранен през 1941 г. и е прекарал остатъка от войната във Виенския университет, изучавайки право.\n\nМалко преди изборите обаче, благодарение на разследванията на \"ловците на нацисти\", се оказва, че това не е точно така. Валдхайм е служил доброволно в разузнаването на Вермахта до 1945 г. и е участвал във военни престъпления на територията на Гърция и Югославия. След публикуването на документите югославската комисия дори иска екстрадирането на Валдхайм за съпричастност към клането в Козаре.\n\nСпоред Рут Бекерман, автор на документален филм за Валдхайм, \"1986-а е най-важната година в историята на Австрия след края на Втората световна война, тъй като за първи път еврейската общност надига глава и казва думата си.\"\n\nПолитикът отрича всичко: \"Защо ми задавате тези въпроси? В чий интерес е да се рови в миналото?\", пита той. Но въпреки надигналата се вълна от протести, Валдхайм е избран за държавен глава на Австрия. Симон Визентал, известен австрийски евреин, оцелял след Холокоста, играе важна роля за изборната му победа. Той заема високи позиции в структурите на \"ловците на нацисти\" и през 1971-ва помага на Валдхайм да стигне до поста генерален секретар на ООН, гарантирайки, че няма нацистко минало. А през 80-те Визентал покровителства президентската кампания на политика.\n\nJoden\n\nВръзката между Аякс и евреите датира отдавна. Старият стадион на клуба \"Де Мер\" се намира в еврейския квартал Амстердам-Ост, а столицата на Холандия традиционно е наричана \"Западен Йерусалим\". През 1941 г. там живеят около 80-90 хиляди евреи в отлично съжителство с местните, а след войната връзките се засилват още повече. Фамилията Ван Праг, която управлява \"аяксите\" толкова дълго, също е с еврейски корени.\n\nСало Мюлер, физиотерапевт на клуба от 1959-а до 1973-та., си спомня атмосферата в отбора: \"Играчите обичаха да се правят на евреи, въпреки че не бяха такива. Имах приятел евреин касапин, Херго от \"Бетховенстраат\". Преди всеки мач от европейските турнири ми даваше специална еврейска наденица. Момчетата я обожаваха, защото беше еврейска. Дик ван Дайк непрекъснато се шегуваше, когато носех някакъв друг колбас, който не е от Херго: \"Изхвърляй го веднага, католически е! Харесваме само кашер!\" Нямаше ден в съблекалнята без еврейски шеги от Ван Праг. При нас беше и Ко Принс, типично амстердамско хлапе. И въпреки че не беше евреин, постоянно използваше техни думи в речта си. Родителите му работеха на пазара рамо до рамо с евреите и знаеше по нещичко от езика.\"\n\nПрез 70-те години феновете на другите клубове започват да нападат Аякс заради шумната демонстрация на топлата му връзка с евреите.\n\nПо стадионите на основните им съперници се чуват съскания от трибуните, имитирайки звука в газовите камери. Ултрасите на Утрехт пък издигат огромен банер \"AJAX\", като вместо първата буква \"А\" е звездата на Давид, а вместо \"X\" - свастика. По време на същия мач се появява и транспарант със следното съдържание: \"Адолф, още 11 се разхождат наоколо. Ако не им пуснеш газ, ще го направим сами.\" И ако допреди това еврейската идентичност на Аякс остава някъде на заден план, след срещата с Утрехт всичко се променя.\n\nПрез 1976 г. е създадена могъщата ултрас групировка F-Side, която дърпа конците в агитката и до днес. На мачовете се веят израелски знамена, а феновете скандират: \"Ние сме супер евреите\" и \"Йоден, Йоден!\". Звездата на Давид пък става най-предпочитаната татуировка сред хардкор феновете.\n\nЧерният ден за Аякс\n\nПреди реванша с Аустрия австрийската делегация връчва на президента Ван Праг статуетка на Моцарт, но с това се изчерпват приятните моменти за домакините.\n\nВместо на олимпийския стадион, където Аякс обикновено провежда големите си европейски мачове, австрийците са приети на предвоенния \"Де Мер\". Капацитетът му е от само 19 хил. места, но идват поне 3-4 хил. повече, като мнозина от тях прескачат оградата. Интересът се подсилва и от факта, че \"супер евреите\" домакинстват на отбор, чиято страна се управлява от бивш нацист.\n\nПолитическият сатирик Фрек де Йонге е поканен да забавлява публиката, което се оказва огромна грешка.\n\nРедовното време завършва 1:0 в полза на амстердамци след гол на Ян Воутерс и двубоят е докаран до продължения. Бергкамп и компания играят добре и имат всички шансове да довършат започнатото в добавеното време.\n\nДе Йонге започва с безобидна шега за десния бек Дани Блинд: \"Дани изчезна да препаркира колата си, защото е запушил австрийското ляво крило\", казва той. Хората се смеят, въпреки че Блинд изобщо не играе в този мач, тъй като е наказан.\n\nПо време на почивката комикът хвърля масло в огъня. Прекрасно разбирайки контекста на конфронтацията, Де Йонге имитира телефонно обаждане в микрофона: \"Здравейте, хер Валдхайм! Спешно се обадете на хер Визентал\", казва сатирикът, визирайки мътната история около изборите в Австрия през 1986-а. Феновете на Аякс полудяват и започват да скандират: \"Нацисти, нацисти, нацисти!\" А Ван Праг си спомня: \"Изтичах до Фрек и го попитах какво прави. Такива шеги може и да бяха подходящи за сцената, но не и за стадион, препълнен от фенове на Аякс.\"\n\nВ продълженията австрийците изравняват, а след това де Йонге отново извиква нещо по микрофона за Валдхайм и Визентал. Стига се до още по-голяма суматоха, за която разказва австрийският вратар Франц Волфарт:\n\n\"Беше 104-тата минута, а топката беше в ръцете ми във вратарското поле. Около мен имаше всякакви предмети, хвърлени от трибуните. Тъкмо щях да хвърля топката към съотборник, когато усетих удар в гърба. Веднага се строполих на земята, но не толкова от болка, колкото от страх. Докато лежах на тревата, продължиха да ме замерят. Манфред Жак ми помогна да се изправя и заедно побягнахме към центъра.\"\n\nТова, което удря вратарят в гърба, е стоманен прът, дълъг метър и половина, който е хвърлен от 17-годишен член на F-Side. Шокът е голям и играчите на Аякс започват да призовават запалянковците да спрат канонадата.\n\nРеферът Бруно Галер взима пръта и повежда отборите към съблекалните, а делегатът на УЕФА дава знак на Ван Праг с ръце, че всичко е приключило.\n\nНа следващия ден Де Йонге се извинява за коментарите си по време на мача, но отказва да поеме отговорност за инцидента.\n\nПоследствията\n\nНа Аякс е присъдена служебна загуба и клубът е отстранен от евротурнирите за два сезона. Амстердамци обаче обжалват и санкцията е намалена наполовина. Освен това тимът трябва да играе три последователни домакински мача под егидата на УЕФА на разстояние минимум 200 км от Амстердам. В европейската централа вземат предвид неадекватното поведение на Фрек де Йонге при смекчаването на наказанието.\n\nИнцидентът с металния прът се превръща и в катализатор за започването на строителството на нов стадион, тъй като е ясно на всички, че \"Де Мер\" вече не отговаря на съвременните изисквания за безопасност. Така в средата на 90-те Аякс се мести на модерния \"Амстердам Арина\".\n\nСлед скандала срещу Аустрия отборът става шампион на Ередивизи. Завръщането в европейските състезания също е триумфално. На 18 септември 1991 г. колосът от Амстердам започва своя победен път в Купата на УЕФА срещу Йоребро в Дюселдорф (225 км от Амстердам). А кариерата на сина-президент се доближава до тази на баща му благодарение на златното поколение на Аякс от онази епоха.\n\nСлед края на кариерата си вратарят Франц Волфарт отваря верига кафенета във Виена, а през 2006-а Аякс е домакин на Аустрия в групите на турнира за Купата на УЕФА, предизвиквайки спомени за инцидента от 1989 г.\n\nДокато разбърква кафето си, Волфарт казва: \"Къде отиде това парче метал? Съдията го изнесе от терена със себе си като доказателство пред полицията и никога повече не го видях. Честно казано, бих искал да видя този прът отново. В крайна сметка това е един от най-забележителните моменти в моята кариера. В Австрия до ден-днешен постоянно ми припомнят този скандал. Жалко, че всички забравиха, че онази вечер в Амстердам изиграхме страхотен мач. Но всички помнят пръта, никой не помни резултата.\"\n\nГералд\n\nТийнейджърът, уцелил вратаря, се казва Гералд и е осъден на пет месеца затвор за деянието си. След като излиза на свобода, първото нещо, което прави, е да си купи сезонен билет за срещите на Аякс. И до днес твърди, че не е искал да нарани австрийския вратар и дори не е чул шегите на сатирика. \"Прътът попадна в ръцете ми и гледах да се отърва от него\", казва Гералд.\n\nСъдът го осъжда да плати обезщетение на Аякс в размер на половин милион гулдена, но от клуба опрощават сумата.",
    "В Пловдив започва 13-тото издание на „Фасада Видео Фестивал\"": "На 23-ти септември 2022г. започва 13-тото издание на международния фестивал за късометражно кино и видео-арт „Фасада Видео Фестивал“, проект на Сдружение „Изкуство Днес“. Мястото на прожекция по традиция ще е Лапидариума в Старият град.\n\nТази година програмата включва 36 творби от 17 държави - от Европа, Азия и Австралия, като Франция, Италия, Португалия, Испания, Великобритания, България, Тайланд, Казахстан, Русия, Украйна, Израел и други. Журито направи своя избор измежду 183 филма, които кандидатстваха по отворената покана за конкурса. Победителя ще бъде обявен на 24-ти септември.\n\nВ две поредни вечери: 23 - 24 септември от 20:00 часа, пловдивчани и гости на града ще имат възможността да се запознаят с различни погледи, теми и жанрове в областта на видео изкуството. Всички филми, спрямо регламента на конкурса са с времетраене до 10 мин.\n\nФасада Видео Фестивал се осъществява с подкрепата на Община Пловдив като част от Културния календар на града, Гьоте-институт в София и Национален фонд „Култура“.\n\nФотографии:\n\n1. Performance\n\nGAMES WITHOUT PAWNS- България 00:04:16- 2022- Artera\n\n2. Lily, Helena, Sisi and Mathilda, 00:04:16, 2022, Daniela Zahlner- Австрия\n\n3. Too Big Drawing, 00:05:13, 2021, Genadzi Buto- Беларус\n\n4. Pangäa- Австрия 00:13:35, 2020- MarKvs Keim\n\n5. Protogonos- 6:18 България 2022-Mira Mohsen, Krasimir Atanasoff\n\n6. Dimensional Spasm- Италия 00:03:33 2021- Lorenzo Papanti"
}