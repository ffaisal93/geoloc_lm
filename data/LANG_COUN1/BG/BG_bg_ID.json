{
    "Парламентът на Индонезия прие дългоочакван законопроект за защита на данните": "Индонезийският парламент днес прие закон за защита на личните данни, който включва глоби за корпорациите и до шест години лишаване от свобода за хората, за които се установи, че са злоупотребили с лична информация в четвъртата по население страна в света, предаде Ройтерс.\n\nЗаконът бе приет заради случаи на изтичане на данни и разследвания на предполагаеми нарушения в правителствени фирми и институции - от държавни застрахователи, телекомуникационни компании и обществени предприятия до приложение за проследяване на контакти с ковид.\n\nЗаконопроектът беше одобрен с голямо мнозинство. Той упълномощава президента да създаде надзорен орган, който ще глобява служителите, обработващи данни, ако те нарушават правилата за работа с тях.\n\nНай-голямата глоба е 2% от годишните приходи на корпорациите и може да доведе до конфискуване на активите им или продажба на търг. Законът включва двугодишен период на „приспособяване“, но не уточнява как през това време ще се разглеждат нарушенията. Предвиждат се и до шест години затвор за лицата, фалшифицирали лични данни за собствена изгода, както и до пет години затвор за незаконното им събиране.\n\nПотребителите имат право на обезщетение при нарушения и могат да оттеглят съгласието си за използване на техните данни. Законът също така ще облекчи трансфера на данни между Индонезия и страни с подобно законодателство.",
    "Индонезия и Норвегия подписват споразумение за борба с обезлесяването": "Пленарната сесия на Европейския парламент (ЕП) прие днес позицията си по предложението на Комисията за регламент относно продукти, които не водят до обезлесяване, предаде ЕП. \"Като отчитаме, че ЕС е отговорен за около 10 процента от обезлесяването в",
    "Индонезия се стреми да привлече повече \"дигитални номади\" на своя територия": "Индонезия се опитва да привлече повече от т. нар. \"дигитални номади\" на своя територия, като предлага по-гъвкави схеми за издаването на визи, предадоха Ройтерс и БТА, позовавайки се на министъра на туризма на страната.\n\nПрез последните години към някои азиатски ваканционни дестинации се наблюдава приток на дигитални номади или дългосрочни посетители от чужбина, които комбинират отдих с дистанционна работа.\n\nМинистърът на туризма Сандиага Уно написа в Инстаграм, че дигиталните номади вече могат да посещават Индонезия и да работят там до шест месеца, като използват социално-културна виза. \"Все повече съм убеден, че броят на чуждестранните туристи, които биха искали да останат в Индонезия ще се увеличава, и това автоматично ще окаже влияние върху икономическото възобновяване\", написа той.\n\nВъпросната визова категория преди не позволяваше да се работи на територията на страната, а Индонезия тепърва ще реши как би могла да обложи с данък дигиталните номади. Въпреки това планът беше приет положително от борда по туризъм в Бали.\n\n\"Предлагам правителството да състави ясни правила за това. Например, пътуващите трябва да плащат определена сума данък на индонезийското правителство, ако работят от Бали“, каза председателят на борда Ида Багус Агунг Партха Адняна.\n\nИмиграционният отдел на Индонезия отказа да коментира този въпрос пред Ройтерс.\n\nОчаква се чужденците, пристигащи в Бали, да достигнат 6 милиона преди 2025 г., казаха от туристическата асоциация, докато островът е в процес на възстановяване от ковид последиците.\n\nДанни от министерството на туризма показват, че повече от 3000 дигитални номади са пристигнали в Индонезия от януари до август тази година. Посетителите са предимно от Русия, Великобритания и Германия, като мнозинството от тях остава в Бали. Президентът Джоко Видодо наскоро упрекна имиграционните служители за трудностите, пред които са изправени чужденците при получаване на визи, включително инвеститори и туристи.\n\nДруги страни в региона също се стремят да използват възможностите за дистанционна работа. Филипините предлагат \"работни\" пакети в курорта Боракай, докато Малайзия въведе разпоредби тази седмица, за да позволи на отговарящите на условията дигитални номади номади да останат в страната за 1 година.",
    "Масови протести в Индонезия срещу поскъпването на горивата": "Хиляди хора се събраха на митинги в най-големите градове на Индонезия, за да окажат натиск върху правителството да отмени първото от осем години насам увеличение на цените на субсидираните горива на фона на растящата инфлация, предава \"Ройтерс\".\n\nВ събота президентът Джоко Уидодо заяви, че няма друг избор, освен да повиши цените на субсидираните горива с около 30 %, което е непопулярна мярка в страната с 270 млн. души население. Цените на петрола са с около 32 % по-високи от тези преди година.\n\nДо обяд в столицата Джакарта и околностите ѝ, както и в градовете Сурабая, Макасар, Кендари, Ачех и Джокякарта, се проведоха протести в рамките на поредица от демонстрации, водени от студенти и профсъюзи, които според полицията могат да привлекат десетки хиляди души тази седмица.\n\nХиляди полицаи бяха разположени в Джакарта, като много от тях охраняваха бензиностанциите, опасявайки се, че те могат да станат обект на нарастващ гняв заради повишаването на цените, което според профсъюзите ще засегне най-много работниците и бедните в градовете.\n\n\"Работниците наистина, наистина страдат в момента\", каза Абдул Арис, служител на профсъюза.\n\n\"Цената не трябваше да се повишава\", каза той и обеща да продължи да се бори, докато правителството не отстъпи.\n\nДнешните протести започнаха мирно, без първоначални съобщения за насилие или арести, съобщи \"Ройтерс\".\n\nХиляди хора се събраха в Джакарта, носейки червени или оранжеви забрадки, марширувайки и скандирайки лозунги, осъждащи правителствения ход и призоваващи за увеличаване на минималната работна заплата.\n\nЕдин от демонстрантите беше видян без риза, с крака, приковани към празен резервоар за бензин, носещ табела, подчертаваща трудностите от нарастващите разходи.\n\nРаботникът от текстилна фабрика Ади Асмади, 29 г., заяви, че ежедневните му разходи за транспорт ще се увеличат рязко.\n\n\"Ако цената на горивата се повиши и заплатите също се увеличат, това е нормално\", каза той. \"Ако не е така, ще възразим\".\n\nСубсидирането на горивата е чувствителен въпрос в най-голямата икономика в Югоизточна Азия, но правителството се опитва да смекчи удара чрез компенсаторни мерки, включително директни парични преводи.",
    "Индонезия обмисля да купува руски петрол": "Индонезийският президент Джоко Видодо обмисля да присъедини страната си към Индия и Китай в закупуването на руски петрол с цел да компенсира натиска от нарастващите енергийни разходи, съобщи в. \"Файненшъл таймс\".\n\n\"Ние винаги изследваме всички варианти. Ако има наличности в дадена страна (и) те дават по-добра цена, разбира се\", каза Видодо в интервю за вестника, когато беше попитан дали Индонезия планира да закупува петрол от Русия.\n\nПо-рано този месец Видодо повиши субсидираните цени на горивата с 30 процента и заяви, че увеличението на цените е неговият „последен вариант“ заради натиска върху бюджета на Индонезия, което предизвика протести в нацията от 270 милиона души.\n\nВсеки ход за закупуване на руски суров петрол на цени над тавана, договорен от страните от Г-7, може да подложи Индонезия на американски санкции, уточнява Ройтерс.\n\nПрез август министърът на туризма Сандиага Уно каза, че на Индонезия е бил предложен руски суров петрол с 30 процента отстъпка. След това от държавната петролна компания на страната \"Пертамина\" (Pertamina) заявиха, че изследват рисковете от закупуване на руски петрол.\n\nНай-голямата икономика в Югоизточна Азия, Индонезия, отчете годишна инфлация от 4,69 на сто през август, движена от високите цени на храните. Стойностите надминават целевия диапазон на централната банка от 2-4 процента за трети пореден месец.",
    "5,8 по Рихтер разлюля Индонезия": "Земетресението с магнитуд 5,8 по скалата на Рихтер е отчетено край бреговете на Индонезия, съобщи Американската служба за геоложки проучвания (USGS).\n\n\n\nЗеметресението е регистрирано в 22.34 ч. в неделя UTC. Епицентърът на труса е бил на 171 км от град Парияман в индонезийската провинция Западна Суматра. Той е бил на дълбочина 11,9 км.\n\n\n\nДо момента няма информация за евентуални жертви или разрушения.",
    "Силно земетресение в Индонезия": "1873285\n\nЗеметресение с магнитуд беше регистрирано край бреговете на Индонезия.\n\nАмериканската геоложка служба (USGS) обяви, че земетресението е било с магнитуд 5,9. Епицентърът на труса е бил на около 170 км в посока запад-югозапад от Париаман, крайбрежен град в провинция Западна Суматра, на дълбочина 18 километра.\n\nСпоред очевидци земетресението е принудило стотици местните жители да напуснат домовете си поради страх от цунами.\n\nПо-късно индонезийските власти обявиха, че няма опасност от вълни цунами.\n\nСъщевременно Служба по метеорология, климатология и геофизика на Индонезия съобщи, че силата на земния трус е била от 6,4 степен, а не както съобщи геоложката служба на САЩ – 5,9 степен.\n\nЗасега няма данни за жертви или и материални щети.",
    "Две силни земетресения разтърсиха Индонезия": "Минути по-късно бе последвано от трус с магнитуд 5,8 по скалата на Рихтер, съобщи Геологическият топографски институт на САЩ (USGS).\n\nИ двата труса са станали на дълбочина 15 км, на около 272 км от град Абепура, съобщи USGS.\n\nНяма данни за жертви и пострадали.",
    "Трус от 6.1 по Рихтер разтърси Индонезия": "Земетресение с магнитуд 6,1 по скалата на Рихтер разтърси района на провинция Папуа в Индонезия. Минути по-късно бе последвано от трус с магнитуд 5,8 по скалата на Рихтер, съобщи Геологическият топографски институт на САЩ (USGS).\n\n\n\nИ двата труса са станали на дълбочина 15 км, на около 272 км от град Абепура, съобщи USGS. Няма данни за възможни жертви и пострадали, предава БГНЕС.",
    "PLN започва изграждането на водноелектрическа централа с мощност 1 GW в Индонезия": "„Бисквитки“\n\nКакво представляват „бисквитките“?\n\nКак става използването на „бисквитките“?\n\nКак се контролира използването на „бисквитките“?\n\nУправление на „бисквитките“ във Вашия браузър\n\nда виждате какви „бисквитки“ са съхранени и да ги заличавате поотделно\n\nда блокирате „бисквитки“ на трета страна\n\nда блокирате „бисквитки“ на конкретни сайтове\n\nда блокирате инсталирането на всякакви „бисквитки“\n\nда заличите всички „бисквитки“ при затваряне на браузъра\n\nX\n\n„Бисквитката“ е малък текстови файл, който даден уебсайт съхранява на Вашия компютър или мобилно устройство при всяко Ваше посещение на сайта. Използването на такива файлове е широко разпространено, за да могат да функционират уебсайтовете или да са по-ефективни, както и за да се предоставя информация на собствениците на сайта.Уеб сайта Google Analytics — услуга за уеб анализ, предоставяна от Google, Inc. („Google“), за да се подпомогне анализът на използването на уебсайта. За тази цел Google Analytics използва „бисквитки“ — текстови файлове, които се съхраняват на Вашия компютър.Получената чрез тези файлове информация относно начина Ви на ползване на уебсайта — стандартна информация за регистрация в интернет (вкл. Вашия IP адрес) и информация за поведението на посетителите в анонимна форма — се предоставя на Google и се съхранява от него, включително на сървъри в САЩ. Google ще направи анонимна изпратената информация чрез премахване на последния октет от Вашия IP адрес преди нейното запазване.Google използва тази информация съгласно условията за ползване на Google Analytics, за да прави оценка на начините на ползване на уебсайта и да докладва относно дейностите, извършвани на уебсайта.Няма да използваме и няма да допуснем трета страна да използва инструмента за статистически анализ с цел проследяване или събиране на каквато и да било информация, чрез която би могла да се установи самоличността на посетителите на сайта. Google може да предоставя на трети страни информацията, събрана чрез Google Analytics, когато това се изисква от закона или когато тези трети страни обработват информацията от името на Google.Съгласно условията за ползване на Google Analytics Вашият IP адрес няма да бъде свързван от Google с никакви други данни, с които Google разполага.Имате право да откажете ползването на „бисквитки“ на Google Analytics, като изтеглите и инсталирате приложението Google Analytics Opt-out Browser Add-on. Приложението се свързва с Google Analytics JavaScript (ga.js), за да посочи, че информацията относно посещението на уебсайта следва да не се изпраща на Google Analytics.„Бисквитките“ се използват и за регистриране на Вашето съгласие (или несъгласие) с използването на такива файлове на този уебсайт, така че да не се налага този въпрос да Ви бъде задаван при всяко Ваше посещение на сайта.Можете да контролирате и/или изтривате „бисквитките“, когато пожелаете. Можете да заличите всички „бисквитки“, които вече се съхраняват на Вашия компютър, както и да настроите повечето браузъри така, че да не допускат съхраняването на „бисквитки“.Повечето браузъри Ви позволяват:Ако сте избрали опцията да заличите „бисквитките“, трябва да знаете, че настройките за предпочитания ще бъдат изгубени. Освен това, ако блокирате изцяло съхраняването на „бисквитки“, много сайтове, включително и този, няма да работят оптимално, а опцията за излъчване в интернет (webcast) изобщо няма да функционира. Ето защо не е препоръчително да се изключва опцията за „бисквитки“ при използване на услугите ни за излъчване в интернет.",
    "Индонезия с регулация за стимулиране на ВЕИ и ограничаване на енергията от въглища": "„Бисквитки“\n\nКакво представляват „бисквитките“?\n\nКак става използването на „бисквитките“?\n\nКак се контролира използването на „бисквитките“?\n\nУправление на „бисквитките“ във Вашия браузър\n\nда виждате какви „бисквитки“ са съхранени и да ги заличавате поотделно\n\nда блокирате „бисквитки“ на трета страна\n\nда блокирате „бисквитки“ на конкретни сайтове\n\nда блокирате инсталирането на всякакви „бисквитки“\n\nда заличите всички „бисквитки“ при затваряне на браузъра\n\nX\n\n„Бисквитката“ е малък текстови файл, който даден уебсайт съхранява на Вашия компютър или мобилно устройство при всяко Ваше посещение на сайта. Използването на такива файлове е широко разпространено, за да могат да функционират уебсайтовете или да са по-ефективни, както и за да се предоставя информация на собствениците на сайта.Уеб сайта Google Analytics — услуга за уеб анализ, предоставяна от Google, Inc. („Google“), за да се подпомогне анализът на използването на уебсайта. За тази цел Google Analytics използва „бисквитки“ — текстови файлове, които се съхраняват на Вашия компютър.Получената чрез тези файлове информация относно начина Ви на ползване на уебсайта — стандартна информация за регистрация в интернет (вкл. Вашия IP адрес) и информация за поведението на посетителите в анонимна форма — се предоставя на Google и се съхранява от него, включително на сървъри в САЩ. Google ще направи анонимна изпратената информация чрез премахване на последния октет от Вашия IP адрес преди нейното запазване.Google използва тази информация съгласно условията за ползване на Google Analytics, за да прави оценка на начините на ползване на уебсайта и да докладва относно дейностите, извършвани на уебсайта.Няма да използваме и няма да допуснем трета страна да използва инструмента за статистически анализ с цел проследяване или събиране на каквато и да било информация, чрез която би могла да се установи самоличността на посетителите на сайта. Google може да предоставя на трети страни информацията, събрана чрез Google Analytics, когато това се изисква от закона или когато тези трети страни обработват информацията от името на Google.Съгласно условията за ползване на Google Analytics Вашият IP адрес няма да бъде свързван от Google с никакви други данни, с които Google разполага.Имате право да откажете ползването на „бисквитки“ на Google Analytics, като изтеглите и инсталирате приложението Google Analytics Opt-out Browser Add-on. Приложението се свързва с Google Analytics JavaScript (ga.js), за да посочи, че информацията относно посещението на уебсайта следва да не се изпраща на Google Analytics.„Бисквитките“ се използват и за регистриране на Вашето съгласие (или несъгласие) с използването на такива файлове на този уебсайт, така че да не се налага този въпрос да Ви бъде задаван при всяко Ваше посещение на сайта.Можете да контролирате и/или изтривате „бисквитките“, когато пожелаете. Можете да заличите всички „бисквитки“, които вече се съхраняват на Вашия компютър, както и да настроите повечето браузъри така, че да не допускат съхраняването на „бисквитки“.Повечето браузъри Ви позволяват:Ако сте избрали опцията да заличите „бисквитките“, трябва да знаете, че настройките за предпочитания ще бъдат изгубени. Освен това, ако блокирате изцяло съхраняването на „бисквитки“, много сайтове, включително и този, няма да работят оптимално, а опцията за излъчване в интернет (webcast) изобщо няма да функционира. Ето защо не е препоръчително да се изключва опцията за „бисквитки“ при използване на услугите ни за излъчване в интернет.",
    "Десет души загинаха, когато камион се блъсна в автобусна спирка в Индонезия": "Камион, превозващ желязо, се блъсна днес в автобусна спирка пред училище в покрайнините на столицата на Индонезия, предаде Асошиейтед прес. Загиналите са най-малко десет, повечето от които са ученици от началното училище.\n\n\n\nДецата са чакали на спирката, когато камионът се е ударил в нея. Инцидентът е станал на главен път, свързващ района Бекаси и Източна Джакарта. На мястото на нещастния случай е имало около 20 ученици, а пострадалите са откарани в две болници.\n\n\n\nКамионът се е ударил и в телекомуникационен стълб, който е паднал и е премазал минаващите по пътя мотоциклети и пикап. Шофьорът на пикапа също е загинал.\n\n\n\nПолицията задържа шофьора на камиона, каза Латиф Усман, директор на полицията в Джакарта. Причината за катастрофата все още не е ясна.",
    "Изненадващ победител се появи сред руините на развиващите се пазари": "Развиващите се страни са разтърсени от двойния удар от повишаването на лихвените проценти от Федералния резерв и икономическото забавяне на Китай. Те изгарят чуждестранните си резерви с най-бърз темп от 2008 г. насам, за да защитят валутите си и да покрият по-високите сметки за вносни хранителни продукти и горива. Чуждестранните инвеститори планират изтегляне, докато страни като Шри Ланка и Бангладеш потърсиха спасителна помощ от Международния валутен фонд. Ситуацията не изглежда добре, пише Шули Рен за Bloomberg.\n\nНа фона на целия хаос обаче има изненадващ победител. Индонезия, която беше част от „петте крехки икономики“ (Бразилия, Индия, Индонезия, Южна Африка и Турция) преди по-малко от десетилетие заради уязвимата си валута и зависимостта от чуждестранни средства, е убежище на относително спокойствие.\n\nРупията, която поевтинява само с 3,8% спрямо долара, е третата най-добре представяща се валута в Азия за годината. Това е още по-значимо, като се има предвид, че централната банка на Индонезия се противопоставяше на мерките на Фед и започна да повишава лихвите този месец – със скромните 25 базисни пункта.\n\nИндонезийската рупия е третата най-добре представяща се азиатска валута през тази година. Графика: Bloomberg\n\nФондовият пазар на страната е друг победител. Борсово търгуваният фонд iShares MSCI Indonesia отчита ръст от 5,6% през тази година на фона на спад на индекса S&P 500 от над 13%. Това помогна за стабилизирането на паричните потоци към Индонезия въпреки разпродажбата на държавни облигации от чуждестранните инвеститори.\n\nКогато световните пазари станат турбулентни, инвеститорите бягат от страни с т. нар. двойни дефицити – по текущата сметка и фискалния баланс. Индонезия беше имунизирана, защото отбелязва напредък и на двата фронта.\n\nПрезидентът Джоко Уидодо трябва да изпрати на руския си колега Владимир Путин благодарствена картичка. Конфликтът в Украйна повиши цените на палмовото масло и въглищата, които Индонезия изнася. Само тези две суровини подобриха текущата сметка на страната с 2,4% от нейния брутен вътрешен продукт от 2019 г. – като една трета идва от поскъпването на палмово масло, а останалата част – от повишените цени на въглищата, според HSBC. Индонезия вече има солиден излишък по текущата сметка за първи път от 2011 г.\n\nПоскъпването на палмовото масло и въглищата насърчава икономиката на Индонезия. Графика: Bloomberg\n\nДжакарта похарчи много, за да противодейства на забавянето, предизвикано от коронавирусната пандемия. Но Уидодо обеща да възстанови бюджета спрямо предишните цели. По-рано тази седмица правителството представи планове да върне дефицита за 2023 г. към целта от 3% от БВП.\n\nИндонезия планира да върне фискалния дефицит към целта от 3% от БВП през следващата година. Графика: Bloomberg\n\nНо Индонезия не иска да бъде разглеждана само като източник на суровини. Уидодо иска да изгради цяла индустрия за производство на електромобили у дома вместо страната да изнася никел – ключов компонент от батериите. В скорошно интервю за Bloomberg News той потвърди, че Индонезия може да наложи мито върху износа на никел тази година като стимул да примами световните производители да отворят фабрики за електромобили в страната. Уидодо дори иска Tesla да произвежда автомобили в Индонезия.\n\nЗа момента множество производители откликват. През април южнокорейската LG Energy Solution – вторият по големина производител на батерии в света, подписа сделка за девет милиарда долара. Китайската Contemporary Amperex Technology Co. Limited – водещият производител на батерии в света, започна да изгражда производствени линии в сделка за близо шест милиарда долара.\n\nДжакарта преустанови доставките на някои суровини по-рано – например временно забрани износа на палмово масло през пролетта, така че за чуждестранните компании има смисъл в изграждането на фабрики в близост до източника на необходимите им ресурси. Индонезия притежава над 20-процентен дял от световните запаси на никел.\n\nНито едно от намеренията на производителите на електромобили все още не е отразено в икономическите показатели – изграждането на заводи отнема време. Но те подхранват увереността на управителите на активи, че Индонезия ще отчете стабилни потоци от преки чуждестранни инвестиции.\n\nКонфликтът между Русия и Украйна предизвика пренасочване на световната икономическа мощ към богатите на ресурси страни. Въпреки това наличието на суровини само по себе си не е достатъчно. Правителството трябва да знае как да не пилее богатството си и как да използва властта си, за да се придвижва нагоре по веригата на стойност. Уидодо се справя много добре в Индонезия дори преди визията му да се е превърнала в реалност.",
    "ОИСР: Последиците от войната в Украйна и инфлацията ще се прехвърлят в 2023 г.": "Световната икономика ще се разшири едва с 2,2% през следващата година, изчислява базираната в Париж организация\n\nСветовната икономика остава помрачена заради войната в Украйна, сочи доклад на Организацията за икономическо сътрудничество и развитие (ОИСР), която намали почти всички свои прогнози за растеж на страните от Г-20 за следващата година, съобщава Bloomberg. На фона на проблемите с икономиката ОИСР очаква лихвените повишения сред централните банки на развитите икономики да продължат и през 2023 г.\n\nГлобалната икономика ще се разшири едва с 2,2% през 2023 г., изтъква базираната в Париж организация в понеделник. Тя намали прогнозите за брутния вътрешен продукт (БВП) на повечето страни от Г-20, като само за Индонезия е налице умерено по-висока перспектива.\n\nМного държави от групата са изправени и пред значително по-ускорена инфлация.\n\n„Световната икономика е ударена“, подчертава ОИСР в своите прогнози. „Светът, и по-специално Европа, поема цената на войната в Украйна и много икономики са изправени пред трудна зима“, добавят от организацията.\n\nПрогнозата предоставя бърз моментен поглед върху синхронизирания шок, произтичащ от атаката на Русия срещу Украйна и последвалата енергийна криза, която се разрасна до криза при разходите за живот.\n\nГолемите централни банки повишиха своите основни лихви по-рано този месец, прибавяйки общо над 2000 базисни пункта, в своята борба срещу инфлацията. Според ОИСР обаче това все още не е достатъчно, за да се охладят цените.\n\nУскорената инфлация остава проблем в много икономики, се посочва в доклада на групата. „Необходими са по-нататъшни увеличения на лихвените проценти в повечето големи икономики, за да се закотвят инфлационните очаквания и да се гарантира, че инфлационният натиск ще бъде намален трайно“, добавят от организацията.\n\nУдарът по икономическия растеж е особено видим в Европа. Сега ОИСР очаква БВП на Германия, най-голямата икономика в региона, да се свие с 0,7% през следващата година.\n\nПрогноза на ОИСР за големите икономики. Източник: Bloomberg\n\n„В Европа много икономики вероятно ще отчетат в най-добрия случай слаб растеж през втората половина на 2022 г. и първото тримесечие на 2023 г., преди известно подобрение през остатъка от 2023 г.“, според доклада.\n\nПредставители на ОСИР прогнозират спадове в краткосрочен план на БВП в Германия, Италия, Великобритания и общ такъв за еврозоната, „като се има предвид съпротивлението, упражнявано от намаляващите реални доходи на домакинствата и смущенията на енергийните пазари“.\n\nОИСР подчерта „значителната несигурност“ около своите прогнози, които предполагат липсата на допълнителни коронавирусни вълни, край на нова ескалация или разширяване на войната в Украйна или увеличаване на натиска върху енергийния пазар.\n\n„Нивата на запълване на газохранилищата в ЕС бяха повишени значително през тази година и сега достигат средно между 80-90% в повечето държави членки“, изтъкват от ОИСР. „Но дори на това ниво може да няма достатъчно обеми, за да се гарантира, че търсенето през една нормална зима може да бъде посрещнато, без нивата на съхранение на европейския газов пазар да бъдат тласнати под ефективните оперативни нива“, се посочва още в доклада.\n\nПо-сериозният недостиг на горива, особено на газ, може да понижи икономическия растеж в Европа с още 1,25 процентни пункта през 2023 г. и да ускори инфлацията с над 1,5 процентни пункта, тласкайки „много страни към целогодишна рецесия през 2023 г.“, като растежът в региона „също ще бъде отслабен през 2024 г.“, предупреждава ОИСР.",
    "Пазарите в Азия са предпочитана дестинация за рисковия капитал": "Страните в региона са по-добре позиционирани да избегнат \"твърдо приземяване\", но проблемите в Китай и Япония са Ахилесовата им пета\n\nРазвиващите се пазари в Азия печелят от годините на натрупване на валутни резерви и се превръщат в предпочитана дестинация за рисковия капитал, пише Bloomberg.\n\nВъпреки че нито един пазар не остана незасегнат през 2022 г., страните от Индонезия до Южна Корея и Филипините се възползват от 25-те години в подготовка за повторение на сътресенията от времето на азиатската финансова криза в края на 90-те години на миналия век. Азиатските валути се справят сравнително добре на фона на поскъпването на долара спрямо традиционните убежища като йената и еврото. Облигациите в региона също са относително силни в годината, в която дълговите пазари се насочиха към меча територия за първи път от десетилетия.\n\nАзия печели от добро управление и късмет. Инфлацията там е по-слаба, отколкото в останалата част на света, а местните власти не само натрупаха рекордни валутни резерви, но и бяха умерени в разгръщането им. Фискалната предпазливост и спокойното управление на кризи бяха норма и въпреки че резервите се свиват с най-бърз темп в историята, те все още са на по-високо ниво спрямо миналото десетилетие.\n\n\"Развитите страни в Азия повеждат надпреварата за поддържане на ниска инфлация“, заяви Джером Хегели, главен икономист на Swiss Re. „Страните могат да избегнат стагфлацията – и към момента смятаме, че по-голямата част от Азия може и ще спечели конкурентна преднина“, добавя той.\n\nПредставянето от началото на годината дава известен оптимизъм на бичи настроените спрямо развиващите се пазари в Азия инвеститори. Индексът на Bloomberg за облигациите на развиващите се страни в региона регистрира загуби от около 9% през тази година – относително по-силно представяне от това на показателя за американския дълг, който се понижава с 11%, както и от глобалния индекс за развиващите се пазари, който отчита спад от 16%.\n\nТова накара инвеститорите да се насочат отново към Азия. Индия и Индонезия записаха нетен приток към облигациите си от инвеститори в чужбина – първи ръст от поне шест месеца, докато глобалните инвеститори увеличиха притежанията си в тайландски облигации за пръв път от май. Чуждестранните инвестиции в облигации все още не са се възстановили до нивата от преди коронакризата в повечето азиатски икономики, което предполага по-ниски възможности за изтичане на капитал, дори макроикономическите условия да се затегнат, коментира Галвин Чиа, стратег в Natwest Markets в Сингапур.\n\nХелеги отбелязва и относително по-ниските заводски цени в Азия като ключов индикатор за по-добрите перспективи на региона. Това отчасти се дължи на късмета на региона да избегне най-тежките шокове в цените на суровините, тъй като Източна Азия е по-малко зависима от енергийния внос от Русия или от вноса на пшеница от Украйна.\n\nРезервите от чуждестранни валути, натрупани от азиатските икономики, помогнаха за смекчаване на въздействието на тазгодишните пазарни сътресения, които предизвикаха най-големите отливи на капитал от поне десет години насам. Налице е известна тревога заради понижаването на резервите, но те все още са над нивото, на което бяха в края на 2019 г. Общите притежания на развиващите се азиатски страни са 2,6 трилиона долара, след като достигнаха връх от над 2,8 трилиона долара през октомври.\n\nСтраните от Югоизточна Азия показват известна макроикономическа устойчивост, като индексите на мениджърите по поръчките PMI показват разширяване, докато в Южна Корея и Тайван са под нивото на експанзията.\n\nАзиатските производствени хъбове като Южна Корея и Тайван имат по-големи експозиции към Китай и глобалното икономическо забавяне, казва Джон Харисън, TS Lombard.\n\nПроблемите, които засягат Северна Азия – особено Китай и Япония, могат да се окажат „Ахилесовата пета“ на региона. Показателите на JPMorgan за уязвимостта на страните, базирани на текущите сметки, валутните резерви и буферите от доходността, показват, че Тайланд и Япония са сред най-слабо подготвените страни, следвани от Китай, Южна Корея и Индия.\n\nСедем от 30 големи икономики са по-малко уязвими от т.нар. „твърдо приземяване“, а в Азия са Индонезия, Малайзия, Тайван, Филипините и Индия, пишат анализатори на Nomura в бележка от 13 септември.\n\nПреследването от Китай на политика за нулев Covid определено тежи върху вътрешните перспективи, както и върху износа от региона. Част от това се забелязва в отслабването на юана, който премина ключовото психологическо ниво от седем юана за долар миналата седмица. Китай се насочва към фискално и парично облекчаване, за да смекчи всяко потенциално „твърдо приземяване“ на икономиката. Последните данни за промишленото производство от август, продажбите на дребно и инвестициите в оборудване показват зараждащи се признаци на възстановяване.\n\n„Азия все още има буферите, за да устои на бурята“, заяви Джин Янг Лий, инвестиционен мениджър за държавен дълг в abrdn Plc в Сингапур. Той вижда възможности в пазарите на облигации в Малайзия, Индия, Китай и Южна Корея. „Като цяло Азия е много по-предпазлива в настройките на политиката си чрез структурни промени в икономиката“, отбелязва още той.\n\nОще новини четете на сайта на Bloomberg TV Bulgaria",
    "Земетресение от 6,1 по Рихтер разтресе о. Суматра": "Земетресение с магнитуд 6,1 по Рихтер е станало край северния бряг на индонезийския остров Суматра, съобщи Европейският средиземноморски сеизмологичен център (EMSC).\n\n\n\nЗеметресението е било на около 19 км южно-югоизточно от Меулабох в Индонезия и е било на дълбочина от 40 км.",
    "АКП: Азиатската банка за развитие вижда сравнително слаба перспектива за инфлация в Камбоджа въпреки глобалната енергийна криза": "Азиатската банка за развитие (АБР) заяви вчера, че се очаква Камбоджа да има едно от най-ниските нива на инфлация сред страните от АСЕАН през тази година въпреки глобалния скок на цените на горивата и торовете, предаде камбоджанската агенция АКП.\n\nВ годишната актуализация на своите \"Перспективи за развитие на Азия\" банката заяви, че е преразгледала прогнозата си за инфлацията в Камбоджа през тази година с тенденция за увеличаване от 4,7 процента до 5,0 процента - под средната прогноза от 5,2 процента за цяла Югоизточна Азия.\n\n\"Инфлацията се ускори по-бързо от очакваното през първата половина на годината поради силния ефект от увеличението на цените на горивата\", се казва в актуализирания доклад. \"По тази причина прогнозата за инфлацията за 2022 г. е преразгледана нагоре спрямо по-ранната прогноза\".\n\nОчаква се инфлацията да бъде по-ниска в три други икономики от АСЕАН, а именно в Малайзия (2,7 процента), Бруней (3,5 процента) и Виетнам (3,8 процента).\n\nНа други места в Югоизточна Азия АБР очаква инфлацията да надхвърли тази в Камбоджа, като прогнозите са за 4,6 процента в Индонезия, 5,3 процента във Филипините, 5,5 процента в Сингапур, 6,3 процента в Тайланд, 7,4 процента в Източен Тимор, 16 процента в Мианма и 17 процента в Лаос.\n\nЗа да се намали инфлационният натиск Камбоджа, Индонезия, Малайзия, Филипините, Тайланд и Източен Тимор са въвели субсидии за горивата, отбеляза банката. Лаос е спрял акцизите върху горивата, а Виетнам е намалил данъка за опазване на околната среда.\n\n\"Сред разнообразните причини за повишаването на цените са прекъсванията в доставките, причинени от войната в Украйна, по-високите цени на енергията и разходите за кредитиране, както и по-ниската селскостопанска продукция заради лошото време\", заяви АБР. \"По тази причина прогнозата за инфлацията за 2022 г. е ревизирана нагоре в сравнение с по-ранната прогноза.\"\n\nПрогнозите за инфлацията за следващата година сочат, че темпът на инфлация в Камбоджа ще спадне до 2,2 процента, което е най-ниското ниво в региона след Бруней, където се предвижда инфлация от 2,0 процента. Сред останалите икономики от Югоизточна Азия прогнозите са за инфлация от 2,3 процента в Сингапур, 2,5 процента в Малайзия, 2,7 процента в Тайланд, 4,0 процента във Виетнам, 4,3 процента във Филипините, 4,5 процента в Лаос, 5,1 процента в Индонезия, 5,5 процента в Източен Тимор и 8,5 процента в Мианма.\n\nПрогнозата на АБР за инфлацията в Камбоджа е в съответствие с доклада, публикуван от Международния валутен фонд във вторник - с една уговорка.\n\nМВФ заяви, че инфлацията в Камбоджа се очаква да достигне своя връх през тази година, да бъде по-ниска през 2023 г. и да продължи да намалява след това, \"ако приемем, че тя остава ограничена предимно до вносните стоки\".\n\nНа годишна база МВФ отбеляза, че през юни инфлацията в Камбоджа е достигнала 7,8 процента след значително увеличение на цените на горивата и торовете. Но през август тя се понижи до 4,9 процента.\n\nЩо се отнася до по-широките икономически перспективи, АБР остави прогнозата за растежа на Камбоджа за тази година непроменена на 5,3 процента, но понижи прогнозите за следващата година от 6,5 процента на 6,2 процента. Тези стойности са с няколко процентни пункта по-високи от прогнозите на МВФ.\n\n(Новина, избрана от камбоджанската агенция АКП за публикуване от БТА без намеса в текста съгласно договора за сътрудничество между агенциите)",
    "Вицепрезидентът на САЩ и японският премиер осъдиха действията на Китай в Тайванския проток": "Вицепрезидентът на САЩ Камала Харис потвърди задълженията на Вашингтон към отбраната на Япония на среща с министър-председателя Фумио Кишида. На нея те осъдиха китайските действия в Тайванския проток, предаде Ройтерс.\n\n\"На срещата бяха обсъдени агресивните и безотговорни провокации напоследък от китайска страна в Тайванския проток и беше потвърдена необходимостта от запазването на мира и стабилността в Тайванския проток\", заяви Белият дом.\n\nХарис е на азиатска обиколка, която включва още спирка в Южна Корея. Тя се отправи на нея само дни след изразеното от китайските официални представители силно недоволство срещу изричното обещание на президента на САЩ Джо Байдън да защити Тайван.\n\nКитай възприема демократично самоуправляващия се остров като своя провинция и отдавна се заканва да си върне контрола над него, като не изключва възможността това да стане и със сила. Тайванското правителство категорично възразява срещу претенциите на Пекин за суверенитет над острова и отстоява мнението, че единствено 23-те милиона жители на Тайван са тези, които могат да определят бъдещето му.\n\nСпоред съветници на Харис по време на обиколката си тя ще се опита да постигне изграждането на общ подход със страните от региона към решаването на тази криза. Това обаче няма да бъде лесно, тъй като лидерите на тези страни гледат с безпокойство на нарастващото напрежение между Вашингтон и Пекин, отбелязва Ройтерс.\n\nНа ноемврийското заседание на страните от Г-20 в Бали (Индонезия), Байдън се очаква да се срещне за пръв път лице в лице с китайския президент Си Цзинпин.\n\nВ Токио, където Харис е начело на американската делегация за държавното погребение на убития бивш премиер на Япония Шиндзо Абе, обсъди с Кишида и поредното севернокорейско изпитание на балистична ракета, а също необходимостта от решаването на въпроса с японските граждани, отвлечени от Северна Корея, се казва в съобщението.\n\n\"Съюзът между Япония и САЩ е крайъгълен камък и е неразривно свързан с мира, стабилността и благоденствието на Индо-тихоокеанския регион\", който включва и Китай, каза вицепрезидентът на САЩ пред японския министър-председател в частта от срещата, която бе открита за медиите.\n\nТя добави, че американският ангажимент към сигурността на Япония е \"непоклатим\".",
    "9 странни и луди географски факта": "Светът е голямо, мистериозно място, където понякога фактите се противопоставят на логиката. Ето някои умопомрачителни географски факти, които може да ви изненадат.\n\n1. Африка е на доста централно място.\n\nАфрика е единственият континент, който се намира във всичките четири полукълба: северно, южно, западно и източно. Следователно това е и единственият континент, който има суша на главния меридиан и екватора.\n\n2. Аляска е най-западният и най-източният щат.\n\nАляска е най-западният и най-северният щат в Съединените щати, което има много смисъл, когато погледнете карта. Но по-изненадващо, държавата успява да бъде и най-източната държава. Части от Аляска са толкова далеч на запад, че държавата всъщност се простира в източното полукълбо. Линиите на дължината се събират в горната и долната част на земното кълбо, така че Почони Пойнт, Аляска, има най-източната дължина от всяка точка в страната.\n\n3. Има три държави, които са напълно без излаз от друга държава.\n\nЛесото, Сан Марино и Ватикана са единствените държави, които са заобиколени само от една друга държава. Лесото няма излаз на море в Южна Африка, докато Сан Марино и Ватикана са заобиколени от Италия.\n\n4. В Канада има много езера.\n\nКанада е втората по големина държава в света, така че може да не е изненада, че има много езера. Но може да ви шокира, че страната има повече от половината от всички естествени езера в света. Впечатляващите девет процента от страната са покрити с прясна вода.\n\n5. Цялото население на света може лесно да се побере в Тексас.\n\nАко целият свят беше толкова гъсто населен като Ню Йорк, цялото население ще покрива само 250 404 квадратни мили. Това означава, че целият свят може да се побере в щата Тексас. За сравнение, ако светът имаше същата гъстота на населението като Хюстън, Тексас, той ще покрива 1 769 085 квадратни мили. Дори и тогава да можеш хипотетично да побереш над 7 милиарда души в район, по-малък от половината Съединени щати, е доста впечатляващо.\n\n6. Австралия може да е заобиколена от вода, но няма най-дългата брегова линия в света.\n\nТъй като е континент и е напълно заобиколена от вода, човек би си помислил, че Австралия лесно ще има честта да бъде страната с най-дългата брегова линия. Тази титла обаче отива в Канада. Канада има 152 100 мили брегова линия, в сравнение с 16 000 мили на Австралия. Всъщност Австралия се нарежда на седмо място в списъка на най-дългите брегови линии в света, след Индонезия, Гренландия, Русия, Филипините и Япония.\n\n7. Връх Чимборасо е по-близо до космоса отколкото Еверест.\n\nВръх Еверест е най-високата планина на Земята, така че би било логично върхът на планината да бъде най-високата точка на Земята (и следователно най-близо до космоса). Но Земята има леко овална форма и нещата стават интересни. Страни като Еквадор и Кения имат малко предимство и така надморска височина върхът на връх Чимборасо в Еквадор (който е висок само 20 564 фута) е най-близо до звездите.\n\n8. Антарктида е дом на почти цялата прясна вода в света.\n\nС 14 милиона квадратни километра ледената покривка в Антарктика е най-голямата твърда ледена маса на планетата. Огромната замръзнала структура съдържа около 90 процента от цялата прясна вода на Земята.\n\n9. Китай и Русия граничат с 14 държави.\n\nВъпреки че Китай е само малко повече от половината от Русия - най-голямата страна в света - те споделят еднакъв брой сухопътни съседи. 14-те страни, граничещи с Китай, са: Индия, Пакистан, Афганистан, Таджикистан, Киргизстан, Казахстан, Монголия, Русия, Северна Корея, Виетнам, Лаос, Мианмар, Бутан и Непал.",
    "Русия затваря границите си на 28 септември": "Вероятно ще бъде въведена изходна виза, твърди \"Медуза\"\n\nРуските власти възнамеряват да затворят границите за мъже в мобилизационна възраст, съобщи източник, близък до администрацията на президента на Руската федерация пред \"Медуза\". Най-вероятната дата за въвеждане на забраната е 28 септември.\n\nВторият източник, също близък до администрацията на президента, твърди, че това ще стане „след референдумите“, които се провеждат в самопровъзгласилите се ДНР, ЛНР и в окупираните територии на Херсонска и Запорожка области на Украйна. Те ще приключат на 27 септември вечерта.\n\nИзданието отбеляза, че ще бъде въведено подобие на \"изходни визи\": за да напуснат Русия, мъжете ще трябва да получат разрешение от военната служба.\n\nПо-рано Медуза същ писа, че границите за мъже ще бъдат отворени до края на \"референдумите\" на 27 септември.\n\nМобилизацията в Русия започна на 21 септември. Според руския президент Владимир Путин на мобилизация подлежат тези, които са в запаса и имат съответните военни специалности и боен опит. На правителствения портал \"Обяснение.рф\" се казва, че \"приоритетно\" на мобилизация подлежат редници и сержанти до 35 години, младши офицери - до 50 години, старши офицери - до 55 години . В Русия войниците и сержантите са в запаса до 50 години, а генералите вече са до 70 години.\n\nКато част от мобилизацията Русия ще призове 1,2 милиона души в армията, каза по-рано пред Meduza източник, близък до едно от федералните министерства. Кремъл отрича това.\n\nНа този етап руснаците могат да влязат без задграничен паспорт в Армения - за 180 дни, в Беларус - за 90 дни и в Киргизстан и Казахстан - за 30 дни.\n\nСъс задграничен паспорт, но без виза руснаците могат да пътуват до Сърбия, Черна гора, Молдова, Азербейджан, Таджикистан, Узбекистан, Грузия, Индия, Индонезия, Малайзия, Шри Ланка, Монголия, Камбоджа, Лаос, Виетнам, Израел,Катар, Непал, Турция, Мавриций, Южна Корея, Тайланд, Мексико, Аржентина, Бразилия, Уругвай, Чили, Еквадор, Перу, Доминиканската република, Коста Рика, Египет, РЮА, Мароко,",
    "Русия може да намери пазари за половината от отхвърления от ЕС петрол": "Руски компании вече пренасочват товари към Азия, тъй като европейски купувачи вече доброволно се отказват от руски петрол\n\nРусия може да намери нови пазари за около половината от износа си на суров петрол, който ще бъде забранен от ЕС от декември, съобщава компанията за енергийни данни Kpler, цитирана от Bloomberg.\n\nИндонезия, Пакистан, Бразилия, Южна Африка, Шри Ланка и някои страни в Близкия изток може заедно да купуват 1 млн. барела дневно суров петрол от Русия тази зима, сочи анализът на Kpler. Европа остава ключов пазар за руските петролни производители. Графика: Bloomberg LP\n\nПетролната индустрия в Русия, която съставлява около 10% от световния добив и е ключов източник на приходи за Кремъл, вече е изправена пред значителни санкции след нашествието на страната в Украйна. Страните членки на ЕС продължават да купуват известно количество петрол от Русия, но през декември ще забранят по-голямата част от вноса на уралски суров петрол, последван от забрана върху петролните продукти от февруари.\n\nТова може да намали петролния добив на Русия с близо 2 млн. барела дневно спрямо нивата преди нашествието, ако потоците не бъдат пренасочени другаде, счита Международната агенция за енергия.\n\nРуските компании вече пренасочват товари към Азия, главно към Индия и Китай, тъй като някои европейски купувачи доброволно се отказват от руския петрол. Това се отразява на цените, като уралският петрол се търгува с големи отстъпки спрямо световните бенчмаркове.\n\nПренасочване на световните петролни потоци може частично да измести износа от страните членки на ОПЕК+. В Индонезия, „една от основните кандидатки за изместване е Нигерия“, а в Пакистан „няма да се изненадаме да видим по-малки потоци от арабски суров петрол“ от Саудитска Арабия, отбелязва Kpler.\n\nБлизкият изток, който може да поеме 500 хил. барела дневно руски суров петрол тази година, може да пренасочи използван преди това вътрешно петрол към износните пазари, пише компанията.\n\n„Страните от региона може да се изкушат да използват уралски петрол в рафинериите и да позволят на сортове като арабския суров петрол да текат свободно в Азия“, допълва тя.",
    "БФС поздрави селекционера на младежите": "Селекционерът на младежкия национален отбор на България Александър Димитров празнува днес своя 46-ти рожден ден.\n\nЕто какво написаха в сайта на БФС:\n\n\"Александър Димитров е роден на 12 септември 1976 г. в София. Юноша е на ЦСКА, а кариерата му на футболист преминава през Янтра, Беласица, Персипура (Индонезия) и Академик София. Треньорският му път започва в различни клубни отбори у нас и в чужбина, както и в юношеските национални гарнитури на България.\n\nПрез 2014 година воденият от специалиста отбор до 19 години се класира за финалите на европейското първенство на УЕФА в Унгария, а през 2015 година Димитров е начело на националния отбор до 17 години, който участва на финалите на Евро 2015 в България.\n\nБил е помощник треньор на младежкия национален отбор, работил е в Индонезия като помощник на Иван Колев в Персипура, в националния отбор на Индонезия и в олимпийски отбор на Индонезия, както и в родни клубове като Берое (Стара Загора), Локомотив (Горна Оряховица), Конелиано (Герман), Витоша (Бистрица) и Ботев Пловдив, където е асистент на Ферарио Спасов. От декември 2018 година е селекционер на младежкия национален отбор на България.\"",
    "Отиде си енергийният експерт Васко Начев": "Почина енергийният експерт Васко Начев. Това потвърди Илиян Василев, посланик на България в Русия от 2000 до 2006 г.\n\nВаско Начев е експерт с богат професионален опит. Работи като консултант по проучване и добив на нефт и газ в различни държави от Близкия Изток, Египет, Казахстан и Индонезия. Автор е на множество статии и анализи за нефтения и газов сектор както у нас, така и в международен план",
    "Традиционната китайска медицина впечатлява все повече чужденци": "\n\n\n\nПутри Прихардини е от Индонезия. Тя е изумена от това как традиционната китайска медицина продължава да се развива.\n\n\n\nПутри пристига в Китай през 2019 г. и първо учи китайски език в гр.Уси. В момента тя е първи курс в Университета по китайска медицина на Гансу, който е единственият в Северозападен Китай, предоставящ докторска степен по традиционна китайска медицина.\n\nПровинция Гансу е ключова база за отглеждането на билки, а до момента университетът е обучил студенти от 22 държави, включително Южна Корея, Казахстан и Лаос.\n\nПутри разказва в интервю за „Пийпълс дейли“, че когато била на 10 години страдала от упорито главоболие. Майка ѝ я завела при лекар по традиционна китайска медицина близо до дома им. „Все още си спомням силния и освежаващ аромат на билките в неговата клиника“, казва 21-годишната студентка от Индонезия. „Лекарят провери пулса ми, прегледа лицето и езика ми и написа рецепта. В продължение на няколко седмици трябваше да пия горчивите билки, но симптомите ми намаляха и болката утихна.“\n\nЗа Путри този лекар е като вълшебник, а споменът за лечението с традиционна китайска медицина се е запечатал дълбоко в съзнанието ѝ и я насърчава да продължи с обучението в специалността, която комбинира едновременно западната и китайска медицини.\n\n21-годишната Банон Сайекти идва от индонезийския остров Ява. Тя е състудентка на Путри, но никога преди не е изпитвала лично терапия на традиционната китайска медицина. В началото на първия семестър за нея е трудно да разбере този клон на медицината. „Китайците например вярват, че доброто здраве изисква баланс между Ин и Ян, а за практикуващите традиционна китайска медицина от значение е не само заболяването, но цялостното физическо състояние на пациента“, обяснява Банон. „Изглежда, че излекуването на болния е едновременно медицинско и философско предизвикателство.“\n\n„Популярността на традиционната китайска медицина по света расте. Тя се е превърнала във важен културен символ за Китай“, казва Джао Джунтин, доцент в Университета по китайска медицина на Гансу. „Много чуждестранни студенти обаче се сблъскват с трудности в опитите да разберат значението и функцията на медицинските термини на китайската медицина заради културни и езикови бариери.“Джао Джунтин обяснява, че за да им помогне университетът предлага различни курсове за първокурсниците, например по биохимия, китайски език и култура, диагностика на китайската медицина. „Осигуряваме им възможност за обмен с местните студенти, лекции и образователни обиколки, за да им помогнем да разберат по-добре материала“, казва доцентът.\n\n„Нашият професор дори ни покани да празнуваме Китайската нова година със семейството му. Ядох домашно приготвени китайски пелмени и се наслаждавахме на красивото шоу от фойерверки вечерта“, разказва Банон, добавяйки, че традиционната китайска медицина изисква по-добри познания за културата, отворен ум и непрекъснати усилия.\n\nВ момента двете студентки се наслаждават на лятната ваканция. През предстоящия есенен семестър те ще имат лекции с китайски студенти. Въпреки повечето предизвикателства, те са мотивирани да продължат. „Хората в моята страна проявяват все по-голям интерес към традиционната китайска медицина. Много влогъри разказват в социалните медии за своя опит в тази сфера“, обяснява Банон, добавяйки, че планира да се върне в родния си град след като се дипломира и да отвори клиника по китайска медицина. „Искам да докажа на моите родители и приятели, че традиционната китайска медицина също е надеждна.“\n\nЩо се отнася до Путри тя иска да продължи образованието си. „Изучаването на традиционната китайска медицина продължава цял живот. Знам, че не е лесно да упорстваш, но искам да опитам, защото харесвам тази медицина и живота си тук в Китай.“",
    "Защо ѝ е на Русия да лети на срещата на Г-20": "/Поглед.инфо/ Малко повече от два месеца остават до срещата на Г-20, която ще се проведе на остров Бали (Индонезия) на 15-16 ноември. Това е среща на лидерите на водещите държави в света, на която, за разлика от абсолютното мнозинство на предишните срещи на върха на групата, наистина могат да се решават глобални проблеми. В края на краищата на индонезийската среща на върха, за първи път от началото на специалната руска операция в Украйна, Владимир Путин може да се срещне очи в очи с президента на САЩ Джо Байдън, както и с представители на „малката шесторка“ от средите на лидерите на Франция, Германия, Италия и други. Най-смелите експерти дори не изключват възможността за сключване на някакъв вид споразумение за Украйна - ако дотогава, разбира се, Америка и Европа се примирят с новата реалност, която Русия ще създаде.\n\nВярно е, че всички тези срещи и преговори са възможни само при един сценарий - ако Владимир Путин отиде на срещата. Това пътуване е под въпрос. Преди няколко месеца Кремъл даде да се разбере, че руският президент ще участва в събитието, но уточни, че форматът на участие (лично или задочно) не е определен. Сега прессекретарят на Кремъл Дмитрий Песков обяви условията, при които руският лидер може да участва. „За да вземем решение за формата на нашето участие, ще бъдат взети предвид всички фактори, включително факторите за сигурност“, обясни Песков.\n\nВсички на Запад добре знаят, че Путин е най-важният център за вземане на решения. Всички решения, включително тези по отношение на Украйна, се вземат лично от него. Затова осигуряването на личната сигурност на държавния глава е повече от важен фактор. Най-вероятно окончателното решение ще бъде взето по-близо до срещата.\n\nНякои от експертите ще кажат, че Москва не трябва да участва в това шоу. С голяма степен на вероятност ще пристигне главният аниматор на Украйна Владимир Зеленски. Буквално извиваха ръцете на Индонезия, принуждавайки я да изпрати покана до украинския лидер (в противен случай западните страни заплашиха да бойкотират събитието) и всички разбират, че Владимир Зеленски ще се опита да организира поредната сцена от “Квартал-95” в Бали. Защо Русия трябва да подкрепя клоунада?\n\nЗа да осуети целите на Запада. Съединените щати и техните сателити така и не успяха да постигнат глобална изолация на Русия, така че разчитаха на поне символична изолация. На това, че Индонезия може да бъде принудена да не покани Путин на Г-20. На това, че ключови международни въпроси ще се обсъждат без Русия, а самата индонезийска среща на върха ще се превърне в поредния форум, на който половината от участниците ще осъдят Москва, а половината ще мълчат..\n\nНо това не се случи. Индонезийските власти се държаха като истински домакини на срещата, като поканиха Русия да вземе участие в нея (макар и в същото време изпратиха покана до Украйна). Ако в отговор западните лидери откажат да участват в съвместни протоколни събития, тогава те, оказва се, се изолират сами - както беше по време на срещата на външните министри на страните от Г-20, в която участва Сергей Лавров. Ще се изолират и така ще покажат собствената си слабост.\n\nОсвен очевидната имиджова победа на Русия на срещата на високо равнище на Г-20 може да ни очакват и преговори по същество. Такива срещи са не само общи приказки и снимки, но и срещи на място в двустранен формат. И руският лидер (както и други високопоставени членове на руската делегация, които ще летят с президента) ще има възможност да разговаря очи в очи със своите колеги от Индия, Китай, Бразилия, Аржентина и редица други страни от интерес за нас. Ще обясни руската позиция, ще обсъди съвместни проекти, говори за начини за заобикаляне на западните санкции. И накрая, не е изключена среща с Байдън на форума (която индонезийските домакини изглежда искат да организират) - в крайна сметка след междинните избори за Конгрес американският президент може да се съгласи с това. Какъвто и да е резултатът от тази среща, тя сама по себе си ще се превърне в победа за руската дипломация, тъй като самият Байдън със собствените си ръце ще погребе мита за изолацията на Русия.\n\nДо срещата обаче има повече от два месеца. И като се има предвид темпото на събитията, които се случват сега в света, през това време може да има събития, които ще направят срещата на върха на Г-20 задължителна за присъствието на всички лидери там - или ще омаловажат нейното значение до нула.\n\nЩе видим.\n\nПревод: В. Сергеев\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\n\n\n\n\nСтани приятел на Поглед.инфо във facebook и препоръчай на своите приятели",
    "Събитията днес - Икономика": "СОФИЯ - Европейският икономически и социален комитет (ЕИСК) и Асоциацията на индустриалния капитал в България (АИКБ) организират форум на високо равнище с международно участие на тема \"МСП, предприятия на социалната икономика, занаяти, свободни професии: възможности и предизвикателства на зеления преход\", който ще започне в 13:30 ч. в \"София хотел Балкан\". Форумът ще бъде открит от Васил Велев, председател на УС на АИКБ и Ален Койор, председател на секция \"Единен пазар, потребление и производство\" (INT), Европейски икономически и социален комитет (ЕИСК). БТА е медиен партньор.\n\n- Българският еврокомисар Мария Габриел представя \"Новата европейска иновационна програма\". Идеята е на Изпълнителната агенция за насърчаване на малките и средните предприятия (ИАНМСП) и на платформата \"Български иновационен форум\", с подкрепата на \"София Тех Парк\", като обединява десетки иноватори, инвеститори, финансови институции, стъртъп проекти, представители на бизнеса, науката, политиката и гражданското общество. Събитието ще се проведе от 10:00 ч. в зала \"Джон Атанасов\" на \"София Тех Парк\".\n\n- Българската народна банка ще проведе аукцион за продажба на лихвоносни съкровищни облигации за 200 млн. лева със срочност пет години и шест месеца и фиксирана годишна лихва 3,2 на сто.\n\n- От 12:00 часа в зала \"Да Винчи\" на \"Гранд Хотел Милениум София\" ще се състои представяне на \"Фактор Енерджи България\", дружество на първия търговец на електрическа енергия в Испания \"Фактор Енерджи\", който навлиза и на българския пазар. Компанията ще бъде представена от съдружниците Христина Стоичкова и Емилио Росауд. Специален гост ще бъде Христо Стоичков.\n\nЗАГРЕБ - Заместник министър-председателя на България Атанас Пеканов е на двудневно официално посещение в Хърватия, посветено на напредъка на страната по отношение на приемането й в еврозоната от 1 януари 2023 г. (и 27 септември)\n\nМЮНХЕН - От 25 до 27 септември се провежда конференцията за предприемачество и иновации Bits&Pretzels 2022, която събира на едно място над 5000 основатели на компании, инвеститори и стартъп инициативи. В откриването участва българският министър на икономиката и индустрията Никола Стоянов.\n\nБРЮКСЕЛ - Министрите на земеделието от ЕС ще обсъдят ситуацията със селскостопанското производство и логистиката в Украйна.\n\n- Изслушване на президента на Европейската централна банка Кристин Лагард в Европейския парламент.\n\nПАРИЖ - Организацията за икономическо сътрудничество и развитие (ОИСР) представя междинните си икономически перспективи.\n\n- Проектобюджетът на Франция за 2023 г. ще бъде представен на правителствено заседание.\n\nЛЮКСЕМБУРГ - Европейската сметна палата ще излезе с доклад за действията си срещу незаконния риболов.\n\nБЕРЛИН - Очакват се данни за бизнес доверието в Германия.\n\nЛУТЪН - \"Изиджет\" (Easyjet) представя пътната си карта към въглеродна неутралност.\n\nНУСА ДУА, Индонезия - Заседание на министрите на туризма от Г-20.",
    "Ето какво представиха Asus и Intel по време на своето събитие Performance Day в Атина (Видео)": "По време на съвместно събитие в гръцката столица Атина, технологичните гиганти Asus и Intel представиха своята нова линия продукти. В това свое ревю екипът на Digital.bg ще ви запознае от близо с тях.\n\nЛаптопи Asus\n\nСред лаптопите на Asus, бяха изложени геймърският хибрид Asus ROG Flow Z13, който може да се похвали с изключително компактни размери.\n\nБе представен също така и нестандартният лаптоп с два OLED дисплея и физическа клавиатура Asus ZenBook Pro 14 Duo. Като и двата модела са със сензорни дисплеи и идват в компелкт с активни стилуси, които се прикрепват на магнитен принцип за корпусите им.\n\nСъщо с OLED дисплей бе и големият сребрист лаптоп Asus VivoBook Pro 15. От всичките 5 модела лаптопи, които Asus демонстрираха на щанда си, всъщност това бе, може би моделът с най-стандартен дизайн и функционалности.\n\nДо него бе позициониран Asus ZenBook Pro 16X OLED, при който на тъчпада е отредено огромно пространство, а в ляво от него стой специален джойстик. Клавиатурата при този лаптоп пък е по-сбита и има изскачащ механизъм, който създава удобен наклон за писане.\n\nПри Asus ZenBook Pro 14 OLED пък тъчпадът има специална LED подсветка. Тя му дава нъмпад функционалност и е много удобна а бързо пресмятания, без да се налага да се увеличава обема на устройството.\n\nПроцесори Intel\n\nПри хардуера, централните процесори, които захранваха лаптопите на Asus, бяха от Intel EVO платформата. Това са 12-та генерация Intel Core i7 процесори от така наречената H-серия, в която флагман е Intel Core i7-12700H. Негов подгласник и събфлагман с малко по-слаби параметри е Intel Core i5-12500H.\n\nОт компанията акцентираха върху повишената им производителност и намалена консумация на електроенергия. Asus от своя страна пък показаха и какви са новите тенденции на компанията по отношение на охлаждането.\n\nКато при него демонстрираха градация не само по отношение на активните елементи, в лицето на вентилаторите си, но и при пасивното охлаждане, посредством медни тръби.\n\nОхлаждането вече е по-ефективно, по-компактно и в същото време по-тихо. Все фактори, които са важни за избора на потребителите, които планират да купуват нов лаптоп.\n\nВсъщност по време на събитието, което е част от “Intel/Asus Performance Day”, двете компании обърнаха особено внимание точно на това, от какво се интересуват потребителите, когато избират своя нов лаптоп.\n\nПо какви критерии избират нов лаптоп потребителите по света\n\nВ интересно проучване, което Asus и Intel споделиха, стана ясно кои са петте неща, от които най-много се интересуват потребителите преди да си купят лаптоп. Проучването е проведено в 10 големи световни пазара, които включват САЩ, Русия, Германия, Полша, Великобритания, Индонезия, Италия, Франция, Индия и Китай.\n\nНа всички тях, на първа позиция за избора си, потребителите изтъкват хардуера. На тора позиция преобладаващите отговори са за батерията. Като единствено в Русия, Индонезия и Китай казват, че лаптоп се избират, обръщайки внимание на качеството на изработката. Във Франция пък изборът е спрял върху дисплея.\n\nНа трета позиция в класацията на KANTAR има по-разнообразни отговори. Сред тях са качеството на сглобката, батерията, дисплеят. С малко, определящ от трите фактора се оказва дисплеят. Качеството на изработката все пак присъства в класацията и е на четвърта позиция.",
    "Странният случай с цената на златото по време на криза": "Времената би трябвало да са перфектни за инвестиция в злато. Традиционно благородният метал поскъпва когато инфлацията е висока, тъй като се счита за актив, който има свойството да съхранява стойност. Освен това златото обикновено е предпочитана инвестиция от компаниите в периоди на геополитически сътресения, отново поради славата му на актив убежище.\n\nВъпреки това, цената на златото отказва да тръгне рязко нагоре. Всъщност цената на златото е 20% по-ниска спрямо последните върхове от месец март тази година.\n\n„Инвеститорите нямат много апетит да държат злато в настоящата обстановка”, посочва Уорън Патерсън, ръководител стокова стратегия в ING, предава CNN.\n\nЦената на златото се изстреля в началото на март тази година в резултат на притесненията от инвазията на Русия в Украйна. Оттогава насам обаче, други пазарни динамики излязоха на сцената.\n\nСтранният случай с цената на златото\n\nОсновна причина за странното затишие при цената на златото е политиката на Федералния резерв на САЩ. Централната банка предприе агресивно повишаване на лихвените проценти, за да се опита да укроти ускорената инфлация, която си остава на високи нива, след като войната в Украйна вдигна цените на храните и енергията.\n\nФед вдигна лихвите в сряда миналата седмица с 0.75 базисни точки, което бе безпрецедентно трето поредно повишение. Освен това институцията даде сигнали, че през ноември и декември може да се очаква ново вдигане на лихвените проценти.\n\nТова действие вдигна цената на щатския долар до нов 20-годишен връх. Доларът поскъпва с 16% спрямо кошница от основни валути от началото на тази година, което се счита за огромен скок. Тези движения влияят негативно на пазара на акции. Но освен това, оказват ефект и върху цената на златото.\n\nОтчасти това е така, защото трансакциите при стоките, включително златото и другите благородни метали, обикновено се случват в щатски долари. Силната валута прави тези стоки по-скъпи за чуждестранните инвеститори, което от своя страна може да намали търсенето, респективно и цената им.\n\nЦената на златото и доходността по щатските облигации\n\nДруг фактор за движението на цената на златото е ефектът от политиката на Фед върху държавните облигации на САЩ. Доходността върху тези държавни ценни книжа скочи в резултат на затягането на паричната политика от страна на Фед. Доходността върху 10-годишните щатски облигации се повиши до 3.77%, след като бе на ниво от около 1.5% в началото на тази година.\n\nЗлатото се намира в конкуренция с държавните ценни книжа когато говорим за активи, съхраняващи стойност. Така, когато инвеститорите могат да получат по-добра възвращаемост от облигациите, то интересът към златото логично намалява.\n\n„Ако вдигате лихвените проценти, какво предпочитате да държите, злато или нещо, което ще ви осигури доходност?”, коментира Патерсън от ING. През миналата седмица за пореден път стана ясно, че централните банки нямат намерение да променят политиката си скоро, преследвайки целта да поставят инфлацията под контрол.\n\nСлед като Фед обяви последното вдигане на лихвите, други централни банки последваха примера. Банката на Англия повиши лихвените проценти до най-високото им ниво от 2008 година насам. Швеция, Индонезия, Виетнам, Норвегия и Швейцария също повишиха лихвите. Това означава, че е малко вероятно златото да поскъпне рязко в краткосрочен план. За да се случи това, ситуацията с инфлацията трябва първо да се промени, смята Патерсън.\n\nПрочетете целия материал на следния линк: https://www.actualno.com/finance/zashto-zlatoto-ne-poskypva-vypreki-krizata-news_1817517.html © Actualno.com",
    "Чавушоглу е в Япония": "1884746\n\nМинистърът на външните работи Мевлют Чавушоглу заяви, че ще проведат консултации с Япония относно отбранителната промишленост и сигурността през следващите дни.\n\nЧавушоглу отбеляза: „Ако Япония иска да купи, независимо дали става въпрос за въоръжени безпилотни летателни апарати или други продукти на отбранителната промишленост, ние с радост ще отговорим на техните нужди в тази област.“\n\nЧавушоглу е в Токио за да присъства на погребението на бившия японски премиер Шиндзо Абе.\n\nНа въпрос на журналист дали въпроса с износа на въоръжени безпилотни летателни апарати от Турция за Япония ще излезе на преден план по време на посещението му, Чавушоглу отговори: „Безпилотните летателни апарати и въоръжените дронове, които произвеждаме, са сред най-добрите и дори най-добрите, произвеждени в света. В Либия и главно в Триполи турските въоржени дронове са тези, които предотвратиха окупацията. Искаме да задълбочим сътрудничеството си с Япония в областта на отбранителната индустрия, както и във всяка друга област.“\n\nЧавушоглу отбелязва: „През предстоящите дни ще проведем консултации с Япония относно отбранителната промишленост и сигурността... Ако Япония иска да купи въоръжени дронове или други продукти на отбранителната промишленост, други азиатски страни също са много заинтересовани в момента и главно Малайзия и Индонезия, тези страни са много заинтересовани от нашите продукти на отбранителната промишленост. Те проявяват голям интерес, договорите са подписани, ние с радост ще отговорим на нуждите на Япония и в тази област.\"",
    "Кураторите на изложението \"Документа\" обясниха антисемитския скандал със свои грешки и с \"културни недоразумения\"": "Творческият колектив Руангрупа от Индонезия отговаря за съдържанието на тазгодишното издание на \"Документа\", което се провежда на пет години в Касел, Германия (Снимка: БТА/AP)\n\nИндонезийските творци казват, че вече са разбрали, че е нужно да обяснят по-добре каква била идеята им\n\nИндонезийските куратори на изложението за съвременно изкуство \"Документа\" в Германия обясниха със свои грешки и с \"културни недоразумения\" обвиненията в антисемитизъм срещу изданието на форума тази година, предаде ДПА, цитирана от БТА.\n\nТворческият колектив Руангрупа от Индонезия отговаря за съдържанието на тазгодишното издание на \"Документа\", което се провежда на пет години в Касел, Германия.\n\nВ публикация в берлинския в. \"Тагесшпигел\" в понеделник двама от членовете на колектива - Реза Афисина и Фарид Ракун, заявяват, че са подценили значимостта и публичността на арт изложението в Германия.\n\nДокато в родната им Индонезия почти никой не забелязва творческия колектив Руангрупа, \"Документа\" е с национално значение в Германия, обясняват те. Двамата посочват, че кураторите е трябвало по-рано да осъзнаят значимостта на форума.\n\nПървите обвинения в антисемитизъм ги заварват неподготвени през януари, обясняват Афисина и Ракун и добавят, че изобщо не са очаквали нещата да ескалират толкова. Когато политиците и медиите се намесили, се явила \"нова динамика\", пишат те.\n\nИндонезийските творци казват, че вече са разбрали, че е нужно да обяснят по-добре каква била идеята им. Афисина признава, че групата е коментирала обвиненията в антисемитизъм прекалено късно, защото първоначално не разбрали, че не е достатъчно публично да признаят грешката си и да се извинят на хората в Касел, с които се чувстват свързани.\n\nТой казва също, че макар темата на петнадесетото издание на \"Документа\" да е \"диалог\", никой не слуша никого. Афисина критикува и липсата на желание да разбереш другия.\n\nГлобалното арт изложение, което бе открито в Касел в средата на юни и приключва в края на септември, бе помрачено от обвинения в антисемитизъм. Директорката му Сабине Шорман подаде оставка миналия месец.",
    "Петролът поскъпва преди заседанията на централните банки*": "Ако Фед направи още един ястребов ход, това може да доведе до още ценови понижения, прогнозира анализатор\n\nЦената на петрола се покачва в сряда, докато инвеститорите са в очакване на решенията на големите централни банки в следващите дни, пише Bloomberg.\n\nСветовният бенчмарк Брент поскъпва с 2%, или 1,81 долара, до 92,43 долара за барел.\n\nЦената на американския сорт West Texas Intermediate (WTI) се увеличава с 2,11%, или 1,77 долара, до 85,71 долара за барел.\n\nПо данни на медията 16 централни банки ще обявят решенията си на кратки интервали тази седмица, включително САЩ, Великобритания, Бразилия, Турция, Индонезия, Филипините, Япония, Швейцария, Норвегия, Южна Африка, Египет и Тайван.\n\nПо-късно през деня предстои да приключи двудневното заседание на Фед, от което се очаква регулаторът да одобри лихвено увеличение от 75 базисни пункта.\n\n\"Ако Фед направи още една ястребова** изненада тази седмица, това би могло да доведе до допълнителен спад в цената на петрола\", каза Чару Чанана, пазарен стратег в Saxo Capital Markets Pte. в Сингапур.\n\nСуровината е на път да отбележи първата си тримесечна загуба от над две години насам, докато опасенията за световно икономическо забавяне продължават да натежават на перспективите за търсенето.\n\nВъпреки слабите краткосрочни перспективи от Saudi Aramco заявиха, че свободният производствен капацитет на петролния пазар може да бъде заличен, след като икономиките се възстановят, посочвайки липсата на инвестиции като основна причина за енергийната криза. Главният изпълнителен директор на Crescent Petroleum Co. Мажид Джафар направи подобно изказване, като посочи, че цените ще останат високи заради \"хронично недостатъчните инвестиции\" в сектора.\n\nАмериканският петролен институт съобщи, че щатските запаси на \"черно злато\" са нараснали с над 1 млн. барела миналата седмица, според лица, запознати с данните. Резервите на бензин в ключовия хъб за съхранение в Кушинг, Оклахома, както и тези на национално ниво също са се увеличили.\n\n*Към 09:52 ч. българско време\n\n**Централните банкери, които смятат, че инфлацията е много по-голям бич за икономиката от бавния ръст и следователно рядко гласуват за намаление на лихвените проценти, носят нарицателното \"ястреби\", а тези, които са предразположени да гласуват за намаляване на лихвените проценти и за стимулиране на икономиката, са „гълъби“ - б. а.",
    "Вучич разказа за търсенето на алтернатива на горивата от Русия": "/Поглед.инфо/ Сръбският президент Вучич говори за планове за закупуване на петрол от Венецуела и въглища от Индонезия\n\nСръбският президент Александър Вучич каза в интервю за Ройтерс, че Сърбия търси алтернатива на руското гориво и планира да купува петрол, включително от Венецуела, както и въглища от Индонезия.\n\n„Ще вземем иракски (петрол)... Ще се опитам да преговарям и с Венецуела. Бихме го взели навсякъде. Ние не сме придирчиви“, каза президентът.\n\nПо неговите думи, Сърбия планира също да внася петрол от Азербайджан през следващата година и е увеличила максимално запасите от газ в газовите си хранилища, поради което запасите трябва да са достатъчни за повече от 60 дни.\n\nВучич добави, че страната иска да закупи около 2 милиона тона въглища от Китай и Индонезия за топлоелектрическите си централи, които генерират около 70% от електроенергията в Сърбия.\n\nПо-рано Вучич, коментирайки ситуацията с енергийната криза, каза, че Европа няма да преживее конфликта в Украйна, ако той продължи поне още една година. По негово мнение, при такива цени на газа никой в Европа не може да се справи със сегашната ситуация. Белград все пак успя да попълни запасите от газ по-рано, подпомогнат от доставките от Русия. Той добави, че в противен случай Сърбия вече би фалирала.\n\nПревод: ЕС\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели",
    "РВИП все по-близо до окончателното си ратифициране, а бизнесът вече се възползва от възможностите": "\n\n\n\nРегионалното всеобхватно икономическо партньорство (РВИП), което влезе в сила за по-голямата част от 15-те му членове, се очаква да бъде напълно ратифицирано в близко бъдеще, стана ясно по време на текущото изложение „Китай-АСЕАН“ (CAEXPO) в град Наннин.\n\n\n\nЗа осемте месеца след ефективното задвижване на мегасделката, цяла плеяда бизнеси от страните в Азиатско-тихоокеанския регион търсят пътища да се възползват от възможностите, които тя носи, особено на фона на спад в редица западни и високоразвити икономики. А това придава на търговския пакт и потенциала, който той носи, още по-важна роля като стабилизатор на глобалния растеж.\n\nСпоред представители на бизнеса и търговски организации, участващи в изложението „Китай-АСЕАН“, очакванията са РВИП да постигне значителен напредък в обозримо бъдеще и отвори възможности за по-бърз растеж на търговията и по-тесни икономически връзки между страните.\n\nАирланга Хартарто, координиращ министър по икономическите въпроси на Индонезия, съобщи, че страната му е ратифицирала РВИП на 30 август и ще го приложи своевременно. За 10 страни, включително Китай, споразумението влезе в сила от 1 януари, за Южна Корея от 1 февруари, за Малайзия от 18 март и за Мианмар от 1 май. Единствената държава, която все още не е ратифицирала пакта са Филипините, но според Джан Шаоган, заместник-председател на Китайския съвет за насърчаване на международната търговия (CCPIT), „очакванията са Филипините скоро да завършат вътрешните си процедури за одобрение“. Според Сю Ниннин, изпълнителен президент на Бизнес съвета „Китай-АСЕАН“, пък „има всички изгледи РВИП да бъде напълно ратифицирано от всички негови членове до края на годината“.\n\nПо време на изложението в Наннин бе представен доклад за бизнес средата на АСЕАН, в който обаче се казва, че отделните членове не са завършили вътрешния процес на одобрение на РВИП, и това води до високи бариери за достъп до пазара. Очаква се окончателното ратифициране на сделката да насърчи повече бизнеси в търговския блок да се включат в споразумението.\n\nКитай оглавява регионалните усилия за превръщането на РВИП в лесно достъпен апарат за свободна търговия за местния бизнес. През първите осем месеца Китайския съвет за насърчаване на международната търговия е бил организатор и индиректно е предлагал насоки за стотици обучителни сесии, според Джан Шаоган. Обучителните сесии са част от стремежа да се отговори на притесненията и интереса на бизнеса относно това как да се възползват от правилата на РВИП.\n\nСред бизнеса все още съществува объркване относно кумулативните правила за произход на РВИП. Сделката предвижда вложените материали да се считат за местни, когато става дума за производство в някоя страна от РВИП, като по този начин на практика се хармонизират правилата за произход и се намаляват търговските разходи. В опит да трансформира правилата на РВИП в търговски ползи за обикновените фирми, Китайският съвет за насърчаване на международната търговия има планове да организира по-специфични обучения за търговци, така че те да се възползват от преференциални данъчни ставки, които РВИП предвижда, обяснява Джан Шаоган.\n\nНаложително е търговците да бъдат обучени относно правилата и тяхното прилагане, категоричен е и Сю Нинин, като добавя, че индустриални органи и асоциации на национално ниво трябва да излязат с планове за действие, за да съгласуват операциите и стратегиите на бизнеса с изискванията на РВИП. Според него, Китай е в по-добра позиция да приложи споразумението от другите членове, именно защото в страната отдавна върви разяснителна и обучителна кампания на различни нива.\n\nШирокообхватните усилия за ускорено изпълнение на сделката се разглеждат като предлагащи така необходимата доза увереност на фона на проблемите със слабия растеж в световен мащаб. „Всички страни сега трябва да изправят икономиките си на крака и РВИП се фокусира върху две неща – да се намалят митата и се улесни търговията. Това го прави изключително важно“, коментира посланикът на Малайзия в Китай Раджа Дато Нуширван Зайнал Абидин по време на изложението в Наннин. „Проучвания на АСЕАН показват, че Малайзия вероятно ще се възползва най-много от РВИП и тези ползи ще достигнат вероятно 200 милиона долара“, добави дипломатът.\n\nПоследен пример за възможности, активирани от РВИП, беше подписването на проект на стойност 326 милиона долара за изграждането на Малайзийско-китайският международен логистичен парк „Куантан“. Икономиката на Малайзия се разшири с 8,9% през второто тримесечие, показват официални данни, надминавайки пазарните прогнози. Други бързо развиващи се икономики в региона включват Виетнам, който отбеляза ръст на БВП от 7,7% през второто тримесечие, и Филипините, чиято икономика нарасна със 7,4% през второто тримесечие.\n\nПо думите на Сю Ниннин, РВИП е може би най-ярката точка в света по отношение на икономически растеж и мултинационалните компании със сигурност ще търсят в региона възможности за бизнес след окончателната ратификация на сделката.",
    "БТА :: Губернаторът на индонезийската столица Джакарта каза, че е готов да се кандидатира за президент през 2024 г.": "Губернаторът на индонезийската столица Джакарта заяви, че е готов да се кандидатира за президент на изборите през 2024 г. в третата по големина демокрация в света, въпреки че все още нито една политическа партия не е изразила подкрепата си за него, предаде Ройтерс.\n\n/НС/",
    "\"Билет до рая\" с Клуни и Робъртс привлича най-много българи в киносалоните": "\"Билет до рая\" с Джордж Клуни и Джулия Робъртс се хареса най-много на българските зрители от миналия уикенд, сочат обобщените данни от киносалоните у нас. Опитът на разведени родители да провалят сватбата на дъщеря си с момче от остров Бали, Индонезия, е проследен вече от 16 912 зрители и отчита 194 246 лева приходи от билетите им.\n\nНа втора позиция е \"Бай Иван 2\", продължение на филма от миналата година. Новите неприятности, в които попадат Иван и Спаска по време на романтичната изненада за годишнината им, са гледани вече от 51 479 зрители и имат 483 193 лева за десетте дни в кината.\n\nТрето място в топ 10 е за другата премиера - анимацията \"Меко казано\", създадена по приказката на Валери Петров от 1979 година. Сънищата на малкия Светльо и срещите му с членовете на \"КККК\" са привлекли интереса на 2580 зрители и реализират 23 850 лева постъпления от билети.\n\nМиналия уикенд в киносалоните да влезли общо 38 188 зрители. Миналата година по същото време те са били 27 025 души.\n\nСнимка: БГНЕС\n\nХаресайте страницата ни във Facebook ТУК",
    "Централните банки яростно ще атакуват инфлацията тази седмица": "През следващата седмица Федералният резерв на САЩ и редица негови колеги по света ще започнат бърза атака срещу инфлацията, тъй като ангажиментът им да контролират потребителските цени става все по-решителен.\n\nОчаква се решенията на централните банки, взети в продължение на три дни, да доведат до повишения на лихвените проценти с общо над 500 базисни пункта, като е възможно те да бъдат още по-големи, ако официалните лица изберат по-агресивен подход.\n\nНачалото на атаката ще бъде поставено от шведската Риксбанк във вторник, като икономистите очакват политиците да ускорят затягането на лихвените проценти със 75 базисни пункта.\n\nТова е само прелюдия към основното събитие, когато в сряда се очаква официалните представители на САЩ да повишат разходите по заемите със същата степен, за да поддържат натиска върху възраждащата се инфлация. След поредния доклад за индекса на потребителските цени, който надхвърли прогнозите, някои инвеститори дори заложиха на огромно увеличение от 100 базисни пункта.\n\nВ четвъртък ще се наблюдава най-широкообхватното действие. Очаква се централните банки на Филипините, Индонезия и Тайван да повишат лихвените проценти. След това фокусът се премества към Европа, където се предвижда повишение с половин пункт или повече от Швейцарската национална банка, Norges Bank и Bank of England. По-нататък на юг усилията ще продължат от Централната банка на Южна Африка, където се очаква повишение от 75 базисни пункта, а Египет също може да предприеме действия.\n\nТри големи централни банки обаче вероятно ще отсъстват видимо от борбата за повишаване на лихвените проценти. В сряда бразилските политици може да направят пауза след безпрецедентната поредица от увеличения през последните 18 месеца.\n\nНа следващия ден представителите на Японската централна банка вероятно ще продължат да поддържат непроменена позиция, дори и да се притесняват от слабостта на йената. След това турските им колеги вероятно ще продължат неортодоксалния си подход да поддържат ниски лихвени проценти - въпреки че инфлацията е над 80%.\n\n\"В натоварената седмица за паричната политика очакваме Фед да повиши лихвите със 75 базисни пункта, а Английската централна банка - с 50 базисни пункта. В календара за следващата седмица са включени и решенията на централните банки на Япония, Швеция, Турция, Бразилия, Индонезия и Филипините, както и актуализация на основните лихвени проценти по кредитите от страна на Китайската народна банка,\" пише Том Орлик, главен икономист в Bloomberg Economics.\n\nПрез следващата седмица вниманието на инвеститорите ще привлекат и данните за жилищното строителство в САЩ, финансовото съобщение на новото правителство на Обединеното кралство и данните за инфлацията в Япония.\n\nИкономика на САЩ\n\nМакар че всички погледи са съсредоточени изцяло върху решението на Фед и пресконференцията на председателя Джером Пауъл, календарът на икономическите данни ще даде сведения за въздействието от затягането на мерките на централната банка досега през тази година.\n\nДокладите за започнатото жилищно строителство през август и продажбите на собствени жилища преди това ще бъдат публикувани съответно във вторник и сряда. Медианната прогноза за покупките на съществуващи имоти предвижда седми пореден месечен спад.\n\nСедмичните молби за помощи при безработица и проучванията на S&P Global в областта на производството и услугите за септември ще допълнят сравнително спокойната седмица на данните.\n\nАзия\n\nУправителният съвет на BOJ ще вземе решението си за политиката в четвъртък на фона на спекулациите, че Япония е близо до интервенция на валутните пазари, тъй като йената изпитва затруднения при 145 спрямо долара.\n\nОчаква се гуверньорът Харухико Курода да остане твърдо на позицията си за запазване на политиката без промяна, въпреки че вероятно ще прекрати програмата си за кредити в подкрепа на икономиката след Covid, което може да отвори пътя към коригиране на бъдещите насоки.\n\nВ четвъртък ще се проведе маратон на централните банки в Азия, като Индонезия, Филипините и Тайван ще определят политиката си, а паричният орган на Хонконг ще реагира на нощния ход на Фед.\n\nВ понеделник Джонатан Кернс от Централната банка на Австралия ще говори за лихвените проценти и цените на недвижимите имоти, а в сряда Мишел Бълок, заместник-управител на Централната банка на Австралия, ще участва в ексклузивно събитие на Bloomberg.\n\nЩо се отнася до данните, очаква се във вторник да излязат данните за националната инфлация в Япония, които ще продължат да пълзят нагоре. Ранните данни за търговията на Южна Корея в сряда ще продължат да предоставят информация за темпа на забавяне на световната икономика. А Сингапур публикува данни за инфлацията в петък.\n\nЕвропа, Близък изток, Африка\n\nВъпреки че Обединеното кралство в понеделник обявява национален празник за погребението на кралица Елизабет II, обичайната работа в областта на паричната политика ще бъде възобновена в четвъртък с решение, отложено с една седмица, за да се даде възможност за траур.\n\nЗаседанието на Английската централна банка ще бъде първата възможност за длъжностните лица да реагират на променените перспективи, създадени от усилията на новия министър-председател Лиз Тръс да овладее кризата с разходите за живот, както и от спада на паунда до най-ниското ниво от 1985 г. насам. Икономистите прогнозират увеличение на лихвения процент с поне половин пункт, тъй като длъжностните лица се сблъскват с инфлацията, която остава неприятно висока.\n\nНа следващия ден новият финансов министър Кваси Куортенг ще изнесе \"фискално събитие\", на което се очаква да потвърди плановете си да отмени неотдавнашното увеличение на националното осигуряване - данък върху заплатите - и да представи повече подробности за пакета за подкрепа на Тръс.\n\nВъзможно е Швейцарската централна банка да повиши лихвените проценти с 0,75 процентни пункта на тримесечното си решение в четвъртък - агресивен ход, който да съответства на увеличението в еврозоната, въпреки че инфлацията в Швейцария е много по-ниска, отколкото в останалата част на Европа. Норвежката централна банка вероятно също ще повиши лихвите половин час по-късно, запазвайки ускореното темпо, след като основните потребителски цени явно надхвърлиха прогнозите ѝ.\n\nПо-рано през седмицата, наред с очакваното повишение на лихвите от страна на шведската Riksbank, инвеститорите ще се съсредоточат върху това доколко политиците планират да ускорят бъдещите планове за затягане на лихвите на фона на нарастващите доказателства, че най-голямата скандинавска икономика се е насочила към рецесия през 2023 г.\n\nВ еврозоната речите на вицепрезидента на Европейската централна банка Луис де Гиндос и на ръководителя на Bundesbank Йоахим Нагел могат да фокусират вниманието на инвеститорите, заедно с първия кръг от проучванията на мениджърите по покупките за септември, които се очакват в петък.\n\nНа юг, данните от Гана във вторник вероятно ще покажат, че икономическият растеж се е забавил до 3% през второто тримесечие поради повишаването на лихвените проценти и срива на курса на кедия, който доведе до по-нататъшно покачване на и без това високите цени.\n\nМеждувременно в сряда докладът в Южна Африка ще разкрие, че инфлацията е намаляла през август, след като разходите за бензин са се понижили, въпреки че се очаква тя все още да остане над тавана от 6%, определен от централната банка.\n\nОпасенията за по-нататъшна слабост на ранда и за отслабващи ценови очаквания ще бъдат във фокуса на Комитета по парична политика на САРБ в четвъртък. Форуърдните споразумения за лихвените проценти, които започват след един месец - използвани за спекулиране с разходите по заемите - напълно оценяват увеличението със 75 базисни точки, а шансовете за по-голямо увеличение със 100 базисни точки са 82%.\n\nВ четвъртък Турция вероятно ще запази лихвените проценти след шоковото им намаляване през август, въпреки че забавянето на икономиката и наближаването на изборите догодина означават, че на дневен ред остават още стимули.\n\nЕгипет вероятно ще повиши лихвените проценти в същия ден, тъй като инфлационният натиск се засилва, а паундът продължава постепенното си поевтиняване.\n\nЛатинска Америка\n\nСедмицата започва с ценното проучване на икономистите на Бразилската централна банка, като погледът е насочен към 2023 г. и след това. По-късно в понеделник Колумбия съобщава за икономическата активност през юли, която вероятно ще покаже известно охлаждане спрямо май и юни.\n\nСлед това данните за производството през второто тримесечие в Аржентина може да покажат изненадваща сила предвид политическите и пазарните сътресения, които обхващат втората по големина икономика в Южна Америка.\n\nОсновният акцент в Чили ще бъде протоколът от заседанието на централната банка на 6 септември, на което политиците ускориха затягането на политиката с по-голямо от очакваното увеличение от 100 базисни пункта, за да повишат основния лихвен процент до рекордните 10,75%.\n\nОчаквайте в средата на месеца показателите за потребителските цени в Мексико да се повишат съвсем леко от 8,77%, което предполага, че пикът на инфлацията, прогнозиран от Banxico за третото тримесечие, може би е настъпил.\n\nШироко разпространено е очакването, че централната банка на Бразилия ще запази основния си лихвен процент непроменен на 13,75% след рекордните 12 поредни повишения от 2% през март 2021 г. Трейдърите виждат по-малко от 50% вероятност за още едно увеличение през следващите месеци и е възможно Бразилия - сред първите, които започнаха затягането в световен мащаб през март 2021 г. - да стане и сред първите, които ще го приключат.",
    "Boeing плаща глоба от 200 млн. долара на щатски регулатор заради 737 Max": "Според Комисията по ценните книжа и фондовите борси кампанията е била наясно с проблемите на модела, но е подвела инвеститорите\n\nАмериканският самолетостроител Boeing ще плати висока глоба в рамките на спора си с Комисията по ценните книжа и фондовите борси на САЩ (SEC) след двете катастрофи на злополучния самолет 737 Max.\n\nКомисията по ценните книжа и фондовите борси обвини компанията и тогавашния главен изпълнителен директор на Boeing Денис Мюленбург в подвеждане на инвеститорите относно безопасността на самолетите 737 Max. Комисията обяви, че Boeing ще трябва да плати глоба в размер на 200 млн. долара (около 203 млн. евро), а Мюленбург - глоба в размер на 1 млн. долара. Нито Boeing, нито Мюленбург са признали, че са извършили нарушение, но са се съгласили с плащането.\n\nВ свое изявление Boeing заяви, че споразумението приключва разследването на Комисията за ценни книжа и борси и че „нито признава, нито отрича\" твърденията.\n\n„В отговор на тези произшествия направихме широки и дълбоки промени в цялата ни компания - фундаментални промени, които укрепиха процесите ни по безопасност и надзора на въпросите на безопасността, както и подобриха културата ни на безопасност, качество и прозрачност\", се казва в изявление на Boeing, в което се споменават двете катастрофи на самолети 737 Max. Мюленбург не е отговорил веднага на молбата за коментар на Bloomberg.\n\nСлед края на борсовата сесия в четвъртък акциите на Boeing се промениха незначително. Досега през тази година книжата на компанията са поевтинели с 31%.\n\n737 Max на индонезийската авиокомпания Lion Air падна в Яванско море през октомври 2018 г. Друга машина от същия модел на Ethiopian Airlines падна край Адис Абеба през март 2019 г. И в двата случая системата за автоматичен контрол на полета е насочила носа на самолета надолу поради погрешно разчитане на данните от един датчик и пилотите не са успели да възстановят ръчния контрол върху полета.\n\nПроверката на Комисията по ценните книжа и фондовите борси (SEC) се съсредоточи върху многократните уверения на Мюленбург, че инженерите на компанията са спазили практиките си за безопасност при проектирането на софтуерна система, задействана от една точка на отказ, която е затруднила пилотите при двете фатални катастрофи.\n\nДвете трагедии доведоха до едно от най-дългите преустановявания на полети в историята на авиацията. Преди това Boeing плати 243,3 млн. долара глоба като част от споразумение за 2,5 млрд. долара с Министерството на правосъдието на САЩ за прекратяване на наказателното разследване през януари 2021 г. По-голямата част от тази сума бе преведена на авиокомпаниите, чиито самолети 737 Max бяха заземени за близо две години.\n\nОколо месец, след като полет 610 на Lion Air пада в Яванско море край бреговете на Индонезия, Boeing издаде прессъобщение, „редактирано и одобрено от Мюленбург\", в което се изтъкват пропуските в поддръжката на авиокомпанията и се дават уверения за безопасността на самолета, твърди SEC. В изявлението на компанията не се съобщава, че вътрешният преглед на безопасността вече е установил, че системата за контрол на полетите, известна като \"MCAS\", представлява постоянен проблем и че Boeing вече е започнал да преработва софтуера. Двете трагедии с Boeing 737 Max доведоха до едно от най-дългите преустановявания на полети в историята на авиацията. Снимка: Bloomberg\n\nСлед като през март 2019 г. в Етиопия се разби втори самолет 737 Max - което накара регулаторите да приземят самолетите 737 Max по целия свят - Мюленбург заяви пред анализатори и репортери, че компанията е потвърдила, че „сме следвали точно стъпките в нашите процеси на проектиране и сертифициране, които постоянно произвеждат безопасни самолети“.\n\n„Във времена на кризи и трагедии е особено важно публичните компании и ръководителите да предоставят на пазарите пълна, честна и вярна информация\", заяви в изявление председателят на Комисията по ценни книжа и фондови борси Гари Генслър, като добави, че Boeing и Мюленбург не са изпълнили задълженията си. „Те са подвели инвеститорите, като са предоставили уверения за безопасността на 737 MAX, въпреки че са знаели за сериозните опасения за безопасността“.",
    "Wall Street прекъсна серията спадове в очакване на заседанието на Фед": "Основната новина е, че пазарите се затрудняват да намерят единна посока и са в режим на изчакване, обясни анализатор\n\nБорсовите индекси в САЩ записаха повишения в понеделник, прекъсвайки серията си на спадове, докато инвеститорите са в очакване на двудневното заседание на Федералния резерв.\n\nБенчмаркът на сините чипове Dow Jones Industrial Average добави 0,64% към стойността си, или 197,26 пункта, достигайки 31 019,68 пункта.\n\nШирокият измерител S&P 500 се повиши с 0,69%, или 26,56 пункта, до 3899,89 пункта.\n\nТехнологичният показател Nasdaq Composite се увеличи с 0,76%, или 86,62 пункта, до 11 535,02 пункта.\n\nДоходността по 10-годишните щатски облигации бе на ниво от 3,49%. По-рано в търговската сесия показателят достигна 3,51%, като това бе най-високото ниво от 11 години, пише CNBC.\n\nЗаседанието на Фед ще се състои на 20-21 септември, като регулаторът ще обяви решението си за пътя на паричната политика в 21 ч. българско време в сряда. Въпреки че данните за щатската инфлация, които показаха забавяне в годишния растеж, дадоха известни надежди на пазарите, че Фед може да сложи край на агресивните си ходове, последните изказвания от представители на банката, в т.ч. на управителя Джером Пауъл, бързо премахнаха подобни спекулации.\n\nПрогнозите са регулаторът да предприеме трети пореден ход от 75 базисни пункта в сряда, като ако това се случи, федералната лихва ще достигне диапазон от 3-3,25%, най-високият отначалото на 2008 г.\n\n\"Имаме подход на изчакване и пазарите чакат да видят някакъв тип бичи или мечи катализатор, който да ни изкара от този диапазон на търговия. Пазарите се затрудняват да намерят единна посока и това е основната новина\", каза Адам Сархан, главен изпълнителен директор на 50 Park Investments, цитиран от CNBC.\n\nОсвен Фед, в календара се чакат и решенията на Английската централна банка (АЦБ), Японската централна банка (ЯЦБ), както и на регулаторите в Норвегия, Швеция, Турция, Бразилия, Индонезия, Филипините, Китай и др., които ще заседават по-късно през седмицата.\n\nЕвропейският сорт петрол Брент поскъпна с 0,48% до 91,79 долара за барел. Цената на американския сорт West Texas Intermediate (WTI) се увеличи с 0,49% до 85,53 долара за барел.\n\nЦената на златото нарасна незначително с 0,02% до 1683,9 долара за тройунция.",
    "За 3 години: 2707 носорози са убити от бракониери": "1107 Снимка: iStock by Getty Images\n\nБракониерството и незаконната търговия с носорози са намалели през последните години, но остават сериозна заплаха за оцеляването им, предаде Франс прес, позовавайки се на Международния съюз за опазване на природата (IUCN).\n\nСпоред доклад, публикуван от базираната в Швейцария организация, от 2018 до 2021 г. 2707 носорога на африканския континент, 90 процента от които в Южна Африка, са станали жертва на бракониери.\n\nПо данни на Международния съюз за опазване на природата процентът на бракониерството на носорози на този континент е достигнал 2,3 на сто през 2021 г. в сравнение с 3,9 на сто през 2018 г. Този процент непрекъснато намалява след пика от 5,3 на сто през 2015 г.\n\n\"Общият спад в бракониерството на носорози е окуражаващ, но то продължава да бъде значителна заплаха за оцеляването на тези емблематични животни\", казва Сам Ферейра, специалист по носорозите в Африка, цитиран в изявление на IUCN.\n\nСнимка: iStock by Getty Images\n\nСтатистически 2020 г. представлява \"необичайна\" година заради пандемията от КОВИД-19, когато локдауните и ограниченията върху търговията и пътуванията доведоха до намаляване на бракониерството. Докладът обаче подчертава, че тези ограничения вероятно са оказали въздействие и върху правоприлагането чрез намаляването на наблюдението на защитените зони.\n\n\"Въпреки че не можем да кажем с голяма увереност какво въздействие са оказали ограниченията на Covid-19 върху търговията с рогове от носорози, 2020 г. беше необичайна година с ниски нива както на докладвани незаконни дейности, така и на правоприлагане и правителствени доклади\", подчерта Сабри Зейн от международната организация \"Трафик\" за защита на правата на животните, която също е участвала в изготвянето на доклада. \"Непрекъснатото и последователно наблюдение на незаконната търговия е жизненоважно\", настоява експертът.\n\nПрез 2021 г. бракониерството отново се е увеличило в някои страни, например в Южна Африка, където са убити 451 носорога в сравнение с 394 през 2020 г. Въпреки това цифрите са много по-ниски в сравнение с 2015 г., когато в страната жертва на бракониери станаха 1175 носорога.\n\nСнимка: iStock by Getty Images\n\nКато цяло популацията на африкански носорози намалява с около 1,6 процента годишно - от приблизително 23 562 индивида през 2018 г. до 22 137 в края на 2021 г.\n\nЗа същия период общият брой на белите носорози, класифицирани като уязвими от Международния съюз за опазване на природата, е намалял на африканския континент с почти 12 процента до 15 942 животни, докато популациите на критично застрашените черни носорози са се увеличили с малко над 12 процента (6 195 животни).\n\nВ края на 2021 г. в Индия и Непал е имало малко над 4000 носорога с един рог (еднороги). В Индонезия 76 явански носорога живеят в национален парк и между 34 до 47 суматрански носорога - в естествена среда.\n\nСпоред доклада популациите на еднорогите носорози (Индия и Непал) и на яванските носорози (национален парк в Индонезия) са се увеличили съответно с 3,7 процента и 4,4 процента годишно между 2017 и 2021 г., предава БТА. Докато за същия период броят на суматранските носорози (Индонезия) е намалял с тревожни темпове от 13 процента годишно.\n\nОцеляването на носорога е включено в дневния ред на предстоящата 19-а среща на Международната конференция за застрашени видове (CITES), която ще бъде организирана през ноември в Панама.",
    "Страните, изложени на най-голям риск от наводнения": "Опустошителните наводнения на редица места това лято доведоха до много жертви. В Пакистан например наводненията доведоха до над 1400 изгубени живота и една трета от страната беше под вода.\n\nТова повдига въпроса кои страни и са най-уязвими към риск от наводнения?\n\nИзползвайки данни от скорошно проучване, публикувано в Nature, тази графика картографира риска от наводнения по целия свят.Според данните 1,81 милиарда души са пряко изложени на наводнения. .\n\nМетодологията отчита потенциалните рискове от наводнения вътре в страната, но и в крайбрежни райони.\n\nАзиатските страни са изложени на най-голям риск от повишаване на водните нива. Не е изненадващо, че страните със значителни големи брегови линии, речни системи и равнини се оказват с висок процент на населението в риск.\n\nХоландия и Бангладеш са двете страни в света, чието население е изложено на сериозен риск от наводнения, съответно 59% и 58%. Виетнам (46%), Египет (41%) и Мианмар (40%) са останалите пет нации с най-голям риск.\n\nОсвен Холандия, още две други европейски страни са в топ 20 по процент на застрашеното население - Австрия (18-та с 29%) и Албания (20-та с 28%).\n\nСамо в региона на Югоизточна Азия живеят над две трети от световното население, изложено на риск от наводнения - 1,24 милиарда души.\n\nВ Китай и Индия на риск са изложени съответно 395 милиона и 390 милиона души, като и двете страни са в челните места по отношение на абсолютния брой хора, изложени на риск от покачване на водните нива.\n\nОстаналите пет страни с най-висок риск от наводнения са Бангладеш (94 милиона души в риск), Индонезия (76 милиона души в риск) и Пакистан (72 милиона души в риск).\n\nВъпреки, че прогнозираните климатични и природни бедствия често отнемат години, наводненията засегнаха повече от 100 милиона души през 2021 г.\n\nПрез 2010 г. се смята, че наводненията в Пакистан са засегнали над 18 милиона души. Наводненията, които започнаха през юни са засегнали над 33 милиона души, а повече от една трета от страната е потопена под вода.\n\nЦената на наводненията днес и в бъдеще\n\nВъпреки че човешки жертви са най-страшното, което може да бъде причинено от наводненията, те носят със себе си и огромни икономически разходи. Миналата година суши, наводнения и бури причиниха икономически загуби на обща стойност 224,2 милиарда долара в световен мащаб например.\n\nНеотдавнашен доклад прогнозира, че резултатът от климатичните рискове може да \"изядат\" 5,6 трилиона долара от глобалния БВП до 2050 г., като се очаква наводненията да представляват 36% от тези преки загуби.\n\nИ човешките, и икономическите загуби, причинени от наводнения, продължават да нарастват, а страните ще трябва да се съсредоточат върху строеж на подходяща инфраструктура и върху решения за предотвратяване и възстановяване.",
    "Как се гледат кокошките, които снасят червени яйца": "Породата Маран е известна с червените си яйца. Тази основна характеристика е допринесла за популярността й през годините. Яйцата са големи и с червено-кафяв цвят. Макар породата да е смесена и да позволява отглеждането на кокошки за месо, птицевъдите я предпочитат предимно за яйца. Трябва да знаете обаче, че продуктивността за месо е добра, пише Agrointel.\n\nЗа една година: Малките птицеферми се стопиха наполовина\n\nСред основните преимущества на кокошките от породата Маран са яйценосността, добрата месодайност и невзискателността им към отглеждане. Недостатъци като цяло няма, ако се изключи фактът, че черупката на яйцата е по-твърда, което може да създаде проблеми при излюпването на пиленцата. Освен това носачките не са от най-продуктивните спрямо другите породи.\n\nПроизход на породата\n\nПородата Маран произхожда от Франция. Получена е в резултат на кръстосване на местни френски породи с бойни петли, донесени от Индонезия и Индия. Породата е официално призната през 1914 г. на изложението “Ла Рошел”. През 30-те години добива популярност във Великобритания. В момента пилета Маран може да видите в цял свят.\n\nЕдна от причините породата да е популярна сред птицевъдите е рентабилността им. Пилетата са тежки и дават достатъчно месо. Петлите достигат до 4 кг, а кокошките - до 3,2 кг. Към първата година мъжките тежат до 3-3,5 кг, а женските - 2,2-2,6 кг. Качеството на месото им е високо.\n\nКолкото до производството на яйца, то започва от 150-180 и достига 200-220 годишно.\n\nЕдно яйце на кокошка Маран тежи между 65 и 85 грама, дори 100 грама. Освен това теглото от 65 грама за едно яйце е минимално допустимото за инкубация.\n\nКак да се грижите за пилетата Маран?\n\nБлагоприятните условия са ключови при отглеждането на породата Маран. Те имат нужда от добра защита срещу студ. Чувстват се добре при температури до 5 градуса по Целзий, но по-топлата среда спомага за производството на яйца през цялата година.\n\nПородата Маран предпочита добре осветените помещения. Пилетата трябва да имат достъп до ежедневни разходки на чист въздух. Оптималната му температура е в диапазона 20-25 градуса по Целзий, а процентът на влажност - 70-80%. Ако отглеждате птиците навън, осигурете им убежище, където да се прибират, когато времето е лошо.\n\nПрез зимата пернатите трябва да се държат в навес, отопляван с инфрачервени лампи или електрически нагревател. С внезапното понижаване на температурата се наблюдава спад в производството на яйца.\n\nПо отношение на храненето пилетата не са взискателни. Менюто обаче се променя през различните периоди от живота им. През първите месеци пилетата се хранят отделно от възрастните птици. Храната за тях включва: соя, просо, коприва, люцерна и др.\n\nВъзрастните птици се хранят с храна, закупена от магазините или приготвена във фермата. Съставът й включва пшенични зърна, царевица, ечемик, зелен грах, дрожди, натрошени миди, сол и др. Добре е да се добавят още коприва, люцерна, зелеви листа, детелина, окосена трева.\n\nЗа да развъждате породата Маран, имате нужда от един млад петел на 5-6 кокошки. Птиците се оставят да се чифтосват и за люпене се избират най-ярко оцветените яйца. Инкубацията им отнема 21 дни.\n\nВИЖТЕ ОЩЕ:\n\nДеца във фермата - доказано печеливша бизнес идея\n\nСемейна ферма \"Монсър\" и нейното райско кътче в Разградско\n\nДамите в селското стопанство: Полина Иванова",
    "Благой Георгиев: Цял живот съм живял сам": "© \"Разбрах, че точно вярата спаси брат ми“, призна бившият футболен национал Благой Георгиев пред Нели Хаджийска и Меги Димчева в предаването \"Търси се“. Той добави още, че постоянно ходи на църква, изповядва се и спазва всички пости през годината.\n\n\n\n\"Цял живот дори и да съм бил във връзки, винаги съм живял сам. Заради спорта си постоянно на някъде - на тренировки, на лагери, по хотели, по самолети. Така съм израснал и съм свикнал\", каза Джизъса.\n\n\n\n\"Мисля, че съм в нормални отношения с майките на децата ми и им благодаря, че са отгледали и възпитали всичките деца\", добави още той.\n\n\n\nБлагой Георгиев се ожени за новата си приятелка Полина това лято. Двамата се запознават във фитнес залата. \"Още като го видях да влиза във фитнеса, много ми хареса като мъж\", разказа Полина. Предлага й годеж, докато са на почивка в Индонезия. Децата на Благой лесно приели новата му съпруга. \"Говорили сме за общо дете, но решихме да мине малко време след сватбата и да се опознаем повече\", обясни Полина.\n\n\n\nРодителите на бившия футболен национал са били против връзката на Джизъса с плеймейтката Златка Райкова, но пък харесват новата му жена - Поли и най-вече това, че приема бившата на Благой - Христина.\n\n\n\n\"Футболът е моят живот и след като се отказах, не знаех къде съм, бях като болен“, призна той и добави, че винаги ще съжалява за това решение. Никога не е искал да бъде треньор, надява се обаче да бъде ръководител на отбор. А едно от децата му вече е поело по неговия път - Давид, който вече от 3-4 години тренира футбол.\n\n\n\n\"За да се стигне до раздяла, значи нещата не са били окей\", каза Георгиев относно връзката си с бившата гимнастичка Христина Витанова, от която има две деца. Признава, че избягва да говори за предишни връзки, защото има сега жена до себе си. \"Помня хубавите неща\", добави той.\n\n\n\nБлагой Георгиев е баща на 4 деца. Има момче и момиче от бившата гимнастичка Христина Витанова - Йоана и Давид. Има син - Елай, от първия си брак с рускинята Есмер Омерова, и още един син от плеймейтката Златка Райкова, който също се казва Благой.",
    "Lazada на Alibaba иска да се конкурира с Amazon в Европа": "Компанията за онлайн търговия се насочва към експанзия на Стария континент\n\nЕвропейският напън на Lazada бележи съживяването на международните усилия на Alibaba, които избледняха през последните години заради голямата конкуренция от страна на Amazon и подкрепяната от Tencent Holdings – Sea. Китайската компания също така имаше смесено представяне и на родна територия. Тя се докосна до американската търговия на дребно, като пусна базираната в Сан Матео, Калифорния, 11 Main преди рекордното си IPO през 2014 г., само за да продаде нишовия сайт за електронна търговия скоро след това, пише Bloomberg.\n\nПрез 2016 г. Alibaba спечели позиции в Югоизточна Азия, като пое контрола над Lazada. Само година по-късно съоснователят на Alibaba Джак Ма каза, че гигантът някой ден може да стане с размера на петата по големина икономика в света, обслужвайки около 2 млрд. души – думи, които бяха широко отразени по онова време, но рядко се споменават след Covid-19, след като правителствените репресии и икономическия спад попариха някогашния бърз темп на растеж. Самият Ма се превърна в мишена на Пекин, който отмени IPO-то на Ant Group, след като милиардерът публично разкритикува доминираната от държавата банкова система на Китай през 2020 г.\n\nПредвид неволите си у дома, Alibaba сега отново възнамерява да съживи компанията чрез навлизането в чуждестранни пазари. Lazada може би е най-успешното начинание на гиганта в чужбина напоследък, заедно с уебсайта за изгодни сделки AliExpress, който стана популярен на развиващи се пазари като Бразилия.\n\nВсе по-големите инвестиции на Lazada рязко контрастират с главния ѝ конкурент Shopee, звеното за електронна търговия на сингапурската Sea, което след години на агресивна международна експанзия от Бразилия до Полша, за да стимулира растежа извън Югоизточна Азия, се оттегля. Shopee се изтегли от френския пазар, както и от Индия през март, само месеци, след като стартира дейност на тези пазари, докато се опитва да повиши рентабилността си.\n\nТази година Sea записа редица други неуспехи, включително внезапна забрана за най-популярната ѝ мобилна игра в Индия. Центата на акциите ѝ се срина с около 70% от началото на годината, след като апетитът на инвеститорите към акциите на растежа намаля предвид спада на фондовите пазари. Sea каза, че планира да се фокусира върху Югоизточна Азия, Тайван и Бразилия, вместо да харчи агресивно, за да навлезе на нови пазари.\n\nМеждувременно Lazada инвестира в бизнеси като индонезийския доставчик на дигитални портфейли DANA, в който вложи общо 304,5 млн. долара според документи, подадени до регулаторите. Освен това поведе финансирането със 168 млн. долара в TNG Digital, собственикът и оператор на най-голямата малайзийска компания за електронни портфейли Touch ‘n Go.\n\n„Ние непрекъснато инвестираме“ коментира Донг. Инвестиции на Lazada като тези в DANA и TNG Digital “показват много високо ниво на ангажираност в този климат“.\n\nLazada планира да добави няколкостотин служители в Индонезия в следващите месеци и да разшири офис пространството си в Джакарта, за да тласне нагоре растежа си в Югоизточна Азия – най-големия и най-важния си пазар. Компанията, която се появи преди 10 години, в момента оперира в шест държави, включително в Малайзия, Сингапур, Тайлайн, Филипините и Виетнам.\n\nAlibaba отдавна се застъпва за по-отворени екосистеми, като казва, че потребителите трябва да имат повече възможности за избор. Китайската компания иска Lazada да обслужва повече от 300 млн. потребители до 2030 г., удвоявайки сегашната бройка от 150 млн. клиенти.",
    "Хебър с още трима нови": "Ръководството на футболния Хебър Пазарджик предприе допълнителна селекция с цел засилване на нападателната мощ на отбора. Днес договори подписаха Муса Сила, Алрсенио Валпорт и Роберт Мазан.\n\n30-годишният Арсенио Джърмейн Седрик Валпорт е нападател. Висок е 185 см. и е роден в Амстредам, Нидерландия. Започва кариерата си в местния Хееренвеен. След това играе последователно за Цволе (Нидералндия), Ференцварош (Унгария), Валвийк (Нидералндия), Бейтар Йерусалим (Ирзаел), Алмере Сити (Нидералндия), Бусан Парк (Ю. Корея), Розеларе (Белгия), Екселсиор (Нидералндия) Дордрехт (Нидералндия), Ермис Арадипу (Кипър), Теута Дуръс (Албания), Егнатия (Албания), и Персебая Сурабая (Индонезия). Бивш младежки нацонал на Нидерландия. Той пристига в Хебър като свободен агент.\n\nКаращият 23-та си година нападател Муса Сила е висок 181 см. Роден в градчето Етамп, Франция, но е от малийски произход. Брат е на малийския национал Якуба Сила. Муса започва да тренира футбол в Етамп от най-ранна детска възраст. По-късно преминава в младежката гарнитура на Монако. В мъжкия футбол играе най-напред за втория тим на Монако, а след това преминава и в първия. В последствие се състезава за нидерланския Утрехт - младежи и мъже. Подобно на Валпорт и Сила преминава в Хебър като свободен агент.\n\nБившият национал на Словакия Робърт Мазан също бе картотекиран в Хебър. Той е 28-годишен защитник, висок е 180 см. и се подвизава на левия бек. Робърт е роден в Тренчин, Словакия, където стартира футболното си обучение. При мъжете дебютира за родния Тренчин. След това играе последователно за Сеница (Словакия), Подпедскидже (Полша),\n\nЖилина (Словакия), Селта Виго (Испания), Венеция, Тенерифе (Испания), Млада Болеслав (Чехия), Карвина (Чехия), а за последно в кипърския АЕЛ Лимасол, където през минали сезон записва 33 мача.\n\nНовите попълнения на пазарджишкия тим тренират с отбора от началото на седмицата и ще бъдат на разположение на треньора Фулвио Пеа за предстоящото гостуване на Черно море в неделя.",
    "От \"Тесла\" до \"Али Баба\" - къде са парите ни за втора пенсия": "Два универсални фонда имат инвестиции в Русия, а един - даже и в държавни облигации на Беларус\n\nЧетири континента, десетки компании и инвестиционни фондове и държавни облигации от Чили до Индонезия и Филипините - така накратко изглежда картата на инвестициите, които универсалните пенсионни фондове правят с парите ни за втора пенсия.\n\nКъм 30 юни 2022 г. десетте фонда управляват 15,846 млрд. лв., което връща спестяванията на нивото отпреди една година въпреки внесените междувременно осигуровки. Намалението на нетните активи за половин година е близо 897 млн. лв., а брутните постъпления от вноски за първото полугодие на 2022 г. са 931,283 млн. лв. За сравнение - през декември активите бяха 16,743 млрд. лв. Още през януари обаче на световните борси започна да се усеща кризата, която се задълбочи с началото на войната в Украйна. Шест от нашите фондове са с отрицателна доходност за периода юни 2020 - юни 2022 г., като най-големият спад е до минус 2,29.\n\nСривът в активите се вижда и в натрупаните средства в индивидуалните партиди. В края на юни 2022 г. средната сума в партидите, в които е направена поне една вноска за последните 12 месеца (т.е. това са актуално действащи партиди), е 5443,45 лв. - с 362,22 лв. по-малко отколкото е била в края на декември 2021 г. (5805,67 лв.) въпреки междувременно внесените осигуровки. Всеки осигурен е внасял средно 82,64 лв. месечно за втора пенсия, показват данните за първите шест месеца на годината. За сравнение - през 2021 г. средната месечна вноска е била 71,95 лв. Усреднените данни се посочват официално в статистиката на КФН, но винаги с предупреждението, че обстоятелствата при всеки осигурен са строго индивидуални - партидата зависи от периода на осигуряване, размера на осигурителния доход, пенсионния фонд и пр.\n\nКакво трябва да знаем за кризата\n\nПо закон вложеното от осигурените в универсалните фондове е гарантирано. Ако към момента на пенсионирането в индивидуалната партида има по-малко средства от брутния размер на преведените осигурителни вноски за лицето, то партидата ще бъде допълвана до този размер. Т.е. независимо от колебанията на пазара и резултата от инвестирането на средствата човек ще получи при пенсиониране най-малко това, което е внесъл през годините.\n\n\"Такива кризи сме имали и преди, но особеното сега е, че се събират доста негативни фактори\", коментира наскоро пред Дарик радио Даниела Петкова от УС на Асоциацията на пенсионноосигурителните дружества у нас. Тази многофакторна криза засяга всички инструменти, в които на фондовете е разрешено да инвестират - и акции, и облигации.\n\nПеткова обаче успокои, че това е просто моментна оценка и отрицателната доходност все още не е загуба. \"Загуби и печалби от инвестиции се реализират тогава, когато имаме сделки\", обясни тя. Петкова изтъква и още един благоприятен фактор - 2021 г. беше много добра за инвестициите, с до 5-6,5% положителна доходност, която осигурява \"подложка\" за поемане на негативната корекция.\n\nКъде са инвестирани средствата\n\nПред универсалните фондове има сериозни ограничения, които налагат консервативен начин на инвестиране на средствата. 51,78% от събраните във втория стълб средства са инвестирани в дългови ценни книжа, издадени или гарантирани от държави или техните централни банки, от ЕЦБ, ЕИБ или международни финансови организации. При един от фондовете делът на тези инвестиции достига даже 68,70%. Други 37,08% от средствата са вложени в акции, права и варанти. 8,69% е делът на корпоративните облигации, а инвестиционните имоти са съвсем малък процент - 1,61%.\n\nПреглед на инвестиционните портфейли на десетте фонда показва, че географската карта на инвестициите се простира от Чили и Колумбия до Япония, Индонезия и Филипините. Сериозен дял имат вложенията в САЩ, както и в страните от нашия регион.\n\nДва фонда имат инвестиции в държавни облигации на Русия, като към 30 юни става дума за незначителни средства. В \"Съгласие\" сумата е 1,727 млн. лв. (0,11% от инвестиционния портфейл), като този фонд е успял да се освободи от по-голямата част от тази инвестиция - справка в отчетите показва, че към 31 декември 2021 г. руските държавни облигации са били за 7,467 млн. лв. и са представлявали 0,42% от портфейла на този фонд. При другия фонд - \"Топлина\", дълговите ценни книжа от Русия са на стойност 854 000 лв., или 0,40% от портфейла му.\n\n\"Съгласие\" има и държавни облигации от Беларус, като тук става дума за дългови ценни книжа, приети на регулиран пазар в държава-членка на ЕС. Те са на стойност 1,531 млн. лв., или 0,10% от инвестиционния портфейл към 30 юни. Тук също има сериозно намаление спрямо края на 2021 г., когато беларуската инвестиция е била за 6,969 млн. лв., или 0,42%. Любопитно е, че този фонд се е освободил и от две инвестиции от същия тип, но от Украйна те са били на обща стойност 12,2 млн. лв. към 31 декември, а вече липсват в отчета за полугодието.\n\nИначе вложенията в акции и корпоративни облигации покриват широк спектър от най-известните световни компании, като в голяма степен фондовете следват обща политика и портфейлите им не се различават кой знае колко. Често срещани в отчетите са фармацевтичните компании, автомобилните производители, големите технологични гиганти, \"вечните\" \"Кока-кола\", \"Пепси\", хитове като \"Тесла\", \"Епъл\", \"Амазон\" и \"Али Баба\". От българските неизменни са \"Градус\", \"Албена\", често се срещат ПИБ, Холдинг \"Варна\", \"Елана\", \"Монбат\" и пр.\n\nПървите пенсии - възможно най-бързо\n\nЕдва 723 българи получават някакъв вид пожизнена пенсия от втория стълб, показват данните в края на юни. За шест месеца новите пенсионери с пожизнена пенсия са 454, а това би следвало да е основната цел на допълнителното задължително пенсионно осигуряване. От трите вида най-популярна е пенсията, която е комбинирана с период на разсрочено плащане (до определена възраст) и може да се наследява - получава се от 590 души. Най-малък интерес има класическата пожизнена пенсия без допълнителни условия - едва 16 души я получават. При нея няма наследяване. Има и пенсия с гарантиран период на изплащане - получават я 117 души. При нея също има наследяване, ако получаващият я почине в рамките на този период (между 2 и 10 г.).\n\nСредните размери на тези три вида пенсии обясняват избора на хората. Месечното плащане при пожизнената пенсия с разсрочено плащане е най-високо - 231,67 лв. Другите два вида са близки по размер - 70,37 лв. за класическата пожизнена пенсия и 63,62 лв. за пенсията с гарантиран период на изплащане.\n\nДоста по-бързо се развива фазата на изплащане при втория пенсионен продукт - разсрочено плащане. Повечето от пенсионерите с втора пенсия отговорят именно на условията за него - техните спестявания не стигат за пожизнена пенсия, но са повече от три минимални пенсии. Тук партидата трябва да позволява месечно плащане за избрания период, което да е между 15 и 100% от минималната пенсия.\n\nЗа шест месеца разсрочено плащане са поискали 4352 души, като с тях общо получаващите такива суми от специално създадените за целта фондове са 5936 души към края на юни. Най-предпочитаният срок на разсрочване е до 1 година - 3309 души са го пожелали. 2434 души получават разсрочено плащане за 1 до 3 г., а само 193 пенсионери са пожелали по-дълъг период на изплащане. Средният размер на месечното плащане тук е 314,87 лв.\n\nИзборът на пенсионен продукт зависи в почти пълна степен от размера на натрупванията в индивидуалната партида, като всеки вид плащане е обвързан с минимална месечна сума, под която не бива да се слиза. Отпреди настъпването на фазата на изплащане бе ясно, че за повечето от първите пенсионери на реформата спестяванията няма да стигат за пожизнен продукт. Партидите, които са по-малки от три минимални пенсии, се изплащат като еднократна сума.",
    "Малдивите вече не са само туристическа дестинация": "5199 снимка: Авто Инженеринг Холдинг Груп\n\nДървени къщички на кокили кацнали над тюркоазено-синята вода, небрежно веещи се палми, бял пясък, цветни риби и корали, безброй острови и усещане за пълен релакс - това е може би е най-често срещаната представа на хората при мисълта за Малдивите. До скоро непосилно далечни и примамливо екзотични, днес тези острови на хиляди километри от България, разположени насред Индийският океан, вече са един хубав спомен от незабравима ваканция, сбъдната мечта за много българи.\n\nНе малко са хората завърнали се от тези земи решили да се занимават с туризъм, за да запазят контакта си с прекрасните Малдиви.\n\nНо съществува и един различен пример, за това как се прави бизнес на Малдивите от българска компания, която доставя специализирано оборудване и техника.\n\nПрез месец март 2022г. Авто Инженеринг Холдинг Груп печели конкурс обявен от Министерството за национално планиране, жилищното строителство и инфраструктурата на Малдивите. Проектът за градско развитие и устойчивост е финансиран от Световната Банка, а договорът сключен от българската компания е за доставка на осигурително оборудване за спасителни операции в столицата Мале.\n\nснимка: Авто Инженеринг Холдинг Груп\n\n\"Това далеч не е първата подобна дестинация, в която комапанията ни изпълнява проекти, но със сигурност е една от най-екзотичните\", споделя Юлиан Димов, собственик на Авто Инженеринг Холдинг Груп. \"Дестинацията е важен стимул при избор на проект!\" - с усмивки и блясък в очите пък казват хората работещи в компанията. А те са сравнително малък сплотен екип от личности с разнородни квалификации, интереси и компетенции, общото помежду им е желанието да се борят и да реализират на пръв поглед \"странни\" проекти в още \"по-странни\" дестинации.\n\n\"В началото подобни проекти са заредени с много ентусиазъм, но и подплатени с дългогодишен опит. Рисковете, които поемаме не са малки, но пък всеки изпълнен проект в подобна дестинация носи удовлетворение и смисъл за хората работещи във фирмата\", допълва Юлиан Димов.\n\nПапуа Нова Гвинея, Островите Сейнт Китс и Невис, Малави, Ямайка, Индонезия, Албания, Беларус и много други са страните, в които българската компания с 20-годишен опит, наложила името си в над 20 държави на 4 континента, печели и успешно изпълнява договори по доставки на специализирано оборудване и всякакъв вид превозни средства и не само.\n\nПрез 2018 година компанията печели проект за доставка и монтаж на чинове и бюра за 21 училища в африканската страна Малави. Доставени са над 16 000 бр. оборудване в различни точки на страната, чийто пътища са немислимо предизвикателство, а горивото често е кът.\n\nВ Папуа Нова Гвинея спечеленият проект е за инструменти и оборудване за центрове за техническо и професионално образование. Земетресение от 7.2 по Рихтер посреща екипа на фирмата още в първия ден от престоя им в страната, в която модерните технологии навлизат бавно, а разказите за канибали не са само мит.\n\nВ Албания и в Карибските острови Сейнт Китс и Невис бенефициенти са местните полицейски служби, а доставките включват специализирани автомобили и мобилен команден център.\n\nЗа екипа на Авто Инженеринг няма невъзможни проекти, а в компанията често обичат да цитират думите на известният американски писател Наполеон Хил: \"Всичко което човешкият ум може да си представи и да повярва в него, може да бъде постигнато\".",
    "Китай тихомълком изнася руски втечнен природен газ за Европа": "Китай купува повече руски енергийни продукти, а вносът от повечето други източници е намалял. През юли SCMP съобщи, че според данните на китайските митници през първите шест месеца на годината Китай е закупил общо 2,35 милиона тона втечнен природен газ (LNG) на стойност 2,16 милиарда щатски долара, предаде Oilprice.\n\nОбемът на вноса нараства с 28,7% на годишна база, като стойността нараства със 182%. Това означава, че Русия надмина Индонезия и Съединените щати и стана четвъртият най-голям доставчик на LNG за Китай досега тази година.\n\nОсвен доставките на LNG, \"Газпром\" наскоро обяви, че ежедневните му доставки за Китай през тръбопровод са достигнали нов рекорд за всички времена. Русия е вторият по големина доставчик на природен газ по тръбопровод в Китай след Туркменистан. Доставките на руски тръбопроводен газ за Китай са се увеличили с 63,4% през първата половина на 2022 г.\n\nКакво стои зад този странен скок на руския внос на LNG, според анализатори? В края на краищата, докато Китай внася над половината от природния газ, който консумира, търсенето тази година рязко е намаляло.\n\nЯсно е, че Китай иска да запази своите газови сделки с Русия възможно най-неясни. Ето защо Главната митническа администрация на Китай спря да публикува разбивката в обема на търговията с природен газ по тръбопроводи от началото на годината. говорителят Ли Куен потвърди, че този ход е с цел \"защита на законните бизнес права и интереси на съответните вносители и износители\".\n\nЗащо го прави - отговорът е, че Китай тихомълком препродава руски LNG на единственото място, което отчаяно се нуждае от него повече от всичко: Европа... и разбира се, начислява надценки.\n\nПубликация в Nikkei съобщава, че \"най-големият купувач на втечнен природен газ в света препродава част от излишните си LNG товари поради слабото вътрешно търсене на енергия. Това осигури на спот пазара достатъчно предлагане, което Европа използва, въпреки по-високи цени.\"\n\nВносът на LNG в Европа е нараснал с 60% на годишна база през първите шест месеца на 2022 г., според изследователската компания Kpler.\n\nКитайската JOVO Group, голям търговец на LNG, наскоро разкри, че е препродала LNG товар на европейски купувач.\n\nТърговец на фючърси в Шанхай обяви пред Nikkei, че печалбата от такава сделка може да бъде на стойност десетки милиони долари или дори да достигне 100 милиона долара.\n\nНай-голямата петролна рафинерия в Китай Sinopec Group също призна в отчет за печалбите през април, че насочва излишния LNG към международния пазар.\n\nСпоред местни медии Sinopec е продала 45 товара LNG или около 3,15 милиона тона. Общото количество китайски LNG, който е бил препродаден, вероятно е повече от 4 милиона тона, което се равнява на 7 на сто от вноса на газ в Европа през полугодието до края на юни.\n\nЗабавното е, че изглежда че вместо да бъде зависима от Русия за газ, Европа сега става зависима от Пекин за енергия, която все пак е руски газ, само че този път внесен от Китай. Както можем да се досетим, това е в разрез с геополитическите амбиции на САЩ.\n\nАко Русия в крайна сметка изнася повече газ за Китай като средство да накаже Европа, Китай ще има повече капацитет да препродаде излишъка си от газ на спот пазара, помагайки на Европа.",
    "Саудитска Арабия иска да намали цената на петрола за Азия": "Най-големият износителят на петрол в света - Саудитска Арабия, планира да намали цените на суровината през октомври за пазара на Азия, предаде Reuters. Причината: високите цени в региона потискат търсенето. Според плана официалната цена, на която страната ще продава на своите азиатски клиенти, ще бъде с $4,50 долара на барел по-малко.\n\nСъщевременно намалява и търсенето на петрол в Европа и някои от пратките саудитски петрол се насочват към Азия, което също оказва натиск върху цените в региона.\n\nПритесненията за доставки на азиатския континент намаляват, а и търсенето не е много голямо, коментират експерти. Очакванията са, че в края на септември, когато отминава сезонът на мусоните, търсенето на петрол в Индия и Индонезия ще се възстанови.\n\nНа този фон Китай продължава да се бори с ограниченията, налагани от властите заради пандемията, което дава доста мрачни перспективи за потреблението на горива в страната.\n\nНай-голямата рафинерия в региона - Sinopec, прогнозира намаляване на производството с 8% през второто полугодие, а като цяло годишното производство ще спадне с 6% спрямо 2021 година.",
    "Мащабна акция по почистване на Мальовица": "В събитието участваха хора от цялата страна, а имаше и международно участие от Белгия, Индонезия, Израел, Аржентина и Испания\n\nНад 70 доброволци събраха 110 чувала с боклук за 4 дни в Рила по време на традиционното високопланинско почистване, организирано от екологично сдружение “За Земята” и със съдействието на Национален парк “Рила”.\n\n\n\nВ събитието участваха хора от цялата страна, а имаше и международно участие от Белгия, Индонезия, Израел, Аржентина и Испания. Много деца и младежи взеха участие, най-малките чистачи бяха на 2 години. Почистването е част от кампанията “ИзЧисти планини”.\n\nАкцията се проведе в района на хижа Мальовица, а групи от доброволците се качиха и до едни от най-посещаваните заслони — Страшното езеро и Орловец (наричан и БАК), както и до върха.\n\nВъпреки голямата надморска височина и труднодостъпните терени, отпадъци не липсваха — както стари консерви, стъкло и текстил, така и нов боклук, предимно пластмаса.\n\nОказа се, че близо до хижа Мальовица от години съществува сметище, голяма част от което към днешна дата е заровено в пръст и растителност. Освен битови отпадъци отпреди десетилетия, там с години са изхвърляни килими, балатуми, възглавници, вериги от шейни, дори и радиатор и акумулатор. Сегашните хижари вече изнасят отпадъците си до депото в Самоков, но сметището трудно може да бъде изчистено изцяло.\n\nНай-честият отпадък, откриван в храсти, скали, по поляни бяха пластмасови бутилки от минерална вода и безалкохолни напитки. За тях има решение, което от “За Земята” настояваме да се въведе възможно най-скоро в България — депозитна система. В страни, в които вече има работеща система за връщане на пластмасови бутилки и кенчета срещу определена сума, се наблюдава рязко намаляване на такива отпадъци в природата.\n\nВсички доброволци си носеха собствена посуда за храна, бутилки за вода и канчета — това е и основното послание към туристите, които посещават планината, както и към хижарите — да не се използват чаши, чинии и прибори за еднократна употреба, които бързо стават отпадък, а да сме отговорни планинари и да използваме съдове за многократна употреба.\n\nТази година в рамките на събитието се проведе дискусия за младежи между 15 и 29 години на тема \"Нулеви отпадъци\" и отговорно планинарство. То е част от Програма на Министерството на околната среда и водите: \"Политики за младежта в сферата на околната среда\". Това е първото от няколко предвидени събития, които ще се организират от ЕС “За Земята” и Национален парк Рила."
}