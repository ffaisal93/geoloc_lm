{
    "Испания вярва в победата над Португалия, въпреки че този съперник измъчва отбора на Луис Енрике дълги години": "Селекционерът Луис Енрике е оптимист за шансовете на Испания да излезе от групата си в Лигата на нациите, въпреки разочароващото поражение у дома срещу Швейцария. Световните шампиони от 2010 все още могат да си осигурят място на полуфиналите, ако победят Португалия във вторник.\n\n\"Това за нас на практика е финал и ще опитаме да го спечелим\", заяви Енрике след загубата от Швейцария, която изпрати испанците на второто място в група А2 преди решаващия мач в Брага.\n\nПортугалия обаче е костелив орех за испанците в последните години. Иберийските съседи имат четири поредни равенства, а \"Ла Роха\" като цяло не е печелила в Португалия от близо две десетилетия.\n\nПоследната победа на Испания срещу този съперник бе постигната с дузпи в полуфиналите на Евро 2012, а преди нея бе записан и успех в елиминациите на Мондиал 2010. В този мач Португалия имаше претенции, че Давид Вийя е вкарал победния гол от засада.\n\nИспания за последно спечели в Португалия през 2003 в контролен двубой, в който Фернандо Торес записа международен дебют. Тогава Кристиано Роналдо също беше все още \"зелен\" в професионалния футбол. Двата отбора имат само равенства помежду си, след като Фернандо Сантош пое португалците след световните финали през 2014.\n\nИспания бе в серия от 22 поредни мача без загуба у дома преди двубоя с Швейцария, а Португалия се възползва от изненадата и надви с 4:0 Чехия, с което Роналдо и компания оглавиха класирането. Ако стигнат до равенство, те ще се класират на полуфиналите в Лигата на нациите.\n\n\"Загубата на Испания не променя нашата цел, а тя е победа в Брага. Както винаги, този мач ще бъде труден, но ще направим всичко по силите ни, за да се класираме в следващия кръг\", казва авторът на две попадения срещу чехите Диого Далот.\n\nИспания по всяка вероятност няма да има съществени промени в състава си, докато за Португалия се очаква да се завърне в игра Жоао Феликс. Той поднови тренировки в неделя, след като пропусна срещата с чехите.",
    "Чехия - Португалия 0:4 /репортаж/": "Забравена парола\n\nАко не получиш e-mail от нас, провери СПАМ папката на cвоята поща. Според различните филтри, нашето писмо може да попадне и там.",
    "Български моряк беше на косъм от смъртта край Португалия": "© 67-годишен българин е в тежко състояние, след като му прилошава на кораб, който е бил близо до португалския нос Сагреш, съобщава \"Обсервадор\".\n\n\n\nТой е бил член на екипажа на търговския кораб.\n\n\n\nСлучаят е от ранните часове в неделя. На българина му прилошава, а негови колеги, сигнализират по радиостанцията.\n\n\n\nСлед като пристига медицински екип на кораба с хеликоптер установяват, че българина е с “много слаби жизнени показатели\", се казва в изявление на португалския флот.\n\n\n\nМъжът е настанен в болница в Лисабон.\n\n\n\nВ спасителната акция са се включили “Лисабонският морски център за координация на търсене и спасяване\" и Военновъздушни сили на Португалия.",
    "Кристиано Роналдо тренира с общата група на Португалия": "Суперзвездата на португалския национален отбор Кристиано Роналдо тренира с общата група на \"мореплавателите\", въпреки счупения нос в мача от 5-ия кръг на груповата фаза на Лигата на нациите с Чехия (4:0), съобщава \"A Bola\".\n\n37-годишният нападател се сблъска с вратаря на чешкия национален отбор Томаш Вацлик. Вследствие на инцидента на нападателя започна да тече кръв от носа. Въпреки това Роналдо прекара целия мач на терена и записа асистенция.\n\nУтре Португалия ще играе с Испания в мач от 6-ия кръг на груповата фаза на Лигата на нациите. Срещата, която е решаваща за първата позиция в групата ще се проведе в Брага. Мачът ще започне в 21:45 часа.",
    "Недостигът на предлагането тласна ръста на цените на имоти в Португалия до 12-годишен връх": "Властите в Лисабон обещават да ускорят процеса по лицензиране на новите жилища, за да насърчат предлагането\n\nПроблемът с недостига на жилища за продажба е особено сериозен в столицата Лисабон. Снимка: Bloomberg LP\n\nЦените на жилищата в Португалия отбелязаха най-големия си годишен ръст от най-малко 12 години, тъй като недостигът на налични имоти за продажба подкрепя продължаващото покачване на цените на имотите, предава Bloomberg.\n\nЦените на жилищата са нараснали с 13,2% на годишна база по-рано през второто тримесечие, показват данните на статистическия институт на страната. Това е най-голямото повишение, откакто институтът започнал да събира данни за жилищния пазар през 2010 г. Цените са се повишили с 3,1 на сто спрямо първото тримесечие.\n\nСтроителни компании, сред които Vanguard Properties, която е инвестирала около 1 млрд. евро в Португалия, посочва като причина за ръста на цените на жилищата недостига на домове, породен от дълги забавяния в предоставянето на лицензи за нови жилища, особено в столицата Лисабон.\n\nНедостигът на домове съвпада с растящото търсене от чуждестранни купувачи, които в последните години се стичат към Португалия в търсене на топъл климат и по-ниски разходи за живот. Тези купувачи са по-склонни да плащат над два пъти повече за жилище в Лисабон от местните жители, съобщи статистическият институт през април.\n\nЖоана Алмейда, общинска съветничка в Лисабон, заяви по време на имотна конференция в четвъртък, че забавянията са факт и допълни, че градът работи усилено да ускори процеса по лицензиране, за да повиши предлагането на домове.\n\n„Трябва ни време, за да покажем добри резултати“, отбеляза Алмейда, която е част от екип, дошъл на власт едва преди една година.\n\nПортугалското правителство изключи покупките на имоти в Лисабон и северния град Опорто от програмата за т. нар. „златна виза“ в опит да регулира търсенето. Правителството наложи и лимит от 2% върху повишенията на наемите догодина в опита си да овладее растящите разходи за живот.",
    "44% от енергията в Португалия идва от вятърни централи": "През последните 24 часа в Европа делът на електроенергията, произведена от вятърни централи, е достигнал 10,9 процента. Това сочат данните от днешния бюлетин на WindEurope Power Numbers.\n\nЕлектроенергията от вятърни централи на сушата е 7,6 на сто или 511 гигаватчаса, а произведената от вятърни централи в морето е 3,4 процента или 226 гигаватчаса.\n\nС най-голям дял на вятърната енергия са Португалия (44 процента), Испания (30 на сто) и Великобратания (22 процента), а най-много като количество от този вид електроенергия през изминалото денонощие е произведено в Испания (169 гигаватчаса), Германия (129 гигавата) и Великобритания (107 гигавата), показва още справката на БТА.\n\nЗа предишното денонощие делът на електроенергията, произведена от вятърни централи в Европа, беше 7,2 процента.",
    "Плажове, вино и футбол... така е позната Португалия на света. Но това ли е всичко?": "Неземни плажове, вино и футбол... с това е позната Португалия на света. Но това ли е всичко, с което може да се гордее?\n\nНаглед малка, тя сякаш винаги остава леко встрани от прожекторите в сравнение с други европейски държави. А всъщност притежава голям чар, уникален дух и пъстрота!\n\nВ \"Португалия – загадъчна и пъстра\", Бари Хатън увлекателно разказва за нейното развитие от създаването ѝ, за времето на Великите географски открития, в които е пионер и основна движеща сила, за величието ѝ като глобална империя, през политически преврати, отношения със съседни държави и още много други значителни събития. Всичко, през което Португалия е преминала, е повлияло на нейните култура, икономика и общество. Авторът с любов и страст ни запознава с изобилие от кулинарни, музикални и фолклорни традиции, както и с топлината, гостоприемството и безгрижния живот на португалците. Хатън умело съчетава дългата и славна история на Португалия с лични впечатления.\n\nХатън е британски журналист, който живее в Лисабон. През годините пише множество статии за любимата си Португалия във вестници и списания, но накрая решава, че е време да ѝ посвети книга. Женен е за португалка и има две дъщери.\n\nПредставяме ви откъс от \"Португалия – загадъчна и пъстра\", Бари Хатън, издателство \"Ера\":\n\n***\n\nНа една от най-оживените туристически спирки в Лисабон децата тичат, подскачат и прескачат континенти. На земята в предградието Белем, разположено на брега на реката, се простира огромна карта на света от мрамор с инкрустации. Картата показва в черно, бяло и охра континентите с отбелязани годините, в които португалските изследователи са стигнали там – винаги една крачка пред останалите европейци. Малка и наказана с липса на природни ресурси, включително плодородна почва, Португалия има нужда от нови земи, за да оцелява и процъфтява, и нейните изследователи кръстосват целия свят, докато през XVI век империята ѝ обхваща части от Африка, Азия и Южна Америка. Децата весело прескачат между номерираните аванпостове – метафора колко близо са за съвременните поколения тези някога толкова далечни места.\n\nТуристически автобуси, които за никъде не бързат, стоварват пътници, които се дивят на тези постижения от епохата на Великите географски открития. По картата в Белем всяка година минават около един милион души. Движат се на тълпи, както местните жители преди 500 години, когато се събират тук и наблюдават пристигането на огромните кораби, натежали от ароматни подправки. Товарът им струва милиони евро сегашни пари. Туристите обикалят, гледат в краката си, опитват се да съпоставят миналото и настоящето. Сочат към датите, на които се е творила историята, и ококорени осъзнават колко голяма е била португалската империя. Изглеждат впечатлени, но им е трудно да повярват, че това, което показва картата, е истина. Понякога и на португалците им е трудно – местните може и да обичат да разказват за Великите географски открития, за да докажат, че страната им е била важна, но все пак оттогава е минало много време и днешна Португалия е съвсем друга бира, при все че от време на време все още се показват следи от онези времена.\n\nПосетителите обикалят около Белем с видеокамери, минават по широките морави, между кипарисите и улавят моменти от португалската история на неравни части: великолепния манастир „Жеронимуш“ и неговата църква, построени в прослава на приказното богатство и почетно положение, придобити с морските открития, с пищна екзотичност, която загатва за желание за бягство от действителността в романтиката; и културния център „Белем“ – не особено поразителна сграда, завършена през 1992 г. в чест на първия мандат на Португалия като председател на Европейската икономическа общност. Нещо като пълнолетие. Тази изключително скучна сграда е паметник на сериозните усилия, както и един от най-големите пропуснати шансове на съвременната португалска архитектура. С полет на въображението като този, сътворил пирамидата пред Лувъра, навярно щеше да се получи по-добре.\n\nНебето изглежда по-голямо над широките улици на Белем, далеч от навалицата на площадите в центъра. На този участък от река Тежу флотилии от дървени кораби се събират, готови да се отправят на важни пътувания през златните години на империята. От блясъка на слънцето по реката и близкия Атлантически океан светлината изглежда някак разсеяна. Испанският писател Мигел де Сервантес посещава този край през XVI век. Пристига с кораб и пише: „Земя, земя! Или по-скоро – небе, небе! Защото несъмнено сме пристигнали на пристанището на прочутия Лисабон“.\n\nКацнал на речния бряг, Паметникът на откритията е величествено възпоменание за онази златна ера. Изваян от светъл камък, той стърчи над реката, имитирайки носа на каравела – такива кораби иберийските изследователи използват при безпрецедентните си и опасни експедиции в Атлантика и отвъд. Наредени на специални ивици от двете страни на монумента, се издигат трийсетина масивни каменни фигури, изобразяващи героите от онова време. Това е нещо като открит пантеон. Фигурите, с наподобяващи купи за пудинг прически и брадички, вдигнати към хоризонта, не са в естествен ръст, а уголемени, както се полага. Най-отпред е Енрике Мореплавателя – португалски принц, който в края на XV век прави голямата крачка към нови граници, особено по Африканското крайбрежие, откъдето португалците вземат злато и роби. Зад него са Бартоломеу Диаш, който пръв заобикаля най-южния край на Африка; Вашко да Гама, който стига до Индия; и Педро Алвареш Кабрал, който завладява Бразилия за португалската корона. Фернандо Магелан, португалец, чиято флотилия първа прави пълна обиколка около Земята, също е тук, макар че – колко неловко! – осъществява това пътешествие в името на Испания. Магелан се е сражавал за португалската корона на Изток, както и в Африка през XVI век и в Мароко е ранен с копие, което го улучва в коляното и той куца до края на живота си. Труден характер, но вдъхновяващ водач, винаги облечен в черно, късметът на Магелан намалява, след като на португалския трон се възкачва крал Мануел Първи. Монархът отказва да увеличи военната му пенсия, отношенията им се развалят и Магелан си събира багажа и заминава за Мадрид.\n\nНе е важно, че историческите знаменитости, качени на Па­метника на откритията, се взират в отсрещния бряг, от който ги делят само няколкостотин метра. Важното е, че гледат на юг. Когато португалците излизат с корабите си от река Тежу и навлизат в Атлантическия океан, те правят ляв завой, който променя света. Това се оказва повратен момент между Средновековието и модерността.\n\nРазказът за тези постижения е увековечен в Os Lusíadas („Лузиадите“) – епическа поема в рими от Луиш де Камоинш, дълга почти 9000 стиха. Публикувана през 1572 г., тя е един от златните стандарти в португалската литература и класика на Eвропейския ренесанс. Де Камоинш, естествено определен като „португалския Шекспир“, също присъства до монумента. Поколения наред неговата класическа поема е задължителна за изучаване в португалските училища. Тя е хроника на смелостта и дързостта на епохата, в която португалците достигат отвъд хоризонта. Старинният речник и сложната граматика я превръщат в безрадостно задължение за учениците, макар че им допадат морските чудовища и ореолът тип „Карибски пирати“.",
    "Португалия разгроми Чехия и без голове на Роналдо, за да изпревари Испания (ВИДЕО)": "1757\n\nОтборът на Португалия разгроми тима на Чехия с 0:4 като гост в пети мач от групите на тазгодишното издание на Лигата на нациите. Два гола на Диого Жалот и по едно попадение на Бруно Фернандеш и Диого Жота оформиха победата на \"мореплавателите\", при която обаче липсваха голове от голямата звезда Кристиано Роналдо.\n\nОще в началото на мача Роналдо получи нараняване в областта на носа, но хъсът му да вкара гол не стихна. Португалецът продължи да преследва целта си, но само за да види как неговият съотборник в Манчестър Юнайтед Диого Далот откри резултата в 33-ата минута след включване в предни позиции и асистенция на Рафаел Леао.\n\nВ добавеното време на първата част Марио Руи намери Бруно Фернандеш, който удвои преднината на гостите. Секунди по-късно Роналдо игра с ръка в наказателното си поле, за което Чехия получи дузпа. Изпълнението на Патрик Шик обаче бе меко казано разочароващо, пращайки топката над вратата.\n\nВ началото на втората част отново Далот вкара за Португалия с хубав удар от средна дистанция. Това нацяло уби интригата в мача, а в края на срещата \"мореплавателите\" стигнаха до още един гол: Роналдо опита удар с глава, но вместо това направи асистенция за Жота, който се разписа, а интересното бе, че Кристиано остана разочарован от гола на своя тим.\n\nС победата Португалия излезе на върха в класирането с 10 пункта - с два повече от втория Испания, който шокиращо загуби от Швейцария. Така \"мореплавателите\" влизат като фаворити за първото място преди последния кръг в груповата фаза, когато в директен сблъсък с Испания ще решат спора за това кой да продължи в битката за трофея.\n\nПЪРВО ПОЛУВРЕМЕ\n\nПортугалия пое контрола над мача от първата минута, като държеше повече топката, но пък и Чехия стигаше до положения пред противниковата врата. В 24' Роналдо стана обект на подигравки, след като не успя да уцели топката от обещаваща позиция. В 31-ата минута домакините можеха да открият резултата след хубаво подаване на Цоуфал към Барак, който стреля опасно към вратата на Португалия, но ударът му премина на сантиметри от гредата.\n\nVideo edited on Kapwing\n\nВ 33-ата минута Португалия успя да излезе напред в резултата. Защитникът Диого Далот пое инициативата, като нахлу дълбоко в половината на Чехия, за да се включи в атака на \"мореплавателите\". Топката премина през десния фланг, а след това бе центрирана към далечната греда, където Рафаел Леао овладя. Нападателят на Милан намери Далот в наказателното поле, който вкара за 0:1!\n\nVideo edited on Kapwing\n\nВъв втората минута на добавеното време на първата част Португалия вкара и второ попадение във вратата на Чехия. Марио Руи центрира остро в наказателното поле, успоредно на голлинията, а Бруно Фернандеш успя да засече за 0:2!\n\nVideo edited on Kapwing\n\nДо края на частта обаче Чехия успя да си спечели дузпа. След центриране от корнер Кристиано Роналдо игра с ръка в наказателното поле на Португалия. Главният арбитър не отсъди нарушение, но след намесата на ВАР дузпата бе дадена. Зад бялата точка застана Патрик Шик, но нападателят не уцели вратата.\n\nVideo edited on Kapwing\n\nВТОРО ПОЛУВРЕМЕ\n\nСамо седем минути след подновяването на играта Португалия вкара и трети гол във вратата на Чехия, за да убие нацяло интригата в мача. Диого Далот отново показа, че разполага със завиден голмайсторски нюх за бранител, като овладя топката в близост до наказателното поле на домакините и опита мощен удар от дистанция, който се оказа неспасяем за Вацлик - 0:3!\n\nVideo edited on Kapwing\n\nВ следващите минути темпото на игра спадна, като голови ситуации липсваха. В 82-ата минута Португалия стигна и до четвърти гол във вратата на Чехия. След центриране от корнер Кристиано Роналдо изскочи на първа греда, за да отклони рязко топката към далечната греда. Там дебнеше Диого Жота, който успя да засече с глава и да вкара - 0:4!\n\nVideo edited on Kapwing\n\nСТАРТОВИ СЪСТАВИ\n\nЧехия: Вацлик, Йемелка, Брабец, Зима, Зелени, Цоуфал, Крал, Соучек, Хложек, Барак, Шик\n\nПортугалия: Диого Коща, Руи, Данило, Диаш, Далот, Невеш, Фернандеш, Карвальо, Силва, Роналдо, Леао\n\nКЪДЕ ДА ГЛЕДАМЕ МАЧА ЧЕХИЯ - ПОРТУГАЛИЯ\n\nПРЕДИ СРЕЩАТА\n\nВ тази пауза за срещите на националните отбори по футбол, която идва само няколко седмици преди началото на дългоочакваното Световно първенство по футбол в Катар, ще станат ясни победителите във всяка група от третото издание на турнира Лига на нациите. Разбира се, най-голям интерес повдига най-високата дивизия.\n\nВ една от групите там се оформи иберийски спор между Португалия и Испания. За момента Луис Енрике и компания имат предимство - лидери са с осем точки - една повече от Португалия, която допусна поражение в последната си среща от групите и изпусна върха. Ново поражение до голяма степен може да направи задачата на \"мореплавателите\" за първото място невъзможна дори и на теория.\n\nКристиано Роналдо, който не получава достатъчно игрови минути на клубно ниво за Манчестър Юнайтед, се очаква да започне като титуляр за европейските шампиони от 2016-а. Ето какъв е коефициентът за гол на Кристиано Роналдо срещу Чехия!",
    "Изложба в София представя световното наследство на ЮНЕСКО в Португалия": "Световното наследство на ЮНЕСКО в Португалия е акцент в предстояща изложба в галерия на открито „Градска градина“ в София.\n\nЕкспозицията ще бъде открита на 30 септември (петък), съобщават организаторите.\n\nИзложбата е подредена от посолството на Португалия в България и португалския езиков център „Камойш“ в София. / ГН",
    "Кристиано не е готов да обърне гръб на Португалия": "434 Снимка: Getty images\n\nКристиано Роналдо може да е на 37 години, но е далеч от мисълта за отказване от професионалния футбол и амбициите му остават все така високи. На Мондиал 2022 в Катар той ще запише десето участие за Португалия на голямо първенство, а желанието му е да продължи да носи екипа на родината си и занапред в бъдеще, като целта му е да бъде в състава и за Евро 2024.\n\nТогава легендарният голмайстор (189 мача и 117 попадения за португалците) ще бъде на 39-годишна възраст.\n\nCR7 е голмайстор №1 в историята на националните отбори въобще, а с темпото, с което се придвижва, съвсем скоро ще надмине и 200 мача за страната си.\n\n\"Пътят ми все още не е приключил. Ще трябва да подкрепяте Крис още известно време. Искам да играя на Мондиал 2022 и на Евро 2024. Амбицията ми е голяма и се чувствам много мотивиран\", заяви Кристиано по време на лагера на португалския тим.\n\nВ събота на Португалия предстои гостуване в Лигата на нациите на Чехия, а във вторник другата седмица посрещат Испания в Брага.\n\nНападателят играе за родината си близо 20 години, след като дебютира още като тийнейджър през 2003 година.",
    "Португалия с най-пълно газохранилище, България и Унгария на опашката в ЕС": "Най-малко запълнените газохранилища са тези в Латвия (52,24 процента), Унгария (70,77 на сто), България (71,64 процента) и Австрия (75,68 на сто).\n\nПреди малко повече от месец по предложение на \"Булгартрансгаз\" и след решение на Комисията за енергийно и водно регулиране бе предприета пазарна мярка за стимулиране на съхранението на природен газ, с която бяха определени нулеви цени за достъп за входните и изходни точки от/към газохранилището за газовата година 2022/2023, считано от 1 октомври тази година.",
    "Левски отмъкнал Шеху под носа на елитен тим от Португалия": "Последното ново попълнение на Левски Абдулахи Шеху е отказал оферта от Португалия преди да акостира на \"Герена\". Защитникът е бил желан от елитния Шавеш, но преговорите са се провалили и той е предприел авантюрата си в България. В момента тимът заема 11-ата позиция в класирането от 18 отбора в португалското първенство. Там са играли Ради Здравков, Пламен Гетов, Лъчезар Танев, Марин Бакалов, покойния Георги Славков - Бенкса и други българи.\n\nСега клубът е търсил заместник на напусналия Кевин Пина и един от трите избора е паднал върху Абдулахи Шеху, но ojogo.pt информира, че нигерийският защитник е поставил условията си, а най-големият проблем за Шавеш е била поисканата от играча висока заплата. Бранителят има опит по португалските терени, след като е носил екипа на Униао Мадейра през сезон 2015/16, изигравайки 28 двубоя в първенството, в които вкарва един гол. За последно той бе част от кипърския Омония Никозия.\n\n\"Тема Спорт\" вече съобщи, че нигерийският национал ще получава по 9000 евро на месец на \"Герена\". По този начин той се превръща в най-високоплатеният футболист в тима. Защитникът подписа с Левски до края на сезона, а в договорът му има опция за удължаване след изтичане на споменатия период. Станимир Стоилов е дал зелена светлина за прилвличането му, тъй като Шеху може да действа еднакво добре на три позиции - десен бек, централен защитник и дефанзивен халф. Бронзовият медалист от Рио 2016 вече взе участие в контрола на дубъла на Левски при победата с 4:0 над Сливнишки герой. Тогава бранителят действа в центъра на отбраната в първите 45 минути на двубоя. Той се очаква да участва за тима на Станимир Стоилов срещу Левски Карлово в благотворителния мач в утре. По всяка вероятност Шеху отново ще получи едно полувреме за изява.",
    "Португалия: Разширява се обхвата на ваксинацията срещу маймунска шарка": "Португалските здравни власти разшириха обхвата на ваксинацията в страната срещу маймунската шарка. Предвижда се превантивно имунизиране на най-рисковите групи и беше одобрено поставянето на по-малки дози ваксина с цел пестене на ограничените налични количества препарати, предаде Ройтерс.\n\n\n\nС 908-те си доказани случая на заразяване Португалия е едно от най-големите огнища на болестта в Европа. Повечето от инфектираните са мъже под 40 години. Засега няма смъртни случаи.\n\n\n\nПортугалските здравни власти уточниха, че сред приоритетните групи за ваксинация, тъй като има повишен риск от заразяване с вируса, са \"мъже, които са имали сексуален контакт с други мъже\", и медиците.\n\n\n\nВ логистично отношение изпълнението на стратегията за превенция на заболяването ще се ръководи на регионално равнище, а прилагането ѝ ще става, след като първо бъдат определени имащите право на имунизация граждани след консултация със специалист.\n\n\n\nС новата стратегия Португалия ще последва примера на съседна Испания и Великобритания, които след решението на Европейската агенция по лекарствата също одобриха поставянето на по-малки дози от ваксината срещу маймунска шарка.\n\n\n\nПрез юли Португалия получи 2700 дози от ваксината на компанията \"Бавариан Нордик\" (Bavarian Nordic) \"БАВА.КО Имванекс\" (BAVA.CO Imvanex) и започна да имунизира контактните лица на заразените.\n\n\n\nОколо 90 страни, за които маймунската шарка не е ендемична, съобщиха за огнища на вирусното заболяване, което Световната здравна организация обяви за извънредна здравна ситуация, след като броят на доказаните случаи на заразяване в тези държави премина прага от 61 800.\n\n",
    "Роналдо ще води Португалия срещу Испания и Чехия": "Мегазвездата на португалския футбол Кристиано Роналдо е включен в националния отбор на страната за предстоящите мачове от Лигата на Нациите срещу Испания и Чехия. Селекционерът на Португалия Фернандо Сантош обяви, че няма притеснения от малкото игрово време, което регистрира в клубния си отбор Манчестър Юнайтед.\n\nНикой тук няма съмнения колко продължава да бъде важен той за националния отбор и колко е важно да продължава с мачовете за страната, заяви опитният селекционер.\n\nЖоао Феликс, Диого Жота, Бернардо Силва и Бруно Фернандеш също са включени в списъка от 26 футболисти, както и бранителите Жоао Кансело, Пепе и новобранецът в състава Тиаго Джало.\n\nЗаради контузии не са повикани Отавио и Ренато Санчес. Треньорът Сантош също така се лиши по свои съображения от Андре Силва, Гонсало Гедеш и Жоао Моутиньо. Моутиньо в момента е португалският играч номер 2 по брой срещи с националната фланелка след Роналдо.\n\nПортугалия ще играе с Чехия на 24-и септември като гост и ще приеме Испания три дни по-късно. Португалия, шампион от първото издание на турнира, изостава на точка от Испания в група 2 на Лига А. На три точки зад мореплавателите е Чехия.\n\nПо-рано днес португалската федерация по футбол обяви новите екипи на тима, които ще бъдат обличани за мачовете на Световното първенство Катар. Фланелките са вдъхновени от зелено-червения флаг на страната, като диагоналът е от двете страни през гърдите.",
    "Изненада: Допинг тест за всички играчи на Португалия, включително и за Роналдо": "Португалия имаше \"изненадващ\" гост в началото на тренировките на отбора, воден от Фернандо Сантош, на \"Cidade do Futebol\" в Лисабон, съобщи вестник \"Марка\".\n\n\"Преди провеждането на първата тренировка, ФИФА проведе антидопингов тест на всички играчи, които са концентрирани в националния отбор “, обявиха в изявление на Португалската футболна федерация (FPF).\n\n\"Това е обичайно действие всеки път, когато наближи финалната фаза на световното първенство. Същото се случва с УЕФА, когато настъпи европейско първенство\", се казва още в изявлението. Наставникът Фернандо Сантос не можеше да разчита на Пепе, Жоао Феликс и Бернардо Силва в тази първа сесия, но за тима в тренировката участва голямата звезда Кристиано Роналдо, информира \"Труд\".\n\nТрябва да припомним, че Португалия има два официални ангажимента в паузата - гостуване на Чехия и домакински мач с Испания от Група 2 на Лига А в турнира Лига на нациите.\n\nСнимка: БГНЕС\n\nХаресайте страницата ни във Facebook ТУК",
    "Силистренски ученици проведоха успешна практика в Португалия": "Успешно финализиране на проект \"Сътрудничество при трансфер на добри европейски практики\" по програма \"Еразъм+\" в гр. Брага, Португалия.16 ученици от ПГСУАУ \"Атанас Буров\" получиха сертификати за успешно приключила обучителната практика по специалностите \"Икономическа информатика\" и \"Малък и среден бизнес\". Усъвършенстваха своите професионални знания и умения, подобриха езиковите си и комуникационни компетенции по английски език, запознаха се с историята, традициите и културата на Португалия. Ще пренесат добри спомени от пребиваването си в гостоприемната европейска държава и впечатленията си за европейските ценности у хората, с които се запознаха.Силистренското училище разшири своя институционационален капацитет на гимназия за мобилност на персонала си в професионалната област, в която се обучават учениците.",
    "Португалия, най-западната част на Европа: Пъстрият пъзел, споен от богатото наследство и историите на хората": "Съвременните пътешественици и туристи търсят преживявания и възможности да заситят повече от сетивата си. Кулинарни турове, екстремни предизвикателства и маршрути „извън шумната тълпа“ стават все по-примамливи.\n\nПътешествениците са различни, аз съм от онези, които се свързват с местата чрез хората и техните истории. Често правя паралели или се опитвам да пренеса обратно идеи, рецепти и вкусове.\n\nДнес ви предлагам няколко парченца от пъзела Португалия, обединени от наследството: индустриално, културно, природно. Късчета, споени с истории на хора, които обитават местата на това наследство.\n\nВинаги съм мечтала в Русе индустриалното наследство да оживее и да прероди енергията си за нови възможности. От старата Централа при Топлата вода, през стъкления склад до Захарната фабрика, до къщичките по Плиска, отдавна заличени от градския пейзаж...\n\nВ португалската столица Лисабон мечтателите отдавна са част от управлението на града. Зелена столица на Европа за 2020, Лисабон е олицетворение на страната, в която хората се грижат за природата и наследството си, не проявяват някакви грандиозни претенции, умеят да продават образи и продукти на туристите, без да се възгордяват.\n\nСтара печатница възкръсва в библиотека, хъб за артистични бизнеси дава хляб и удоволствие\n\nПрез 1846 г. една от най-значимите фабрики в Лисабон - „Companhia de Fiacao e Tecidos Lisbonense“ за тъкачество и текстил, строи свой дом в квартала Алкантра. Фабриката за храни „Companhia Industrial de Portugal e Colonias“ издига индустриални сгради на 23 000 кв. м и кани за съседи печатарите от „Anuario Comercial de Portugal and Grafica Mirandela“.\n\nДесетилетия скрити от публичния поглед, но давали хляб на хиляди работници, днес сградите от това късче на града са оживени и се връщат на местната общност като „Lx Factory“.\n\nКреативният архипелаг се състои от няколко индустриални халета\n\nнаселени с артисти, кулинари, дизайнерски стартъпи и концептуални магазини. И, разбира се, множество ресторанти и кръчми, които засищат глада и жаждата и за материална, не само за духовна храна.\n\nВ огромното хале на стара печатница се намира „Ler Devagar“.\n\nКнижарница е твърде обикновено наименование на този културен център\n\nпредлагащ програма от събития, срещи с автори, дискусии, фестивали. Книжните рафтове побират 40 000 нови и над 10 000 употребявани заглавия. От музикалния магазин за винили върви джаз, кафенето разнася аромат, барът и ресторантът не си пречат. На дековете на печатарската машина има място\n\nза работа, интелектуални занимания, просто срещи или скрити обяснения в любов\n\n„Бях от първите, които населиха ателиетата. Днес продавам само онлайн, но живите контакти с любопитните посетители са най-скъпоценни“, казва Алехандро. 23-годишен независим артист, той обитава едно от ателиетата на „Lx Fаctory“ и продава графични отпечатъци и смесени техники за 10 000 евро и нагоре. Излиза от ателието си и кани всеки, който мине покрай него. Може да говори със случайните посетители часове, преди да се вглъби в работата си отново.\n\nКреативният хъб дава пространство за развитие на различни професионалисти\n\nНасища с живот и дава сцена за мода, реклама, комуникации, мултимедиа, изкуство и архитектура. И най-важното - привлича безбройни посетители да преоткрият наследството на Лисабон.\n\nИндустриалното усещане пулсира във всеки квадратен метър на „Lx Factory“. Тук наистана можеш да съ-участваш, да се намесиш в средата, да мислиш и да се наслаждаваш на креативните идеи и реализации, които принадлежат на всички. И на самия теб, стига да поискаш.\n\nАвстралийски акации застрашават корка на света\n\nПътят между Кашкайш и Синтра - градът на странните замъци, открива поразителна гледка към пясъчните хълмове към океана. Спираме на завой, който осигурява чудесен кадър само за инстаграм публикации. Професор Виктор се включва на ботанически теми: австралийските акации с иначе прекрасен аромат на листата превземат пространствата на местната растителност. Застрашават ги и ги изместват. Но пък стават за добив на ароматни масла и основи за сапуни, на които португалците са маниаци. В добавка със зехтин от дребните зелени маслини от съседните хълмове.\n\nКорковите дъбове на Португалия са обявени за национално природно наследство\n\nВсъщност са мощен източник на икономически просперитет - Португалия добива по-голямата част от световните нужди от корк за винената индустрия. Дъбовете обикновено се срещат на големи плантации, далеч от Лисабон. Не е изключено обаче и да ги мернете и в по-малки горички. Млади дървета - на не повече от 20-30 години. Прегръдката на ствола доставя спокойствие и топлина. Като почукаш, кънти - това е кората, която се обелва, превръща се във винена тапа и поема собственото си пътешествие по света.\n\nПрофесор Виктор за политическата коректност: Врагове шпиони рамо до рамо\n\nзалагат в казиното на Кашкайш\n\nАко имате само един ден за разходка извън Лисабон, професионалните водачи улесняват живота. Мигел от „Feel Portuguese Tours“ и колегите му наистина ти помагат да се почувстваш като португалците. Скритото оръжие на групата е Виктор - сладкодумен ерудит, интелектуалец и политически анархист.\n\nВиктор преподава история, география и ботаника на колежани от специалност „анимация на туризма“. Защо точно тези предмети, питам. Е как защо - за да знаят историята, когато ви я разказват, да могат да разположат и вас на географската карта, и да познават разкошната ни природа, обяснява. Може да каже „наздраве“ и на български, и на още поне 50 езика, включително арабски и старофренски. Е, не знаеше, че на албански е „гъзуър“, но вече го научи. Обяснява историята на Португалия като на първолаци. Тъкмо толкова им трябва на туристите, за да почувстват славното минало на империя, дала великите географски открития на Вашку да Гама и Енрико Мореплавателя. Свила се до сегашните си размери и останала неутрална през Втората световна война. Потискана от диктатурата на Антонио Салазар в продължение на десетилетия, но тъкмо този диктатор подема кампанията „Португалия не е малка“ и страната става основател на НАТО, член на ООН и на ЕС.\n\nКашкайш - градът на кралете изгнаници и военните шпиони\n\nПортугалия е най-западната европейска страна, Кашкайш е най-западният европейски град, местността Кабо да Рока - най-западната точка на Европа. Личи, че сме на брега на Атлантика, дори само по бързо сменящото се време и непрекъснатия спектакъл на забързаните облаци. Рибарско селище въпреки внушителната крепост, Кашкайш се превръща в убежище на крале и аристократични особи, които бягат от грохота на Втората световна война. Или намират убежище тук след нея.\n\nРазказват, че в голямото казино на брега\n\nшпионите на враждуващите страни залагали рамо до рамо на зелените плюшени маси\n\nПрестрелки ставали само понякога, когато портото дойде в повече или фадото размекне душите на овладените иначе бойни тигри под прикритие.\n\nТези истории и легенди слагат маята на „Казино Роял“, първото от многото приключения на Агент 007, роден от автора му Йън Флеминг - самият той британски шпионин от същата война.\n\nИ днес рибарските такъми се виждат от крайбрежната алея, а корабчетата са закотвени недалеч от брега в очакване на следващия улов.\n\nНа крайбрежното площадче кметството дели кокетна двуетажна сграда с местния музей. В понеделник музеят е затворен, за разлика от кметството.\n\nВ околностите на по-лъскавия Ещурил (свързан с пъпна връв с Кашкайш) в класически изглеждаща вила живеят и наследници на българската царица Йоана Савойска, изпратена в изгнание след настъпването на комунизма в България през 1944.\n\nГоспожа Олга и вишновката „жинжиня“\n\nВ Лисабон госпожа Олга слиза всяка сутрин от площада на Кастелото, минава по стръмните улички на Алфама и идва да продава „жинжиня“ при братовчедка си госпожа Талия. Портретът на госпожа Талия се вижда отзад на стената на къщата. И тя е наоколо, на съседната масичка. Няколкото дами на възраст плюс минус 70 много приличат на леля ви или далечната ви роднина. Усмихват се по същия начин, леко скептично ви гледат от пейката, и пъргаво скокват, щом решите да опитате.\n\n„Жинжиня“ (Ginjinha) най-лесно се превежда като вишновка. Основата е алкохол, но вкусът е лек и плодов, различен от тежките лепкави ликьори. Слагат я наравно с портото - високоалкохолното португалско вино. Вишните са местни, дребни, най-често от сорта Морело. Технологията е защитена с етикети за произход и регионализъм. В Лисабон предлагат „жинжиня“ на много места, най-живописни са старите магазинчета от края на 19 век, където в размер на телефонна кабина успяват да се поберат бар, хладилник, и даже 2-3 масички. Шансът ви за среща с госпожа Олга, госпожа Талия или техните вишневи колежки е голям, ако се разхождате в подножието на Байро Алто или Алфама. Там „жинжиня“ задължително се предлага в шоколадова чашка колкото напръстник. Приключението си заслужава, свежестта е гарантирана.",
    "Португалия отхвърли молбите на руски граждани за \"златна виза\"": "1878778\n\nПортугалия отхвърли молбите на 10 руски граждани кандидатствали за така наречената \"златна виза\", която предоставя разрешение за пребиваване в замяна на инвестиции.\n\nСпоред доклад на вестник Publico, Португалия е забранила напълно златната виза за руснаци, като част от санкциите на Европейския съюз (ЕС), наложени на Москва за атаките й срещу Украйна от 24 февруари 2022 година.\n\nОт началото на 2022 година Португалия е предоставила \"златни визи\" на 431 руски граждани.",
    "Куп изненади в националния на Испания за Швейцария и Португалия": "Селекционерът на националния отбор на Испания Луис Енрике обяви списък от 25 футболисти, на които ще разчита за предстоящите в края на месеца мачове с Швейцария и Португалия от Лигата на нациите.\n\nСред повиканите има куп изненадващи имена, което обаче не бе неочаквано за пресата в Испания, въпреки че световното първенство в Катар започва след само два месеца. Луис Енрике ще даде шанс с червената фланелка на 20-годишното крило на Атлетик Билбао Нико Уилямс, 22-годишния халф на Валенсия Уго Гиямон, както и на нападателя на Бетис Борха Иглесиас. Тримата имат общо два мача за \"Ла Фурия\", като и двата са на сметката Гиямон, предава БТА. Вратарите на Брайтън Роберт Санчес и Брентфорд Давид Рая също са сред повиканите.\n\nИзненадващо обаче в групата за предстоящите мачове не бяха взети Давид де Хеа (Манчестър Юнайтед), Серхио Рамос (Пари Сен Жермен), Ансу Фати и Маркос Алонсо (Барселона), Тиаго Алкантара (Ливърпул), Иниго Мартинес (Атлетик Билбао) и Раул де Томас (Райо Валекано).\n\nЕдна от най-изненадващите повиквателни пък е за опитния бранител на Барселона Жорди Алба, който в момента е трети в избора за ляв защитник в Барселона след Маркос Алонсо и Aлехандро Балде.\n\nИспания е лидер в група 2 на Лига \"А\" на Лигата на нациите с 8 точки от четири мача, с точка повече от Швейцария, с четири пред Чехия и с пет пред Швейцария.\n\nСнимка: БГНЕС",
    "Наводнения и свлачища в Португалия": "Силните дъждове, които валят в Португалия от вчера, станаха причина за наводнения, свлачища и поваляне на дървета, най-вече в поразените от летните горски пожари централни райони, съобщи Франс прес, като се позова на службите за спешна помощ.\n\n\"Ситуацията е най-тежка в енорията Самейру\" близо до град Мантейгаш, който се намира в планинската верига Сера да Ищрела - пострадала сериозно при големите пожари през лятото, обяви Педру Араужу от Националната служба за защита на населението, предаде БТА.\n\nПроливните дъждове са предизвикали свлачища в районите, унищожени от огъня през август, които са повлекли дънери, кал и остатъци от пепелта\", уточни кметът на Мантейгаш Флавиу Масану пред португалската държавна телевизия \"RTP\". Лошото време е нанесло големи щети, повредени са \"тротоари, подпори на мостове, улично осветление, покриви и търговски обекти\", допълни местен представител и каза, че няма данни за ранени.\n\nМантейгаш е една от общините, разположена в централната планинска верига Сера да Ищрела, която през август пострада от най-тежките пожари в Португалия тази година, продължили няколко дни. Пламъците, обхванали сърцето на природния парк, включен в списъка на ЮНЕСКО за културни ценности, засегнаха около 25 000 хектара растителност в планината, висока 2000 метра.",
    "От Португалия до Ирландия - най-добрите европейски пешеходни маршрути през есента": "4314 Снимка: iStock by Getty Images\n\nПешеходният туризъм е идеалният начин да се насладите на свежия есенен въздух, да поддържате добра форма и да се любувате на прекрасни пейзажи. Европа дава толкова много възможности, а ние ви предлагаме десет от най-добрите.\n\nПортугалия\n\nНа първо място е страна, известна с горещо лято и красиви плажове. Но Португалия е повече от слънце, море, пясък и може да се похвали с някои от най-прекрасните пътеки в Европа. Пътеката на Седемте висящи долини се простира до крайбрежието на Алгарве и включва известната пещера Бенагил. Пътеката ще ви даде възможност да се насладите на шеметно 12-километрово приключение по крайбрежието и неговите зашеметяващи гледки. От съображения за сигурност районът около отворите на пещерата е ограден, но все пак можете да надникнете вътре от пътеката. Драматичните скали от червен пясъчник могат да бъдат вашият фон на плажната разходка по пътеката Коста да Капарика. Далеч от бреговата линия пък е спиращият дъха Национален парк Пенеда Жереш. Разходката по пътеките високо в планината, сред боровите и евкалиптови дървета, са истинско предизвикателство, а гледките от 1416 м при Адрау са възхитителни.\n\nПещерата Бенагил в Португалия Снимка: iStock by Getty Images\n\nФранция\n\nОт Алпите до лозята на Бордо, Франция предлага разходки и вино за всеки повод. Ако искате да си починете от ярките светлини на Париж или средиземноморските плажове, разходката във френската провинция е задължително преживяване. По Camino Frances - Френският път на Камино де Сантяго е най-добре да се движите с водач. Дори и да не стигнете до крайната си точка, пътят ще ви отведе до несравнимата гледка на остров Мон Сен Мишел. Любопитните и безстрашни туристи могат да се възхищават на река Вердон, докато се разхождат из най-красиивия каньон в Европа.\n\nГермания\n\nГермания има толкова много красиви гори, реки и планини, че веднага ще разберете защо пешеходният туризъм е толкова популярно забавление за германците. Топлите немски есени са идеални за пешеходна почивка и опознаване на маршрути, които показват приказни пейзажи в дома на Братя Грим. Замъците на Рейн, пътеките на Националния парк Харц или пък по \"Романтичния път\", Германия е истинско съкровище за онези, които обичат да са сред природата. \"Романтичният път\" е дълъг 365 км и минава през 28 градчета. Великолепие!\n\nНе само заради приказните замъци, но пешеходният туризъм е изключително популярно забавление за германците Снимка: iStock by Getty Images\n\nНорвегия\n\nНасладете се на малко скандинавски \"friluftsliv\"( живот на открито) и се гмурнете в респектиращата норвежка природа. С кутия за обяд, пълна с маринована херинга, се изкачете до живописната и величествена скала Прейкестолен, популярна като \"Пулпит Рок\", или изследвайте фиордите на Южна Норвегия. По-амбициозните пътешественици могат дори да опитат да стигнат до върха на Galdhøpiggen, най-високият връх в Северна Европа.\n\nНорвежката природа е величествена и смиряваща Снимка: iStock by Getty Images\n\nШвейцария\n\nЕдна страна от списъка, която със сигурност сте очаквали. Швейцария е дом на шоколад, часовници с кукувици и сензационни планински пейзажи. По пътеката Енгелберг ще се радвате на изумителни панорамни гледки, докато вдишвате свежия алпийски въздух или пък опитайте да изкачите Матерхорн - един от най-високите върхове в Алпите.\n\nИспания\n\nСлънчева средиземноморска пътека ви примамва дори тук - в страната с утвърдената репутация на плажна и културна дестинация. Пешеходните маршрути наистина са забележителни. Не забравяйте пътя на поклонниците Камино де Сантяго и стигнете до катедралата на Сантяго де Компостела. Ако пък този толкова дълъг маршрут ви се струва трудоемък, можете да посетите Националния парк Пенялара, ако сте отседнали в Мадрид. Испания се хвали с прекрасни планински пътеки. Не пропускайте да разгледате някои местности и в Пиренеите.\n\nИталия\n\nИталианската кухня и древните паметници са добре популяризирани, но включването на пешеходен туризъм във вашата почивка в Италия не само ще да изгори натрупаните калории, а и ще ви спести суматохата около Колизеума. Можете да наблюдавате дивата природа по Sella-Herbetet или да се любувате на кристално чисти езера и цветните градове. Планинското катерене също е опция в Доломитите или дори Везувий, за щастие по-малко активни в наши дни, отколкото в древни римски времена.\n\nПланинските преходи в Европа са най-предпочитани през ранната есен Снимка: iStock by Getty Images\n\nОбединеното кралство\n\nОбединеното кралство се състои от четири нации с различни характери и различни пейзажи. Но така пък туристите имат възможност да задоволят всяка своя туристическа прищявка. Можете да изкачите планината Сноудън в Уелс, да разгледате езерния край в Англия или да се разходите по Куиранг на остров Скай, Шотландия. Ако имате време, защо не опитате известната разходка от бряг до бряг, която преминава през три различни национални парка и две враждуващи графства - Ланкашир и Йоркшир.\n\nИсландия\n\nИсландия може да е студена, но исландските вулкани, смайващите плажове и гигантските водопади ще ви накарат да забравите времето. Къде другаде ще опитате прясна ледникова вода или ще видите зашеметяващ гейзер? Исландия е известна с туристическата пътека Laugavegur, която е превъзходна за разглеждане на исландските планини, и с Fimmvörðuháls Trek, път, който започва от хипнотизиращ водопад.\n\nИсландия е пленителна през есента Снимка: iStock by Getty Images\n\nИрландия\n\nВъпреки че времето на Изумрудения остров често е непредсказуемо (може да започне да вали във всеки миг), умереният климат прави Ирландия идеална за туризъм. Радвайте се на известното ирландско гостоприемство, когато вървите по Пътя на великаните или изкачвате планината Торк в графство Кери. Ирландската провинция и бреговете са перфектни, а всичко останало там ще накара уморените скитници да се почувстват като у дома си.",
    "Испания, Португалия, Сърбия и Хърватия няма да носят капитанска лента с цветовете на дъгата на Мондиала": "Капитаните на футболните национални отбори на Сърбия и Хърватия няма да носят капитанската лента с цветовете на дъгата на Световното първенство в Катар, като част от \"Една любов\" (One Love) на Световната футболна федерация (ФИФА).\n\nФранция, Германия, Нидерландия, Швейцария, Англия, Уелс, Белгия и Дания ще подкрепят кампанията на ФИФА, чиято цел е да постави под натиск страната домакин Катар за правата на ЛГБТ. Кампанията \"One Love\" стартира в Нидерландия като послание срещу всякаква дискриминация в света на футбола.\n\n„За мен е чест да се присъединя към капитаните в подкрепата на кампанията „Една любов“. Като капитани ще се състезаваме един срещу друг на Световното първенство, но сме заедно срещу всички форми на дискриминация. Ще изпратим ясно послание, когато светът ни гледа“, каза Хари Кейн, капитанът на английския национален отбор.\n\nРоберт Левандовски като капитан на Полша няма да участва в кампанията, след като получи от легендарния Андрий Шевченко лента в цветовете на украинското знаме, която ще носи в Катар.\n\nСърбия, Хърватия, Португалия и Испания решиха да не участват в тази кампания.\n\nПоказаха контейнерите, в които ще бъдат настанени феновете на Мондиал 2022 (СНИМКИ)\n\nТе вкараха 26 гола този сезон, но треньорът на Мексико ги отряза за Катар 2022\n\nТреньорът на Германия: Не, не беше правилно Световното да е в Катар!\n\nНовините на Dsport и във Facebook, Viber, YouTube и TikTok!",
    "Роналдо защити и даде автограф на дете, пробило охраната пред хотела на Португалия": "Където и да се появи, Кристиано Роналдо привлича много внимание, а феновете се опитват да пробият засилената охрана и да получат сувенир под формата на снимка с него или автограф. Роналдо е с националния отбор на Португалия, а точно пред хотела, когато трябваше да се качи на автобуса на отбора, португалецът бе атакуван от едно момче. Облечено с фланелка на Португалия, то профуча покрай охраната, която веднага скочи след него, за да го спре.\n\n\n\nВсичко се случи пред очите на Роналдо, който помоли охраната да пусне момчето и след това го прегърна, докато момчето плачеше от вълнение и щастие.\n\nРоналдо си побъбри с него, след което му подписа фланелката.",
    "Ситуацията с райския газ в Португалия не е за смях": "Властите в Португалия все по-често започват да се сблъскват с черния пазар на азотен оксид, по-известен като райски газ. Субстанцията набира огромна популярност измежду португалските граждани, като все по-често се консумира с цел забавление.\n\nСпециални полицейски акции се провеждат в стотици нощни заведения, с цел откриването и изземването на купища бутилки райски газ. През изминалото лято са докладвани и по-сериозни инциденти в няколко португалски града - Албуфейра, Алмада и Монте-да- Капарика. При последния случай в нощен клуб са открити над 164 бутилки със смехотворния газ.\n\nД-р Жоао Гулао, председател на агенцията по наркотиците на ЕС (EMCDDA), заяви, че ситуацията с райския газ далеч не е \"за смях\". Вдишването на азотен оксид може да доведе до смърт при свръхдоза. Затова EMCDDA води разговори с Националната организация по лекарствата, с митническите власти, както и с ASAE (агенция за здраве и безопасност), за да се опита да разбере как този газ изобщо преминава през границите на Португалия.\n\nВ последствие наяве излиза по-голям проблем. При бързо проучване в интернет се оказват активни множество сайтове, които открито търгуват с райски газ. Голяма част от тези сайтове дори предлагат безплатна доставка до 30 минути, на избран от купувача адрес.\n\nЕфектът на газа е опияняващ, дава релаксиращо усещане и предизвиква неконтролируем смях, но действието му изчезва за секунди. Това води до желанието за повторно вдишване, предупреждава г-н Гулао - и точно тук се появява опасността от евентуално предозиране.\n\nЗасега EMCDDA се надява да запази връзка с нощните клубове, организиращи събития, за да се пребори с това \"райско\" явление, което никак не е \"за смях\", казва португалското радио TSF.\n\nАзотният оксид се използва най-често в болниците с упояващо предназначение. Може да се използва и в автомобилните състезания, за да се ускорят автомобилите. Но със сигурност не е предвидено той да бъде свободно достъпен на търговския пазар.",
    "Домашни ремонти: Откриха 25-метров динозавър в заден двор в Португалия (СНИМКИ)": "Домашните ремонти, освен досадни, могат да бъдат и много интересни. Това важи с пълна сила за едно португалско семейство, което започва ремонт на задния си двор и случайно открива скелет на 25-метров динозавър, пишат световните медии.\n\nТова може да се окажат най-големите останки на динозавър в цяла Европа, смятат експерти.\n\nСнимка: Reuters\n\nСавроподите включват най-големите видове динозаври. Те се хранят с растения и могат да бъдат разпознати лесно по дългите вратове и опашки. Намерените останки сочат, че динозавърът е бил висок около 12 метра и дълъг 25 метра.\n\nСнимка: Reuters\n\nРазкопките в двора разкриват абсолютно запазен гръден кош. „Не е необичайно да намираме ребра на животни по този начин, но са изключително добре запазени, което е странното“, казва Елисабет Малафая от университета в Лисабон.\n\nСнимка: Reuters\n\nРазкриването на скелета е започнало още през 2017 г., когато собственикът започва да разкопава двора си и открива сегменти от кости. Оттогава в задния двор текат разкопки.",
    "Екипът на Португалия за Мондиал 2022 не се понрави на феновете": "Кристиано Роналдо и португалският национален отбор представиха новите екипи за световното първенство в Катар и промяната в дизайна на фланелката е радикална. Производител отново е Найк, а мотото на представителния тим ще бъде \"Носете знамето\".\n\nДизайнът е базиран върху португалския флаг, който е с вертикално разположени цветове зелено и червено. Той обаче не бе приет много добре от феновете през юни, когато изтекоха неофициално част от детайлите.\n\n???????? #VesteABandeira. Inspirado nas cores da Nação Valente, o equipamento oficial da nossa Seleção já está disponível ???? @nikefootball\n\n\n\n????: https://t.co/JkIEKLw6A9\n\n\n\n???????? #WearTheFlag. Inspired by the colors of the Brave Nation, our official kits are now available ???? #NikeFC pic.twitter.com/yhYsqpejjd — Portugal (@selecaoportugal) September 15, 2022\n\nПортугалия играе от дълги години с изчистена червена фланелка, а изключението бе през 2010 за световното първенство, когато на екипа имаше поставена хоризонтална зелена лента по широчината на гърдите. Тя се завръща тази година върху резервния екип. На последните две световни първенства и на Евро 2016, което Португалия спечели, националите носеха и червени шорти.\n\nNike and Portugal drop their home kit for the 2022 World Cup ???????? pic.twitter.com/8W8TMeqT5K — GOAL (@goal) September 15, 2022\n\nОт федерацията обясняват, че зелените гащета, които се завърнаха на Евро 2020, са предпочитаният избор от феновете.\n\nАпартамент на стадион в Катар бе продаден за почти 2,5 милиона евро\n\nНовините на Dsport и във Facebook, Viber, YouTube и TikTok!",
    "България U20 надигра Португалия и записа втори успех на Евроволей": "Националният отбор на България за мъже под 20 години записа втори успех на Европейското първенство в Италия. Момчетата на Мартин Стоев се наложиха над Португалия с 3:1 (25:22, 21:25, 25:19, 25:23) в третия си мач от Група II, който се игра зала \"Пала БКК\" във Васто.\n\nТака младите \"лъвове\" имат 2 победи, 1 загуба и 5 точки в групата, като излязоха на второ място във временното класиране, но преди останалите мачове за деня. Успехът запазва шансове им да заемат едно от първите две места в групата и да продължат на полуфинали. Това разбира се преминава през следващи победи в груповата фаза.\n\nУтре (20 септември) е почивен ден на шампионата на Стария континент, а след това България ще играе срещу Чехия. Срещата е в сряда (21 септември) отново от 16,00 часа.\n\nБългарските момчета тръгнаха добре, но отново допуснаха известни амплитуди в играта си, което доведе до гейм за съперника. В най-важните моменти тимът ни успя да се събере и да се пребори с трудните ситуации.Четвъртият гейм бе най-оспорван, но младите лъвове запазиха самообладание и потказаха класата си, когато трябва за крайното 3:1.\n\nРеализатор за България бе капитанът Александър Николов с 22 точки (1 блок, 2 аса) за победата. Игралият до третия гейм Венислав Антов добави още 11 точки (1 блок и 40% успеваемост в атака) за успеха.\n\nНовините на Dsport и във Facebook, Viber, YouTube и TikTok!",
    "Нов украински шеф в Ботев ще бъде лектор на любопитен проект в Португалия": "© Един от новите шефове в Ботев (Пловдив) ще изнесе любопитна лекция в Португалия, съобщиха от клуба. Става въпрос за ръководителя на инфраструктурата на ПФК Ботев Алексей Жуковин. Украинецът ще бъде един от лекторите на Thinking Football Summit който ще се проведе в Португалия този ноември.\n\n\n\nТова е водещ проект от европейски мащаб, който има за цел да направи дебати между професионалната футболна индустрия и на международно известни лектори.\n\n\n\nСъбитието има за цел да популяризира корпоративната и бизнес страна на футбола в уникална възможност за укрепване на връзките със спонсори, партньори, заинтересовани страни, международни гости, спортни дружества и водещи институции в професионалния футбол, уточниха още от \"Коматево\".\n\n\n\nPlovdiv24.bg припомня на читателите си, че досега от ПФК Ботев само един единствен път е с споменавано за работата на Жуковин. Това направи в интервю изпълнителният директор Герман Чистяков в края на месец август. Тогава той представи Жуковин по следния начин:\n\n\n\n\"При нас работят двама украински мениджъри. Единият е ръководителят на проекта \"Нова арена“ Алексей Жуковин – човек с огромен опит, който е откривал нови арени в Харков, Лвов, Краснодар, ръководил е дейностите по увеличаване на печалбите на Зенит Арена в Санкт-Петербург на мачовете от световния и Европейския шампионат. Другият е нашият финансов аналитик и системен мениджър Валерий Малев\".",
    "Стивън Петков смени отбора в Португалия": "Българският нападател Стивън Петков смени отбора в Португалия, съобщава \"Рекорд\".\n\n27-годишният футболист подписа договор за 1 г. с лидера във втора дивизия \"Морейрензе\".\n\nПетков премина в този отбор като свободен агент.\n\nПрез миналия сезон българинът се подвизаваше също във ІІ ниво на португалския футбол с екипа на \"Фейрензе\". Нападателят вкара 14 гола за тима от Санта Мария да Фейра и добави 2 асистенции.\n\n\"Морейрензе\" е лидер в класирането с победи и в 5-те мача до момента. Клубът имаше интерес към Петков, а привличането му бе форсирано от контузията на бразилеца Андре Луиш.\n\nУ нас нападателят е играл за \"Левски\", \"Ботев\" (Пд), \"Монтана\", \"Берое\" и \"Лудогорец\".",
    "Търсенето от американци повишава цените на жилищата по португалското крайбрежие": "Средните цени в област Алгарве са се удвоили спрямо три години по-рано\n\nВъпреки силния ръст на цените ваканционните имоти в Португалия все още са по-евтини от други първокласни ваканционни дестинации в Европа. Снимка: Bloomberg LP\n\nИмотният пазар на португалското южно крайбрежие вече беше нажежен. После се появиха американците.\n\nВсе повече хора от САЩ купуват домове в района на Алгарве тази година, тласкайки нагоре търсенето за ограниченото предлагане на крайбрежни вили в спокойната някога област. Това повишава цените до невиждани нива, като два от имотите, обявени за продажба в местни имотни сайтове, са на цена от над 40 млн. евро, пише Bloomberg.\n\n„Някои от цените са смехотворни“, коментира Майкъл Винсънт, главен изпълнителен директор на Portugal Property, чиито средни продажни цени вече са 1 млн. евро, около 70% до 80% по-високи спрямо миналата година. „Тъкмо изпратих най-добрия месец от 50 години насам, а търсенето сякаш не намалява“, допълва той. Броят на имотите за милиони евро, продадени от Savills в Алгарве. Графика: Bloomberg LP\n\nСредните жилища, продавани в област Алгарве от консултантската компания Savills, са достигнали цена от 4 млн. евро от началото на годината, два пъти повече от средната стойност преди три години. Savills постави рекорд за Португалия в края на миналата година, когато вила с осем спални край морето и плувен басейн беше продадена за 18,5 млн. евро.\n\n„Търсенето нарасна над всичко, което можехме да очакваме“, коментира Керстин Бюшнер, съсобственик на клона на Savills в Алгарве. „След COVID водим битка за намиране на достатъчно наличности, за да захраним това търсене“, допълва той.\n\nАмерикански купувачи на жилища, изправени пред бързо растящи цени у дома, са предпочели Португалия през миналата година, възползвайки се от силния долар, за да купят имот в страна с по-ниски разходи за живот.\n\nТе са насърчавани от щедрата програма „златна виза“, която позволява на участниците да получат виза срещу инвестирането на най-малко 350 хил. евро в имот или 500 хил. евро в местен фонд за рисков капитал. Търсенето от чуждестранни купувачи наред с недостига на жилища тласна цените на жилищата в Португалия до годишен ръст от 13% през първото тримесечие на тази година.\n\nНо вилите все още са относително евтини в сравнение с други първокласни ваканционни дестинации в Европа като Алпите или Южна Франция.\n\n„Умните инвеститори разбират, че цените вероятно ще нараснат много повече и се възползват сега от благоприятната възможност“, коментира Бюшнер.",
    "Министърът на здравеопазването на Португалия подаде оставка": "Министърът на здравеопазването на Португалия Марта Темидо подаде оставка след критики срещу решението й временно да закрие спешните акушерски служби, което налага рисковано прехвърляне на бременни жени между болниците.\n\nВ изявление на Министерството на здравеопазването се казва, че Темидо е решила да се оттегли, тъй като е \"осъзнала, че вече няма нужните възможности да остане на поста си\".\n\nВ отделно изявление министър-председателят Антонио Коста заяви, че е приел оставката ѝ и благодари на Темидо за работата ѝ, която включваше организирането на успешна кампания за ваксинация срещу COVID-19, уточнява БГНЕС.\n\nПравителството предприе мярката за закриване на спешните акушерски служби, особено през почивните дни, тъй като няколко болници не разполагаха с достатъчно лекари по време на летните отпуски.\n\nОпозиционните партии и общините разкритикуваха министъра, тъй като бременните жени понякога трябва да предприемат рисковани пътувания до отдалечени болници.\n\nОставката на Темидо дойде часове, след като се появиха съобщения, че в събота бременна жена е починала, след като е получила инфаркт по време на преместване с линейка от главната болница в Лисабон \"Санта Мария\", в която не е имало свободни места в неонатологията, в друга болница в столицата.\n\nТемидо стана министър на здравеопазването през октомври 2018 г. и миналата година беше сред най-популярните членове на правителството благодарение на успеха на кампанията за ваксиниране, според проучванията на общественото мнение.\n\nНо напоследък звездата ѝ избледня заради кадровите и други проблеми в много държавни болници и след като хиляди лекари представиха т.нар. отказ от отговорност, позовавайки се на лоши условия на труд и крайна умора.",
    "Португалски вестник разкрива кражба на поверителни документи на НАТО": "Стотици поверителни документи, изпратени от НАТО в Португалия, са били открити за продажба в т.нар. \"тъмна мрежа\" след хакерска атака срещу командването на въоръжените сили на страната и военното й разузнаване, предаде днес Франс прес, като се позова на местния всекидневник \"Диариу ди Нотисиаш\".\n\n\"Става дума за продължителна и незасечена кибератака, извършена от компютърни ботове, програмирани да намират подобен тип документи\", заявяват анонимни източници пред онлайн изданието на медията.\n\nСпоред \"Диариу ди Нотисиаш\" случаят е бил засечен от американското разузнаване през август, след което оттам са уведомили португалските власти с посредничеството на посолството на САЩ в Лисабон. Разследването на португалските служби по киберсигурност е идентифицирало командването на въоръжените сили, военното разузнаване и отдел в министерството на националната отбрана като мишени на кибератаката, уточняват от медията.\n\nЗапитани от АФП по темата, представители на кабинета на министър-председателя Антониу Коща повториха коментара си пред вестника, в който \"правителството уверява, че отбраната на страната и въоръжените ѝ сили работят ежедневно за това доверието в Португалия, страна основател на Алианса, да остане неопетнено\". \"При всеки случай, когато има подозрения за проникване се правят задълбочени анализи\" и се взимат мерки за \"засилване на секретността на нашата киберсигурност\", добавиха от кабинета, без да потвърдят или отрекат кражбата на документите.\n\nСпоред информацията, с която \"Диариу ди Нотисиаш\" разполага, документите, за които става дума са били обменяни между различни португалски служби чрез незащитена интернет връзкая.\n\n\"Няма да коментираме предпопагаеми кражби на поверителна информация. Португалия е ценен член на НАТО, която има важен принос за нашата колективна сигурност\", посочи за Франс прес представител на организацията.",
    "Португалия оглави класирането в групата на България от квалификациите за Евробаскет 2025": "Отборът на Португалия оглави временното класиране в групата на България в предварителните квалификации за следващото Европейско първенство по баскетбол за мъже, което ще се проведе през 2025 година.\n\nПортугалците победиха Кипър със 102:69 (35:17, 23:22, 23:18, 21:12) и също като българския национален тим записаха втори успех в група F. Те излязоха първи в подреждането, следвани от България, докато съставите на Румъния и Кипър са с по две поражения, съответно на трето и четвърто място, съобщи БТА.\n\nВ следващия кръг от тези квалификации на 10 ноември България ще гостува на Португалия, а баскетболистите на Кипър ще бъдат домакини на Румъния. Преди това за българския представителен тим предстои участие на тазгодишното Европейско първенство, което ще се проведе от 1 до 18 септември в Грузия, Чехия, Италия и Германия. България ще играе мачовете си в Тбилиси, Грузия, а финалният етап на шампионата ще се състои в Берлин, Германия.\n\nКипър ще се класира директно за Евробаскет 2025, тъй като е сред домакините на първенството заедно с Латвия и Финландия, но участва в пресявките. В същинския етап на квалификациите ще продължат победителите в трите групи и отборът на Кипър.",
    "Играчи от Португалия и Гърция с дебютни повиквателни за България U21": "Селекционерът на младежкия национален отбор на България Александър Димитров обяви имената на футболистите, повикани за предстоящите приятелски срещи с Унгария и Сърбия. На 23-и септември “лъвчетата” гостуват в Сомбатхей на ст. „Халадаш“ от 18:30 ч., а на 27-и септември приемат връстниците си от Сърбия в Национална футболна база “Бояна”, като двубоят започва в 18:00 ч.\n\nЕто и повиканите имена*:\n\nВратари: Дамян Христов (Лудогорец II), Християн Славков (Ботев Пд II), Никола Виденов (Миньор)\n\nЗащитници: Мартин Христов (Ботев Пд II), Росен Стефанов (Черно море), Димо Кръстев (Фиорентина), Велислав Боев (Спартак Вн), Мартин Стойчев (Септември Сф), Мартин Атанасов (Ботев Вр), Лазар Боянов (Атлетико Маринензе)\n\nПолузащитници и нападатели: Кристиян Стоянов (Славия), Емил Ценов (Миньор), Станислав Шопов (ЦСКА-София), Стоян Стоичков (ЦСКА 1948 II), Мартин Смоленски (Пирин Бл), Бисер Бонев (Ботев Пд II), Иван Тасев (Пирин Бл), Симеон Александров (ЦСКА-София), Валентин Николов (Локомотив Сф), Станислав Дюлгеров (Аполон Лариса), Борислав Станков (Валядолид), Марк-Емилио Папазов (ЦСКА-София), Мартин Сораков (Славия)\n\n*Заб.: Поради важността на предстоящите евроквалификации с участието на България U19 всички младежки проектонационали, родени след 1 януари 2004 г., са на разположение на селекционера на юношеския тим Ангел Стойков.\n\nНовините на Dsport и във Facebook, Viber, YouTube и TikTok!",
    "Жоао Феликс: Бразилия не е по-добър от Португалия, искам да накарам Куня да млъкне": "Нападателят на Атлетико Мадрид Жоао Феликс говори пред бразилското издание „TNT”, като коментира потенциален двубой между националните отбори на Португалия и Бразилия.\n\n„Би бил много интересен мач. Никога не съм играл срещу Бразилия, любопитен съм да усетя тръпката и наистина искам да спечеля, за да накарам Матеус Куня да млъкне.\n\nТой винаги казва, че Бразилия е по-добър отбор от Португалия. Имат страхотни играчи, но не са по-добри. Само заради това искам да играем с тях и да сложа край на дискусията“, каза надъханият Феликс.\n\n\"A SELEÇÃO BRASILEIRA NÃO É MELHOR QUE A DE PORTUGAL\" ???????? João Félix bateu um papo EXCLUSIVO com nossa @tatimantovani e respondeu sobre a possibilidade de enfrentar o Brasil na Copa. Ele brincou sobre uma discussão que tem com Matheus Cunha. Quem ganharia? #CasaDaChampions pic.twitter.com/9J7nTe60gv — TNT Sports Brasil (@TNTSportsBR) September 9, 2022\n\nНовините на Dsport и във Facebook, Viber, YouTube и TikTok!",
    "Група ученици от СУ “Д-р Петър Берон” – Свиленград прекараха 8 дни в Португалия": "Група ученици от СУ “Д-р Петър Берон” – Свиленград прекараха 8 дни в Португалия на международен обмен по програма “Еразъм+” .\n\nУчениците усвоиха знания относно менталното здраве и как да се грижат за него. Това включваше уроци по карате, зумба, йога, табата и разходки до най-високата точка в Португалия- планината Сера де Естрела. Чрез тези занимания те развиха своята емпатия и светоусещане. Работейки в екип, те направиха много нови приятелства с връстници от Северна Македония, Украйна, Литва и Португалия.\n\n\n\n\n\n\n\n\n\nБероновци споделят, че нямат търпение за тяхното следващо приключение.",
    "Бивш на Барса, Интер и Челси отново ще къса мрежи в Турция": "Бившият португалски национал Рикардо Куарешма ще стане съотборник с българина Страхил Попов в турския клуб Юмраниеспор. Сайтът www.medyatava.com съобщава, че 38-годишният Куарешма, в момента без отбор, се връща в турската Суперлига и по-точно в Истанбул.\n\nКуарешма има седем сезона в два периода в турската Суперлига с екипите на Бешикташ и Касъмпаша в периода 2015-2020, а в следващите две години носеше екипа на Витория Гимараеш.\n\nОсвен Юмраниеспор, който е опция номер 1 за крилото, друг истанбулски клуб – Фатих Карагюмрук също има интерес. Тяхната оферта обаче е на по-ниско финансово ниво и пристигнала по-късно при мениджърите на футболиста.\n\nРикардо Куарешма е свободен от юни насам, мнозина в Португалия очакваха той да завърши кариерата си в местен клуб. 38-годишният бивш футболист на Барселона, Порто, Интер (Милано) и Челси обаче има други планове и се надява да играе поне до 40-годишна възраст. За националния отбор на страната си той е записал 80 мача и 10 гола и беше викан от селекционера Фернандо Сантош за последно през 2018-а година.\n\nБългарският защитник Страхил Попов премина в Юмраниеспор в последния ден на трансферния период там – на 8-и септември, след като последните година и половина прекара в Ейюпспор.",
    "Холандия запазва защитния фактор непокътнат, но получава тревожни сигнали от Португалия и Франция | европейски футбол": "Благодарение на Фейенорд и AZ, Холандия имаше още една силна седмица по отношение на транзакциите. Португалия обаче успя да намали разликата до номер шест в момента. След месец може да има допълнителни точки за Холандия.\n\nСпечелени точки\n\nСедмицата, която започна разочароващо заради късната загуба на Аякс от Ливърпул (2-1), завърши успешно. Фейенорд Валс над австрийския Щурм Грац (6-0)като благодари от А до Я Победа с 4-1 над ФК Вадуц Помиришете вече следващия кръг от редовната конференция. За пореден път третото европейско клубно първенство се оказа гаранция за лабораторни точки. AZ вече осигури близо петнадесет процента от общия брой точки, постигнати в Холандия (4500 точки) този сезон.\n\nКартината на позицията на Холандия след мача от II европейска група логично не беше пълна заради отлагането на Арсенал – Айндховен. И този годеж ще бъде надхвърлен на 20 октомври в Лондон, където тази седмица бе оплакан смъртта на кралица Елизабет II.\n\nПортугалия и Франция точки\n\nПортугалецът живя една седмица в съня. Спортинг Лисабон се препъна, побеждавайки Тотнъм Хотспър, докато Бенфика на Фредерик Орснес остана непобеден под ръководството на Роджър Шмид, а Ювентус потъна в траур (1-2 победа). Особено умно е, че и двата португалски отбора са на път да зимуват в Шампионската лига, което е съчетано с огромен бонус. Тъй като СК Брага победи Унион Берлин, общата седмична възвръщаемост на португалеца достигна една точка.\n\nЛионел Меси го направи отново с Пари Сен Жермен. © ANP / EPA\n\n\n\nПетото място, Франция започна силно. Пари Сен Жермен не задуши Макаби Хайфа и даде 0.400 точки. За Холандия е тревожно, че Пари Сен Жермен почти никога не отсъства от зимата и изглежда, че първият клуб, който има всички звезди на борда, най-накрая се подготвя. В сегашната си форма парижани са сред големите фаворити за спечелването на титлата, което трябва да накара Франция да спечели планина от точки през следващите месеци.\n\nНо четвъртък се оказа ужасен ден за французите. OGC Nice и Stade Rennes все още играят наравно, но AS Monaco и FC Nantes губят. Тъй като Франция спечели само 0,333 пункта в четвъртък, Холандия успя да реализира ниска печалба.\n\nтекущо състояние\n\nХоландия все още е на шесто място в техните ръце. Докато търсят два постоянни билета за Шампионската лига от 2024 г., четиримата холандски участници трябва да гарантират, че Португалия остава на подходящо разстояние. Португалците обаче успяха да догонят Холандия с 0,200 точки. Така разликата между числата шест и седем в реда на коефициента вече е 1,751 точки. Франция има 1431 точки повече от Холандия.\n\nЗа Холандия няма значение дали ще завърши сезона на пето или шесто място. И двата центъра предлагат билети за груповата фаза на Шампионската лига. В допълнение, числата пет и шест могат да осигурят допълнителен участник.\n\n5- Франция – 331 52\n\n6- Холандия – 900 50\n\n7- Португалия – 49 049 000\n\nВижте обяснение на подредбата на параметрите тук:",
    "Чеферин: Световното 2030г. ще е в Испания и Португалия": "Президентът на УЕФА работи именно тази кандидатура да спечели изборите\n\nПрезидентът на УЕФА Александър Чеферин заяви, че е сигурен, че Испания и Португалия ще спечелят домакинството на Световното първенство по футбол през 2030 година.\n\n„Сигурен съм, че Мондиалът през 2030-а ще се играе в Испания и Португалия . Това са две страни, които чувстват футбола“, заяви Чеферин\n\n„Това е печеливш залог и ще направим всичко възможно, за да помогнем на тези страни, чиято страст е футболът, които живеят и дишат футбол, а имат и отлична инфраструктура“, каза още словенецът.\n\nИспания вече предложи 15 града, в които могат да се играят мачове, като през месец ноември ще бъдат избрани 11. Португалия предлага 3 града за момента.",
    "Диого Далот прониза вратата на Вацлик": "В 33-та минута по-добрата игра на Португалия бе възнаградена, след като Диого Далот получи добро подаване в наказателното поле от Рафаел Леао, а десният бек завърши с добър удар, за да изведе отбора си напред в резултата",
    "Как криптовалутите си проправят път към имотния пазар?": "Първата продажба на имот в Португалия с криптовалута сякаш остана незабелязана. Зад осъществяването й обаче стои близо година усърдна работа. На 4 май в град Брага, Жоао Маркес продава апартамент в града на стойност 110 хил. евро за малко под три биткойна към онзи момент. Президентът на Нотариалната камара на Португалия Хорхе Силва наблюдава сделката, както и Карлос Сантос, главен технологичен директор в португалската компания за недвижими имоти Zome, която посредничи при продажбата, пише Financial Times.\n\nЦелият процес отнема само няколко минути, но той е кулминацията на многожество дискусии, провеждани в рамките на месеци, между португалските данъчни и финансови власти, както и нотариуси, за да бъде договорено как биха могли да се извършват трансакциите за имоти изцяло в криптовалути.\n\nПортугалия, която няма данъци върху капиталовите печалби за криптовалути, е рай за крипто инвеститорите. В средата на април офисът на Хорхе Силва издава насоки за това как нотариусите трябва да подхождат към криптотрансакциите, без да е необходимо да ги конвертират в евро преди узаконяването им. Силва твърди, че този ход отразява ясното желание от страна на купувачите. „Крипто е реалност,“ посочва той.\n\nСега можете да правите продажби с криптовалути по законен начин с прозрачност, като спазвате всички изисквания“, добавя експертът.\n\nОказва се, че примерът на Португалия е необичаен. В повечето страни липсата на ресурси за оценка на свързаните данъчни последици и рискове, както и опасността от пране на пари, означават, че конвертирането във фиатна валута все още е необходимо в даден момент от процеса. Междувременно броят на потенциалните купувачи нараства. Вече има десетки хиляди участници в биткойн мрежата, които държат повече от един милион долара в своите дигитални портфейли.\n\nПрез 2022 г. почти всеки пети клиент инвестира в криптовалути и сходни дигитални активи\", установи глобално проучване на Knight Frank, проведено сред повече от 600 управители на средства на стойност над 30 млн. долара.\n\nТова отразява пика на пазара. Сривът в цените на криптовалутите тази година, предизвикан от нарастващите лихвени проценти, изплаши инвеститорите и изтри около два трилиона долара от оценката на всички криптовалути. Все пак има ентусиазъм за сделки с крипто на имотния пазар. Той е наличен не само сред купувачите, които искат да превърнат нестабилните си активи в по-безопасни инвестиции.\n\nБезопасни като недвижими имоти\n\nНалице е интерес към закупуване на имоти чрез криптовалути, натрупани в навечерието на пика на цената на биткойн миналия ноември\", споделя Даниел Браун, старши сътрудник в областта на недвижимите имоти в британската юридическа фирма Kingsley Napley.\n\n\"Сега, след месеци на пазарни турбуленции, аргументът за насочване към по-безопасни активи става все по-труден за пренебрегване\", добавя Браун.\n\n„Хората се стремят да загърбят нещо, което е известно със своята волатилност и влагат парите си в нещо по сигурно“, изтъква той.\n\nМного от клиентите на Браун са сравнително млади купувачи, които търсят своето първо лично жилище. Тези купувачи са спечелили по някакъв начин състояние чрез поемане на рискове и\n\nсега се впускат в нещо друго“.\n\nИма интерес и от международни купувачи, които търсят втори дом в чужбина. Това е една от причините, поради които La Haus, колумбийска компания за недвижими имоти, подкрепена от Джеф Безос, отчита серия от продажби на имоти чрез биткойни на популярни туристически места като Тулум, Мексико, и карибското крайбрежие на Колумбия.\n\nВъпросните обеми на продажби са относително малки. От първата си сделка през януари компанията е продала четири имота на обща стойност 800 хиляди долара.\n\nИзвършването на сделки изцяло в криптовалута означава, че международните купувачи не губят от обменните курсове и таксите при конвертирането на една валута в друга, което прави процеса на трансакция по-облекчен. Продавачите могат да избират дали да приемат фиатни (издавани от държавата) пари, или криптовалута като плащане.\n\nМеждувременно волатилността на биткойните е с порядък по-голяма дори от най-нестабилните фиатни валути. През юни цената на най-популярната криптовалута падна под 20 хил. долара спрямо своята пикова стойност от 68 хил. долара през ноември, което накара най-голямата борса за криптовалута Binance да спре тегленето на биткойни за няколко часа. На фона на тези действия някои купувачи изчакват с надеждата, че биткойнът ще се възстанови, преди да извършат трансакция за даден имот.\n\nПродажба на крипто\n\nПазарът на крипто недвижими имоти в САЩ все още е в начален стадий на развитие. Характеристики на американската система показват, че трансакциите, извършвани изцяло в криптовалута, засега са невъзможни.\n\nАмериканските регулатори също възприеха по-ястребов подход за криптопазарите тази година, тъй като няколко фалити на криптокредитори и хедж фондове оставиха активите на инвеститорите замразени.\n\nПредупредителен знак за всеки продавач е когато насреща си има купувач с кошница от активи, чиято стойност може да се срине по време на продажбата. За да се справи с това е създадена RealScore – модел на волатилност, който разглежда разпределянето на криптоактиви сред клиентите и прави оценка на това каква е вероятност тези активи да се сринат точно тогава, когато се осъществява продажба.\n\nОсновните участници на жилищния пазар в САЩ също се включват в играта. През юни PMG - водещ разработчик на недвижими имоти - започна да приема криптовалута за всички продажби на етажна собственост в САЩ чрез партньорство с FTX, сравнително нова криптоборса, основана от Сам Банкман-Фрайд. От първия си криптодепозит през октомври миналата година, компанията е приела депозити преди строителството за повече от 70 апартамента.\n\nВолатилността все пак изнервя някои хора.\n\nФинансирането на ипотеки, когато то се основава на обезпечение с други активи, при които не знаете истинската стойност на този актив, става опасно“, коментира Дарил Феъруедър, старши икономист в Redfin.\n\nАмериканските регулатори също призовават за повишено внимание. Още през март президентът на САЩ Джо Байдън подписа изпълнителна заповед, с която нареди на федералните агенции да изготвят план за регулиране на криптовалутите до началото на септември. Гари Генслър, председател на Комисията по ценни книжа и борси, многократно призовава за засилен надзор върху цифровите токени, като аргументира прилагането на съществуващи правила в традиционните финанси към криптопазарите.\n\nСледвайки парите\n\nГлобалният пазар на недвижими имоти отдавна е благодатна почва за пране на пари - мащабът на включените трансакции позволява черните пари да бъдат повторно въведени в светлата страна на икономиката, като същевременно осигурява безопасна инвестиция за тези, които искат да се отърват от незаконно придобитите пари. Приложете тази логика към криптосектора, където регулацията вече е разхлабена и огромни суми могат да преминават бързо между дигиталните портфейли, без да звънят алармени звънци, и потенциалът за проблеми е очевиден.\n\nПазарът на недвижими имоти вече се бори с прилагането на разпоредби за пране на пари без криптовалути“, изтъква Илария Заволи, преподавател в Университета в Лийдс, който изучава прането на пари на пазара на недвижими имоти във Великобритания.\n\nВъпреки че всички трансакции с криптовалута на теория трябва да бъдат прозрачни и проследими при блокчейна, е известно, че престъпниците използват децентрализирани \"криптомиксери\", за да скрият следите си. Заволи отбелязва, че в момента много агенции за недвижими имоти не наемат персонал, способен да разбира криптовалути или не разполагат със системи, които могат да извършват необходимите проверки.",
    "Варна върху морска карта на португалския картограф Лазаро Луис от 1563 година": "1. „Карта на Средиземноморието, Черно море и Западна Европа“, Лазаро Луис, 1563 г., отсечка с Черно море и част от Европа: Унгария (Umgria) и Гърция (Grecia). Академия на науките, Лисабон, Португалия.\n\nМорските карти (портолани) се появяват в края на XIII век. Те са ръчно рисувани с минерални бои и злато, върху пергамент – фино обработена овча (или телешка) кожа. Картите били навивани на дървен цилиндър и привързвани с въже закрепено в отвор, направен там където е шията на животното послужило за изработката на картите. Те били грижливо съхранявани в дървени кутии. Обикновено капитаните на корабите притежавали една-две карти. С карта, магнитна игла (компас), пясъчен часовник и квадрант те определяли местоположението на кораба, курса и разстоянията до пристанищата към които водели своите кораби.\n\nМорските карти, направени главно в Генуа, Венеция, Майорка, Месина или Марсилия, поставят Средиземно море в центъра на пергамента. Имената на селищата и пристанищата са изписвани перпендикулярно на брега с черно или червено мастило.\n\nНай-красивите карти били изработвани за колекциите на крале, папи, велможи и богати търговци и не са служили за навигация. Днес те се съхраняват в националните и университетски библиотеки, архиви и частни колекции главно в Европа и Съединените щати.\n\nТук представената карта е изключително красива, истинско произведение на изкуството. Тя е работа на Лазаро Луис (Lázaro Luis), португалски картограф от 16-и век, работил в Лисабон. Малко се знае за него, роден e вероятно в Индия.\n\nКартата ”Chart of the Mediterranean, Black Sea and western Europe” (Карта на Средиземноморието, Черно море и Западна Европа) е част от атлас (Atlas de Lázaro Luís, 1563). Атласът “Livro de Todo o Universo” (Книга на цялата Вселена) се състои от десет пергаментни листа и има размери 62 х 44 см. Той се съхранява се в Академия(та) на науките в Лисабон, Португалия (Academia das Ciências de Lisboa).\n\nВърху картата с червено мастило, знак за важни селища и пристанища, е представена и Варна (varna). По западното крайбрежие на Черно море с червено мастило са нанесени нос Калиакра (cagasa), Варна (barna) и Несебър (mese).\n\nКрайбрежията на моретата са представени със зелено мастило, островите с червено. Плитчините и опасните за корабоплаването подводни рифове са нанесени с точки и знака „+“. Картата е украсена с хералдически символи – знамена, гербове и корони, представени върху съответните територии, с изгледи на градове върху зелени хълмове и с красива компасна роза с 32-те основни посоки на ветровете, ориентирана на север, нарисувана със синя, зелена, червена и златна боя.\n\nНа територията на България, върху зелен картуш със златни букви е нанесен надпис “Partes de Europa” (Части от Европа) и с черно мастило “Umgria” (Унгария), а в Черно море “Grecia” (Гърция). Върху територията на България е представен изглед на Константинопол с веещо се над него османско знаме със златен полумесец на тъмносин фон.\n\n2. „Карта на Средиземноморието, Черно море и Западна Европа“, Лазаро Луис, 1563 г., отсечка с Варна (varna).\n\n3. Chart of the Mediterranean, Black Sea and western Europe. Lázaro Luís, 1563. Academia das Ciências de Lisboa*.",
    "Испания рухна пред Швейцария и сдаде върха на Португалия в Лигата на нациите (ВИДЕО)": "2066\n\nСветовният шампион от 2010 година Испания загуби от Швейцария с 1:2 като домакин в предпоследен пети мач от групите на Лигата на нациите. 19 години след последния си мач на стадион \"Ла Ромареда\" в Сарагоса, който бе загуба от Гърция, \"Ла Фурия Роха\" отново нямаше късмет и записа ново поражение - първо в групата на надпреварата.\n\nИспания пострада от две статични ситуации в мача, при които ключова роля имаше бранителят Мануел Аканджи, който се отчете с гол и асистенция. Домакините обаче страдаха и в офанзивен план, като така и не успяха да пробият дисциплинираната отбрана на \"кръстоносците\", която отказа противниковите нападатели.\n\nМануел Аканджи откри в средата на първата част, засичайки центриране от корнер с глава. В 55-ата минута Жорди Алба се възползва от асистенция на Марко Асенсио, за да изравни, но само три минути по-късно Аканджи отклони подаване от корнер към Емболо, който вкара за 1:2.\n\nДо края Испания не успя да намери отговор на второто инкасирано попадение и загуби срещата. Така \"Ла Фурия Роха\" отстъпи лидерската си позиция в групата на Португалия и вече е втори, изоставайки на две точки от \"мореплавателите\" преди директния сблъсък между двата отбора в последния кръг. Швейцария пък е трети с шест пункта.\n\nПЪРВО ПОЛУВРЕМЕ\n\nИспания започна срещата в характерния си доминиращ стил, но пък Швейцария показа, че може да създава сериозни неприятности за отбраната на домакините. В 11-ата минута Емболо за малко да се отскубне сам срещу вратаря Унай Симон, но загуби равновесие след съприкосновение с противников играч, претендирайки, че е бил фаулиран. Съдията обаче не видя нарушение. Пет минути по-късно отново Емболо се озова очи в очи с Унай Симон и опита удар, който бе спасен, а и нападателят бе в засада.\n\nВ 21-ата минута добрата игра на Швейцария в атака се отрази и в резултата. Халфът Рубен Варгас центрира от корнер в наказателното поле, а бранителят Мануел Аканджи се извиси във въздуха, за да засече центрирането с глава и да порази вратата на Унай Симон - 0:1!\n\nVideo edited on Kapwing\n\nОсвен че поведе в резултата, Швейцария не даваше по никакъв начин на съперника си да доближи вратата на Ян Зомер. Гостите показаха отлична дисциплина и постройка, която затвори всички възможности на \"Ла Фурия Роха\" да създадат голова ситуация. Нещо повече: в 42-ата минута Джердан Шакири осъществи фантастичен пробив и стреля от малък ъгъл, а Унай Симон трябваше да спасява отбора си от втори гол.\n\nВТОРО ПОЛУВРЕМЕ\n\nДесет минути след подновяването на играта Испания изравни резултата. Марко Асенсио направи добър пробив, а след това видя включилия се отляво Жорди Алба. Играчът на Реал Мадрид веднага комбинира с крайния бранител на Барселона, който с мощен удар по диагонала се разписа - 1:1!\n\nVideo edited on Kapwing\n\nСамо три минути по-късно Швейцария отново излезе напред в резултата, а попадението във вратата на испанците пак дойде след статично положение. Центриране от корнер намери Мануел Аканджи на близката греда, който хитро отклони топката към вратата, а Бреел Емболо успя да добута кълбото в мрежата на Унай Симон - 1:2!\n\nVideo edited on Kapwing\n\nВ 63' Унай Симон излезе неразчетено, а Варгас успя да го изпревари, за да стреля с глава. Топката се приземи в непосредствена близост до голлинията, но Испания все пак оцеля и не инкасира трети гол във вратата си. Луис Енрике пък веднага извърши тройна смяна, пускайки в игра Борха Иглесиас, Йереми Пино и Нико Уилямс.\n\nВ следващите минути Испания така и не успяваше да пробие отбраната на Швейцария. В редките си възможности за удар към вратата на гостите футболистите на \"Ла Фурия Роха\" бяха парирани от стража на Швейцария Ян Зомер, който бе изключително стабилен в изявите си.\n\nСТАРТОВИ СЪСТАВИ\n\nИспания: Унай Симон, Алба, Пау Торес, Ерик Гарсия, Аспиликуета, Бускетс, Педри, Гави, Сарабия, Феран Торес, Асенсио\n\nШвейцария: Зомер, Родригес, Елведи, Аканджи, Видмер, Фройлер, Джака, Варгас, Шакири, Соу, Емболо\n\nКЪДЕ ДА ГЛЕДАМЕ МАЧА ИСПАНИЯ - ШВЕЙЦАРИЯ\n\nПРЕДИ СРЕЩАТА:\n\nОтборът на Испания излиза в много важен сблъсък срещу Швейцария, който може да даде сериозен наклон на развръзката в група 2 в Лига А на Лигата на нациите. След четири изиграни срещи \"Ла Фурия Роха\" са лидери с 8 пункта, но само на точка зад тях са Португалия със 7 точки. Швейцария пък е последен с 3 пункта.\n\nИспания победи Швейцария с минималното 0:1 като гост, а сега ще се надява на нов успех, който да им осигури добра изходна позиция преди последния и решаващ мач срещу Португалия. Освен това възпитаниците на Луис Енрике ще използват двубоя за финални настройки преди голямото събитие за годината - Мондиал 2022, което започва на 20 ноември.\n\nТОП коефициенти за мача Испания - Швейцария!",
    "Зимата идва: Европа се готви за режим на тока и спиране на заводи": "Германия даде заявка в понеделник, че иска да сключи договори за втечнен природен газ с производители от Персийския залив, докато други европейски държави очертаха мерки за пестене на енергия. В Испания например някои заводи може да затворят, Франция също подготвя извънреден план, а Финландия може да въведе режим на тока.\n\n\n\nВсичко това се случва на фона на драстично намалените доставки на газ от Русия.\n\n\n\nБерлин, който започва спешно да строи терминали за втечнен природен газ, заяви, че има за цел да подпише договори за LNG с Обединените арабски емирства. Завоят натам идва, когато жизненоважният газопровод „Северен поток“ от Русия е спрян.\n\n\n\nАко всичко върви добре, запасите в Германия са големи и ако имаме малко късмет с времето, имаме шанс да прекараме зимата комфортно“, каза министърът на икономиката Роберт Хабек след обиколка на бъдещ LNG терминал в северна Германия.\n\n\n\nРезкият спад на доставките от Русия, която преди това покриваше около 40% от нуждите на Европейския съюз от газ, накара правителствата да търсят алтернативни енергийни ресурси. На прага на зимата обаче ситуацията предизвика страхове от възможни прекъсвания на електрозахранването и рецесия.\n\n\n\nГерманската RWE заяви, че води „добри и конструктивни разговори“ с Катар относно доставките на LNG преди планираното посещение на канцлера Олаф Шолц в Персийския залив. Силно удареният вносител Uniper каза, че все още не е постигнал сделка.\n\n\n\nГермания все пак ще може да разчита на газ, идващ от Франция след 10 октомври, каза ръководителят на френския енергиен регулатор CRE. Президентът Еманюел Макрон по-рано коментира, че двете държави ще си помагат взаимно с енергийни доставки.\n\n\n\nВъпреки че доставките по „Северен поток“ са спрени, потоците на руски газ към Европа през Украйна, макар и значително намалени, продължават.\n\n\n\nВъв Франция ръководителят на CRE Еманюел Варгон коментира, че ако усилията на енергийната група EDF да ремонтира засегнати от корозия ядрени реактори се проточат, „изключителните“ мерки тази зима може да включват локални прекъсвания на електроенергията. \"Но няма да има спирания на газа за домакинствата. Никога“, каза тя, цитирана от Reuters.\n\n\n\nОт другата страна на Пиренеите испанският министър на промишлеността Рейес Марото даде да се разбере, че енергоемките компании може да бъдат задължени да спрат работа по време на пикове на потреблението през тази зима. Те все пак ще бъдат компенсирани финансово, каза тя в интервю испанската информационна агенция Europa Press, добавяйки, че към момента няма нужда от подобни затваряния.\n\n\n\nФинландците също бяха предупредени от оператора на националната мрежа Fingrid, че трябва да бъдат подготвени за прекъсване на захранването.\n\n\n\nУдарите по бизнеса също са налице и смущенията на континента предизвикват сериозни проблеми за някои компании. Финландският търговец на електроенергия Karhu Voima Oy заяви, че е подал молба за банкрут поради рязкото покачване на цените на електроенергията.\n\n\n\nВ Германия Хабек увери, че Берлин няма да позволи на големите вносители на газ като VNG да изпаднат в неплатежоспособност. Междувременно министерството на икономиката продължава да се занимава с казуса около закъсалия вносител Uniper и помощта за него.\n\n\n\nГерманската икономика вече се свива и вероятно ще се влоши през зимните месеци, тъй като потреблението на газ е намалено или разпределено, каза централната банка на страната в понеделник.\n\n\n\nВ Португалия правителството бе откровено относно опасенията си.\n\n\n\n„От ден на ден може да имаме проблем, като например да не ни бъде доставен обемът газ, който е планиран“, каза министърът на околната среда и енергетиката Дуарте Кордейро, добавяйки, че Португалия работи за диверсификация на доставките си, за да повиши енергийната сигурност.\n\n\n\n„Португалия се подготвя, както цяла Европа, за трудна зима“, каза той, призовавайки Европейската комисия да продължи напред с плановете за съвместна платформа на ЕС за закупуване на газ и определяне на вносните цени.\n\n\n\nЕвропейските газови хранилища вече са пълни на 85.6%, като запасите в Германия са близо 90%, показват данни на Gas Infrastructure Europe.\n\n\n\nВносът на въглища за отопление в Европа през 2022 г. може да бъде най-високият от най-малко четири години, казаха анализатори.\n\n\n\n\"Европа се връща назад във времето“, каза на конференция Родриго Ечевери, ръководител на изследванията в Noble Resources.\n\n\n\nИзточник: economic.bg\n\nПоследвайте или харесайте в-к \"ДУМА\" във ФЕЙСБУК --> ТУК <--\n\nСподеляйте нашите публикации.",
    "Резултати и голмайстори в Лигата на нациите": "Резултатите и голмайсторите в Лигата на нациите от 24 септември (събота):\n\nсвързани статии Португалия удари Чехия, потрошиха Роналдо\n\nЛига \"А\"\n\nГрупа 2\n\nИспания - Швейцария 1:2\n\n0:1 Мануел Аканджи (21), 1:1 Жорди Алба (55), 1:2 Брийл Емболо (58)\n\nЧехия - Португалия 0:4\n\n0:1 Диого Далот (33), 0:2 Бруно Фернандеш (45+2), 0:3 Диого Далот (52), 0:4 Диого Жота (82)\n\nЛига \"B\"\n\nГрупа 1\n\nAрмения - Украйна 0:5\n\n0:1 Олександър Тимчук (22), 0:2 Олександър Зубков (57), 0:3 Артьом Довбик (69), 0:4 Данило Игнатенко (81), 0:5 Артьом Довбик (85)\n\nШотландия - Република Ирландия 2:1\n\n0:1 Джон Игън (18), 1:1 Джак Хендри (50), 2:1 Райън Кристи (81)\n\nГрупа 2\n\nсвързани статии Шок! Швейцария думна Испания и я закотви на второто място\n\nИзраел - Албания 2:1\n\n1:0 Шон Вайсман (46), 1:1 Мюрто Узуни (88), 2:1 Тай Барибо (90+2)\n\nГрупа 4\n\nСловения - Норвегия 2:1\n\n0:1 Eрлинг Холанд (47), 1:1 Андраж Шпорар (69), 2:1 Бенямин Шешко (81)\n\nСърбия - Швеция 4:1\n\n0:1 Виктор Клаесон (15), 1:1 Александър Митрович (18), 2:1 Александър Митрович (45+1), 3:1 Александър Митрович (48), 4:1 Саша Лукич (70)\n\nЛига \"C\"\n\nГрупа 2\n\nСеверна Ирландия - Косово 2:1\n\n0:1 Ведат Мурики (58), 1:1 Гавин Уайт (82), 2:1 Джош Магенис (90+2)\n\nКипър - Гърция 1:0\n\n1:0 Маринос Ционис (18)",
    "Испания - \"за\" решението на Г-7 за таван на цената на руските енергийни продукти": "Испанският премиер Педро Санчес обяви, че подкрепя решението на Г-7 за налагане на таван на цената за внос на руски суров петрол и нефтени продукти.\n\nПрипомняме, че на среща на Г-7 в петък, 2 септември, бе взето решението за ценовия таван с цел да се ограничат приходите на Москва и да се намалят възможностите на Кремъл да финансира войната в Украйна.\n\nСпоред Педро Санчес агресорът и несправедливата му война в Украйна могат да бъдат спрени само чрез единна сила. Испанският премиер призова Европейската комисия веднъж завинаги да реформира пазара на електроенергия, за да защити средната класа и обикновените служители, наети на трудови договори, от високите сметки, които са принудени да плащат.\n\nСанчес подчерта, че вече почти година Испания настоява пред Брюксел да се намеси и да отдели цената на газа от крайната цена на електроенергията.\n\nВероятно, за да привлече вниманието на страните членки към настояването му, като ги провокира, Санчес коментира, че много европейски страни \"гледат със завист\" към Испания и Португалия заради т.нар. иберийско изключение.\n\nДвете страни си го извоюваха в края на април. То им дава възможност да отделят цените на електроенергията от рязко покачващите се цени на природния газ, от който зависи по-голямата част на Европейския съюз. Причината е, че техният полуостров - Иберийският - е с широк достъп до възобновяеми енергийни източници.\n\nВ резултат на това изключение цените на електроенергията се ограничават до 50 евро за мегаватчас и така сметките се намаляват наполовина за 40% от потребителите на полуострова. Министър-председателят на Португалия Антонио Коща определи \"иберийското изключение\" за голямо постижение.\n\nНо според Санчес то е станало възможно, защото двете страни внасят газ от Алжир и са независими от доставките на руски газ. Освен това Санчес не прие предложението на опозиционната консервативна Народна партия да заложи на изграждането на нови атомни централи.\n\nАргументът му бе, че тяхното построяване ще отнеме между 15 и 20 години и няма да реши актуалната криза с високите цени на тока.",
    "Пирова победа! Дания срази Франция, но това не беше достатъчно": "Дания победи с 2:0 световния шампион Франция, но това не се оказа достасъчно за класиране на финалите на Лигата на нациите.\n\nГоловете на стадион \"Паркен\" в Копенхаген отбелязаха Каспер Долберг (34‘) и Андреас Сков Олсен (39‘), но \"Червения динамит\" остана на 2-ро място в крайното класиране на група 1 в Дивизия \"А\", след като Хърватия надделя с 3:1 като гост над Австрия и ще играе на 1/2-финалите.\n\nСамо една точка раздели двата отбора – 13 срещу 12, а \"Петлите\" и австрийците завършиха съответно с 5 и 4 пункта. Така Франция запази мястото си при най-добрите, въпреки че не се представи убедително в групата и постигна едва една победа, докато Бундестима изпада в долната дивизия.\n\nЗа 1/2-финалите се класира и Нидерландия, докато Португалия (10 точки) – Испания (8) и Унгария (10) – Италия (8), ще определят останалите два отбора във финалната четворка в директни мачове помежду си.\n\nФранция беше по-активният отбор в началните минути и шут на Килиан Мбапе беше спасен от Каспер Шмайхел. После асът на ПСЖ направи чудесно двойно подаване с Ферлан Менди, при което нападателят намери защитника с красиво отигрване с пета. Мбапе върна леко назад към Антоан Гризман, който засече от движение, но Шмайхел улови.\n\nПосле хубав изстрел на Орелиан Чуамени не попадна в целта, а Йоаким Меле едва не си вкара автогол в опит да изчисти. Дания показа зъби в средата на полувремето, когато Кристиан Ериксен с диагонален пас като по учебник изведе Томас Дилейни. Халфът на Севиля стреля без забавяне, но Алфонс Ареола спаси.\n\nМежду 35-ата и 39-ата минута \"Червеният динамит\" избухна. Първо Каспер Долберг овладя с първото докосване перфектно центриране от Микел Дамсгаард и точен шут в долния ляв ъгъл откри резултата – 1:0!\n\nГолът вдъхнови скандинавците, които продължиха да атакуват и след няколко добри възможности, стигнаха до второто си попадение за полувремето. Андреас Сков Олсен получи възхитителен пас в наказателното поле и отправи удар по земя в долния ляв ъгъл на вратата за 2:0!\n\nСлед почивката Франция се хвърли в атаки и в 52-ата минута беше близо до намаляване на изоставането си. Гризман почти отбеляза с нисък удар към вратата, който премина под стената, но Шмайхел внимаваше и изби. После младият защитник на Монако Беноа Бадиашил засече подаване от корнер с глава, но покрай целта.\n\nВ 65-ата минута Дидие Дешан отново погледна към резервите си и головата машина на РБ Лайпциг – Кристофър Нкунку, смени Оливие Жиру, а 20-годишният бранител на Рен Адруен Трюфер дебютира за \"Петлите\", заменяйки Менди.\n\nПромените бързо можеха да дадат резултат, след като Нкунку намери Мбапе на чиста позиция, но Шмайхел отрази силния му удар. После вратарят на Ница изби още два удара на младата френска звезда.\n\nДо края не падна нов гол и Дания спечели мача с 2:0.\n\nДания – Франция 2:0\n\nГолмайстори: 1:0 Долберг (34), 2:0 Сков Олсен (39)\n\nДания: Шмайхел, Андерсен, Кристенсен (92-Ба), Меле, Дилейни (72-Кяер), Ериксен, Хьойберг, Сков Олсен (72- Брайтуайт), Долберг (60-Хойлунд), Дамсгор (60- Линдстрьом)\n\nСелекционер: Каспер Хюлманд\n\nФранция: Ареола, Упамекано, Салиба (46-Клаус), Бадиашил, Павар, Чуамени, Камавинга (46-Фофана), Менди (65-Трюфер), Гризман (81-Коло Муани), Жиру (65-Нкунку), Мбапе\n\nСелекционер: Дидие Дешан\n\nКопенхаген, ст.: \"Паркен\"\n\nСъдия: Ищван Ковач (Румъния)\n\nЖълти картони: Дилейни, Хойлунд (Дания)\n\nСнимка: БГНЕС\n\n",
    "Митрович няма спирка - заби хеттрик за Сърбия и разгроми Швеция!": "3885\n\nОтборът на Сърбия разгроми Швеция с 4:1 като домакин в пети мач от групите на Лигата на нациите. В герой за сръбския тим се превърна нападателят на Фулъм Александър Митрович, който отбеляза хеттрик за победата.\n\nСлед 15 минути игра Швеция матира отбраната на Сърбия с прекрасна атака, завършила с гол на Виктор Клаесон. Това обаче само разяри домакините, които играеха с двама класни нападатели в предни позиции - Митрович и звездата на Ювентус Душан Влахович.\n\nОще в 18' Митрович успя да изравни за Сърбия и да покаже, че формата му от Висшата лига, където е втори при голмайсторите с шест гола, не е случайна. В добавеното време на първата част Сърбия стигна до пълен обрат след асистенция на Душан Тадич и нов гол на Митрович.\n\nВ 50-ата минута Влахович асистира за Митрович, който оформи своя хеттрик. Така головете на Митрович в Лигата на нациите набъбнаха на 11 - само с един по-малко от най-резултатния играч в тази надпревара Ерлинг Холанд, който има 12 гола на сметката си.\n\nВ 70-ата минута Саша Лукич добави още един гол за сърбите, за да оформи крайното 4:1. Така Сърбия успя да се изравни по точки с отбора на Норвегия, който загуби от Словения въпреки поредния гол на Холанд. Двата тима имат по 10 пункта и в последния кръг ще влязат в директен спор за първото място. Швеция пък остава на последното място с 3 точки и ще се бори за оцеляването си със Словения, който има 5 пункта.",
    "Испанският търговец на ток и газ „Фактор Енерджи“ влиза в България": "Българската фирма на „Factor Energy“ ще си партнира със семейството на футболната ни звезда и бивш нападател на „Барселона“ Христо Стоичков\n\nИспанският търговец на ток и газ „Факторенерхия“ е създал дъщерно дружество в България, което разполага с всички необходими лицензи, за да работи на българските пазари на електроенергия, природен газ и енергийна независимост на дома - сегменти, които отговарят на стратегическите линии на дружеството, обяви пред медиите Емилио Раусау, който е изпълнителен директор на испанската компания.\n\n„Нашият ангажимент към тези три пазара показва ангажимента на компанията към устойчивостта на енергийния преход, както в Испания, така и в международен план“, изтъкна Раусау.\n\nПо думите му навлизането на българския пазар има забележимо стратегическо значение за компанията след международната ѝ експанзия в Мексико и Португалия. Той подчерта, че компанията „Факторенерхия“ е първият независим търговец на енергия, роден на либерализирания пазар в Испания, а либерализацията на пазара на електроенергия за домакинствата у нас тепърва предстои.\n\nС кого ще си партнира Factor Energy?\n\nБългарската фирма на „Факторенерхия“ ще си партнира със семейството на футболната ни звезда и бивш нападател на „Барселона“ Христо Стоичков, посочи самият той пред медиите. Стоичков напомни, че Емилио Раусау е бил член на борда на директорите на „Барселона“ от юли 2015 г., както и вицепрезидент на клуба от 7 януари до април 2020 г. и така са се запознали.\n\nФутболистът изтъкна, че бизнесменът се ползва с неговото доверие и идеята на компанията е да направи енергията по-евтина за българските потребители. На практика Христина Стоичкова, дъщерята на футболната легенда, ще представлява испанския енергиен холдинг и дружеството му „Фактор Енерджи“ в България.\n\nСпоред Карлос Писано, генерален мениджър за България на Factor Energy дружеството е готово да финансира домакинствата в страната за изграждането на системи, които да гарантират енергийната им независимост. То ще финансира, например, изграждането на соларни инсталации на къщи и сгради етажна собственост, а договорът с клиентите ще позволи на компанията да реализира на пазара произведената електроенергия, която надвишава потреблението.\n\n„Има различни варианти. Инсталацията може и под наем да се вземе. Това, което остане, може пак да се търгува. Големите ВЕИ паркове всички могат да ги правят, но това е един друг бизнес. Ние искаме да работим заедно с хората. Още уточняваме с администрацията договорите, които ще предложим на клиентите“, обясни за Tribune.bg Карлос Писано. Той потвърди, че дружеството „Фактор Енерджи“ вече има офис и продължава да попълва екипа си.",
    "ЕС има какво да научи от Испания за енергийната криза": "През август цената на електроенергията в Испания е с 67% по-ниска от тази в Германия\n\nПрез август средната цена на електроенергията в Испания достигна ниво от 154,89 евро за мегаватчас - рекордно, но значително по-ниско ниво от това на останалите европейски пазари, пише Bloomberg. Например цената на германския пазар е с 67% по-висока, а на френския - с 69%.\n\nПричината за тази голяма разлика е административна - още преди месеци испанското правителство предприе мерки за ограничаване на цената на природния газ и реформа на енергийните пазари. Посочената средна цена за август е без разходите и премиите, свързани с тавана на цената, но и дори и да се добавят те, електроенергията в страната е съществено по-евтина, отколкото в почти цяла Европа, допълва още Bloomberg.\n\nРазликата между тавана на цената на газа в Испания и реалната цена на суровината се покрива от специален фонд, в който влизат допълнителни такси във фактурите за електроенергия на всички испански потребители, включително и за зелена енергия.\n\nСлучващото се на испанския енергиен пазар привлича вниманието на всички, след като от Европейската комисия (ЕК) анонсираха, че ще предложат намеса на пазарите само часове, след като доставките за началото на 2023 г. в Германия за кратко достигнаха цена от 1000 евро за мегаватчас.\n\nДори и скептици относно пазарните промени, като например австрийския канцлер Карл Нехамер, вече признават, че пазарите са толкова напрегнати, че не могат да се регулират сами и е нужда намеса.\n\nЕдна от мерките, която се дискутира, е именно таван на цената на газа на общоевропейско ниво. Тя ще бъде част от дискусията, която ще имат енергийните министри от общността на 9 септември в Прага. Испанският енергиен регулатор потвърди преди дни, че Мадрид смята да предложи системата си за ценообразуване за целия ЕС по време на Енергийния съвет.\n\nНиските цени на електроенергията обаче не са спасение за индустрията в Испания и медии съобщават за съкращаване на енергийноинтензивното производство - на стомана или порцелан. Част от проблема е, че схемата не се прилага за заводи с когенерации (които произвеждат електроенергия като съпътстващо основната им дейност производство).\n\nВ средата на юни Испания и Португалия въведоха таван на цената на газа в размер на 40 евро за мегаватчас за първите шест месеца от схемата, а след това ограничението плавно ще се вдига и в края на действието на програмата в края на май 2023 г. ще достигне 70 евро за мегаватчас. Средно това означава таван от 48,80 евро за мегаватчас за целия период на мярката.\n\nЕвропейската комисия (ЕК) одобри схемата, чиято обща стойност е 8,4 млрд. евро (6,3 млрд. евро за Испания и 2,1 млрд. евро за Португалия), отчитайки, че тя не нарушава правилата за държавна помощ в общността. Високите цени на електроенергията пък могат да навредят сериозно на икономиките на двете държави, отчетоха от Брюксел. В момента на въвеждане на схемата цената на газа на TTF в Нидерландия беше под 90 евро за мегаватчас.\n\nЗаради неяснотата около газовите доставки от Русия в момента природният газ в Европа се търгува за 229 евро за мегаватчас, но в края на миналата седмица търговията се извършваше при рекордните 340 евро за мегаватчас, след като стана ясно, че \"Газпром\" за втори път през това лято спира изцяло доставките по \"Северен поток 1\" за ремонт. В Германия се породиха съмнения, че този път работата на газопровода въобще няма да бъде подновена. Ремонтът трябва да приключи на 2 септември."
}