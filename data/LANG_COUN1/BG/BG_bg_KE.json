{
    "Оманяла получи още една награда в Кения": "Оманяла получи още една награда в Кения\n\nШампионът на 100 метра от Игрите на Британската общност в Бирмингам Фердиданд Оманяла получи наградата за ”Спортна личност” за месец август в анкетата на Асоциацията на спортните журналисти на Кения. Оманяла, за когото това е второ отличие в тази класация, се надява скоро да изравни Анджела Окутой, която има три награди.\n\n26-годишният спринтьор стана първият атлет на Кения от 60 години, който печели титлата на 100 метра на Игрите на Британската общност. Той постигна този грандиозен успех на 3 август.\n\nОманяла заслужи златния медал с 10.02 секунди, изпреварвайки шампиона от преди четири години Акани Симбине (РЮА), който остана със сребърен медал с 10.13 секунди.\n\n“Страхотно е чувството да спечелиш наградата два пъти в рамките на 12 месеца. Успехът ми в Бирмингам несъмнено ще продължи да вдъхновява и насърчава много кенийци, проправяйки пътя за много други местни спринтьори“, каза Оманяла.\n\n”Чувствам се много мотивиран да продължа да подобрявам личния си рекорд от 9.77 секунди, като се има предвид, че имам два златни медала и рекорд на Африка“, добави кенийският спринтьор.",
    "Диани Бийч в Кения съперничи на Малдивите": "Един от заливите е топ място за сърфисти\n\nМаймуните въртят номера на туристите, крадат им бонбоните и пастата за зъби\n\nЧартъри правят дестинацията достъпна\n\nКогато си мислим за красив плаж със ситен пясък и кокосови палми край брега на тюркоазено син океан, вероятно първата асоциация в главата ни е за остров на Малдивите или поне дестинация в Карибския басейн. Според световните класации за най-добрите плажни ивици обаче второ място (веднага след Малдивите) заема, изненадващо или не, Диани Бийч в Кения. Дългата 17 километрова ивица с фин бял пясък на брега на топлия Индийски океан вече е лесно достъпна и от България, благодарение на чартърните полети, които се организират до там.\n\nПризнавам, нямах идея колко прочут е Диани Бийч, когато се записвах за ваканция от А до Я в Кения, тъй като основната ми цел беше да отида на първото в живота си африканско сафари, да видя лъв отблизо, да посетя местни селища и племена, както и да се насладя на малко шнорхелинг. Освен, че изпълних всичките си планове, успях да се насладя и на умопомрачителната плажна ивица. Избрах може би най-големият българския туроператор, чиито оферти можете да купите от цялата страна и от десетки различни агенции, тъй като фирмата не работи с крайни клиенти. Пътешествието ни започна от Момбаса, където си купихме карти за интернет на летището на местен доставчик, за да имаме връзка със света, тъй като в плажните хотели има нет, но в сафари лоджовете е по-добре да имате свой. Програмата, на която бях аз с почивка край Диани Бийч и тридневно сафари с две нощувки в момента се предлага на цени от около 3800 лева на човек.\n\nНа първо място трябва да имате предвид, че плажовете в Кения са обществени, така че шезлонгите на туристите са отдалечени от брега, обичайно на тревни или пясъчни площи, където се пазят от охраната на хотела, а край гладкия океан се разхождат всякакви амбулантни търговци. Според мен не бяха агресивни, просто ако проявите интерес ви продават всичко – магнити и ръчно резбовани дървени фигури, парео, бижута, оферти за персонално направени дървени табелки за врата, ключодържатели или сувенири с надписи (дори и на кирилица, ако настоявате). Та и полудневни екскурзии в океана с лодка с прозрачно дъно, хранене на рибки и мини (ама наистина мини шнорхелинг). Ако искате да разгледате повече рифове, тогава трябва да си вземете целодневна екскурзия за шнорхелинг и тя определено няма да струва 15-20 долара на човек, колкото тази с местните лодки. За да си спазарите изгодна сделка трябва да се пазарите, тъй като местните търговци се пробват, като навсякъде по света. Обичайно цената може да се свали между 5 и 10 пъти. Много се изкушавахме да си купим от морските звезди, продавани от плажните търговци, но са забранени да изнасяне, а и така бихме участвали в унищожаването на океанския живот, а това определено не е добра идея.\n\nИндийският океан може да бъде както бурен, така и спокоен. Е, явно Кения е целуната от Господ, защото крайбрежието на Диани Бийч изобилства от безкраен бял плаж с плитка вода, а приливите и отливите само приближават или отдалечават морето без под краката ви да остава тиня или кал. Напротив, просто белият пясък става все повече и повече.\n\nНо ако сте сърфист, не ронете горчиви сълзи. Всъщност едно от любимите места на кайт сърфистите се намира именно край Диани Бийч и ако сте запален по гоненето на вятъра и вълните, препоръчваме ви да проверите кой предлаган на родния пазар хотел е най-подходящият за целта, защото такъв има.\n\nСъветваме ви да не носите храна на плажа, ако не искате той да бъде пребъркан от сръчни джебчии. Не, не си мислете за хората, кенийците определено не крадат и страната е изключително сигурна, въпреки представителите на повечето европейци, особено пътувалите основно на Стария континент. Обаче за местните маймуни не можем да кажем същото.\n\nМаймуните и туристите съжителстват хармонично заедно, освен ако не държите особено много на шоколадите си.\n\nМиризмата на шоколад, бонбони или каквато и да е храна достига до главния им мозък за секунди и от чантата ви изчезват всички сладости. Ако пък решите, че комарниците на прозореца не са ви нужни, имайте предвид, че влизат в стаята и я претършуват за минута. В нашия случай си харесаха пастата за зъби, което ни накара да избухнем в бурен смях. На приятели пък конфискуваха бонбони, приготвени за почерпка за личен празник. Но няма как да им се сърдиш, определено. Лично аз гледах да не се доближавам съвсем, но едно детенце смело, като всички деца, галеше бебе маймунче, а двете майки наблюдаваха отстрани. Уникална гледка. Както и тази как маймунче се забавлява с открадната хотелска хавлия. Хотелите в Кения буквално си имат свои обитатели и това прави преживяването наистина запомнящо се, в добри смисъл на думата. Кения е известна с доброто кафе, така че не пропускайте, а ол инклузив пакетите предлагат вкусна местна храна, бира Транг (местната дума за слонски хобот), ром и фрешове. Плодовете естествено са пресни и вкусни. Ако искате спокойна и слънчева почивка, това е мястото. Гвоздеят на програмата обаче беше двудневното сафари, което е включено в цената на пакета.\n\nАнтилопата Дик Дик е с размери на малко куче\n\nЦар Лъв се подчинява на жена си\n\nЖивотните сами идват в Таита Хилс\n\nПри късмет можете да видите лъв само на половин метър разстояние.\n\nКой не си е мечтал да наблюдава само на една ръка разстояние лъвове, жирафи, слонове, антилопи, газели, зебри, шарени птици, бикове и какви ли не други африкански животни. Дори и да не сте гледали научно-популярни филми за саваната на Кения, сравнително бързо можете да се ориентирате, че всеки обитател в дивата природа има собствено място и е в хармония с всички останали, дори с естествените си врагове.\n\nПетната на малките лъвчета остават докато навършат 2 години, тогава вече стават и самостоятелни.\n\nЕстествено, най-голямото желание на всички туристи е да видят някоя от големите котки – лъв, леопард или гепард. Ние имахме късмет само с лъвовете, но какъв! Наблюдавахме как двама млади мъжкари изчакват бебетата лъвчета и майка им да се нахранят с прясно уловения бик и след това се задоволяват с остатъците, защото ако има някой ,от който се бои цар Лъв, то това е жена му. Проследихме сутрешната разходка на мама лъвица с малките й, насладихме се на дрямката на стар мъжкар с буйна грива и на вече пораснали лъвчета, загубили петната си. Всъщност те изчезват като украса на мъниците някъде към втората година.\n\nМъжкарите се хранят след малките и майките им.\n\nНасладихме се на стада слонове, както и на самотни мъжки, прилични на тримата влъхви, които са се оттеглили от „светския живот“ и са се отдали на размишления далеч от ежбите в стадото. Всъщност слоновете на парка Цаво Изток, който е най-големият в страната, са световно известни заради червения цвят на кожата си. Всъщност особената пигментация се получава в резултат на въргалянето в калта, която е с червен цвят и полепва по телата ми.\n\nГледахме как жирафи похапват, как антилопи от различен вид и калибър ни наблюдават с не по-малък интерес отколкото ние тях. Сред най-интересните екземпляри са тези, които местните наричат „макдонълдси“ заради шарката върху благородното продължение на гърба им, както и антилопата Дик Дик. Последната е с големината на малко куче, тежи едва от 3 до 6 килограма и е с височина от по 20-30 сантиметра. Доста е плашлива, както установихме в Цаво Изток.\n\nАнтилопата Дик Дик е много плашлива.\n\nБезспорно обаче гвоздеят на програмата е резерватът Таити Хилс, който е основан от световноизвестна хотелска верига, която впоследствие се оттегля от проекта. Лоджите на хотела са разположени на огромни бетонни колове, така че от стаята си можете да се наслаждавате на двата вони басейна и на животните, които се редуваха като че ли по часовник – първо птици, после зебри, после бикове, после антилопи, после слонове. И всичко това на 2 метра разстояние от лоби бара. В хотелът има и подземен тунел, чиито стъкла ви довеждат на сантиметри от муцуните на биволите от голямата петорка.\n\nСаваната грее е и в синьо.\n\nГледката на стадо от стотици биволи на водопой, уважението към старейшините на стадото, наистина са поразителни.\n\nРазлични цветни птички и куп други сцени, които се запечатват в съзнанието за цял живот. Например как мъжките най-големи и силни маймуни женските и малките докато се движат на саваната, досущ като охрана на която и да е световна звезда.\n\nВ Таита Хилс биволите са точно на една ръка разстояние.\n\nСаваната е магия и неслучайно британският министър-председател Уинстън Чърчил, който е бил начело на империя, владяла огромна част от света, е искал да се пенсионира тъкмо в Кения. „Зелените хълмове на Африка“ оживяха пред очите ни и ни накараха да мечтаем да се върнем още преди да сме си тръгнали. Кения се рекламира под мотото Магичната Кения и завиждам на тези, които тепърва ще й се насладят за първи път.\n\nПясъчните коси изчезват за секунди\n\nДа храниш риби с банани\n\nВижте мангровите гори на остров Фунзи\n\nДа храниш риби с банани е една от атракциите за туристите в Кения.\n\nРибите ядат банани и при това с кеф. Това открихме на една от кенийските екскурзии, които си подарихме допълнително, извън избраната програма. Всъщност водният трип трябваше да е за шнорхелинг, но повече беше пътешествие в лодка с прозрачно дъно и разходка за снимки на плитка пясъчна коса, където хранихме и въпросните риби. Преди да стигнем до там имахме 30 минути за кратко опознаване на един от местните рифове, където видяхме включително и отровните риба-камък и риба лъв, водни змии, морски звезди, корали, риба-папагал и доста други морски обитатели.\n\nПосле водачът ни извади морски звезди, морски паяк и други водни обитатели, за да ги видят отблизо и тези, които не си падат по шнорхелингът. И после дойде атракцията. Водачът извади банан, скочи във водата с плода в устата си и се залепи за прозрачното дъно, докато жълти, бели и черни риби го заобиколиха, за да хапнат. После ни заведоха край пясъчна коса, която изчезна после за миг пред очите ни, раздадоха на парчета банани сами се впуснахме сред рибните пасажи. Неописуем кеф.\n\nСред другите водни екскурзии, които си подарихме бе морсокто сафари Фунзи, което включваше пътеществие с различни лодки до едноименния остров Фунзи, плаж на пясъчна коса, изядена от океана, наблюдаване на щъркели и други прелетни птици, разходка с кану край мангрови гори и техните обитатели, посещение на местно училище, прегръщане на вековни боабаби, запознаване с местни занаяти, кратък шопинг и кулминацията – уникален океански обяд с лобстери и морски дарове. И така цял ден приключения и сменящи се емоции.",
    "Уилям Руто положи клетва като президент на Кения": "Новоизбраният президент на Кения Уилям Руто каза, че обществените очаквания са огромни и няма време за губене, след като се срещна днес с народни избраници от неговия съюз, предаде Ройтерс.",
    "Върховният съд на Кения потвърди избора, Руто встъпва в длъжност като президент на 13 септември": "Поддръжници на кенийската коалиция Kwanza скандират лозунги и държат банери, докато празнуват решението на Върховния съд в полза на на Руто, Найроби, Кения, 5 септември 2022 г.\n\nВърховният съд на Кения потвърди победата на Уилям Руто на президентските избори на 9 август, слагайки край на продължилата седмици политическа несигурност и нанасяйки удар на претендента Раила Одинга, който твърди, че изборите са били фалшифицирани.\n\nПетиция, подадена от лидера на опозицията Одинга, оспорваща резултата от президентските избори на 9 август, беше отхвърлена заедно с няколко петиции, които искат анулиране на резултата: \"Това е единодушно решение. Петициите се отхвърлят, в резултат на което обявяваме първия ответник (Руто) за избран президент\", заяви главният съдия Марта Куме, цитиран от БГНЕС.\n\nСъдът отхвърли всички девет въпроса, които бяха в основата на оспорването на резултатите, донесли победа на Руто с разлика от по-малко от два процентни пункта: \"Нарушенията не са от такъв мащаб, че да повлияят на крайните резултати от президентските избори\", заяви Куме.\n\nРуто, 55-годишният настоящ вицепрезидент, сега трябва да встъпи в длъжност на 13 септември.\n\n\n\nЛагерите на Руто и Одинга обещаха да приемат решението на съда.",
    "Кения иска от Англия да им върнат главата на местен вожд": "В Кения нарастват призивите към Обединеното кралство да върне останките на почитан племенен водач, който се бори срещу колониалното управление преди повече от век. Койталел арап Самоей води в продължение на повече от десет години, от 1895 г., яростна съпротива срещу изграждането на \"Лунатик експрес\", железопътна линия, свързваща Момбаса, кенийско пристанище в Индийския океан, с езерото Виктория, в Уганда, през Нанди, в Рифтовата долина, припомня Le monde.\n\nХиляди хора, които се присъединиха към съпротивата срещу този проект, бяха убити при потушаването на движението. Според кенийските историци колониалните власти са примамили Самоей на среща през октомври 1905 г., уж за преговори за примирие, а всъщност за да застрелят него и няколко от бойците му. Самоей, духовният водач на народа Нанди, е обезглавен и главата му е отнесена в Англия като военен трофей, според старейшините на общността на Нанди.\n\nСлед смъртта на кралица Елизабет II, която беше на посещение в Кения през 1952 г., когато стана монарх, се надигнаха гласове, призоваващи Обединеното кралство да се справи с жестокостите, извършени от колониалния режим. Хората от Нанди настояват за връщането на главата на Самоей в земята на неговите предци, за да му предложат подходящо погребение, призив, широко разпространен и споделен в социалните мрежи в Кения. През 2006 г. лични вещи, принадлежали на племенния вожд, бастун и пръчка, вече бяха върнати в Кения.",
    "Нидерландия тръгна с разгром над Кения на Мондиал 2022": "Нидерландия тръгна с разгром над Кения на Мондиал 2022\n\nВторият съдомакин на Световното първенство за жени - Нидерландия, тръгна с разгромна победа на домашния Мондиал. Воденият от легендата Авитал Селинджър тим отнесе Кения с 3:0 (25:11, 25:17, 25:11) в първата си среща от Група А на турнира, играна тази вечер в Арнхем.\n\nПолша даде само гейм на Хърватия на старта на Световното за жени\n\nВъв вторите си мачове от групата \"лалетата\" ще играят с Камерун, а Кения срещу Белгия. Двубоите са в неделя (25 септември) съответно от 17,00 и 14,00 часа българско време.\n\nКапитанката Анне Бюйс (2 блока, 1 ас, 71% успеваемост в атака и 25% перфектно посрещане) и Ника Даалдероп (2 блока, 2 аса и 45% успеваемост в атака) станаха най-полезни за Нидерландия с 15 и 14 точки за победата.\n\nЗа кенийките Едит Мукувилани и Шарън Кипроно реализираха едва 8 и 7 точки.\n\nСнимки: FIVB.COM\n\nГледайте спорт на MAX с най-вълнуващите двубои от волейболното Световното първенство 2022, на живо, в ефира на MAX Sport.",
    "Защо България няма корона, а смокиня в Кения превърна Елизабет в кралица": "В новия брой на \"168 часа\" четете още:\n\n- Султанът произвежда Фердинанд в маршал пред ужасени паши и везири\n\n- Борис III не доживява да види жезъла. Държат го в трезор на БНБ 63 години\n\n- Как Катето Евро загуби Сашко в планината, а майка й се пристрасти към бингото\n\n- Стилиана Николова - малката кукла с лъвско сърце, почти се ражда в залата\n\n- Странната асмърт на Петра Кели, която спаси света от ядрена война през 1983 г.\n\n- Крехкият балетист Шаповал загина като викинг на фронта в Украйна\n\n- Руските специални клетки за мъчения",
    "Кения е притисната да конвертира резервите си в Биткойн": "Управителят на централната банка на Кения Патрик Нджороге призна, че е получавал външен натиск от поддръжници на криптовалутите да превърне резервите на страната в Биткойн (BTC).\n\nСпоред Нджороге идеята може да бъде наречена „лудост“, като отбеляза, че конвертирането на резервите в Биткойн би било риск предвид волатилността на дигиталния актив, по време на среща с членове на парламента на 19 септември.\n\nСъщо така той намекна, че законодателите може да са подложени на натиск, за да повлияят на законодателния процес в полза на приемането на криптовалутите. Управителят заяви, че ако страната тръгне по пътя на BTC по време на неговия мандат, той е готов да влезе в затвора за това.\n\nНджороге обясни:\n\nЗнам, че сте подложени на голям натиск от някои от тези хора, които прокарват тези неща [криптовалутите], защото за тях това е добре. Мога да ви уверя, че има много хора, които ме притискаха да сложа резервите ни в Биткойн. […] Ако това се случи, значи не съм с всичкия си.\n\nВъзможност за приемане на криптовалути\n\nОсвен това Нджороге отбеляза, че страната би могла да избере да приеме криптовалутите само ако се реши конкретен проблем. Той призова за преразглеждане на крипто сектора, за да се отдалечи от това, което той определи като „шумотевица“ около дигиталните активи.\n\nТой добави :\n\nВ нашата икономика какъв проблем разрешават те? Дали са по-добри средства за транзакции, а отговорът е не. Дали са по-добри по отношение на каквито и да било проблеми? Дали сигурността им е по-голяма от тази на банковата ви сметка, а отговорът е не. Виждаме ги като нещо, което може би се раздухва, но трябва да го разгледаме внимателно и да разберем дали ще реши даден проблем или не.\n\nНяма закони за управление на крипто сектора\n\nЗабележително е, че Централната банка на Кения вече е отправяла предупреждения към гражданите относно работата с криптовалути, позовавайки се на свързаните с тях рискове. Въпреки това не съществуват всеобхватни разпоредби за управление на сектора.\n\nВ този случай институцията издава предимно циркулярни писма до местните банки, в които ги призовава да внимават, когато работят с криптовалути или извършват сделки с фирми, търгуващи с дигитални активи.\n\nПРОЧЕТИ ОЩЕ : Централната банка на Мароко представя законопроект за Биткойн и крипто\n\nСериозността на рисковете беше подчертана наскоро от доклад, в който се посочва, че рекордните четири милиона кенийски крипто инвеститори са претърпели загуби след продължаващата разпродажба на пазара.\n\nСПОДЕЛИ: СПОДЕЛЯНИЯ",
    "Кения повишава цените на горивата с 13-18%": "„Бисквитки“\n\nКакво представляват „бисквитките“?\n\nКак става използването на „бисквитките“?\n\nКак се контролира използването на „бисквитките“?\n\nУправление на „бисквитките“ във Вашия браузър\n\nда виждате какви „бисквитки“ са съхранени и да ги заличавате поотделно\n\nда блокирате „бисквитки“ на трета страна\n\nда блокирате „бисквитки“ на конкретни сайтове\n\nда блокирате инсталирането на всякакви „бисквитки“\n\nда заличите всички „бисквитки“ при затваряне на браузъра\n\nX\n\n„Бисквитката“ е малък текстови файл, който даден уебсайт съхранява на Вашия компютър или мобилно устройство при всяко Ваше посещение на сайта. Използването на такива файлове е широко разпространено, за да могат да функционират уебсайтовете или да са по-ефективни, както и за да се предоставя информация на собствениците на сайта.Уеб сайта Google Analytics — услуга за уеб анализ, предоставяна от Google, Inc. („Google“), за да се подпомогне анализът на използването на уебсайта. За тази цел Google Analytics използва „бисквитки“ — текстови файлове, които се съхраняват на Вашия компютър.Получената чрез тези файлове информация относно начина Ви на ползване на уебсайта — стандартна информация за регистрация в интернет (вкл. Вашия IP адрес) и информация за поведението на посетителите в анонимна форма — се предоставя на Google и се съхранява от него, включително на сървъри в САЩ. Google ще направи анонимна изпратената информация чрез премахване на последния октет от Вашия IP адрес преди нейното запазване.Google използва тази информация съгласно условията за ползване на Google Analytics, за да прави оценка на начините на ползване на уебсайта и да докладва относно дейностите, извършвани на уебсайта.Няма да използваме и няма да допуснем трета страна да използва инструмента за статистически анализ с цел проследяване или събиране на каквато и да било информация, чрез която би могла да се установи самоличността на посетителите на сайта. Google може да предоставя на трети страни информацията, събрана чрез Google Analytics, когато това се изисква от закона или когато тези трети страни обработват информацията от името на Google.Съгласно условията за ползване на Google Analytics Вашият IP адрес няма да бъде свързван от Google с никакви други данни, с които Google разполага.Имате право да откажете ползването на „бисквитки“ на Google Analytics, като изтеглите и инсталирате приложението Google Analytics Opt-out Browser Add-on. Приложението се свързва с Google Analytics JavaScript (ga.js), за да посочи, че информацията относно посещението на уебсайта следва да не се изпраща на Google Analytics.„Бисквитките“ се използват и за регистриране на Вашето съгласие (или несъгласие) с използването на такива файлове на този уебсайт, така че да не се налага този въпрос да Ви бъде задаван при всяко Ваше посещение на сайта.Можете да контролирате и/или изтривате „бисквитките“, когато пожелаете. Можете да заличите всички „бисквитки“, които вече се съхраняват на Вашия компютър, както и да настроите повечето браузъри така, че да не допускат съхраняването на „бисквитки“.Повечето браузъри Ви позволяват:Ако сте избрали опцията да заличите „бисквитките“, трябва да знаете, че настройките за предпочитания ще бъдат изгубени. Освен това, ако блокирате изцяло съхраняването на „бисквитки“, много сайтове, включително и този, няма да работят оптимално, а опцията за излъчване в интернет (webcast) изобщо няма да функционира. Ето защо не е препоръчително да се изключва опцията за „бисквитки“ при използване на услугите ни за излъчване в интернет.",
    "Олимпийка от Кения с наказание за допинг": "Олимпийка от Кения с наказание за допинг\n\nОлимпийската атлетка Лилиан Касайт Ренгерук получи 10-месечно наказание заради употреба на забранено вещество, обявиха от Съюза за чиста атлетика.\n\n25-годишната Ренгерук, която завърши 12-а във финала на 5000 метра на Олимпийските игри в Токио през миналата година, е изоплзвала лекарството за хормонална терапия летрозол.\n\nРезултатите на бившата световна рекордьорка на 3000 метра за девойки под 18 години от 20 януари насам са анулирани. Това е и датата, от която е положителната допинг проба на кенийката.\n\nНаказанието на Ренгерук е от април 2022 г. до февруари 2023 г., тъй като тя е признала вината си.\n\nРенгерук е осмият кенийски атлет с положителен допинг тест от началото на юли до момента.",
    "\"Бистър, организиран и стабилен ум.\" Елиуд Кипчоге, който отново счупи рекорда в маратона": "Като дете той тича два пъти по три километра всеки ден. Но не защото се подготвя да стане шампион, а защото няма как по друг начин да стигне до училище. Сега обаче той е непобедим състезател и световен рекордьор в маратона.\n\nКенийският лекоатлет Елиуд Кипчоге подобри собствения си световен рекорд и постигна време от 2 часа 1 минута и 9 секунди на маратона в Берлин в неделя.\n\nПредишният рекорд също е негов – Кипчоге го постави преди четири години отново в германската столица. Освен това 37-годишният състезател е двукратен олимпийски шампион и е спечелил 15 от 17-те маратона, в които е бягал. През 2019 г. става първият човек, пробягал 42 километра и 195 метра за под два часа, макар постижението му да не е признато за световен рекорд.\n\nНякои го определят като най-великия състезател в дисциплината в историята. Самият той казва, че тича, защото това го прави щастлив.\n\n„В атлетиката не става въпрос толкова за краката. Става дума за сърцето и ума“, казва Кипчоге.\n\nИ самият той влага и сърцето, и ума си в тичането. Всички признават физическите му качества, но според неговите треньори, мениджъри и другите състезатели, с които се подготвя, това, което го отличава, са неговите дисциплина и методичност.\n\n„Елиуд е човек с много бистър, организиран и стабилен ум“, казва мениджърът на Кипчоге Валентин Троу.\n\n„Това го кара да се откроява. Разбира се, той иска да успява, да печели и да чупи рекорди, но фокусът му е върху това, което е необходимо всеки ден.“\n\nКипчоге става всяка сутрин в 5 часа. Откакто се състезава, води дневник на подготовката си и всеки ден описва тренировките си, режима си на хранене и постиженията си.\n\n„Така, когато отиде на маратон, той може да погледне към последните четири месеца и да знае, че е направил всичко. Това му дава увереност“, казва Троу.\n\nСъстезателят има жена и три деца, които живеят в голяма къща в Елдорет, Кения. Самият той обаче прекарва повече време в тренировъчен лагер на около 30 км от града, където живее и тренира заедно с по-млади състезатели.\n\nУсловията в лагера, който се намира на 8000 метра надморска височина, са скромни и всеки състезател има задължение да го поддържа. Така след сутрешната си тренировка Кипчоге, чието състояние се оценява на милиони, коси ливадата, помага в кухнята или почиства тоалетните.\n\n„Да съм далеч от децата е трудно“, казва Кипчоге. „Но оставам в тренировъчния лагер, защото там съм мотивиран. Споделяме идеи и показваме на младите състезатели, че е хубаво да живеем заедно.“\n\nКипчоге прави всичко това, защото вярва, че именно дисциплината го прави добър състезател.\n\n„Само дисциплинираните са свободни“, казва той, цитиран от Ню Йорк Таймс. „Ако си недисциплиниран, ти си роб на своите настроения и своите страсти.“\n\nЕлиуд Кипчоге е роден през 1984 г. в Капсисива, Кения. Той е най-малкото от четири деца и е отгледан само от майка си. Баща му умира, когато Елиуд е още бебе. Когато пораства, започва да носи в града млякото от семейната ферма, за да го продава и така да помага на роднините си.\n\nТогава за пръв път среща Патрик Санг – кенийски лекоатлет, роден в същия град и спечелил сребърен медал в бягането на 3000 метра на Олимпийските игри в Барселона през 1992 г. По молба на Кипчоге Санг му подготвя програма за тренировки. Тогава 16-годишният Елиуд започва да тренира сам и прави впечатление на Санг, който му става треньор.\n\nПървите големи успехи идват, когато Кипчоге е на 18 години. Той печели златния медал в бягането на 5000 метра на Световното първенство в Париж. Година по-късно печели бронз в същата дисциплина на Олимпийските игри в Атина. През 2008 г. на Олимпиадата в Пекин печели сребро.\n\nСлед неуспешно представяне на квалификациите обаче той не успява да се класира за отбора на Кения в бягането на 5000 м за Олимпиадата в Лондон през 2012 г.\n\nТогава решава да се насочи към маратона. И печели още от първия опит – през 2013 г. на маратона в Хамбург, Германия. Няколко месеца по-късно остава втори на маратона в Берлин. Оттогава обаче е практически непобедим. През 2018 г. подобрява световния рекорд. А на 25 септември тази година подобри собственото си постижение.\n\nПрез 2019 г. на събитие във Виена успява да стане първият човек, пробягал маратон за под два часа. Постижението му обаче не е признато за световен рекорд, защото не е направено по време на състезание. Но за Кипчоге това няма голямо значение.\n\n„Когато тичам, се чувствам добре“, казва той. „Умът ми се чувства добре. Спя спокойно и се наслаждавам на живота.“",
    "Има ли шанс БГ плодове и зеленчуци да изместят чуждите от сергиите?": "Може ли войната в Украйна да бъде катализатор за промени в родното производство и какви перспективи се очертават? В растящата несигурност, породена от войната в Украйна, едно поне изглежда факт – производството на храна ще става все по-важно.\n\nГласувайте: Нужни ли са законови промени заради пасищата?\n\nПравителствата ще стимулират фермерите да произвеждат все по-голям дял от продукцията, необходима за задоволяване на вътрешния пазар, а търговците ще се стремят да съкращават логистичните разходи. Това е особено валидно за сектор плодове и зеленчуци, при които свежестта е ключов фактор за реализацията, а транспорта става все по-скъп.\n\nМестните фактори за производство ще изпъкват на преден план, а сезонността вероятно ще определя все повече потреблението. Растящите цени на енергията ще оскъпяват както извънсезонното отглеждане на продукция, така и хладилното съхранение. Това вещаят анализаторите от ИнтелиАгро.\n\nЗадават се промени\n\nТова не означава непременно, че търговията вътре в ЕС ще намалее. Но конкурентните предимства на държавите в някои направления може да се стопят по конюнктурни причини. Един пример: чери доматите, които българския потребител свикна да купува зимно време често идват от оранжериите в Нидерландия.\n\nНамалените доставки на газ и високите цени на енергията изправят този бизнес пред такива трудности, че анализатори в северната държава вече прогнозират неговото преместване в страни с по-топъл климат като Испания, Мароко и дори Кения.\n\nА защо не и в България? Особено, ако производителите у нас имат достъпни алтернативни източници на отопление. Такива източници могат да бъдат геотермалната енергия, минералната вода и други ВЕИ, като подобни примери вече работят успешно у нас в Долна Диканя, Хасковски минерални бани и другаде.\n\nВ допълнение към това, привнасянето на технологии за отглеждане на зеленчуци на закрито може значително да увеличи доходността. Средните добиви при оранжерийното отглеждане на пипер в Нидерландия са 30 т/дка, при доматите – 50 т/дка, което е няколко пъти над средните добиви у нас.\n\nДруга последица от растящите разходи за енергия е скъсения пазарен прозорец, който вече се очертава при крушите тази година. Част от производителите в Белгия и Холандия, които са финансово притиснати и искат да избегнат растящите разходи за хладилници ще побързат да продават, а това потенциално може да създаде стрес на пазара. Ако подобно поведение стане по-масова практика, цената на плодовете ще спада през есенните месеци, а през зимните стоката ще бъде дефицитна.\n\nСкрити резерви\n\nОсвен цената на енергията, работната ръка е друг фактор, който препъва все повече производители. Увеличаването на площите с трайни насаждения и емиграцията на сезонни работници към Западна Европа през последните 10-12 години вече стопираха допълнителното разрастване на производството при някои култури. Как да съхраним, или разширим производството при липса на работна ръка?\n\nОтговорът може да дойде, ако се обърне внимание на някои струкурни особености на сектора. Парадоксът в овощарството например е, че много от градините, които реално погледнато произвеждат продукция, която отива за преработка, се берат на ръка. При черешите например близо две трети (60-65%) от реколтата всяка година се преработва в пулп, суши се или се консервират под формата на сладка, конфитюри и компоти.\n\nПри изкупна цена на черешата за преработка от 1-1,10 лева за килограм и цена на бране 0,40-0,50 лв., е ясно, че дори за по-големи стопанства финансовия резултат е незадоволителен. Същевременно, обаче, повечето от тези насаждения са изградени по технологии и с посадъчен материал, които не позволяват механизирано прибиране. Подобна е ситуацията при сливите.\n\nТова говори за неефективно използване на труда и създава грижи на целия сектор. Но тук има скрити резерви и те са в няколко направления. При овощните насаждения се задава едно значително подновяване на градините през следващите 2-3 години. Близо една четвърт от насажденията със сливи и череши са над 20 годишни и стопанския им живот е изчерпан. Тяхното обновяване може да стане по технология на отглеждане и с подходяща комбинация от сортове и подложки, които да ги направят пригодни за механизирано бране. Или за премиум пресен пазар, при който цената на труда не е такъв проблем.\n\nПочти пълна механизация може да се постигне в някои направления от зеленчукопроизводството, които в момента изостават. Производството на лук и моркови, например, задоволява едва около 50% от вътрешния пазар. Двете култури могат успешно да се съчетаят с картофопроизводство – механизират се напълно и са подходящи за сеитбооборот.\n\nТези примери показват, че задържане и увеличаване нивата на производство при определени култури не е непременно зависимо от работната ръка.\n\nКоз в преработката\n\nВ несигурните времена, в които живеем, преработвателният сектор заема стратегическо значение. Предимство е, че през последните години той се развива и поема растящите обеми продукция – така например само за десет години реколтата от череши е нараснала с 82%, а на сливи с 95%, или почти двойно, показват данните на Агростатистика. Значителна част от този ръст е поета именно от преработката.\n\nИ ако през последните години консумацията на плодови и зеленчукови консерви от населението спадаше, то този тренд скоро може да се обърне.\n\nВисокотехнологично, или органично\n\nПроблемът с поскъпващите торове и препарати, обаче остава и на него трябва да се търси решение. В някои държави от Западна Европа фермерите активно биват насочвани към използването на естествени торове, а технологиите на отглеждане биват адаптирани. Възможно е преходът към биологично производство да стане напълно естествен заради непосилните цени на суровините.\n\nАлтернативата на този подход е в технологиите за прецизно земеделие. Благодарение на напредъка, който бе постигнат през последните десетилетия в тази посока, стопаните могат да спестят до 30% от разходите за торове и препарати, ако използват подходящите измервателни уреди и системи за фертигация.\n\nХубавото е, че това вече става напълно автоматизирано и може да се управлява през таблет или телефон като спестява време и разходи за труд.\n\nС други думи, за да запазим и увеличим производството потенциал има, но са нужни инвестиции, инвестиции и пак инвестиции. Те трябва да дойдат от средствата за земеделие по линия на Общата селскостопанска политика на ЕС, Плана за възстановяване и развитие и частния сектор.\n\nБългария има преимущества, които може да използва, а скритите резерви в някои направления дават повод за оптимизъм дори по отношение на работната ръка – основен лимитиращ фактор пред производството. Пред каквито и предизвикателства да ни изправя днешната криза, ние можем да се справим, смятат анализаторите и канят тази дискусия да продължи и по време на международния форум InteliFresh 4.0 на 11 октомври.",
    "Първият диамантен трофей за 2022 г. е за Кения": "Първият диамантен трофей за 2022 г. е за Кения\n\nСребърната медалистка на 5000 метра от Световното първенство по лека атлетика в Юджийн по-рано през сезона и шампионка от Игрите на Британската общност в Бирмингам Беатрис Чебет спечели първия диамантен трофей за 2022 година. 22-годишната кенийка се наложи на 5000 метра на специално поставената тартанова настилка извън стадиона с време от 14:31.03 минути.\n\nНейната сънародничка Маргарет Челимо Кепкембой, трета от планетарния форум в САЩ, зае второто място с 14:31.11 минути. Световната шампионка за 2022 г. и бронзова олимпийска медалистка Гудаф Цегай (Етиопия) финишира трета с 14:32.11 минути.\n\nDIAMOND LEAGUE CHAMPION 💎\n\n\n\nBeatrice Chebet 🇰🇪 wins the women's 5000m in 14:31.03 and claims the first Diamond Trophy of the evening!\n\n\n\n📷 @chiaramontesan2 / @Diamond_League #ZurichDL pic.twitter.com/3a8TWyIe9L — World Athletics (@WorldAthletics) September 7, 2022\n\nОлимпийската шампионка на 5000 и 10 000 метра Сифан Хасан, която тази година не участва на много състезания след натоварения изминал сезон, имаше проблеми и остана пета с 14:37.05 минути.\n\nСнимки: Gettyimages",
    "Зорница София, режисьор на филма \"Майка\": Щастлива съм, че една важна история може да бъде видяна от повече хора": "© Петя Николова Българският претендент за награда \"Оскар“ за международния филм към Националния филмов център е филмът \"Майка“ на режисьора Зорница София. Това реши комисията по избор на българското предложение с председател Мария Бакалова. Зорница София в интервю за сутрешния блок \"Добро утро, България\" на Радио \"Фокус\"\n\n\n\nЗдравейте. Поздравления за успеха, който постигнахте! Как се чувствате?\n\n\n\nЧувствам се щастлива, че една важна идея, една важна история, една важна тема, която е занимавала мен, актьорите ми, сценаристката ни 3-4 години и доста голям екип, който имахме, филм, който снимахме в България и в Кения, свързано с трудни условия, има шанс да го видят повече хора. Всъщност, това е голям форум. И всъщност, това не е единствената такава селекция, тъй като ние сега ще излезем, някак си много едновременно се случват нещата, и това много бързо го усещам като вълна и удовлетворяващо е наистина. Сега ще излезем на \"Златна роза“ на 24 септември във Варна, след това в състезателната програма на А категория на фестивал във Варшава – това е октомври, а ноември софийските зрители ще могат за първи път да го видят на галапремиерата на \"Киномания“, където откриваме \"Киномания“ в зала 1 на НДК на 17 ноември, и впоследствие януари ще бъде нормалното му киноразпространение. Това в \"Киномания“ ще бъде значително по-рано.\n\n\n\nКазахте, че филмът съдържа една важна история. Разкажете ни малко повече за \"Майка“.\n\n\n\nКак да го направя сега, да разкажа историята, за да не открадвам от преживяването на хората, които ще гледат филма? Мога да кажа за мен кое е силното в историята. Има доста съвременни двойки, които не много лесно придобиват деца, и нашата героиня е именно такава. Филмът обаче не е за трудностите за зачеване, а една алтернативна форма на родителство, тази на човек, един режисьор, който работи с деца без родители и деца от улиците на два континента – в България и Кения. Моето подозрения преди да започна да го правя се потвърди и от правенето му, от контакта с всичките тези деца, тъй като аз снимах само деца, които са или сираци, или без родители, няма деца актьори, само едно изключение – едно детенце в Кения, което е актьор, но и то няма един родител. И всъщност, доста реалистично беше преживяването и от сблъсъка на децата с изкуството и с хора на изкуството. И резултатите, които то даде в тях, ме накара буквално да прогледна, и не просто потвърди усещането, че ефектът на изкуството над тези деца е голям. Но наистина виждам това, което героинята ни прави като алтернативен път за реализация на повика за родителство. Затова го наричам някак си за себе си филм за алтернативна форма на родителство, но разбира се, той е и доста други неща.\n\n\n\nА може ли да кажем кои актьори участват във филма?\n\n\n\nРазбра се, да. Благодаря за въпроса. Дария Симеонова е в главната роля и прави много впечатляващо превъплъщаване, тя просто изгради този персонаж, който е вдъхновен от истинска история реално на една българка. Казва се Елена Панайотова, но вече е доста различно от нейната конкретна история.\n\n\n\nТоест, тя е прототипът на майката - Елена Панайотова?\n\n\n\nНие от нейната история тръгнахме. Аз съм правила документален филм, в който Елена беше една от главните герои, \"Modus Vivendi“ се казва, от 2006 година. Но да, всъщност, тръгнахме от нея да развием историята, впоследствие тя стана доста различна драматургично, но основното, идеята и фокусът на живота й е същата. Всъщност затова казваме, че е вдъхновен от истинска история. Главната мъжка роля Леон Лучев – един страхотен европейски актьор от хърватски произход, който има страхотни филми на Берлин, Кан, \"Сънданс“ и т.н. В една от важните второстепенни роли Дария Димитрова прави дебют. Тя е и моя ученичка в актьорските класове, които преподавам, както и всички останали млади актьори във второстепенните персонажи, в които играят около Елена. В Кения наех трима уникални личности, не просто актьори – Перис Уамбуи, Стив Матиас и Ламар Мунене.\n\n\n\nКазахте, че филмът е сниман в Кения.\n\n\n\nИ в Кения.\n\n\n\nИ в Кения. А преди тези екзотични дестинации, които посещавате за филма, работите с деца от Родопите, нали така?\n\n\n\nОт Широка лъка и от ромска махала\n\n\n\nА можем ли да направим едно сравнение между тези деца – какво ги отличава?\n\n\n\nМожем, не само между тези деца, а между тези хора. Ние българите много се отличаваме. Само може ли да ви поправя за думата \"екзотични локации“, понеже много хора и ваши слушатели свързват Кения със слонове, жирафи и примерно лъвове, да направя това уточнение, че всъщност снимахме в Кибера. Това е може би най-голямото гето в Африка, едно от най-големите гета в света, в което живеят може би 2 милиона души в колибчета. И всъщност, то пак е екзотично от някаква гледна точка, но не съм сигурна, че това е точната дума. Много различна среда, много трудна за работа, и същевременно много специални хора, горди и щастливи, доста по-щастливи от нас, европейците, които си имаме къщи и някакви други неща, които си мислим, че си имаме. И да, на въпроса ви, за разликата между децата, който е много конкретен. Реално в Кибера работих с едни много, много специални деца, с които всъщност работят и артисти. И това беше много хубав мост между темата на филма и всъщност това, което те просто бяха все едно е за тях историята. Бяха много, много точен каст, който трудно намерихме, но имаше голямо стечение на прекрасни обстоятелства да се случи.\n\n\n\nРазликата е, че те са изключително по-дисциплинирани от всякакви български деца мисля, изключително по-благодарни за всяко едно нещо, което им се случва, за всеки един миг, ден живот. За това че ходят на училище са страшно благодарни. Там училището е нещо като религия, като култ. Просто всички са едни прекрасни, колкото и да се бедни, в каквито и условия да живеят, едни прекрасни изпрани, чисти, цветни униформи, всяко училище с различна. Изумително е да се види в изключително, може да си представите колко мърляво гето, сутрините, следобед, когато пускат децата – едни такива шарени групички от дечица, които вървят напред-назад, към училище или извън училище. Те пръскат, все едно като на друга планета изглежда това нещо. Това не мисля, че го има повсеместно в нашите деца такава радост, гордост и устрем да ходят на училище, и това да им е вярата, че училището и знанието ще ги извади е много голяма, и може би им се втълпява по подходящ начин, не знам, не съм се задълбочавала чак толкова, но може би на национално ниво, не знам, а може би и в психиката им. Но да, голямата дума, с която мога да ги отлича, е наистина дисциплина и благодарност.",
    "Още един диамантен трофей за Кения на 5000 метра": "Още един диамантен трофей за Кения на 5000 метра\n\nКениецът Николас Кимели записа изненадваща, но изключително важна победа на 5000 метра при мъжете във финалния турнир от Диамантената лига в Цюрих. След като по-рано днес неговата сънародничка Беатрис Чебет спечели в същата дисциплина при жените, той се наложи с време от 12:59.05 минути. Така Кимели си осигури “уайлд кард” за участие на Световното първенство в Будапеща през 2023 г.\n\nДоминик Лобалу (Южен Судан) зае втората позиция с 12:59.40 минути, а американецът Грант Фишер се нареди трети с 13:00.56 минути.\n\nСнимки: Gettyimages",
    "БТА :: Българката Eлена Панайотова, която работи със сираци в Африка": "„Африка я носиш в сърцето си, тя си остава в теб“, споделя Елена в рубриката „Български истории“ на BG VOICE. Тя е театрален режисьор, продуцент и педагог, изиграла ключова роля в появата на нови тенденции в театралната практика в страната. Родена е в Пловдив в семейството на известния фотограф Панайот Панайотов. Специализира в Амстердам, а по-късно преподава в Академията за изкуства в Утрехт в програмата „Театър и образование“. Там за пръв път се запознава с метода на френския педагог Жак Льокок и неговия „Театър на маската“. Прилага го в България.\n\nПрограмата й „Артисти за деца“ започва в Широка лъка през 2002 г. с деца от дома за сираци. През 2010 г. среща спонсор в Холандия, който й предлага да приложи програмата си „Артисти за деца“ в Кения. През 2011 г., след като обикаля над 30 домове за сираци, се установява в Кисуму – град в Кения, разположен на брега на езерото Виктория. Разработва програма и заедно с екипа си обучава артисти. Организира по три фестивала годишно. Програмата й е толкова успешна, че започва да се разпространява петиция за откриване на училища специално за изкуства и спорт за деца в риск.\n\nПрез 2016 г. тя и екипът й са оценени от ЮНЕСКО като един от избраните 8 проекта от 1800 – за културно разнообразие в света и даване достъп на младежи до изкуство. Работи и със сираци от Танзания.\n\nПрез 2017 г. тя се връща в България. Води свои класове по актьорско майсторство в Нов български университет от 2017-та до тази година. Наскоро е защитила докторантура с тема нейната работа в Африка и България. Предстои да издаде и книга за практиката си, наречена „Приложен театър“, по програмата „Артисти за деца“. В нея описва работата си с деца в неравностойно положение. Чака я за издаване и книга за Индия, където пътува 10 години като гост преподавател в театрална академия. Преподава и в Коста Рика. „Дълго време живях между 4 държави, не знам как съм го правила – България, Индия, Кения и Холандия“, смее се тя и допълва: „Мечтая да доведа света в България, ако може“.\n\nЦялата история на Елена Панайотова можете да видите тук.",
    "Ето какво ще стане, ако Слънцето залезе за 24 часа": "Астрофизици, биолози и инженери, работещи в НАСА и безброй университетски кампуси по света, непрекъснато анализират чрез мисловни експерименти най-лошите възможни катастрофи, които могат да сполетят планетата.\n\nЕдно такова бедствие е внезапното спиране на двигателя на нашите дни - животворните лъчи на Слънцето. Ако Слънцето изведнъж изгасне, дори само за период от 24 часа, повърхността на Земята ще изпита ужасни последици, които може да отнеме години, за да се обърнат.\n\nАко Слънцето изчезне внезапно, дори само за период от 24 часа, New Scientist изчислява, че след 8 минути последната светлина, излъчена от Слънцето, би достигнала Земята, оставяйки повърхността в тъмнина. Първо и най-важно, температурата на земната повърхност ще падне драстично. По време на едно слънчево затъмнение в Кения температурата падна с 4 или 5 градуса по Целзий само за няколко минути.\n\nРазбира се, ако Слънцето остане на мястото си, но просто спре да произвежда светлина, гравитационното въртене ще остане незасегнато. Но ако Слънцето имплодира или по друг начин се отдалечи от местоположението си в центъра на Слънчевата система, всяка от планетите ще се отклони драстично от курса си, отлитайки по изцяло нови траектории.\n\nТези последствия са само началото на един нов свят без слънчева светлина, лъчиста топлина и страховитото гравитационно привличане, което държи всяка планета фиксирана в орбита.\n\nОсвен внезапната тъмнина, която ще падне над цялата планета, най-ясно изразената промяна, която ще настъпи с незабавен ефект, ще бъде свободно падане на повърхностната температура. При една седмица прекъсване на работата на Слънцето, глобалната температура на повърхността ще падне под 0 градуса по Целзий и допълнително ще спадне до -100 градуса по Целзий в рамките на една година.\n\nГодишно средната разлика в нощните и дневните температури е около 2 градуса по Целзий. С малко елементарни изчисления (използвайки средни часове слънчева светлина в САЩ, предоставени от British Business Energy) може да се изчисли, че типичен американски дом получава приблизително 8 часа слънчева светлина на ден. В резултат на това може да очакваме спад от около 2.6 градуса по Целзий за 24 часа.\n\nТака че хората и животните биха станали по-студени и вероятно малко притеснени, но това би имало много голям ефект върху растителния свят.\n\nВъпреки че ще се случи по-плавно от промените в температурата и светлината, които се случват в този хипотетичен кошмарен сценарий, най-важната и опустошителна промяна в рутината на Земята ще се случи в света на растенията. National Geographic подчертава значението на растителния свят на Земята за стабилизирането на годния за дишане въздух в световната екосистема. Чрез фотосинтеза растенията създават хранителния продукт, необходим за поддържане на растежа и продължаване на живота. Като страничен продукт фотосинтезата изпомпва кислород във въздуха.\n\nБиологичното разнообразие е ключова характеристика на уникалната пищност на планетата, а растителният живот формира гръбнака, който окончателно поддържа почти всеки друг жив организъм в нашия свят. Без слънчева светлина, която да захранва този процес, растенията биха спрели да произвеждат както необходимите вътрешно глюкозни съединения, така и кислорода, който съвременният живот извън растителното царство изисква. Wired отбелязва, че избрани няколко бактериални същества и едно новооткрито дълбоководно седиментно животно наистина могат да оцелеят при условия без кислород.\n\nС ограничени запаси от основен кислород и без начин за попълване на крайния ресурс животът, какъвто го познаваме, в крайна сметка ще бъде напълно потушен.\n\nДори ако Слънцето като по чудо се появи отново след еднодневна пауза, временно променената повърхностна температура и комбинираната липса на слънчева светлина ще убият много растения, създавайки забележима и продължителна празнина в екологичното равновесие.\n\nСнимка: Unsplash\n\nВиж още: В Китай роботи вече произвеждат клонирани прасета и животът няма смисъл",
    "Африка: 10 години по-дълъг живот в добро здраве": "Преди три години 34-годишната Джанет Нгетич ражда дъщеря си в родилното отделение на клиниката \"Маргарет Кениата\" в Накуру, Кения. Тя е сред първите, възползвали се от нова правителствена програма за намаляване на високата смъртност и подобряване на здравното обслужване. \"Тогава стартира програмата \"Линда Мама\" за бъдещи майки. Който ходи редовно на прегледи, не плаща нищо и фигурира в системата. А това означава, че може да роди навсякъде в Кения.\n\nДесет години повече живот в добро здраве\n\nВ Източна Африка Световната здравна организация (СЗО) регистрира особено голям напредък в здравеопазването. Освен по-добрите грижи за майките и децата, лечението на инфекциозни заболявания и превенцията им също се развиват в положителна посока. Според нов доклад на СЗО през 2019 г. хората на африканския континент са можели да очакват средна продължителност на живота от 56 години в добро здраве, а общата продължителност е била малко под 63 години. Това е с десет години повече, отколкото в началото на хилядолетието.\n\nВ нито един друг регион на света така наречената продължителност на живота в добро здраве не е нараснала толкова значително, колкото в Африка. Но и тогава, и сега африканците могат да очакват средно по-малко години живот в добро здраве от хората в други части на света. Родените в Руанда през 2000 г., например, могат да очакват едва 41 години живот в добро здраве. За родените през 2019 г. този показател вече се е покачил на 60 години.\n\nЕдно от най-големите подобрения е, че ХИВ-позитивните хора често разполагат с лесен достъп до антиретровирусни лекарства. Така те често могат да водят живот без симптоми. Ваксинациите, като тези срещу морбили, например, и по-доброто управление на тропическите болести също имат принос за това.\n\n\n\nВ глобален мащаб СЗО е установила, че за 2019 г. средната продължителност на живота в добро здраве е била 63,7 години. Това означава, че въпреки прогреса си Африка остава под средното световно ниво.\n\nОсновният бъдещ риск: незаразните болести\n\nКолкото по-възрастни са хората, толкова повече зачестяват т. нар. незаразни болести. Сред тях са такива като рак, диабет и редица сърдечносъдови заболявания. \"Има много причини за увеличаването на неинфекциозните заболявания\", обяснява Баранго, който работи в регионалния офис на СЗО в Хараре, Зимбабве. \"Например, когато нездравословното хранене или липсата на физически упражнения водят до затлъстяване или други проблеми. Тютюнът, алкохолът, както и замърсяването на околната среда, също допринасят. Всичко това причинява новата епидемия от незаразни болести.\"\n\nВъзрастта не е порок: тези дами от Кения тренират кикбокс\n\nБаранго подчертава значението на обучението и превенцията. Здравните системи трябва да се адаптират към по-големия брой пациенти с незаразни болести и нарастващата нужда от дългосрочни терапии, казва той. \"За това са необходими ресурси - човешки, финансови и други\", посочва Джоузефат Нягеро, ръководител на департамента за изследвания на базираната в Кения неправителствена организация Амреф.\n\nИ пандемията от коронавирус също играе важна роля. Мнозина експерти са на мнение, че Африка се е отървала сравнително леко в сравнение с други региони, вземайки предвид и заниженото отчитане на заразените. Въпреки това, пандемията вероятно ще се усети в бъдещите проучвания за очакваната продължителност на живота в добро здраве, коментира Пребо Баранго от СЗО. Засиленият натиск върху здравната система заради Ковид-19 и много строгите мерки за социална дистанция на определени места затрудниха достъпа до лечение, операции и медицински консултации.\n\nЗдравеопазването все още е недостъпно за мнозина\n\nСЗО е посочила в доклада си, че обхватът на здравните услуги се е подобрил значително от 2000 г. насам. В същото време много домакинства все още са принудени да изразходват над 10% от бюджета си за здраве. Подобен праг се смята за \"катастрофален\" от организацията.\n\nСиера Леоне: добрите грижи за родилките и новородените са ключът към по-висока средна продължителност на живота в добро здраве\n\n\"Достъпът до здравеопазване се е подобрил\", коментира още Нягеро пред ДВ. \"Но другият въпрос е колко хора могат да си го позволят. Тук следва да се разгледат алтернативи, като например общото здравно осигуряване, субсидирано от държавата. Това допълнително ще подобри ситуацията\", смята той. В Руанда, например, от години се предлага универсално здравно осигуряване. Това обаче е по-скоро изключение, отколкото правило в Африка.\n\nИ въпреки това експертът очаква продължение на положителната тенденция: \"Постиженията и подобренията вероятно могат да бъдат устойчиви. Възможно е да има прекъсвания, но очаквам Африка видимо да продължи да догонва средните световни стойности\", казва още Джоузефат Нягеро.",
    "9 странни и луди географски факта": "Светът е голямо, мистериозно място, където понякога фактите се противопоставят на логиката. Ето някои умопомрачителни географски факти, които може да ви изненадат.\n\n1. Африка е на доста централно място.\n\nАфрика е единственият континент, който се намира във всичките четири полукълба: северно, южно, западно и източно. Следователно това е и единственият континент, който има суша на главния меридиан и екватора.\n\n2. Аляска е най-западният и най-източният щат.\n\nАляска е най-западният и най-северният щат в Съединените щати, което има много смисъл, когато погледнете карта. Но по-изненадващо, държавата успява да бъде и най-източната държава. Части от Аляска са толкова далеч на запад, че държавата всъщност се простира в източното полукълбо. Линиите на дължината се събират в горната и долната част на земното кълбо, така че Почони Пойнт, Аляска, има най-източната дължина от всяка точка в страната.\n\n3. Има три държави, които са напълно без излаз от друга държава.\n\nЛесото, Сан Марино и Ватикана са единствените държави, които са заобиколени само от една друга държава. Лесото няма излаз на море в Южна Африка, докато Сан Марино и Ватикана са заобиколени от Италия.\n\n4. В Канада има много езера.\n\nКанада е втората по големина държава в света, така че може да не е изненада, че има много езера. Но може да ви шокира, че страната има повече от половината от всички естествени езера в света. Впечатляващите девет процента от страната са покрити с прясна вода.\n\n5. Цялото население на света може лесно да се побере в Тексас.\n\nАко целият свят беше толкова гъсто населен като Ню Йорк, цялото население ще покрива само 250 404 квадратни мили. Това означава, че целият свят може да се побере в щата Тексас. За сравнение, ако светът имаше същата гъстота на населението като Хюстън, Тексас, той ще покрива 1 769 085 квадратни мили. Дори и тогава да можеш хипотетично да побереш над 7 милиарда души в район, по-малък от половината Съединени щати, е доста впечатляващо.\n\n6. Австралия може да е заобиколена от вода, но няма най-дългата брегова линия в света.\n\nТъй като е континент и е напълно заобиколена от вода, човек би си помислил, че Австралия лесно ще има честта да бъде страната с най-дългата брегова линия. Тази титла обаче отива в Канада. Канада има 152 100 мили брегова линия, в сравнение с 16 000 мили на Австралия. Всъщност Австралия се нарежда на седмо място в списъка на най-дългите брегови линии в света, след Индонезия, Гренландия, Русия, Филипините и Япония.\n\n7. Връх Чимборасо е по-близо до космоса отколкото Еверест.\n\nВръх Еверест е най-високата планина на Земята, така че би било логично върхът на планината да бъде най-високата точка на Земята (и следователно най-близо до космоса). Но Земята има леко овална форма и нещата стават интересни. Страни като Еквадор и Кения имат малко предимство и така надморска височина върхът на връх Чимборасо в Еквадор (който е висок само 20 564 фута) е най-близо до звездите.\n\n8. Антарктида е дом на почти цялата прясна вода в света.\n\nС 14 милиона квадратни километра ледената покривка в Антарктика е най-голямата твърда ледена маса на планетата. Огромната замръзнала структура съдържа около 90 процента от цялата прясна вода на Земята.\n\n9. Китай и Русия граничат с 14 държави.\n\nВъпреки че Китай е само малко повече от половината от Русия - най-голямата страна в света - те споделят еднакъв брой сухопътни съседи. 14-те страни, граничещи с Китай, са: Индия, Пакистан, Афганистан, Таджикистан, Киргизстан, Казахстан, Монголия, Русия, Северна Корея, Виетнам, Лаос, Мианмар, Бутан и Непал.",
    "Красивата теория на игрите - използване на математиката за разрешаване на конфликти между хората": "Красивата теория на игрите - използване на математиката за разрешаване на конфликти между хората\n\nСнимка: STICS – Stirling Conservation Science\n\nВ математиката теорията на игрите се използва за предвиждане на изхода от конфликтни ситуации. Понастоящем тя се адаптира чрез използване на големи обеми от данни за разрешаване на изключително спорни проблеми между хората и околната среда.\n\nТеорията на игрите е математическо понятие, чиято цел е да прогнозира изхода и решенията на даден проблем, при което си взаимодействат страни с противоречащи, припокриващи се или смесени интереси.\n\nТеоретично „играта“ ще доведе до оптимално решение за всекиго или до „равновесие“. Тя обещава научен подход към разбирането на начина на вземане на решения и постигането на компромиси от хората в реални ситуации.\n\nТеорията на игрите възниква през 40-те години на миналия век в областта на икономиката. Спечелилият награда „Оскар“ филм „Красив ум“ (2001 г.) разкрива живота на математика Джон Наш (в ролята Ръсел Кроу), който получава Нобелова награда по икономика за 1994 г. за своята работа в тази област.\n\n„Макар и понятието да е известно от много десетилетия, разликата сега е, че има възможност да се използват компютърни алгоритми, игри и приложения, за да се прилага в по-широк мащаб“, казва професор Нилс Бънфелд, който работи в сферата на социологията и екологията в университета на Стърлинг, Обединеното кралство. Това важи с особена сила в епохата на големите обеми от данни. „Теорията на игрите като теоретична идея съществува отдавна, за да ни показва решения на конфликтни проблеми“, казва той. „Сега наистина осъзнаваме потенциала на преместването на цялото това нещо в компютър, за да извличаме максимума от данните, които могат да бъдат събрани, но и да достигаме до много повече хора.“\n\nКонфликти, свързани с опазването на природата\n\nПроф. Бънфелд ръководи проекта ConFooBio, осъществяван с подкрепата на ЕС, при който теорията на игрите се прилага към различни сценарии, в които хората са в конфликт за ресурси и околната среда. Неговият екип иска да разработи модел за предвиждане на решения на конфликти между продоволствената сигурност и биологичното разнообразие.\n\n„Отправната точка бе въпросът какво да правим със земята или природните ресурси например, когато две или повече страни има сериозни разногласия? Да произвеждаме ли повече храна? Или трябва да запазим определена зона за опазване на биологичното разнообразие?“, казва той.\n\nЕкипът се фокусира върху седем казуса: от конфликти с участието на фермери и радетели на опазването на гъските в Шотландия до такива, свързани със слоновете и набези върху реколтата в Габон.\n\nConFooBio организира повече от 300 семинара за игри с повече от 900 души на много места, включително Габон, Кения, Мадагаскар, Танзания и Шотландия.\n\nConFooBio ще интегрира теорията на игрите и социално-екологичното моделиране, за да разработи нова теория за смекчаване на конфликтите за опазване. ConFooBio ще приложи тристепенен подход 1) характеризиране и анализиране на 7 реални конфликта за опазване, повлияни от несигурност; 2) разработване на нова теория на игрите, която изрично включва несигурността; и 3) създаване и тестване на гъвкав социално-екологичен модел, приложим към конфликти в реалния свят, където заинтересованите страни действат в условия на изключителна несигурност. ConFooBio се фокусира върху илюстрираните 7 казуса. Кредит: ConFooBio\n\nЕкологични предизвикателства\n\nПроф. Бънфелд разбира, че е необходимо да се отстъпи от чистата теория на игрите и вместо това да се разработват по-сложни игри, които да включват екологичните предизвикателства, пред които светът е изправен в момента, като изменението на климата например. Налага се също така да се възприеме подход, основан повече на хората, в сравнение с първоначално планирания, за по-добра насоченост на игрите.\n\n„Сред участниците имаше хора, пряко ангажирани в тези конфликти, и в много от случаите те изпитваха силно недоволство“, казва проф. Бънфелд. „Чрез игрите постигнахме голяма степен на ангажираност от общностите: дори онези, в които конфликтът е остър и хората може да нямат желание да участват в изследване. Показахме, че хората могат да решават конфликти, когато взаимно си имат доверие и гласовете им се чуват и когато получават подходящо плащане за усилията си за опазване на природата.“\n\nЕкипът е разработил рамка за моделиране за предвиждане на резултатите от управлението на дивата флора и фауна в условията на конфликт. Тя се разпространява безплатно и има хиляди изтегляния от уебсайта на ConFooBio.\n\nИгра за опазване на природата\n\nИзследователите са създали и достъпна игра за опазване на природата, наречена Реколти или същества. В нея играчите трябва да направят своя избор от редица варианти: от отстрелване на същества до отделяне на местообитание за съхраняване на видове.\n\nПроф. Бънфелд се надява този тип игри да станат по-широкодостъпни посредством магазините за приложения, като например такова за конфликти в света на биологичното разнообразие и енергийната справедливост, разработвано в отделна инициатива, по която работи, наречена „Проектът маяк“. „Ако кажете на хората, че имате вълнуваща игра или сложен модел, с кое ще се ангажират те? Смятам, че отговорът е твърде лесен“, казва той.\n\n„С проекта ConFooBio успяхме да покажем, че новите ни модели и алгоритми може да се адаптират към новите ситуации и да реагират на промените в околната и социалната среда“, добавя проф. Бънфелд. „Нашите модели са полезни за предлагане на начини за управляване на конфликтите между заинтересовани лица с конкуриращи се цели.“\n\nДинамика на социалните медии\n\nДруг проект - Odycceus - използва елементи от теорията на игрите, за да изследва какво могат да ни кажат социалните медии за социалната динамика и евентуално да помогнат за ранното откриване на възникващи социални конфликти.\n\nТе анализират езика, съдържанието и мненията в дискусии в социалните медии, като използват инструменти за работа с данни.\n\n„Такива инструменти са необходими, за да се анализира голямото количество информация в обществената дискусия“, пояснява Екехард Олбрих, координатор на проекта Odycceus и физик в Института за математика в науките „Макс Планк“ в Лайпциг, Германия.\n\nРаботата му отчасти се мотивира от опитите му да разбере причините за поляризиране на възгледите и разрастването на популистки движения като крайнодясната организация Pegida, снована в родния му град Дрезден през 2014 г.\n\nЕкипът създава различни инструменти, до които изследователите имат достъп посредством отворена платформа, наречена Penelope. Сред тях са такива като Twitter Explorer, който дава възможност на изследователите да визуализират връзките между потребителите на Twitter и актуални теми, за да се разбере по-лесно как се развива общественият дебат.\n\nДруги включват две приложения, основани на участието, наречени „Лаборатория за мнения“ и „Асистент за мнения“, които дават възможност на хората да наблюдават динамиката на конфликтни ситуации, например чрез свързването на новинарски статии, съдържащи сродни концепции.\n\nМодели на поляризацията\n\n„Тези инструменти вече ни дадоха възможност да получаваме по-добра представа за моделите на поляризация и да разбираме различните мирогледи“, казва Олбрих.\n\nТой съобщава например, че екипът му е успял да разработи модел за ефекта от отзивите в социалните медии върху поляризацията, който включва идеи от теорията на игрите.\n\nФактите подсказват, че при образуването на поляризирани групи онлайн става дума не толкова за традиционното понятие за балони и ехо камери в социалните медии, колкото за начина, по който хората изграждат своята идентичност, като печелят одобрение от хора със същото социално положение.\n\nТой добавя, че свързването на теорията на игрите с поляризацията може да има практични приложения за неща от рода на това как най-добре да се регулират социалните медии.\n\n„Във формула въз основа на теорията на игрите започвате с подбудите на участниците, а те избират своите действия, за да получат възможния максимум от очакваната полезност за тях“, заявява той. „Това позволява да се правят прогнози как хората биха променили своето поведение, ако вие например регулирате социалните медии.“\n\nОлбрих добавя, че се надява подобно моделиране да може да осигури по-добро разбиране за демокрацията и дебатите в публичното пространство, както и да посочи на хората по-добри начини за участие в обществени дебати. „Тогава ще разполагаме с по-добри методи за справяне с конфликтите, които имаме и които трябва да разрешим“, казва той.\n\n„Но съществуват и значителни предизвикателства при използване на теорията на игрите за реални ситуации“, пояснява Олбрих.\n\nРазличните възгледи\n\nВключването например на културните различия в теорията на игрите се е оказало трудно, защото такива различия може да означават, че двама души имат силно различаващи се гледни точки върху даден проблем.\n\n„Проблемът с теорията на игрите е, че тя търси решения за начина, по който един проблем може да бъде решен“, добавя проф. Бънфелд. „След като разглеждах конфликтите през последните няколко години, за мен е ясно, че не можем да разрешаваме конфликти, можем само да ги управляваме.“ Добавянето на фактори като изменението на климата и местните условия също е сложно. „Но теорията на игрите е полезен метод за изследване на модели, игри и приложения за справяне с конфликтите“, твърди той. „Теорията на игрите е много добра отправна точка: от много простите си основни положения до твърде сложни ситуации“, заявява проф. Бънфелд. „Тя ни осигурява рамка, в която можете да работите, и същевременно завладява въображението на хората.“",
    "Без Аржентина в WRC догодина": "Без Аржентина в WRC догодина\n\nКалендарът за сезон 2023 година в Световния рали шампионат (WRC) ще стане ясен най-рано преди края на следващия месец, тъй като се очаква да бъде одобрен на заседанието на Световния съвет на ФИА на 19 октомври.\n\nВече изтече информация, че догодина най-вероятно ще има 14 ралита в WRC - 8 в Европа и 6 извън Стария континент. Вече е ясно, че рали “Мексико” се връща в световния шампионат, а за мястото в Южна Америка се смяташе, че ще спорят две състезания - “Аржентина” и “Чили”.\n\nСпоред аржентински и европейски медии, организаторите на рали “Аржентина” са получи отказ от промоутъра на световния шампионат, но ще обжалват това решение и се надяват на подкрепа от страна на ФИА. За последно рали “Аржентина” се проведе и беше кръг от WRC през 2019, когато победата спечели Тиери Нювил, а за 2020 състезанието беше отменено заради коронавирус пандемията.\n\nЩе остане ли Танак в Хюндай?\n\nДругите сигурни състезания за догодина отсега са рали “Монте Карло” и “Швеция”. Рали “Сафари” в Кения също почти сигурно ще запази мястото си в календара. Чака се информация за рали “Германия” и най-вече дали състезанието ще бъде преместено в Бавария, както и потвърждение на това, че Саудитска Арабия ще получи последната дата от календара за догодина.\n\nХеттрик за Хюндай в рали „Акрополис“, Рованпера взе 4 точки от Гърция\n\nГледайте спорт на MAX с най-вълнуващите състезания от MotoGP, WRC, NASCAR и Supercars, на живо, само в ефира на MAX Sport.\n\nСнимки: Gettyimages",
    "България е дисквалифицирана от наградите ''Оскар'' -": "България остава без кандидат за награда \"Оскар\" за \"Най-добър международен филм\" (Best International Feature).\n\nНовината съобщи в своя фейсбук профил режисьорката Зорница София, чийто филм \"Майка\" бе избран от жури, водено от номинираната за \"Оскар\" актриса Мария Бакалова.\n\nПричината за дисквалификацията на българското предложение е в регламента на Американската филмова академия, който изисква от всеки чуждестранен филм да има по-малко от 50 процента диалог на английски - нещо, което според режисьорката на \"Майка\" няма как да се случи, защото е обусловено от историята на героинята, която отива да работи с изоставени деца в Кения.\n\n\"Да припомня, че никъде на сайта на Академията не се обяснява „как точно“ се измерва тази реч, и след като им писахме най-учтиво да ни упътят – субтитри ли да броим или думи и букви на дадения език, те ни отговориха с „времетраене“ и двама души от екипа ми, с по два хронометъра измериха речта във филма с приблизително равен резултат, а именно – единият с 30 секунди а другия колега с 1:35 повече за „non-English speech” тоест български, суахили и масайско наречие. И предадохме „Майка“ по живо по здраво като „международен филм“ с международен и не-американски екип\" - пише Зорница София в своят фейсбук статус, посветен на дисквалификацията на българския филм.\n\nПрипомняме, че до избора на \"Майка\" се стигна след поредица от скандали. Филмът бе избран след гласуване в конкуренция с филмите \"В сърцето на машината\", \"Петя на моята Петя\", \"Борсови играчи\", \"Меко казано\", \"Шекспир като улично куче\", \"φ 1.618\" и \"Рибена кост\". Режисьорът Виктор Божинов обаче оттегли своя филм \"Бягство\" заради конфликт на интереси у член на комисията. Стигна се до замяна, но въпреки това Божинов не се върна в конкурса.\n\nКатегорията \"Най-добър международен филм\" (Best International Feature) на Филмовата академия ОСКАР съществува от 2020 година. Тази категория замени предишната \"най-добър чуждоезичен филм\".\n\nНа стената на режисьорката Зорница София, чийто филм \"Мила от Марс\" вече бе български представител на наградите на Американската филмова академия през 2009 година, режисьорът и аниматор Тео Ушев внася следното уточнение - \"Категорията не е за \"международен филм\", а за \"чуждоезичен\". Затова е това правило. За да може синематографии, актьори и кино, което не е на преобладаващият за индустрията английски, да бъдат забелязани. Например, тази година канадското предложение е на мандарин\".\n\nВсе още съществува теоретична възможност да имаме български представител на церемониите догодина. Предложенията за награди се приемат до 4 октомври, като вариантът е да бъде изпратен следващият по събрани точки български филм.\n\nПремиерата на филма \"Майка\" в България ще е на 24 септември във Варна. Той ще е част от конкурсната програма на фестивала \"Златна роза\". На филма предстоят фестивални участия във Варшава и Котбус.\n\nВ София \"Майка\" ще има премиера на 17 ноември в НДК, на откриването на \"Киномания\".",
    "Критични гласове, но и любов към кралицата": "Агенция Франс прес\n\nNOS Новини• Вчера в 22:48 ч\n\nПравителства и държавни глави от цял ​​свят дойдоха днес в Лондон, за да се сбогуват с кралица Елизабет. Сред опечалените бяха няколко лидери на Общността на нациите, като президента на Танзания Сулухо, министър-председателя на Канада Трюдо и президента на Кения Руто.\n\nНо в рамките на Федерацията, която се състои главно от бивши колонии, не всички скърбят за смъртта на кралицата, която се смяташе за символ на колониализма и робството.\n\nИндия\n\nИзвестният отсъстващ от Лондон днес беше индийският премиер Моди. Вярно е, че малко след смъртта на Елизабет той изказа своите съболезнования на кралското семейство и обяви ден на национален траур, но по-рано той критикува британския колониализъм.\n\nИндийският президент Мурмо дойде в Лондон за погребението, но нейната роля в Индия е церемониална. Погребението също не беше показано по големите индийски телевизии.\n\nИндия вече беше независима, когато Елизабет пое трона през 1953 г. Малко след това тя беше свалена от власт като държавен глава – примерът на Барбадос Следвайте миналата година.\n\nИндийци гледат запис на погребение в магазин за електроника в Бангалор:\n\nАгенция за опазване на околната среда / Jagadish NV\n\nЯмайка\n\nНяколко държави в Карибския басейн намекнаха силно, че планират същото, включително Белиз, Антигуа и Барбуда. Днешният ден беше обявен за ден на национален траур в Ямайка, но бившата колония не е точно собственост. Страната не крие желанието си да стане република.\n\nПо време на посещението на Уилям на трона миналия март, министър-председателят Холнес отбеляза, че Ямайка и Обединеното кралство имат „нерешени“ проблеми, с които трябва да се справят. Той се позова, наред с други неща, на обезщетението. READ Двама загинали и девет ранени заради снеговалеж в швейцарските Алпи | в чужбина\n\nКрал Чарлз с министър-председателя Холнес в Бъкингамския дворец. Двамата се запознават малко след смъртта на Елизабет:\n\nАгенция Франс прес Крал Чарлз с министър-председателя Холнес малко след смъртта на Елизабет\n\nКения\n\nЕлизабет поддържа по-добри отношения с редица африкански страни. В Кения например погребението може да се види днес по телевизията. В страната е обявен и четиридневен национален траур.\n\nКения е страната, в която принцеса Елизабет е била на кралска обиколка през 1952 г., когато й е казано, че ще стане кралица: баща й Джордж VI е починал в Англия.\n\nИсторията на британското кралско семейство е тясно свързана с бруталното колониално управление, практикувано от англичаните в Кения. В африканската нация около 1,5 милиона жители са изпратени в лагери за интерниране през 50-те години на миналия век в опит на британците да се борят с движението за независимост Мау Мау.\n\nПоследното мнение се чува много онлайн напоследък. Докато лидерите в Кения отдадоха почит предимно на Елизабет, в социалните медии имаше критики към британското колониално наследство.\n\nЮжна Африка\n\nПодобно на Кения, Елизабет е посещавала Южна Африка няколко пъти. Тя поддържа сърдечни отношения с първия демократично избран президент Нелсън Мандела.\n\nНо наскоро в страната стартира петиция с искане британското кралско семейство да върне Кулинан. Този най-голям нешлифован диамант в света е намерен в началото на миналия век в Южна Африка, тогава британска колония. Части от диаманти бяха включени в бижутата на короната, които са днес Видна роля Той беше на погребението.\n\nДокато африканските лидери деликатно изразиха своите съболезнования, различен глас се чу на пазар за сувенири в центъра на Кейптаун:\n\nАвстралия и Нова Зеландия\n\nПогребението беше широко проследено в други два щата от Общността на нациите, Австралия и Нова Зеландия. Например имаше екрани на обществени места и в барове, за да се следи празненствата на живо.\n\nИма обаче и критични гласове в Австралия, Нова Зеландия и Канада, например сред коренното население. Например, много аборигени не скърбят за смъртта на Елизабет.\n\nИма и нарастваща група хора, които казват, че с пристигането на наследника на Елизабет Чарлз е време тя да стане република. Видни републиканци, като австралийския премиер Олбъни, казват, че сега искат да покажат уважение към кралицата и просто искат да говорят за република след периода на траур.\n\nВ Сидни погребението може да се проследи в кръчми:",
    "Ожие ще стартира във всички ралита до края на сезона в Световния рали шампионат": "Ожие ще стартира във всички ралита до края на сезона в Световния рали шампионат\n\nОсемкратният световен рали шампион Себастиен Ожие ще участва във всички кръгове до края на сезон 2022 в Световния рали шампионат (WRC). Новината потвърди сямиат той по-рано днес във видео, публикувано в официалния профил на Тойота в Тиутър.\n\nКакто е известно през тази година французинът участва в WRC с ограничена програма, като той стартира в само три от първите десет ралита за годината. В „Монте Карло“ през януари Ожие финишира втори зад сънародника си Себастиен Льоб след един титаничен дуел, след което отпадна в рали „Португалия“, а на рали „Сафари“ в Кения финишира четвърти.\n\nОще преди две седмици бе обявено, че Ожие ще очаства в рали „Нова Зеландия“ в края на следващата седмица, а първончалните прогнози бяха, че най-вероятно той ще стартира и в рали „Япония“, домашната надпревара на Тойота. Малко изненадващо обаче французинът взе решението да участва и в рали „Каталуния“, което практически означава, че Есапека Лапи няма да има повече стартове до края на кампанията. Финландецът пилотираше колата на Ожие, когато осемкратният първенец не стартираше.\n\nТойота потвърди Ожие за рали „Нова Зеландия“\n\nИспанското рали „Каталуния“ ще се проведе от 20 до 23 октомври, а рали „Япония“ ще сложи край на сезона в Световния рали шампионат между 10 и 13 ноември. Все още не е ясно дали Льоб, който също е с ограничена програма през този сезон ще има други стартове до края на годината, но най-вероятно деветкраният шампион няма да участва в повече състезания в WRC през 2022 година.\n\nГледайте спорт на MAX с най-вълнуващите състезания от MotoGP, WRC, NASCAR и Supercars, на живо, само в ефира на MAX Sport.\n\nСнимки: Gettyimages",
    "Топ дестинации в Африка за пътешественици": "Планирате посещение в Африка, но не знаете откъде да започнете? Този обширен континент има достатъчно предизвикателства, които си заслужават да бъдат видяни. Вариантите са много - да започнете с невероятните равнини в Кения или с мистериозните съкровища на древен Египет. Ето няколко идеи, които ще ви помогнат да направите правилния избор:\n\nПирамидите в Египет\n\nМистерията на това място ще ви очарова. Започнете с традиционната среща лице в лице със Сфинкса. Подобно пътуване във времето няма да изпитате никъде другаде. Нагоре по Нил с влак лесно ще стигнете до храмовите руини в Луксор, преди да попаднете в Долината на царете – мястото, където е погребан Тутанкамон.\n\nСините улици на Мароко\n\nМароко е може би най-романтичната страна в Африка – със своите древни търговски градове, сахарски пустинен пейзаж и сливане на културни влияния. Не пропускайте да обиколите улиците с неповторими архитектурни решения. В програмата ви задължително трябва да включите Танжер и поразителните сини улици на това великолепно място. А защо да не прекарате една нощ в палатка насред Сахара, преди да стигнете до Медина? Финалът е в Маракеш - истински празник на автентичната мароканска храна.\n\nРелакс в хамам\n\n\n\n\n\nПет от най-добрите пътешествия с кола в Европа От Обединеното кралство до Италия - това са пет от най-добрите европейски пътешествия с кола Това е традиционният оазис на спокойствието, който ще ви накара да се отпуснете след обиколка по оживените улици на Медина. Подовете с разноцветни плочки, традиционните легла с балдахин, както и ръчно изработените мебели,създадени от местните занаятчии, създават автентично излъчване във всяка стая.\n\n\n\nПустинен лагер Джаймас Маду",
    "Общо събрание на ООН, Ню Йорк, 20—23 септември 2022 г.": "Председателят Мишел за войната на Русия срещу Украйна\n\nОсновни резултати\n\nПредседателят на Европейския съвет Шарл Мишел произнесе реч пред 77-ата сесия на Общото събрание на ООН от името на ЕС в петък, 23 септември.\n\nДа се сложи край на ужаса и да се избере надеждата: това е обещанието на Организацията на обединените нации. Това стои в основата на Европейския съюз. И надежда е това, което искаме за целия свят. Председателят Мишел на 77-ата сесия на Общото събрание на ООН\n\nКато акцентира върху неоправданата война на Русия срещу Украйна, председателят Мишел изложи накратко различни лъжи, разпространявани от Русия. Той изтъкна, че когато постоянен член на Съвета за сигурност на ООН започне непровокирана война, той следва автоматично да бъде изключен от Съвета за сигурност.\n\nТой припомни също така подкрепата на ЕС за възстановяване на сигурността около Запорожката АЕЦ.\n\nЕвропейският съюз не иска от никого да избира между Изтока и Запада, между Севера и Юга. Но трябва да се направи избор. И изборът на Европейския съюз е зачитане на границите, а не агресия. Той е сътрудничество, а не заплашване. Председателят Мишел на 77-ата сесия на Общото събрание на ООН\n\nПредседателят Мишел за стабилна многостранна система\n\nПредседателят Мишел подчерта ключовата роля на многостранното сътрудничество като колективна интелигентност, основана на взаимно доверие. Той призова и за включването на Африканския съюз в Г-20.\n\nВодещата роля на Европа е свързана с разработването на решения заедно с вас. Нашата роля не е да наставляваме. (...) Именно затова и в този дух ние предлагаме стратегически партньорства. Председателят Мишел на 77-ата сесия на Общото събрание на ООН\n\nПредседателят Мишел потвърди подкрепата на ЕС за предложенията на генералния секретар на ООН относно общата програма.\n\nЕвропейският съюз също така остава силно ангажиран и застава редом с държавите от Г-5 от Сахел и с населението на Мозамбик, Афганистан, Йемен, Израел, Палестина, Азербайджан и Армения.\n\nЩо се отнася до енергетиката и климата, неутралността по отношение на климата остава водещата цел на ЕС. Председателят Мишел припомни и ангажимента на ЕС към развиващите се страни.\n\nЕнергетиката и изменението на климата са двете страни на една и съща монета. Преодоляването на енергийната криза означава смекчаване на климатичната заплаха. Опазването на нашето биологично разнообразие и на нашите океани означава опазване на нашето бъдеще. Председателят Мишел на 77-ата сесия на Общото събрание на ООН\n\nВ момент, в който агресивната война на Русия срещу Украйна задълбочава световната продоволствена криза, председателят Мишел заяви, че ЕС е готов да подкрепи устойчиви проекти за производство на торове в Африка и Латинска Америка.\n\nДо 2024 г. Европейският съюз мобилизира почти 8 милиарда евро за продоволствена сигурност. Знаем обаче, че е необходимо още повече: повече координация, повече средства и повече суверенитет. Председателят Мишел на 77-ата сесия на Общото събрание на ООН\n\nПриоритети на ЕС по време на 77-ата сесия на Общото събрание на ООН\n\nВсяка година Съветът приема приоритети за ООН и Общото събрание на ООН, които ръководят работата на ЕС през следващата година.\n\nПриоритетите на Съвета за 77-ата сесия на Общото събрание на ООН (септември 2022 г. — септември 2023 г.) включват:\n\nспазване на Устава на ООН и принципите на правовата държава\n\nсправяне с глобалните последици от руската агресия срещу Украйна\n\nнасърчаване на устойчивото развитие и правата на човека\n\nпредоставяне на подкрепа за достъп до качествено образование\n\nукрепване на здравната сигурност в световен мащаб\n\nборба с изменението на климата, загубата на биологично разнообразие и замърсяването\n\nопределяне на глобалната програма в областта на цифровите технологии\n\nОсвен това Съветът подчертава необходимостта от модернизиране и реформиране на ООН, за да бъде тя по-добре подготвена да посреща бъдещите предизвикателства и възможности.\n\nРеч на председателя Мишел на срещата на върха по въпросите на световната продоволствена сигурност\n\nСреща на върха по въпросите на световната продоволствена сигурност\n\nНа 20 септември 2022 г. председателят Мишел съпредседателства среща на върха по въпросите на световната продоволствена сигурност заедно с държавния секретар на САЩ Антъни Блинкен, председателя на Африканския съюз и президент на Сенегал Маки Сал и министър-председателя на Испания Педро Санчес.\n\nДнес продоволствената сигурност е основното предизвикателство пред света. Днешната световна продоволствена криза се изостря от войната на Русия срещу Украйна. Заплахата от глад се надига в много части на света и сега е моментът всички ние да превърнем политическите си ангажименти в конкретни действия. Шарл Мишел, председател на Европейския съвет\n\nЛидерите излязоха с кратка декларация в края на срещата. Те поеха ангажимент да укрепят международното сътрудничество и инициативите за партньорство.\n\nМожем да преодолеем световната продоволствена несигурност само като работим заедно за създаването на иновативни партньорства — включително с международните финансови институции и други ключови заинтересовани страни — в рамките на световната общност. Декларация на лидерите от срещата на върха по въпросите на световната продоволствена сигурност\n\nНаред с това те изтъкнаха, че е необходимо:\n\nда се действа координирано и с неотклонна спешност\n\nда се посрещнат непосредствените хуманитарни нужди\n\nда се изградят по-устойчиви селскостопански и продоволствени системи\n\nНеобоснованата война на Русия срещу Украйна задълбочава световната криза в областта на продоволствената сигурност. ЕС и неговите държави членки са единни срещу военната агресия на Русия в Украйна и са силно ангажирани с преодоляването на световната криза в областта на продоволствената сигурност.\n\nДържавите от ЕС създадоха коридори на солидарността за износ на силно необходимите хранителни продукти от Украйна и за преодоляване на руската блокада на черноморските пристанища. От май 2022 г. насам през тези коридори са изнесени около 10 милиона тона украинско зърно и маслодайни семена.\n\nПревозите на зърно през Черно море бяха възобновени през юли 2022 г. след постигнатото с посредничеството на ООН споразумение в рамките на Черноморската инициатива за зърното. Досега са превозени над 3 милиона тона зърно и други продукти.\n\n„Жените в ситуации на конфликт“: Проява „Млади гласове за промяна“\n\nПроява „Жените в ситуации на конфликт“\n\nНа 21 септември 2022 г. председателят Мишел беше един от домакините на организираната за трети път проява „Жените в ситуации на конфликт“, която даде глас на младите жени активисти и лидери, работещи в региони на конфликт и региони, възстановяващи се от конфликт.\n\nПроявата събра на едно място активисти, оцелели и световни лидери, които споделиха впечатления от конфликтни ситуации по света, включително Украйна, Ирак, Афганистан, Демократична република Конго и Кения.\n\nПо време на проявата участниците обсъдиха как да се мобилизират усилията и да се засилят международните ангажименти за осигуряване на по-голямо участие и закрила на жените.\n\nДвустранни срещи\n\nУспоредно на сесията на Общото събрание на ООН председателят Мишел се срещна с лидери от целия свят:\n\nпрезидента на Иран Ебрахим Раиси\n\nпрезидента на Казахстан Касим-Жомарт Токаев\n\nпрезидента на Руанда Пол Кагаме\n\nпредседателя на Президентския съвет за лидерство на Република Йемен Рашад ал-Алими\n\nминистър-председателя на Украйна Денис Шмихал\n\nминистър-председателя на Албания Еди Рама\n\nминистър-председателя на Ирак Мустафа Ал-Кадими\n\nЕС в Общото събрание на ООН\n\nЕС е ангажиран с прилагането на многостранен подход, в който централна роля играе една силна и ефективна Организация на обединените нации. ЕС има статут на постоянен наблюдател в Общото събрание на ООН от 1974 г. насам.\n\nСлед приемането на резолюция на Общото събрание на ООН през май 2011 г., ЕС има възможност да говори на ранен етап сред други основни групи и може да бъде представляван от представителите на ЕС в областта на външната дейност (председателя на Европейския съвет, върховния представител на ЕС по въпросите на външните работи и политиката на сигурност, Европейската комисия и делегацията на ЕС).\n\nОт 2011 г. насам председателят на Европейския съвет се изказва пред Общото събрание на ООН от името на ЕС.",
    "Кралица Елизабет Втора почина": "Кралица Елизабет Втора, най-дълго управлявалият британски монарх и лидер на нацията от седем десетилетия, почина на 96 години, съобщи Бъкингамският дворец в четвъртък. Новината идва, след като няколко часа по-рано дворецът съобщи, че лекарите са притеснени за здравето ѝ.\n\n\"Кралицата почина мирно в Балморал този следобед\", се казва в изявление на Бъкингамския дворец. \"Кралят и кралицата ще останат в Балморал тази вечер и ще се върнат в Лондон утре.\"\n\nНай-големият син на Елизабет - Чарлз, на 73 години, автоматично става крал на Обединеното кралство и държавен глава на 14 други кралства, включително Австралия, Канада, Нова Зеландия и Ямайка.\n\nЕлизабет Втора е родена на 21 април 1926 г. в Лондон и е кръстена на 29 май същата година в частния параклис на Бъкингамския дворец. Тя става престолонаследник, когато чичо й Едуард VIII абдикира на 11 декември 1936 г. и баща ѝ става крал Джордж VI. Тогава тя е едва на 10 години.\n\nЕлизабет се омъжва за лейтенанта от флота Филип Маунтбатън в лондонското Уестминстърско абатство на 20 ноември 1947 г. Двамата имат четири деца: принц Чарлз (роден през 1948 г.), принцеса Ан (1950), принц Андрю (1960) и принц Едуард (1964). Съпругът ѝ Филип почина през април 2021 г. на 99 години.\n\nПокойната британска кралица се възкачва на трона след смъртта на баща си на 6 февруари 1952 г., докато е в Кения на кралска обиколка. Коронясана е на 2 юни 1953 г. в Уестминстърското абатство - първата коронация, която се предава на живо по телевизията.\n\nВ този момент лидери на Съединените щати, Съветския съюз и Китай са съответно Хари Труман, Йосиф Сталин и Мао Цзедун. Премиер на Великобритания пък е Уинстън Чърчил.\n\nДокато Елизабет е на трона, Обединеното кралство сменя общо 15 министър-председатели. Последният - Лиз Тръс, встъпи в длъжност по-рано тази седмица след среща с кралицата в имението ѝ Балморал. По време на управлението на Елизабет САЩ имат общо 14 президенти, с всеки от които тя се е срещала с изключение на Линдън Джонсън.\n\nТя стана най-дълго управлявалият монарх във Великобритания на 9 септември 2015 г., когато надхвърли 63-те години и 7 месеца, които нейната пра-пра-баба кралица Виктория е прекарала на трона. На 6 февруари тази година Елизабет Втора отпразнува 70-тата годишнина от коронясването си.",
    "Започва Световното първенство по волейбол за жени, България стартира срещу Германия": "1061\n\nСветовното първенство по волейбол за жени започва днес, 23 септември, в Полша и Нидерландия и ще продължи до 15 октомври, когато ще се проведе финалът в Арнем.\n\nОбщо 24 отбора от 5 континента си спечелиха правото да участват в надпреварата, а сред тях е и България на италианския наставник Лоренцо Мичели!\n\n\"Лъвиците\" попаднаха в Група \"C\" и са в компанията на Канада, Германия, Казахстан, Сърбия и САЩ. Те трябва да се класират сред първите четири отбора, за да си осигурят участие във втората групова фаза.\n\n!Първият мач за момичетата на Лоренцо Мичели е в събота, 24 септември, от 20:00 часа българско време - срещу Германия!\n\nЗаради контузия от групата на България за Световното първенство отпадна титулярното либеро Жана Тодорова. Ето и целия състав:\n\nГергана Димитрова, Нася Димитрова, Елена Бечева, Мария Йорданова, Мирослава Паскова, Лора Китипова, Петя Баракова, Борислава Съйкова, Мира Тодорова, Мила Пашкулева, Елица Атанасиевич, Силвана Чаушева, Радостина Маринова и Мария Кривошийска.\n\n*Регламентът е следният - 24 отбора са разделени в 4 групи и първите четири от всяка група продължават към втората фаза. В нея тимовете ще са разделени в 2 групи от по 8 отбора, като в тази фаза онези, които вече са играли помежду си, няма да играят отново.\n\nКласирането във втората фаза включва резултатите и от първата и така се определят най-добрите четири отбора от всяка от двете новосъздадени групи. Те продължават напред към 1/4-финалите. След това предстоят познатите директни елиминации.\n\n*Откриващият турнира мач днес, 23 септември, е Полша - Хърватия (19:00 ч.), а по-късно Нидерландия ще се изправи срещу Кения (21:00 часа).\n\nОще НОВИНИ ЗА ВОЛЕЙБОЛ ще откриете в SPORTLIVE.BG",
    "Чуждестранните мерзавци в услуга на киевския режим": "/Поглед.инфо/ Алиансът доставя най-известните негодници на Незалежная - това са неонацисти, леви радикали, наемници, воювали на страната на терористите в Ирак и Сирия.\n\nСвободная преса направи журналистическо разследване откъде идват наемниците на НАТО в Украйна. Алиансът доставя прочути негодници в Незалежная - това са неонацисти, леви радикали, наемници, воювали на страната на терористите в Ирак и Сирия.\n\nПо думите на авторите на материала, НАТО е започнало да сглобява „Чуждестранен легион“ отдавна – предварително подготвяйки кърваво нахлуване в Донбас с ръцете на Киев. Миналата година батальонът на морската пехота в Мариупол беше попълнен с наемници от Великобритания и Хърватия. Ето някои от героите в тази история.\n\n48-годишният Шон Пинър с радост даде интервю за Ал Джазира през февруари. Друг британец, Ейдън Аслин, служи с него. Аслин се биеше на страната на кюрдската милиция, в която с американски пари беше създаден отряд от наемници на YPG International. Аслин се бие при ал-Тел ел-Абиад и ал-Хасака.\n\nОсвен това той воюва съвсем не срещу ислямските терористи от ИДИЛ (организацията е забранена в Русия), а срещу сирийските правителствени сили. Тогава Аслин избяга в родния си Нюарк. Там срещу него беше образувано наказателно дело - глупавият войник беше обвинен в подпомагане на тероризма.\n\nСлед това случаят беше потулен и Аслин отново се втурна към Сирия, за да убива сирийски войници. След това наемникът вече беше „засветен“ в Украйна, където с подкрепата на MI-6 беше създаден „Чуждестранният легион“ от западната измет.\n\nПрез февруари Аслин се пофука в Мариупол и месец и половина по-късно страхливо се предаде на руските войски, които освободиха града. Заедно с Аслин в Мариупол служи и наемникът от Мароко Брахим Саадун. Последният е учил в Киевския политехнически институт по държавна квота от Мароко (бащата на наемника е високопоставен полицай), но напуска висшето училище. Заловен е при спецакция край Волноваха и отведен в Донецк.\n\nБританецът и мароканецът, както вече е известно, бяха съдени - военен трибунал ги призна за напълно виновни за наемничество и куп други военни престъпления. И ги осъдиха на смърт.\n\nТе са били разменени за руски военни, както и за наемници от САЩ, Хърватия и Швеция. Например двама пенсионирани американски войници, Александър Дрюке и Анди Хюн, воюваха в Украйна, и двамата от щата Алабама. Хюн служи четири години в Корпуса на морската пехота на САЩ, а след това, заедно със своя старши другар Друк, отиде да пътува по света. Преди това бойците се засветиха в Ирак. Наемниците бяха пленени в района на Харков през юни.\n\nХърватският боец Векослав Пребег, който е служил в 36-а бригада морска пехота в Мариупол, се предаде през май. Шведският наемник, който ще се завърне в родината си, е Матиас Густавсон. Той се оказа безинтересен дори за шведските издания. За разлика от британците Дилън Хийли, Андрю Хил и Джон Хардинг, чието завръщане в родината е превърнато от държавната пропаганда в истинско риалити шоу, въпреки че всички те са професионални наемници и убийци.\n\nАндрю Хил е служил дълги години в кралския ланкастърски полк на британската армия, в него набират всякаква измет. През 2012 г. войници от полка изнасилиха и убиха проститутка от Кения. Убийството е прикрито от служители на британската армия. В частен чат войниците от полка се подиграваха на смъртта на момичето, демонстрирайки най-долните качества на \"кралските\" британски войници. Чудно ли е, че сега озверели британски войници убиват цивилни в Донбас.\n\nПревод: ЕС\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\n\n\n\n\n\n\n\n\nСтани приятел на Поглед.инфо във facebook и препоръчай на своите приятели",
    "Магистратурата по мениджмънт – еволюцията е насъщна в несигурни времена": "Нараства натискът върху корпоративните лидери и бизнес училищата да преосмислят ролите си отвъд постигането на печалба\n\nОт горещи вълни и суша до конфликти и глад, последните няколко месеца се оказаха апокалиптични за някои общности по света. Бизнес училищата са подложени на натиск да отговорят, както съобщаваме в последното проучване на магистърските степени по мениджмънт (MiM), пише глобалният образователен редактор на Financial Times Андрю Джак.\n\nВойната на Русия срещу Украйна - подобно на заплахите на Китай към Тайван - е отрезвяващо напомняне, че политиката все още може да е по-важна от икономиката и че глобализацията има граници. Боевете и свързаният с тях недостиг на доставки предизвикват глобални опасения относно продоволствената сигурност и добавят инфлационен натиск, както и заплахата от рецесия.\n\nТези фактори засилват по-дългосрочните напрежения от ефектите на ковид пандемията, както и от изменението на климата, като и двете се дължат до голяма степен на човешката дейност. Индустриализацията, обезлесяването и миграцията промениха моделите на заразяване с болести и увеличиха емисиите от изкопаеми горива.\n\nТези предизвикателства създават нарастващо търсене на нови умения, подходи и ценности от тези, които преподават, изследват и изучават мениджмънта. Някои бизнес училища реагират директно, като малцина са повече на първа линия от Киевското училище по икономика, което продължава да функционира под заплаха от атака, като същевременно мобилизира по-широка международна подкрепа за хуманитарната криза в Украйна.\n\nИнституциите на други места приветстваха украински студенти и учени или създадоха партньорства, за да помогнат за съвместното обучение на онези, които бяха разселени от конфликта. По други важни теми, особено относно устойчивостта и търсенето на цели и обществено въздействие, преследвано от поколението Z (родените между 1997 и 2012 г. – бел. прев.), много други въвеждат промени в набирането, дизайна на учебната програма и операциите.\n\nАндрю Хил пише, че докато мненията са поляризирани относно целта на бизнеса и има много ограничения на съществуващата рамка от екологични, социални и управленски фактори (ESG), съществува нарастващ натиск върху лидерите да преосмислят ролите си отвъд простото максимизиране на печалбата. Това включва устойчивост във време на подновено внимание към психичното здраве и благополучието на работното място.\n\nВ този доклад ние описваме усилията на бизнес училищата за минимизиране на въглеродните емисии от пътувания и публикуваме призив от един учен към учителите, бизнеса и обществото да бъдат по-приобщаващи за хората с увреждания - както заради социалната справедливост, така и по икономически причини.\n\nИнтервюираме студенти, които описват стойността на своите курсове в посока сътрудничество, насърчаване на мрежи, взаимодействие с разнообразна група, придобиване на международно присъствие и осигуряване на широк спектър от умения. Подходящо подплатени със знания, те преследват кариера в частния, нестопанския и публичния сектори, независимо дали в утвърдени организации или все по-често в стартиращи фирми.\n\nЕдин студент, бежанец, израснал в Кения, е посещавал бизнес училище в Европа и сега ръководи етиопските операции на африкански стартъп. Неговата история отразява нарастващия апетит за привличане и обучаване на все по-разнообразен и мобилен прием в технологични и дигитални умения, включително бизнес анализи и изкуствен интелект.\n\nВъпреки сътресенията, търсенето на MiM е силно. Но има промени в това откъде идват студентите и тяхната мотивация, което предизвиква размисъл от страна на бизнес училищата и стимулира иновациите в педагогиката, партньорствата и създаването на специализирани дипломи и съвместни степени.\n\nКакто винаги, ранкингът на MiM курсовете от FT трябва да бъде поставен в контекст. Той предоставя моментна снимка на 100 от водещите доставчици по света, класирани според данни от възпитаници и преподаватели по фактори, вариращи от съотношението цена-качество до финансовите резултати и от разнообразието на участниците до устойчивостта.\n\nВсички оценени програми са с високо качество, но заслужават подробен анализ. Някои от изброените институции предлагат набор от други магистратури, които не са класирани, а тези, които са разгледани подробно, обхващат голямо разнообразие от предложения откъм местоположение, цена, размер на класа, продължителност, стилове на обучение и преподавани специализации.\n\nОбобщените в таблица резултати осигуряват отправна точка, но читателите трябва също така да проучат отделните данни за всяко училище (всички от които могат да бъдат извлечени, прекласирани и изтеглени онлайн на rankings.ft.com), за да проучат най-важните фактори за тях. Както описваме в статия за тайните на успешния прием, кандидатите трябва да проведат собствено проучване - не на последно място като говорят с бивши възпитаници.\n\nПродължаваме да проучваме нови данни и коефициенти на тежест, за да поддържаме нашите ранглисти възможно най-подходящи и полезни. Също така приветстваме предложения и прозрения, за да ги поддържаме едновременно като ценно ръководство и двигател на реформата в бизнес образованието.",
    "Вижте какво е спретнала Анджелина Джоли на Брад Пит": "© Холивудската актриса Анджелина Джоли лично е повикала и инструктирала папараци, които да я \"хванат“ на обща снимка с Брад Пит, докато той още бил женен за Дженифър Анистън, твърди \"PageSix“, позовавайки се на мемоарите на съоснователя и издател на списание Rolling Stone Ян Уенър.\n\n\n\nСпоред Уенър фотографиите били направени в началото на връзката на Джоли и Пит през 2005 г., когато носителят на Оскар все още беше законен съпруг на колежката си Дженифър Анистън. Въпросните снимки са направени на плаж в Кения.\n\n\n\nПапаракът бил предварително информиран за мястото, където ще се намират двете холивудски звезди, както и програмата им по време на престоя им в африканската страна. Ян Уенър е категоричен, че информацията била предадена на фотографа лично от Джоли, която искала да бъде заснета \"тайно“ с новия си любим.\n\n\n\nТова се случва в момент, в който слуховете за Бранджелина и за евентуалния развод на Пит и Анистън стават все по-чести. \"Вече имахме снимка, имахме доказателства. Имахме световна сензация, дебютът на Бранджелина“, пише Уенър в книгата си.\n\n\n\nАнджелина Джоли и Брад Пит се срещат за първи път през 2004 г. на снимачната площадка на филма \"Мистър и мисис Смит“ и тогава между тях се завързва афера Година по-късно Пит обявява раздялата си с Дженифър Анистън след пет години съвместен живот. След близо 10 години заедно, Джоли и Пит се ожениха през 2014 г., но бракът им се оказа неуспешен и актрисата подаде молба за развод през 2016 г. Оттогава двамата са в люта съдебна битка, като не могат да поделят децата и имуществото си.",
    "КРАЛИЦАТА НА ПЪТЕШЕСТВИЯТА: Емблематичните визити на Елизабет II (ГАЛЕРИЯ)": "Кралица Елизабет II не спира да пътува през всички 70 години от възкачването си на престола до смъртта си. Британският монарх буквално кръстосва света надлъж и шир.\n\n\n\nСкоро след сватбата си с принц Филип, когато Елизабет е все още принцеса (1952 г.) тя поема на пътешествие до Кения, Именно там я застига тъжната вест за смъртта на баща ѝ и новината, че тя ще бъде следващата британска кралица.\n\n\n\nПо време на управлението си тя посещава повече от 120 страни. Става свидетел на революциите в глобалното пътуване. Живее в ерата на появата на реактивните самолети, лети и на борда на свръхзвуковия пътнически самолет „Конкорд”. Вижда с очите си как се сменят политически режими по целия свят, как се формират и разпадат държави, как настъпва краят на Британската империя. В ГАЛЕРИЯТА ТУК вижте снимки от най-емблематичните пътувания на Елизабет II в седемте ѝ десетилетия като монарх.\n\nОще любопитни новини:\n\nВ СНИМКИ: ПОСЛЕДНИЯТ ПЪТ НА КРАЛИЦА ЕЛИЗАБЕТ II\n\nКРАЯТ НА ЕДНА ЕПОХА: Почина Елизабет II\n\nЧарлз с първи думи след смъртта на кралицата\n\nПринц Хари се сбогува емоционално с Елизабет II\n\nЗа първи път от 59 години: Елизабет наруши традиция на британския кралски двор (ВИДЕО+СНИМКИ)\n\nПринцеса Ан за кралицата: Имах щастието да споделя последните часове от живота ѝ\n\nОсемте внуци на бдение до ковчега на Елизабет II\n\nРайна Кабаиванска пред NOVA: За срещата с Kралицата майка, любовта и истинските сълзи (ВИДЕО)\n\n„Ужасната година” на кралица Елизабет II\n\nКРАЛ ЧАРЛЗ ТРЕТИ: Дългият път към короната (ВИДЕО+СНИМКИ)\n\n8-километрови опашки за последно сбогом с кралица Елизабет II (ВИДЕО)\n\nЕлизабет II благодари на участвалите в тържествата от балкона на Бъкингамския дворец (СНИМКИ)\n\nКралски особи с уникален дизайн на шапките си (ГАЛЕРИЯ)\n\nКралица Елизабет II: 70 интересни факта по случай 70 години на трона (ГАЛЕРИЯ)\n\nПринц Уилям за Елизабет II: Ще почета паметта ѝ, като подкрепям баща си, краля (ВИДЕО)\n\nПредставиха лични вещи на Елизабет II в изложба, посветена на юбилея (ВИДЕО)",
    "Барак Обама ще получи наградата \"Еми\" за участието му в документален филмов сериал": "Успокояващият глас на бившия президент разказва историята на най-известните национални паркове в света в поредица на \"Нетфликс\"\n\nБившият президент на САЩ На Барак Обама е удостоен с награда \"Еми\" за постиженията му като разказвач в документалната филмова поредица на \"Нетфликс\" \"Нашите велики национални паркове\". Това съобщи снощи Американската телевизионна академия, предаде АФП, цитирана от БТА.\n\nЦеремонията по връчването на наградите \"Еми\" ще се състои на 13 септември, но призьорите в някои от по-маловажните категории се обявяват предварително. Още един президент на САЩ - Дуайт Д. Айзенхауер през 1956 г. - е получавал Еми, но в неговия случай наградата е била почетна.\n\nСлед като напускат Белия дом през 2017 г. Барак Обама и неговата съпруга Мишал издават мемоари, които стават бестселъри. Освен неправителствена организация, те основават и компания, която сключва договор с \"Нетфликс\" за десетки милиони долара, припомни АФП.\n\nУспокояващият глас на бившия президент Барак Обама разказва историята на най-известните национални паркове в света. Това е поглед отвътре към красотата, природата и значението на \"Нашите велики национални паркове\" на места като Чили, Индонезия и Кения.\n\n\"Риба, която може да ходи. Сърфиращите хипопотами искат да уловят вълните. Видове, открити никъде другаде на Земята\", казва Обама в трейлъра, преди да бъде видян да се разхожда по плаж. \"Присъединете се към мен в празника на най-големите национални паркове и пустинята на нашите планети.\"\n\nДокументалните сериали от пет части пътуват от залива Монтерей в Северна Калифорния до националния парк Йелоустоун в Уайоминг, националния парк Цаво в Кения и Патагония в Чили. Успоредно със сериала стартира и кампания за опазване на природата.\n\nТова е първият път, когато бившият президент се появява на екран за шоу, продуцирано от продуцентската компания, която стартира с Мишел Обама, Higher Ground Productions. Документалният сериал се продуцира от Джеймс Хъниборн, Тоня Дейвис и Обама.",
    "Лондон с мерки срещу недостига на кадри в здравеопазването": "Във Великобритания се очаква министрите да внесат днес с подновяването на работата на парламента ново законодателство за справяне с кризата с недостиг на персонал в националното здравеопазване, като облекчат правилата за чуждестранни медицински сестри и зъболекари за работа на Острова.\n\nМярката е част от плановете на министъра на здравеопазването Стив Баркли да увеличи броя на наеманите от чужбина работници за запълване на празнините в здравеопазването и социалните грижи. Баркли смята, че хиляди здравни специалисти и работници ще дойдат в резултат на новите правила, улесняващи медицинските регулатори да регистрират хора с квалификация от чужбина.\n\nАко мярката се окаже успешна, това ще помогне да се отвори пътя за повече медицински сестри и зъболекари от страни като Индия, Шри Ланка, Кения, Филипините и Малайзия. Критиците обаче твърдят, че тази политика на \"запълване на дупките\" не е решение на проблема с обучаването на местни кадри и освен това рискува да влоши положението с липсата на здравни работници в други страни, които също страдат от недостиг на персонал.\n\nПоследните данни сочат, че в Англия има близо 47 000 вакантни места за медицински сестри.",
    "Бруклин Бекъм взе да се облича в тон с роклите на жена си": "Синът на Виктория и Дейвид и съпругата му Никола Пелц се появиха в розови тоалети\n\nБруклин Бекъм и Никола Пелц се появиха в синхронизирано облекло. Младоженците облякоха тоалети в нежен розов цвят за последната си светска изява. Двамата отпразнуваха ягодовия Frosty, на събитие, организирано от марката Wendy в събота. Въпреки ексклузивния доклад на изданието Page Six, че отношенията между техните богати и могъщи семейства са обтегнати, актрисата от „Трансформърс“ и главният готвач показаха, че са си все така влюбени и щастливи, докато се наслаждаваха на някои замразени ягодови лакомства.\n\nДвамата се бяха съобразили идеално с цветовата палитра на вечерта, като Никола носеше бонбоненорозова рокля на Versace, видяна някога върху Мадона на партито на Vanity Fair след наградите „Оскар“ през 2006 г.\n\nМадона и Гай Ричи през 2006 г. Снимка: Getty\n\nНикола беше съчетала своя сладък винтидж стил с чанта Fendi Baguette в цвят горски плод и блестящи, розови сандали на платформи, добавяйки друга тенденция от началото на 2000-те: френски педикюр.\n\nМеждувременно Бруклин изглеждаше елегантен, но небрежен в своята обикновена бяла тениска, бледорозови панталони и маратонки в абсолютно същия нюанс като чантата на съпругата си.\n\nБащата милиардер на Никола, Нелсън Пелц, е председател на борда на Уенди, а най-големият ѝ брат Матю също е част от управителния съвет на марката. Съобщава се, че младата двойка дори е имала камион с бургери, предоставен от веригата за бързо хранене на сватбата им в Палм Бийч през април.\n\nНа съботния празник на Frosty се появи и един от другите братя на Никола – Уил Пелц, заедно с неговата приятелка, Кения Кински-Джоунс (на снимката горе), които също присъстваха облечени в подобни розови нюанси. Родители на модела Кения са актрисата Настася Кински и музикалният продуцент Куинси Джоунс.\n\nБруклин, който наскоро разкри, че има 70 татуировки, посветени на съпругата му е станал толкова близък с фамилия Пелц и особено с бащата на Никола – Нелсън, че е загърбил отношенията със собствените си родители – Дейвид и Виктория Бекъм, се твърди в нова статия на Page Six.\n\nВодещият на предаването Cookin’ With Brooklyn дори изписа фамилията Peltz като татус на гърдите си.\n\nМеждувременно според последните слухове разривът между Никола и нейната свекърва Пош Спайс е започнал покрай избора ѝ да носи булчинска рокля на Валентино вместо на марката на дизайнерката Виктория Бекъм в деня на сватбата си.\n\n„Щях да нося рокля на Виктория Бекъм и наистина исках, но след няколко месеца майката на Бруклин осъзна, че нейното ателие няма да може да я ушие, така че трябваше да избера друга рокля“, каза Никола пред списание Variety.",
    "Връщат кратката дистанция на маратона в София": "Специален старт за хора с трансплантации ще има на тазгодишното издание на Wizz Air София маратон, насрочен за 9 октомври. Организаторите планират той да бъде веднага след потеглянето на участниците в останалите дистанции. По предварителни заявки ще се включат над 30 бегачи с трансплантации, като редом до тях ще бъдат техните следящи за здравето им лекари и медицински лица. По този начин организаторите спазват традицията да разширяват социалната кауза на маратона.\n\nДругата новина за тази есен е връщането на масовия старт. След две годишна пауза заради здравните мерки, сега отново ще има една кратка, няколко километрова дистанция. Записването за нея е безплатно, желаещите трябва само да си вземат номер от офиса на състезанието, който ще бъде отворен в Княжеската градина до Орлов мост няколко дни преди състезанието. В това кратко бягане няма да има класиране, а след финала всеки ще може да участва с номера си в томболата с много награди.\n\nОчаква се на старт да застанат близо 4000 участници. Онлайн регистрацията продължава до 2 октомври, след крайния срок заявки ще се приемат само в офиса на състезанието до изчерпване на стартовите номера. До момента са записани участници от 27 държави, сред тях за първи път представители на Сан Марино, Колумбия, Австралия и др. Общо иностранците досега са над 700, повечето от тях на 21 км и на 10 км, а най-внушителната група е от Белгия – над 60 атлети. Досега са регистрирани и 22 корпоративни заявки, които стават все по-популярни като „тиймбилдинг“ инициативи.\n\nИ тази година елитни маратонци ще поведат колоната. Очаква се участието на 12 класни атлети, предимно от Кения, Етиопия, Мароко, Алжир и др., организаторите все още уточняват имената. Заявките на българските маратонци също ще станат известни в началото на октомври. Всички те отново ще атакуват рекордите на трасето и държавните рекорди. Миналата есен единствено дъждът и студеният вятър попречиха на Милица Мирчева да счупи националния рекорд, като само куриозната една секунда я лиши от върховото постижение. Въпреки това Мирчева получи най-много аплодисменти и поздравления за невероятната битка и резултата който регистрира, като остави след себе си 4 представителки на елитната кенийска школа в маратона.\n\nWizz Air София маратон ще се състои за четвърти пореден път по новото трасе, което е много по-удобно за участниците, маршрутът преминава през знакови за града ни места и сгради. Стартът и финалът отново са на площад „Александър Батенберг\". Първи точно в 9.30 ч. ще потеглят „класическите“ маратонци на 42.195 км, в 9.45 ч. е стартът на полумаратона на 21 км, в 10.00 ч. тръгват бегачите на 10 км, в 10.15 ч. е масовият старт и веднага след това този на хората с трансплантации. Отново по трасето ще потеглят и участниците от Паракидс, които подпомагат хората със специфични потребности и тези в инвалидни колички.\n\n\n\n\n\nОбщият награден фонд е близо 60 000 лв., с премии ще бъдат отличени най-бързите в трите състезателни дистанции и при ветераните в класическия маратон. Ще има и специални бонуси за най-предно класиралите се родни атлети.",
    "Гаджето на звезда от НБА лъсна чисто гола за фотосесия с лъвове и жирафи (ВИДЕО)": "1022\n\nНБА не случайно е наричана \"Лигата на извънземните\". В това баскетболно първенство действително играят извънземни баскетболисти, които всекидневно изумяват света със способностите си. Затова не е изненада, че има огромен интерес и към личния живот на играчите.\n\nЕдна от звездите на НБА Джоел Ембийд се радва на любовта на красивата моделка Ан де Паула, която често изгрява на кориците на популярното американско списание Sports Illustrated. 27-годишната бразилка обаче се различава от останалите моделки с влеченията си към по-екзотични фотосесии.\n\nПрез 2019-а Ан решава да отиде до Кения, където да се снима гола насред дивата природа. Зад нея преминават лъвове и жирафи, докато тя позира без дрехи пред обектива на Sports Illustrated. Фотосесията не просто е екзотична, но и опасна предвид дивите животни зад голото ѝ тяло.\n\nГорещи СНИМКИ на моделката Ан де Паула (ГАЛЕРИЯ)",
    "Химнът, банкнотите и още много неща на Острова ще се променят": "По времето, когато Джордж VI умира в съня си в Сандрингам в ранните часове на 6 февруари 1952 г., най-голямата му дъщеря, принцеса Елизабет, която тогава е на посещение в Кения със съпруга си, веднага става кралица Елизабет II.\n\n\"Същият процес ще се случи при смъртта на кралица Елизабет и поемането на трона от крал Чарлз III\", каза Робърт Блекбърн, професор по конституционно право в Кралския колеж в Лондон, пред парламента.\n\nВъпреки това, след рекордното царуване на кралицата, отделянето на нейното име, образ и иконография от тъканта на националния живот в Обединеното кралство и в цялата Британска общност ще отнеме много повече време. Това са някои от нещата, които трябва да се променят.\n\nЗнамена\n\nОт знамената, които се веят пред полицейските участъци в Обединеното кралство, до стандарта, използван на военноморски кораб, когато на борда е генерал, хиляди знамена, украсени с EIIR, ще трябва да бъдат заменени. Военните полкове носят \"цветовете на кралицата\", много от които са осеяни със буквите EIIR, бродирани със златни нишки. Знамето на противопожарната служба включва нейните инициали и страните, в които кралицата остава държавен глава, включително Австралия, Канада и Нова Зеландия. Съществуват и флаговете, които експертите по знамена наричат ​​\"Е флагове\" – личните знамена за кралицата, които се използват, когато тя е на посещение.\n\nКралският стандарт\n\nВъзможно е кралският стандарт – четвъртитото знаме, което се вее навсякъде, където е резиденцията на монарха – също да се промени. Версията, използвана от кралицата, включва една четвърт, представляваща Шотландия (вилнеещ лъв), една за Ирландия (арфа) и две, представляващи Англия (три лъва, преминаващи), но няма символ за Уелс. Този стандарт се използва много преди Уелс да има свое национално знаме, признато през 1959 г. Следващият монарх може да включи уелски елемент.\n\nБанкноти и монети\n\nИма 4,5 милиарда стерлингови банкноти в обращение с лика на кралицата върху тях, на обща стойност £80 милиарда. Замяната им с алтернативи с главата на новия монарх вероятно ще отнеме поне две години. Когато бяха емитирани последните синтетични банкноти от £50, процесът на изтегляне и замяна отне на Bank of England 16 месеца. Когато кралицата се възкачи на трона през 1952 г., монархът не беше изобразен на банкнотите. Това се промени през 1960 г., когато лицето на Елизабет II започна да се появява на банкноти от £1 в изображение, създадено от дизайнера на банкноти Робърт Остин, което някои критикуваха като твърде строго. Изображение на новия монарх ще бъде съгласувано с Бъкингамския дворец. Главата на кралицата присъства и на 20-доларови банкноти в Канада, на монети в Нова Зеландия и на всички монети и банкноти, емитирани от източнокарибската централна банка, както и от други части на Британската общност.\n\nДизайнът на монетите може да се променя по-бавно, ако се следва исторически прецедент: обичайно е да имате различни монарси в портфейла си, тъй като смяната на монетите се случва органично, а не чрез изтегляне.\n\nНационалният химн\n\nЕдна от най-простите промени, на теория, ще бъде превключването на думите на националния химн от „Боже, пази нашата милостива кралица“ на „Боже, пази нашия милостив крал“ – въпреки че може да отнеме време, преди големи тълпи да запеят новата версия с увереност. Химнът се използва от 1745 г., когато една ранна версия гласи: \"Бог да пази великия Джордж, нашия крал, Да живее нашия благороден крал, Бог да пази краля\".\n\nМолитви\n\nКралицата е била \"защитник на вярата и върховен управител\" на Англиканската църква и има молитви за нея в Книгата на общите молитви, която датира от 1662 г. Човек моли Бог \"да я изпълни с благодатта на твоята Света Дух, за да може винаги да се склонява към Твоята воля и да върви по Твоя път\". Очаква се те да бъдат променени, за да станат молитви за новия монарх. Това трябва да бъде направено по силата на законодателство или кралска заповед и последно е направено след смъртта на кралицата майка. Свещениците също могат да променят молитвата за временно използване, което означава, че молитвите за монарха, които обикновено се казват в неделните служби, и дори песента могат бързо да бъдат адаптирани към новия защитник на вярата.\n\nВ службите на светото причастие, съдържащо се в общото богослужение, има „събиране“ за суверена, който моли Бог да „управлява сърцето на твоята избрана слугиня Елизабет, нашата кралица и управител, за да може тя преди всичко да търси твоята чест и слава ”. Това може да бъде променено от Общия Синод.\n\nКралски герб\n\nПознатият кралски герб, който включва лъв и еднорог, вилнеещи срещу щит, се използва широко в правителствени сгради и канцеларски материали и всяка промяна би била скъпа, но може да не е необходима. Ще трябва да се промени обаче, ако новият монарх реши да представлява Уелс на щита в съответствие с всяка промяна на кралския стандарт.\n\nКралски заповеди\n\nОт компанията за горчиви напитки Angostura в Тринидад и Тобаго до ковача от Съсекс Зак Треливинг, кралската заповед на кралицата в момента се прилага за повече от 600 предприятия, които имат история на доставки за кралското домакинство. Марки, които се радват на образа на кралицата в своите маркетингови материали, включват пиана Steinway, зърнени храни Jordans, Gordon’s джин и бижутери на Swarovski, както и водопроводчици, производители на огради, звукови инженери, ножици за жив плет и мелничари. След смъртта на кралицата те могат да загубят статута си, освен ако не получат нова заповед от нейния наследник или друг член на кралското семейство, който стане дарител – потенциално нов принц на Уелс. Това може да не стане бързо. Когато принц Филип почина, притежателите на кралската му заповед получиха две години отсрочка. Нов монарх може да реши да коригира критериите, които трябва да бъдат изпълнени, за да стане притежател на кралска заповед, например чрез увеличаване на акцента върху устойчивостта.\n\nМарки\n\nПощенските кутии на Royal Mail, носещи кралския шифър на кралица Елизабет, ER, едва ли ще бъдат премахнати. Някои с GR шифъра на крал Джордж VI остават в употреба днес, 70 години по-късно. Пощите обаче ще сменят марките, като ще се използва профилно изображение на новия монарх.\n\nКлетви за вярност\n\nДепутатите нямат право да заседават в Камарата на общините, да умастват в дебати, да гласуват или да получават заплата, освен ако не се врекат във вярност към короната. От 1952 г. формулировката е: \"Аз (името на депутата) се кълна във всемогъщия Бог, че ще бъда верен и ще бъда истинска вярност към Нейно Величество кралица Елизабет, нейните наследници и приемници, според закона. Така че Бог ми помогни.\"\n\nДепутатите и колегите им ще трябва да положат нова клетва пред нейния наследник. Новите британски граждани също са помолени да се закълнат в \"истинска вярност към Нейно Величество Кралица Елизабет Втора, нейните наследници и наследници\", а Министерството на вътрешните работи вероятно ще промени това. Къбс и скаути обещават да \"изпълнят дълга си към кралицата\", докато новите членове на въоръжените сили се кълнат да \"бъдат верни и да носят истинска вярност на Нейно Величество кралица Елизабет II и нейните наследници\".\n\nКонституциите на други държави\n\nСмъртта на кралицата е несигурен момент за част от по-широкото кралство на Британската общност, 14 държави от които признават монарха за свой държавен глава. В много случаи техните конституции гласят, че кралицата е държавен глава. В тези страни конституциите ще трябва да бъдат изменени, за да се позовават на нейния наследник. В страни като Ямайка, където има силно движение за независимост, и Белиз, тези конституционни промени също ще изискват референдум, според експерти от Британската общност. Очаква се това да доведе до момент на политическа опасност за новия монарх, който, след като Барбадос стана независим през 2021 г., може да се изправи пред загубата на друга важна част от Карибската общност.\n\nВероятно е също така да възникнат въпроси в страни като Папуа Нова Гвинея, Соломоновите острови, Тувалу, Антигуа и Барбуда, Бахамските острови, Гренада, Сейнт Китс и Невис, Сейнт Лусия и Сейнт Винсент и Гренадини относно това дали новият монарх може законно да назначи генерал-губернатор, ако конституцията на съответната страна не е била променена, за да се отнася до краля, и продължава да се отнася до кралицата като държавен глава.\n\nИмето на кралицата е зашито и в безброй други закони, които ще изискват преработване, нито лесен, нито евтин процес, особено за по-малките страни, които не наемат свои собствени законодатели.\n\nСред конституционните монархии Австралия, Канада и Нова Зеландия имат въведени мерки, така че новият монарх автоматично да става държавен глава.",
    "Успешният септември за Дария Симеонова - сватба и филм за “Оскар”": "Две запомнящи се, но с хубаво събития се случиха на актрисата Дария Симеонова през септември. Най-напред филмът “Майка”, в който тя играе главната роля, става българското предложение за “Оскар” в категория “Международен филм”, а след това минава и под венчилото с дългогодишната си любов Антон.\n\nМладоженците Дария и Антон\n\nЛентата разказва за 32-годишната театрална режисьорка Елена, която разбира, че не може да има деца. Изправена пред избора дали да направи опит за зачеване чрез инвитро със съпруга си и диригент Леон Майер, или да адаптира театрална програма, която да подобри живота на децата в Кения, тя взема окончателно решение. Заминавайки за далечна Африка, Елена преоткрива значението на думата “майка”.\n\nФилмът е по истинска история, но не това е главната причина Симеонова да се съгласи да изиграе ключовата роля на Елена. За това ѝ решение допринасят самата история, сценарият, както и режисьорката Зорница-София. Разбира се, кастинг се провежда, а младата актриса го описва като продължителен и много емоционален.\n\nДа се превъплъти напълно в образа на Елена, се оказва нелесна задача за Дария. Подкрепа се явяват режисьорът, както и всички участвали във филма малчугани, които не са професионални актьори, а останали без родители деца, както и такива от улиците на Кибера в Кения. Силна емоционална подкрепа оказва и това, че актрисата вече е майка. Благословията да бъде родител я мотивира още повече, за да се преобрази в образа на Елена, дори да съпреживее нейната история. Особено когато проблемът с невъзможността да имаш деца не е просто утопия, а се среща все по-често, дори сред приятели и познати на актрисата.\n\n“Майка” е заснет на две много далечни едно от друго места. Снимките се осъществяват в Кибера - най-големия квартал в Найроби, населяван от бедни, а другата част от продукцията се заснема в София и Широка лъка. Два са снимачните периоди, всеки от които трае около 15 дни.\n\nВремето, прекарано в Кения, безспорно оставя следа у актрисата. Оттам тя се прибира много по-търпелива, ценяща и обичаща заобикалящия я свят. Попаднеш ли в подобна точка на света, няма как да се прибереш същият, казва Симеонова. Като пример за повърхността на тези, които имаме всичко, Дария посочва неудобството, което изпитваме, когато нямаме ток за повече от 2 часа. Напомняне, че не търпим такива лишения, сравнено с Кибера, където населението не разполагало дори с канализация. За сметка на това Дария се опитва да бъде съпричастна към случващото се и да участва в инициативи, необходими за просперитета на обществото ни. Важни ценности, на които с Антон учат и 4-годишния си син. Снимка от сватбата на Дария и Антон\n\nАктрисата е приятно изненадана, когато разбира за номинацията на “Майка” в категорията за международни филми, имайки предвид богатия списък от толкова хубави и същевременно различни продукции.\n\nНе един и два са важните уроци, предадени в историята на филма. Най-важното от тях и основно за Симеонова обаче е разликата между това да имаш дете и да бъдеш родител, а тя се стараела наистина да бъде такъв.\n\nЗа да изиграе ролята на Елена и да предаде емоциите ѝ напълно, по време на снимките актрисата дава много от себе си. Това била и една от причините да смята, че едва ли ще успее да се отърси от нея напълно. За организацията на участващите във филма деца ключова роля оказват както останалата част от актьорите и екипа, така и хората, грижещи се за тях.\n\n“Майка” е режисиран от Зорница-София, която пише и сценария заедно с Миглена Димова. Оператор на продукцията е Крум Родригес, а композитор - Дарко Маркович.\n\nДруг скорошен проект, в който Дария взема участие е сериалът, излъчван по Би Ти Ви “Мен не ме мислете”. Там тя влиза в образа на Ася, която устремено и неуморимо търси любовта, но за жалост, все на неправилното място. Почти невъзможно било двете героини да бъдат съпоставени, предвид колко различни са световете и характерите им. Най-същественото различие обаче било, че Елена слуша сърцето си, а Ася го крие зад “трябва” и “не е редно”.\n\nМакар сюжетът на сериала да не се доближава до тежката история на “Майка”, по време на заснемането му перипетии все пак не липсват. Едно от предизвикателствата пред актрисата се оказва задачата да намери женствеността на Ася и да улови самия жанр.\n\nМладата звезда не изявява претенции, що се отнася до вида продукции, в които ще вземе участие. Успявала да се преоткрие във всеки един от предложените ѝ жанрове, а и не бягала от нови предизвикателства. За жалост обаче, настройката у нас да не се гледа българско кино пречело и на артистите да творят повече. И все пак светлина в тунела имало. Сцена от постановката \"Невинно малко убийство\"\n\nНовата театрална година Симеонова започва с комедията и спектакъл на театър “София” “Невинно малко убийство”, чиято премиера е на 19 септември в “Театро”. След това възстановени ще бъдат и различни постановки от репертоара на театъра, които ще бъдат представени на сцените на Младежки театър, Театър “Българска армия”, “Театро”, “Сълза и смях”, както и из други части на страната. Тя загатва още, че предстоят и нови проекти, от които публиката да очаква... неочакваното.\n\nСъвсем наскоро актрисата каза и заветното “Да” на своя любим Антон, с когото са заедно от 5 години. Той ѝ предлага брак на един от плажовете на островната държава Вануату, а преди няколко дни вдигат красива сватба на нашето море. А за да разберем дали нещо се променя след сключването на брак, ще потърсим Дария отново след поне година, смее се тя.",
    "“Майка” на Зорница София е BG изборът за “Оскар”, скандал няма. Засега": "Филмът е вдъхновен от истински случай. Разказва за театралната режисьорка Елена Панайотова и нейните перипетии в желанието й да има дете, които я водят чак в Кения\n\nФилмът “Майка” на режисьорката Зорница София ще е българският претендент за наградата “Оскар” в категорията “Най-добър задграничен филм”.\n\nТова реши 7-членно жури на Националния филмов център с председател актрисата Мария Бакалова, която вече опита и меда, и жилото на Академията.\n\nЗасега всичко около този избор е спокойно, дано не е измамно и да се дължи на празничните дни. Историята говори, че нито един избор досега назад в годините не е минал без скандали.\n\nОще повече, че “екшън” вече имаше и сега. Режисьорът Виктор Божинов и продуцентите Галина Тонева и Кирил Кирилов оттеглиха от състезанието своя филм “Бягство” заради конфликт на интереси.\n\nВъв фейсбук в понеделник Зорница София Попганчева благодари на всички колеги и приятели, които я поздравяват за избора на филма “Майка” за българско предложение за наградите на Академията. Благодари и на хората от комисията, че са гледали и дискутирали филма, както и на Националния филмов център.\n\n“Това е чест, която споделям с всичките си актьори\n\n- от Дария Симеонова до сирачета в Кибера, както и с целия ни екип”, написа режисьорката.\n\nТя призна, че не може много да се зарадва на успеха, защото с майка си е в Медицинска академия, където най-добрите лекари се борят за живота ѝ. “Страх ме е, моля се, вярвам. Моля, не ми звънете няколко дни. С надежда и с благодарност”, написа още Зорница.\n\nФилмът “Майка” е вдъхновен от истинска, реално случила се история. Разказва за перипетиите на една жена, която в желанието си да има дете стига чак до Кения в Африка.\n\nГлавната героиня Елена е на 32 години. Тя е театрална режисьорка, изцяло отдадена на професията си.\n\nЕдин ден я застига лошата новина, че не може да има деца. Елена е изправена пред жесток избор - да зачене инвитро с любимия си мъж диригент, или да използва театралната програма, с която да преобрази живота на сираци в далечна Африка. Там Елена ще преоткрие по свой си начин силата и смисъла на думата “майка”.\n\nТака една българска жена ще превърне травмата си от невъзможността да има свои деца в триумф на един различен, но също така важен тип “родителство”.\n\nСценаристи на “Майка” са Зорница София и Миглена Димова. Филмът е копродукция с Германия и Хърватия. Оператор е Крум Родригес, музиката написва Дарко Маркович.\n\nГлавната роля се изпълнява от Дария Симеонова, за която това е дебют за главна роля в киното. Участва във филмите “Островът” - (също на Зорница София), “11 А”, “Лошо момиче”, “Смъртоносна надпревара 4” и др.\n\nНа телевизионния екран се появява първо в ролята на Ася в сериала на БНТ “Под прикритие”. Засега най-голямата ѝ роля в телевизионен проект е на Наталия Павлова в сериала “Откраднат живот” по Нова телевизия.\n\nУчастват още хърватският актьор Леон Лучев, печелил награди на фестивалите в Берлин, Кан и “Сънданс”, както и кенийските “звезди” Перис Уамбуи и Стив Матиас.\n\nФилмът е заснет в Широка лъка и в най-големите гета - от Кибера до Найроби.\n\nЗорница София е откритие на акад. Людмил Стайков, чиято студентка е. Нейният дебют в киното също е по действителен случай. По него тя написва “домашното” си по драматургия.\n\nАкад. Стайков ѝ казва: “Тук ми мирише на филм. Искам 40 страници сценарий и пак ще си говорим...”. Така се ражда филмът “Мила от Марс” - дебютният игрален филм на младата режисьорка.\n\nСега Зорница е магистър по изящни изкуства, специалност “Живопис”. Тя e написала, режисирала и продуцирала 4 игрални, 2 документални филма и режисирала 7 телевизионни сериала, театрално представление и опера. Нейни филми са прожектирани или награждавани в Шанхай, Сараево, Варшава, Гоа, Пусан, Кайро, Москва, Мар дел Плата и др.\n\nПреди избора на българския кандидат за “Оскар”\n\nзалозите в гилдията бяха най-вече за аниматора Теодор Ушев\n\nПрез 2017 г. неговият филм “Сляпата Вайша” по едноименния разказ на Георги Господинов, беше номиниран за наградата на Американската филмова академия “Оскар” за късометражен анимационен филм.\n\nС интерес и нетърпение се очаква премиерата на неговия първи пълнометражен филм догодина. Той е с трудно произносимото заглавие “ 1.618”, заснет изцяло в България - в Бургас и Костенец.\n\n“Фантастична, сюрреалистична приказка, филмът прави заявка за новаторство в българското кино като първата фантастична антиутопия, снимана у нас. На добър час!”\n\nТака представят филма неговите автори.\n\nИсторията разказва за нова нация от вечни, биологически съвършени хора - биотитаните. Те се готвят да напуснат Земята завинаги, подготвяйки за мисията кораба “Пумпал”.\n\nГлавните роли са поверени на уникалния актьор Деян Донков - Динката, и Мартина Апостолова, чийто талант блесна във филма на Надежда Косева “Ирина”.\n\nСценарист е Владислав Тодоров, използвал като основа романа си “Пумпал”, а оператор е отличният професионалист Емил Христов.\n\nДругите участници в българското състезание за “Оскар” бяха “Борсови играчи” на Георги Костов, “В сърцето на машината” на Мартин Макариев, “Петя на моята Петя” на Александър Кьосев, “Меко казано”, пълнометражен анимационен филм на Анри Кулев, “Рибена кост” на Драгомир Шолев и “Шекспир като куче” на Валери Йорданов.\n\nВ журито, което реши съдбата им, бяха Мария Бакалова - председател, и Катерина Ламбринова - кинокритик и фестивален организатор, Христо Христозов - кинопрограматор, фестивален организатор, Свилен Димитров - режисьор и аниматор, Катя Тричкова - продуцент, Кристина Грозева - режисьор и продуцент, и Иван Чертов - оператор.\n\nС филма “Майка” на 17 октомври в зала №1 на НДК ще бъде открит фестът “Киномания”.",
    "Българите стават все по-щедри, показва Световният дарителски индекс": "Българите, а и като цяло хората по света, стават все по-щедри. Това показва Световният дарителски индекс, според който от 119 държави страната ни е на 54-о място.\n\n„Нашият дарителски индекс за 2022 година е 41%. Той се определя от отговора на три въпроса, а именно дали през предходния месец сте дарили пари, дали сте били доброволец или сте помогнал на непознат”. Това заяви в студиото на „Здравей, България” изпълнителният директор на фондация BCАUSE Елица Баракова.\n\nПо света 3 милиарда души (62%) са помогнали на някого, когото не познават, което е с приблизително половин милиард повече души в сравнение с времето преди пандемията. Около 200 милиона повече хора са дарили пари за благотворителност по света, като дарителите са се увеличили с 10% в икономиките с високи доходи.\n\nСветовният дарителски индекс е едно от най-големите проучвания за дарителството, правени някога, като обхваща близо 2 милиона души. Тазгодишният индекс включва данни от 119 държави, представляващи повече от 90% от пълнолетното население в света.\n\nИндексът се формира, като на хората по света се задават три въпроса: дали са помогнали на непознат, дали са дарили пари и дали са били доброволци за добра кауза през последния месец. Въпросите са част от ежегодното Проучване на света на Галъп (Gallup World Poll).\n\nСветовният дарителски индекс на КАФ 2022 ще бъде обявен по време на 77-ата сесия на Общото събрание на ООН, на събитие в Ню Йорк за ролята на частния сектор за постигане на целите на ООН за устойчиво развитие.\n\nЗа пета поредна година най-щедрата страна в света е Индонезия (68%), следвана от Кения (61%). Много страни с високи доходи се завръщат в топ 10, след като от 2018 година насам имаха чувствителен спад в доброволчеството и дарителството, задълбочен по време на пандемията.\n\nКъм най-щедрите страни в света се присъединяват САЩ, изкачили се на трето място, Австралия (4), Нова Зеландия (5) и Канада (8).\n\nВеликобритания се изкачва на 17-о място от 22-ро през 2020 г. Много страни с по-ниски доходи също повишават резултатите си и повишават дарителския си индекс.\n\nБългария през 2021 г.\n\nЗапазва се тенденцията в България най-високи показатели страната ни да получава при въпроса \"помощ за непознат\", а доброволчеството да е най-слабо представено.\n\nПомощ на непознат са оказали 72% от запитаните, което е с 10% повече от предходната година. Това отрежда на България 28-мо място в класацията по отношение на този аспект на човешкото поведение.\n\nСпрямо 2020 през изминалата година българите са проявили по-висока активност по два аспекта на благотворителността – помощ за непознат и доброволчество, без промяна е само броят на хората, които са дарили пари – 34%.\n\nДоброволчеството, което през последното десетилетие изглеждаше в застой с 5-6%, отбеляза най-голям скок през 2020 година отчете 12%, през 2021 година продължава да нараства и достига 18%. Макар това да отрежда на България 80-то място в класацията по отношение на доброволчеството, за страната ни е забележителен успех и заслужава допълнително проучване.\n\nЗа сравнение, в България през 2020 г. близо две трети (64%) са помогнали на непознат, а над една трета (34%) са дарили пари, докато доброволци са били едва 12%. Тогава България отбеляза личен рекорд, като се изкачи от дъното на таблицата до 45 място от 114 държави.\n\nТазгодишният доклад поставя България в още една любопитна класация - на страните, в които се наблюдава най-бързо развитие през последните пет години.\n\nВ този топ 10 България е на 6-то място с ръст от 23% на дарителския си индекс от 2018 година насам. Челното място се заема от Чехия с ръст от 29%. Следват я Китай и Сърбия с по 28%, Русия (26%), Парагвай (24%).\n\nСлед България на седма позиция е Венецуела (22%), а Полша, Литва и Виетнам имат ръст по 21%.\n\n\"Миналата година скокът в класацията на България ни донесе колеблива радост, защото увеличението в дарителството и доброволчеството беше породено от задружния отговор срещу Covid-19. Индексът на България за 2021 година отново е добър и надеждите ни това да стане тенденция растат\", коментира Елица Баракова, изпълнителен директор на фондация BCause.\n\nУкрайна е единствената европейска страна в топ 10 на Световния дарителски индекс. Тя се издига до 10-то място от 20-то през предходната година. Високият резултат от данните, събрани преди военния конфликт през 2022 г., отразява новите начини за ангажиране с благотворителност, които са се появили в Украйна, заедно с повишаването на жизнения стандарт и увеличените нужди, следствие от пандемията.\n\n\"Дарителството по света приема различни форми и дори дефинициите за това какво представлява благотворителност и щедрост се различават в различните култури. Нашият Световен дарителски индекс цели да измери щедростта, изразена чрез три аспекта на човешкото поведение. Обнадеждаващо е, че общият резултат на Индекса се е повишил, което показва, че хората по света са участвали повече в щедри действия, отколкото през предходната година\", коментира Нийл Хеслоп Oве, главен изпълнителен директор на КАФ (Charities Aid Foundation).\n\n\"На фона на несигурна икономическа, социална и политическа обстановка, Световният дарителски индекс подобрява нашето разбиране за ролята на глобалното дарителство. Covid-19 засегна най-бедните и уязвимите в света и попречи на напредъка към целите за устойчиво развитие на ООН. В идващите трудни години надеждите отново са обърнати към частните дарители и бизнеса, които са призовани да запълнят липсата на достатъчни финанси, а благотворителните организации -да използват ограниченото си финансиране с най-голям резултат\", допълва той.",
    "Siemens и UN Women да обучават африкански жени в умения за цифрова грамотност": "„Бисквитки“\n\nКакво представляват „бисквитките“?\n\nКак става използването на „бисквитките“?\n\nКак се контролира използването на „бисквитките“?\n\nУправление на „бисквитките“ във Вашия браузър\n\nда виждате какви „бисквитки“ са съхранени и да ги заличавате поотделно\n\nда блокирате „бисквитки“ на трета страна\n\nда блокирате „бисквитки“ на конкретни сайтове\n\nда блокирате инсталирането на всякакви „бисквитки“\n\nда заличите всички „бисквитки“ при затваряне на браузъра\n\nX\n\n„Бисквитката“ е малък текстови файл, който даден уебсайт съхранява на Вашия компютър или мобилно устройство при всяко Ваше посещение на сайта. Използването на такива файлове е широко разпространено, за да могат да функционират уебсайтовете или да са по-ефективни, както и за да се предоставя информация на собствениците на сайта.Уеб сайта Google Analytics — услуга за уеб анализ, предоставяна от Google, Inc. („Google“), за да се подпомогне анализът на използването на уебсайта. За тази цел Google Analytics използва „бисквитки“ — текстови файлове, които се съхраняват на Вашия компютър.Получената чрез тези файлове информация относно начина Ви на ползване на уебсайта — стандартна информация за регистрация в интернет (вкл. Вашия IP адрес) и информация за поведението на посетителите в анонимна форма — се предоставя на Google и се съхранява от него, включително на сървъри в САЩ. Google ще направи анонимна изпратената информация чрез премахване на последния октет от Вашия IP адрес преди нейното запазване.Google използва тази информация съгласно условията за ползване на Google Analytics, за да прави оценка на начините на ползване на уебсайта и да докладва относно дейностите, извършвани на уебсайта.Няма да използваме и няма да допуснем трета страна да използва инструмента за статистически анализ с цел проследяване или събиране на каквато и да било информация, чрез която би могла да се установи самоличността на посетителите на сайта. Google може да предоставя на трети страни информацията, събрана чрез Google Analytics, когато това се изисква от закона или когато тези трети страни обработват информацията от името на Google.Съгласно условията за ползване на Google Analytics Вашият IP адрес няма да бъде свързван от Google с никакви други данни, с които Google разполага.Имате право да откажете ползването на „бисквитки“ на Google Analytics, като изтеглите и инсталирате приложението Google Analytics Opt-out Browser Add-on. Приложението се свързва с Google Analytics JavaScript (ga.js), за да посочи, че информацията относно посещението на уебсайта следва да не се изпраща на Google Analytics.„Бисквитките“ се използват и за регистриране на Вашето съгласие (или несъгласие) с използването на такива файлове на този уебсайт, така че да не се налага този въпрос да Ви бъде задаван при всяко Ваше посещение на сайта.Можете да контролирате и/или изтривате „бисквитките“, когато пожелаете. Можете да заличите всички „бисквитки“, които вече се съхраняват на Вашия компютър, както и да настроите повечето браузъри така, че да не допускат съхраняването на „бисквитки“.Повечето браузъри Ви позволяват:Ако сте избрали опцията да заличите „бисквитките“, трябва да знаете, че настройките за предпочитания ще бъдат изгубени. Освен това, ако блокирате изцяло съхраняването на „бисквитки“, много сайтове, включително и този, няма да работят оптимално, а опцията за излъчване в интернет (webcast) изобщо няма да функционира. Ето защо не е препоръчително да се изключва опцията за „бисквитки“ при използване на услугите ни за излъчване в интернет.",
    "Кралица Елизабет II – символът на една епоха": "Димитър Стоянов, коментар за Tribune.bg\n\nВ далечния от гледна точка на днешното време 6 февруари 1952 г. Алън „Томи“ Ласълс, личен секретар на крал Джордж VI, човек, който ще служи при общо четирима монарси, се обажда по телефона от Бъкингамския дворец до „Даунинг стрийт“ № 10, за да изрече фразата „Hyde Park Corner”. Тези думи са обозначението, което Дворецът трябва да предаде на министър-председателя, информиращи го, че кралят е починал. Оттам Уинстън Чърчил, по това време министър-председател за втори път, дава разпореждане същата фраза да бъде предадена на Антъни Идън, министърът на външните работи.\n\nОт Форин офис новината тръгва по всички краища на все още огромната Британска империя, имаща колонии и доминиони по цялото земно кълбо. По това време нейни доминиони все още са Южна Африка, Австралия, Канада и Пакистан, а Кипър, Судан, Кения, Танзания заедно с още една не малка част от Африка, Йемен, Оман и още земи в Арабския полуостров, редица острови в Тихия, Индийския океан и Югоизточна Азия са все още колонии.\n\nСедемдесет години по-късно, на 8 септември 2022 г., Великобритания вече не е тази огромна империя, където „слънцето никога не залязва“, но традициите в монархията са също толкова силни, колкото и миналото. Позвъняването от Бъкингамския дворец до „Даунинг стрийт“ № 10 този път е с фразата “London Bridge is down”. Кралица Елизабет II е починала в замъка Балморал в Шотландия.\n\nИма нещо символно, че тя прекарва своите последни дни именно там – защото точно в Балморал кралицата е прекарала едни от най-щастливите мигове с покойния си баща крал Джордж VI. Два дни преди смъртта си именно и в Балморал кралицата приема Лиз Тръс, за да ѝ даде мандат да състави правителство, както повелява монархическата традиция в нейно име. Много отслабнала, със сини и почти черни ръце, от позицията на своята 96-годишна възраст, подпираща се на бастунчето си, но винаги с блестяща усмивка, тя изпълнява до последно своя кралски дълг. Без да наруши традицията, без да се оплаче, без да наруши нито веднъж за своето 70-годишно управление неписаната британска конституция.\n\nИ да се срещне с Лиз Тръс, както се е срещала преди нея с Уинстън Чърчил, Антъни Идън, Харолд Макмилън, Алек Дъглас-Хюм, Харолд Уилсън, Едуард Хийт, Джеймс Калахан, Маргарет Тачър, Джон Мейджър, Тони Блеър, Гордън Браун, Джеймс Камерън, Тереза Мей и Борис Джонсън – всичките петнадесет министър-председатели, които като първи министри оглавяват правителството на Обединеното кралство.\n\nДо своята десетгодишна възраст кралица Елизабет II едва ли някога е подозирала, че ще заема престола на Великобритания. Датата 11 декември 1936 година променя всичко в нейния живот. Дотогава тя, заедно със сестра си Маргарет, е скромна дъщеря на херцога на Йорк Алберт и неговата съпруга Елизабет Боуз-Лайън. На 11 декември 1936 г. нейният чичо крал Едуард VIII абдикира от престола след около едногодишно управление, за да може да се ожени за американката Уолис Симпсън. Този роман на века преобръща всичко в управляващия дом на Уиндзър.\n\nБащата на Елизабет ще стане крал Джордж VI и заедно с Уинстън Чърчил и Клемент Атли ще преведе страната си през едни от ней-тежките перипетии в нейната история – войната с Германия, поражението във Франция, битката за Англия, войната срещу Япония в Азия и Тихия океан, войната в Африка, десантът в Нормандия до победата през 1945 г. Изтощената Британска империя обаче никога няма да е същата и ще започне една по една да се разделя със своите колонии. Така през 1948 г. кабинетът на Атли ще одобри независимостта и разделянето на британска Индия на Индия и Пакистан и Великобритания ще загуби онези земи, които са се наричали „перлата в британската корона“. Но добрият и скромен крал Джордж VI ще остане завинаги в сърцата на своите поданици като човекът, който ги е водил през едни от най-тъмните дни за страната им.\n\nКрал Джордж VI умира една година след операция на белия дроб, направена му през 1951 г. Неговата първа дъщеря, тогава все още на 25 години наследява престола, и става кралица Елизабет II. Дали към онзи момент някой си е мислил, че младата принцеса, станала кралица във времето на Сталин, Мао, Чърчил и Труман, ще остави след себе си седемгодишна история и ще води монархията през бурните времена на втората половина на 20-ти век и първите десетилетия на 21-ви век?\n\nБританската монархия по времето на кралица Елизабет II ще изглежда изключително стабилна, независимо всички трудности, които ще я застигат. И още повече във време, когато републиката и комунистическата идеология ще тържествуват в различни краища на света, а републиканските елементи в самата Великобритания ще достигнат до най-високите нива на управлението като например част от кабинета на Харолд Уилсън. Във време, когато Британската империя една по една се разделя със своите необятни колонии.\n\nТук е редно да се отбележи, че нейният собствен съпруг принц Филип напуска Гърция в щайга за плодове на британски военен кораб, след като кралското семейство е изгонено оттам. И че братовчедите на британското кралско семейство – руското кралско семейство от династията Романови, завършва своя жизнен път в подземията на една къща в Екатеринбург, където е разстреляно от болшевиките през юли 1918 г.\n\nНезависимо от всички трудности, които съпътстват дългия седемдесетгодишен период, кралица Елизабет II никога не изневерява на традицията, на протокола, на най-добрите практики на нейната велика прабаба кралица Виктория, чиято може би христоматийна за британския модел на управление реплика „управлението – на министрите, мъдрите съвети – на кралицата“ е спомогнала на Великобритания да избегне нашествието на републиканизма в нейното държавно устройство. И в крайна сметка кралицата се превръща в символ на една епоха, в един от най-добре познатите хора по света, във вдъхновение и пример за милиони, дори за неразделна част от английското ежедневие.\n\nНейната непоклатимост създава усещането, че тя ще е вечна, а нейната загуба отприщва вълни от тъга в британското общество. Защото със смъртта на кралица Елизабет II приключва това, което историците ще наричат „втората елизабетинска епоха“. Седем десетилетия смирено, принципно и последователно изпълнение на дълга. Седем десетилетия пример за всички държавни глави и управленци по света в честното изпълнение на задълженията, спазването на законите и конституцията и силното християнско присъствие на трона. Това може би е най-голямото наследство на кралица Елизабет II и на епохата, която тя оформи със своята незабравима личност.\n\n****\n\nДимитър Стоянов е юрист, специализиращ в областта на конституционното право и административното право и процес. В периода 2017-2021 г. е експерт в тази област към политическия кабинет на вицепремиера по правосъдната реформа.\n\nАвтор е на публикации по правна, историческа и външнополитическа тематика.",
    "Киномания 2022 стартира на 17 ноември": "Филмът \"Майка\" на Зорница София ще открие първата вечер на кино фестивала \"Киномания 2022\", съобщават от НДК.\n\nКопродукцията с Германия и Хърватия ще има само една прожекция в рамките на фестивала - на 17 ноември в зала 1 на НДК .\n\nФилмът е вдъхновен от реалната история на една българка и от нейната борба да превърне травмата си от невъзможността да има свои деца - в триумф на един различен тип \"родителство\".\n\nСпоред нея най-впечатляващото в житейската съдба на реалната личност, вдъхновила филма, е, че успява да трансформира личната си мечта за щастие, чрез работата и творчеството си, в щастие и смисъл за хиляди деца в неравностойно положения на два континента. Изкуството като преобразяваща сила е център в живота на героинята, както и една от темите на филма.\n\nРолята се изпълнява от Дария Симеонова, за която това е дебют за главна роля в киното. Участват още хърватският актьор Леон Лучев, печелил награди на фестивали в Берлин, Кан и \"Сънданс\", както и кенийските открития - Перис Уамбуи и Стив Матиас.\n\nВсички деца участници във филма, и в България, и в Кения, само с едно изключение, не са деца-актьори - те са сираци или деца от улицата. Реализъм и документалност лъха и от локациите, и от стила на работа на оператора Крум Родригес, с когото режисьорът работи в трети филм и в четвърти пореден проект, посочват от екипа.\n\nСценаристи са Миглена Димова и Зорница София. Художник е Калина Челебиева, монтажисти са Мартин Савов и Виктория Радославова, а д-р Малинов консултира и подпомага продукцията от самото начало.\n\nЛокациите на филма са Широка лъка, както и в най-големите гета в света - Кибера, до Найроби. Продукцията се осъществява със съдействието на Националния филмов център, германският фонд \"МДМ\" и Хърватския аудио-визуален център, както и със съдействието на копродуцента \"Ню Бояна филм\".\n\n\"Майка\" е селектиран в международната конкурсна програма на кино фестивала във Варшава, където Зорница София ще бъде гост за четвърти път. Тя е участвала и с филм в конкурса, и с проект и трети път - като жури. \"Майка“ е в конкурсната програма и на 40-ото юбилейно издание на \"Златна роза“ във Варна от 23 до 29 септември.\n\n\"Киномания 2022\" стартира на 17 ноември и ще продължи до 4 декември.",
    "Кои са четиримата ключови министри в правителството на Лиз Тръс": "Досегашният министър на бизнеса, енергетиката и индустриалната стратегия в правителството на Борис Джонсън - Куази Куартенг, бе назначен за министър на финансите в кабинета на Лиз Тръс, предадоха Ройтерс и БТА.\n\nКуартенг е идеологически съюзник на Тръс и ще трябва да се справи с кризата с покачващите се цени на основните продукти и на енергията, като приложи план, предвиждащ намаляване на данъци и повече разходи.\n\nКуартенг е на 47 години и е син на ганайски имигранти, завършил е университетите в Кеймбридж и Харвард в САЩ. Куартенг е специалист по история на икономиката и се възхищава на Маргарет Тачър и на нейното наследство. Той дори е написал книга за нея.\n\nЗа вътрешен министър в правителството на Лиз Тръс е назначена Сюела Брейвърман. Тя е бивша адвокатка, на 42 години е и е известна с много консервативните си позиции, предава Франс прес.\n\nБрейвърман в даден момент се беше включила в надпреварата за лидерския пост на британските консерватори, но се отказа на ранен етап. От една година тя заемаше поста на юридически съветник на правителството. Сега тя наследява едно ведомство, което ще трябва да се бори с кризата с мигрантите, прииждащи през Ламанша и с плановете на Лондон да изпраща незаконни мигранти в Руанда, обявени от Борис Джонсън.\n\nДжеймс Клевърли Снимка: Велислав Николов Министър на външните работи става Джеймс Клевърли, който е на 53 години, поддръжник на Брекзит и пламенен привърженик на Тръс. Майката на Клевърли е родена в Сиера Леоне. От 10 години той е държавен секретар в министерството на външните работи, а миналия юли стана министър на образованието.\n\nНаследява външното ведомство в момент на кризата заради Украйна, но и в момент на редица други глобални предизвикателства.\n\nБен Уолас остава министър на отбраната в кабинета на Тръс.\n\nКлючовите постове в кабинета на Тръс де факто са поверени на британци с имигрантски корени. За първи път и министърът на финансите и министърът на външните работи са чернокожи, а вътрешната министърка е от семейство от индийски произход, дошло в страната през 60-те години през Кения и остров Мавриций",
    "Великобритания е в траур след смъртта на кралица Елизабет II (ОБЗОР)": "Траур във Великобритания и съпричастност в целия свят. Със смъртта на Елизабет II си отива цяла една епоха - единодушни са експерти, наблюдатели и обикновени хора по цялото земно кълбо.\n\nСлед 63 години, в които Чарлз Филип Артър Джордж Маунтбатън-Уиндзор беше принц на Уелс, на 73 години вече като крал Чарлз III той прекрачи прага на Бъкингамския дворец заедно със своята съпруга кралица-консорт Камила.\n\nВъпреки, че стройно изградения план за това какво се случва след смъртта на кралица Елизабет II вече беше нарушен, по-голямо притеснение предизвика въпросът как британците ще посрещнат новия си крал. Всички притеснения бяха опровергани, когато крал Чарлз III излезе, за да се срещне с хилядите хора, събрани пред Бъкингамския дворец, за да отдадат почит на неговата майка и досегашна кралица Елизабет II. Те го посрещнаха с аплодисменти, викове „ура“ и „да живее кралят“.\n\nЗа първи път тъпата пред двореца в Лондон изпълни химна на Великобритания с думите \"Бог да пази краля\".\n\nЖена пред двореца прегърна и целуна новия крал, нечувана дързост според досегашния кралски протокол, а реакцията на крал Чарлз показа, че той няма нищо против подобно отношение. Въпреки този момент, който предизвика усмивки, днес в кралството започна и национален траур, който ще продължи до деня на погребението на Кралица Елизабет II, а знаците не уважение продължиха през целия ден.\n\nНа този фон камбанен звън и 96 топовни салюти в Лондон отдадоха почит на кралицата. Британските парламентаристи също почетоха своя суверен с минута мълчание. Образът на кралицата е поставен на всички обществени места, а звездата Елтън Джон ѝпосвети песен.\n\nУправлението на кралица Елизабет II\n\nУправлението на британската кралица продължи повече от седем десетилетия.\n\n6 февруари, 1952 година\n\nЕлизабет наследява трона след смъртта на баща си Джордж VI на 6 февруари, 1952 година. Новината я заварва, докато е на кралска обиколка в Кения.\n\n2 юни, 1953 година\n\nКоронясана е като кралица на 2 юни следващата година. Това е първата коронация в света, предавана на живо по телевизията.\n\n9 септември, 2015 година\n\nНа днешния ден точно преди седем години Елизабет II надминава 63-те години, 7 месеца, 2 дни, 16 часа и 23 минути, които нейната пра-пра-баба кралица Виктория прекарва на трона. Така тя става най-дълго управлявалия британски монарх по линия, водеща началото си от норманския крал Уилям Завоевателя през 1066 г.\n\n6 февруари, 2022 година\n\nНа 6 февруари тази година кралицата отбеляза 70-годишнина на британския престол. Платиненият юбилей е честван с четиридневни празненства през юни.\n\n8 септември 2022 година\n\nКралица Елизабет II почина вчера в имението си Балморал в Шотландия, два дни след като официално назначи 15-ия министър-председател по време на нейното управление - Лиз Тръс.\n\nНезабравимата Елизабет II\n\nЕлизабет II си отиде от този свят като най-възрастния монарх в британската история. Елизабет Александра Мери Уиндзор става престолонаследник едва 10-годишна, а когато навършва пълнолетие, заявява: “Декларирам пред вас, че целият ми живот, независимо дали ще бъде дълъг или кратък, ще бъде посветен да работя за вас и за цяла империя, на която всички принадлежим.”\n\nВъзкачила се на трона едва 26-годишна, Елизабет II управлява Обединеното кралство и Британската общност в продължение на цяла една епоха.\n\nНейното управление, продължило 70 години, 7 месеца и 2 дни, е най-дългото на британски монарх. През това време тя е подписала над 4000 закона. Докато е на трона, Великобритания има 15 министър-председатели - от Уинстън Чърчил до Лиз Тръс. През този период в Съединените щати се сменят 14 президенти, а на Светия престол сядат седем папи. Елизабет II беше държавен глава на 15 държави по света и глава на 53 държави от общността на нациите – бившата Британска общност.",
    "Русия и Африка биха могли да докарат Европа до просешка тояга": "/Поглед.инфо/ Какъв ще бъде светът в близко бъдеще зависи преди всичко от тези, които вземат решения в Русия\n\nНа 2 септември, в кулоарите на среща на германски консервативни депутати в град Мурнау, председателят на Европейската комисия Урсула фон дер Лайен каза пред репортери, че Европа трябва да наложи ограничения върху цената на руския тръбопроводен газ: и всичко това, за да попречи на опитите на руския президент Владимир Путин да манипулира енергийния пазар.\n\nНа 9 септември енергийните министри на ЕС ще се срещнат, за да обсъдят все по-нарастващите цени на енергията. А на 14 септември фон дер Лайен ще представи идеите на Европейската комисия за спешни мерки за регулиране на тези цени.\n\nРуската федерация реагира незабавно. Дмитрий Медведев, заместник-ръководител на руския Съвет за сигурност, каза: „Дойде моментът ЕС да наложи таван на цените за тръбопроводен газ от Русия“, каза леля фон дер, как беше там, Лайен. Ще стане като с нефта. В Европа просто няма да има руски газ .\n\nПрессекретарят на президента на Русия Дмитрий Песков каза горе-долу същото: „Ако редица страни въведат „таван“ на цените на петрола, Русия няма да взаимодейства с тях на такива непазарни принципи, енергийните ресурси просто ще отидат в други направления.“ Междувременно руските икономисти многократно заявяваха, че търговията с Европейския съюз трябва да бъде ограничена или изцяло преведена в рубли. Особено когато става въпрос за енергийни ресурси.\n\nИзявлението на еврочиновниците наистина изглежда странно. Това изглежда или като блъф, или като желание да се дестабилизира и без това нестабилната позиция на страните от ЕС. Спомням си Клаус Шваб и компания, които многократно се оплакват от хаоса, който ще доведе до създаването на световно правителство. И какво друго да си помислим при вида на такъв абсурд? Европейските медии описват предстоящата криза, а европейските чиновници правят всичко, за да я задълбочат.\n\nПрипомняме, че на 31 август \"Газпром\" спря доставките на газ по газопровода \"Северен поток\". Това, както обясняват от компанията, е принудена мярка заради необходимостта от профилактика. Работата трябваше да приключи на 2 септември. Въпреки това, ако се установят сериозни проблеми, които изискват ремонт, стартирането на системата ще трябва да бъде отложено.\n\nВ същото време в западната преса не спират да се говори за „хуманитарна криза“ и „горивна бедност“. Цените на газа в Европа се покачват от 2020 г. „От април 2020 г. до октомври 2021 г. цената на горивото се е увеличила 13 пъти - от 7 евро на 90 евро за мегаватчас“ (в Европа отчитането е в евро за мегаватчас (€/MWh)). Това се посочва в есенната икономическа прогноза на Европейската комисия за 2021 г.\n\nЕвропейците очакваха до пролетта на 2022 г. цената да падне до 50 евро. Но стана така, както стана. Цените на газа продължиха да растат и доведоха до поскъпване на електроенергията. Повишаването на цените се отрази както на производството, така и на стандарта на живот на гражданите.\n\nОще преди началото на СВO, Reuters съобщи например за предстоящата \"горивна бедност\" в Обединеното кралство. Оказва се, че през 2019 г. 13,4% от британските домакинства са съществували в условията на същата тази горивна бедност. А растящите цени на газа и електричеството ще отприщят същото бедствие върху още милиони домакинства. Предвид увеличението на цените и данъците промените ще бъдат много чувствителни.\n\nГазовите хранилища в ЕС изглежда вече са пълни на 80%. И то предсрочно - Европейската комисия очакваше тази цифра да бъде постигната до 1 ноември. Но експертите казват, че пълното им запълване не означава стабилност през зимата.\n\nПърво, горивото трябва да тече непрекъснато и в определени обеми. И сега, освен спирането на Северен поток, е спрян газопроводът Ямал-Европа и е намален транзитът през Украйна. Второ, проблемът с турбината, която беше на ремонт в Канада, все още не е решен.\n\nОстаналите турбини, с изключение на една, са изключени от Газпром, тъй като техният експлоатационен живот е изтекъл и да бъдат изпратени за основен ремонт където и да е, едва ли е възможно. При такива условия напълнените хранилища могат да се изпразнят до средата на отоплителния сезон. И ЕС няма да може да преобърне тази ситуация.\n\nМеждувременно британските медии бият тревога. Цял раздел в The Guardian е посветен на кризата и падането на стандарта на живот. Мозъчният тръст Resolution Foundation прогнозира, че покачващите се цени на електроенергията ще тласнат към бедност още 3 милиона британци. Центърът смята, че Обединеното кралство ще се сблъска с най-дълбокия спад на жизнения стандарт от един век.\n\nДоклад, изготвен от професор Майкъл Мармот , директор на Института за справедливост в здравеопазването (IHE) на UCL , предупреждава, че високите цени на горивата и нарастващата бедност ще навредят на здравето на децата и израстването в студени домове ще има \"опасни последици\" за множество деца.\n\nДоклад на мозъчния тръст In at the Deep End очертава предстоящата детска бедност в Обединеното кралство, чийто абсолютен процент ще нарасне от 23% през 2021-2022 г. до 31% през 2023–2024 г\n\nД-р Саймън Лангтън-Хюър прогнозира повишена детска смъртност в Обединеното кралство, свързана със студа у дома. До януари 2023 г. се очаква 2/3 от домакинствата в Обединеното кралство, или 45 милиона души, да бъдат под прага на бедност, което в крайна сметка ще доведе до проблеми в развитието на децата.\n\nВ рецензия на Майкъл Мармот и професор Ян Сингх, респираторен специалист, консултант в детската болница Alder Hey в Ливърпул се казва, че респираторните заболявания, причинени от студ и влага, ще повлияят на развитието на мозъка на по-младото поколение.\n\nА Клеър Бамбра, професор по обществено здраве в университета в Нюкасъл, смята, че кризата с разходите за живот може да се превърне в криза на общественото здраве, „потенциално надминаваща последиците от пандемията“.\n\nВ останалите европейски страни ситуацията не е много по-добра. В статия, публикувана през август във Forbes , състоянието на икономиките на европейските страни се сравнява с икономиките на страните от третия свят.\n\nИ, между другото, за третия свят. В края на август The Times съобщи, че представители на етническите общности на Кения са завели дело срещу Обединеното кралство в Европейския съд по правата на човека за щети, причинени по време на колониалното управление на Британската империя. Кенийците поискаха £168 милиарда обезщетение.\n\nАдвокатът на ищците Джоел Кимутай Босек каза, че „правителството на Обединеното кралство се е измъкнало от отговорност и, за съжаление, е избегнало всеки възможен начин за правна защита. Нямаме друг избор, освен да се обърнем към съда от името на нашите клиенти, за да поправим грешките на историята . \" Кенийците възнамеряваха да се срещнат с външния министър Лиз Тръс, писаха писма до членовете на кралското семейство, но без резултат.\n\nПо едно време кенийците бяха изселени от обитаваните от тях земи, а недоволните бяха убити. След като страната получи независимост, някои от потомците на изгонените успяха да се върнат в историческите земи, но не беше възможно да си възстановят правата, тъй като британските компании за чай се разпоредиха със земята.\n\nВеликобритания не иска да губи приходи от продажбата на чай, което означава, че кенийците могат да живеят само „близо“ до чаените плантации.\n\nСега обаче не е 19 век и кой, ако не Великобритания, обича да говори за свобода и демокрация. И свободата, и демокрацията обаче трябва да се основават на справедливост. Така че не е ли време да възстановим някога потъпканата справедливост? Освен това благосъстоянието на такива страни като Великобритания се основава, меко казано, на незаконно присвоеното имущество.\n\nАко погледнем картата на Африка през 19 -ти и 20 -ти век, ще видим, че всички страни са били контролирани по един или друг начин от европейските сили. По-специално, Великобритания се чувства като господар на територията на съвременния Египет и Либия, Судан и Сомалия, Уганда и Кения, Ботсвана и Зимбабве, Замбия и Лесото, Свазиленд и Малави. И така нататък.\n\nАми ако примерът на Кения се окаже заразителен? И след Найроби, Кайро и Триполи, Кампала и Бужумбура, Хараре и Лусака предявят претенции към Великобритания? И защо Конго да не иска обезщетение от Белгия? За износа на каучук и слонова кост, за отсечените ръце, за геноцида на конгоанците...\n\nКадрите от посещенията на Е. Макрон в Африка обиколиха света . Ето го Бенин, където френският президент отиде да плаши с Русия. След като беше докоснат от Макрон, външният министър Орелиен Агбенонси демонстративно изчисти мястото на допира.\n\nА ето и Алжир, където лидерът на Франция се опитва да намери заместител на руския газ. Тълпа от местни жители буквално атакува френския президент. Завладяването на Магреб от Франция също е свързано с жестокост и опустошение. Но в края на краищата и Порто-Ново, и Алжир имат право да изискват, ако не за връщане на откраднатото някога, то поне за частично компенсиране.\n\nИма прецедент - Кения инициира възстановяването на справедливостта. Дори само останалата част от Африка да я последва (Индия, Китай, Русия, ограбени през периода на намеса на западните сили - това е отделен разговор), Европа в сегашното си положение едва ли ще устои на последствията от тези напълно законни и закономерни претенции.\n\nДнес Европа е недоволна. Ту от цените на газа, ту от ответните руски санкции, ту от провеждането на специалната операция в Украйна. Но именно Европа изигра решаваща роля в Майдана. Именно Европа, действаща като гарант, допусна държавния преврат през 2014 г. в Киев. Европа е тази, която подбужда Украйна днес и се застъпва за засилен санкционен натиск върху Русия.\n\nЗатова студът, влагата и мухълът в домовете на гражданите на европейските страни са само следствие от политиката на техните правителства. Също като евентуалната лавина от дела от африканците. Европейските чиновници трябва да мислят не за ограничаване на цената на чуждия газ, а за връщане на несправедливо придобитите пари, за връщането на своите дългове.\n\nНе е ли време да събираме камъни? С други думи, поемете отговорност за това, което сте направили. Виждаме, че светът се променя и се надяваме, че наистина ще се промени към по-добро. Например справедливостта ще бъде възстановена, откраднатото ще бъде върнато на законните му собственици, виновните за измама, грабеж и убийство най-накрая ще бъдат подведени под отговорност.\n\nМнозина биха искали да видят този променящ се свят не като концентрационния лагер на Клаус Шваб и Ювал Харари, а като общност от независими държави. В най-директния, не номинален смисъл.\n\nА какъв ще бъде светът в близко бъдеще зависи преди всичко от тези, които вземат решенията в Русия.\n\nПревод: ЕС\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\n\n\n\n\n\n\n\n\nСтани приятел на Поглед.инфо във facebook и препоръчай на своите приятели",
    "Етиопските и еритрейските войски влязоха в сблъсъци с тигрейските сили на север": "© gettyimages\n\nСлушай новината Слушай новината\n\nСъюзническите етиопски и еритрейски правителствени войски нападнаха силите на бунтовническия северен етиопски щат Тигре на тяхна територия, съобщи тигрейски военен говорител на втората седмица от поредното избухване на конфликта, цитиран от БТА.\n\n\"Врагът, който вече предислоцира значителни сили в Еритрея, започна съвместна операция с чуждите и нашественически еритрейски войски\", заяви военното командване на Тигре.\n\nЕкип на ООН беше обстрелван от правителствени войски в етиопския щат Тигре\n\nВ съобщението се допълва, че северният град Адибайо е бил атакуван от четири посоки, докато същевременно боевете в южната част на Тигре продължават.\n\nКонфликтът в Северна Етиопия, който се води между войските на етиопското федерално правителство и съюзника му Еритрея и Фронта за освобождение на тигрейския народ (ФОТН), който оглавява регионалното правителство на щата Тигре, избухна през 2020 г. На 24 август боевете се възобновиха, с което бе сложен край на примирие, сключено през март.\n\nЕтиопското правителство заяви, че ожесточените тигрейски нападения отнемат живота на гражданите, принуждават ги да напускат домовете си и унищожават имуществото им. То освен това обвини ФОТН, че отклонява продоволствена помощ, предназначена за гладуващите тигрейци.\n\nВ правителственото изявление обаче не се споменава нищо в прав текст за твърденията на бунтовниците за съвместна етиопско-еритрейска военна атака в Северозападен Тигре.\n\nПредставители на властите в Етиопия и Еритрея не са открити за коментар.\n\nЕритрейският посланик в Кения Бейене Русом написа в Туитър, че тигрейските сили правят грешка и добави, че \"победата на еритрейската армия и еритрейския народ е неизбежна\".\n\n0\n\n\n\n\n\n\n\n\n\nКопирано",
    "47 обвинени в САЩ за кражба на $250 млн. от помощи за нуждаещи се деца": "Прокурори в САЩ повдигнаха обвинения на 47 души в най-голямата предполагаема до момента схема за измама с помощи за борба с коронавируса, съобщи Би Би Си. Заподозрените са обвинени в кражба на 250 млн. долара от правителствена програма за помощ, която е трябвало да осигури храна на нуждаещи се деца по време на пандемията. Според прокурорите обвиняемите са похарчили парите за имоти, автомобили и луксозни стоки.\n\nОрганизацията с нестопанска цел от Минесота “Feeding Our Future” е обвинена в координиране на заговора. Основателката Ейми Бок отрича да е извършила каквото и да било нарушение. Адвокатът на г-жа Бок заяви пред Би Би Си:\n\n“Ние твърдим, че сме невинни от първия ден.”\n\nДиректорът на ФБР Кристофър Рей заяви, че този “ужасяващ заговор” е най-големият по рода си, разкриван досега. Според обвинителите заподозрените са изписвали фактури за храна, която не са сервирали, на несъществуващи деца, се казва в изявление на министерството на правосъдието. Те са направили това, като са се възползвали от правителствена инициатива, чрез която частни ресторанти могат да кандидатстват за финансиране за раздаване на храна под патронажа на организации с нестопанска цел. За това информира OFFNews.\n\nОбвиняемите освен това били подкупили служители на Feeding Our Future, за да спонсорират многобройни фиктивни обекти за раздаване на храна. Според министерството на правосъдието тези обекти твърдят, че само няколко дни или седмици след създаването си са предоставяли храна на хиляди деца на ден, но всъщност те са представяли фалшиви документи, като са използвали фалшиви имена на деца, някои от които са били взети от уебсайта www.listofrandomnames.com.\n\nГрупата е използвала приходите за закупуване на луксозни автомобили, както и на недвижими имоти в САЩ, Кения и Турция, и за финансиране на международни пътувания.\n\nСрещу предполагаемите измамници са повдигнати обвинения, включително за измама по електронен път, пране на пари и подкуп. Главният прокурор на САЩ Мерик Гарланд заяви, че Министерството на правосъдието ще продължи да преследва тези, които са “използвали пандемията за лична изгода”.",
    "Дария Симеонова се омъжи по кецове и на морето": "19563 Снимка: Личен архив\n\nМалко след новината, че филма \"Майка\", в който изпълнява главната роля е българското предложение за \"Оскар\", Дария Симеонова стана и булка. Тя вече е официално е свързана с любимия си мъж Антон, с когото са родители на Макс.\n\nАктрисата от трупата на \"Театър София\", която напоследък често зрителите гледат в сериала \"Мен не ме мислете\" по bTV, сключи брак по бели кецове и край морето.\n\nГовори се, че кума е била приятелката й и колежка Стефания Кочева. Много други известни актриси също са били част от тържеството като Весела Бабинова, Луиза Григорова-Макариев, Снежана Макавеева, Невена Бозукова, Яна Кузова.\n\nПреди време Дария, която през октомври влиза в Христовата възраст, сподели пред Life: \"Макс и Тони са моите момчета и най-голямата ми радост! Вкъщи обичаме да си играем, да готвим заедно и да танцуваме. Много обичаме да откриваме заедно нови неща и да показваме на Макс света. А той е много будно и смешно момченце. Сутринта ме разпитваше за кърлежите (дума, която му е трудно да произнесе и звучи малко като \"кължеш\") и дали скорпионът може са победи кърлеж\".\n\nСнимка: Личен архив\n\nТогава на въпрос дали планират сватба отговори лаконично: \"Ежедневието ни е доста активно и не правим далечни планове. На този етап живеем и се справяме с дните\". Явно са променили \"плановете\" си за радост на всички.\n\nСнимка: Личен архив\n\nЗа филма \"Майка\" тя разказа: \"Толкова силен и наситен процес. Толкова много предизвикателства. Толкова много емоции и ситуации. Толкова детски очи... Още не знам какъв опит беше това за мен, не мога да го вербализирам и не съм сигурна, че съм го осъзнала. Знам, че бяхме истински \"воини\", както казва Зорница София - режисьорът на филма. Усещането ми за снимачния процес на \"Майка\" е за една тотална заедност, за полет, за справяне с невъзможното, за безграничност и, един наш вътрешен лаф - за AF, което значи African Freestyle. В Кения бедността и искреното щастие живеят ръка за ръка\"."
}