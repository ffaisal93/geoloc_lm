{
    "Индия ще принуди производителите да внедрят в смартфоните поддръжка на локалния аналог на GPS от 2023 г": "Индийските власти ще задължат производителите на смартфони да направят важни хардуерни промени в своите продукти през следващите месеци. Съобщава се, че моделите, предназначени за местния пазар, ще трябва да поддържат регионалната навигационна система NavIC (Navigation with Indian Constellation), създадена в Индия от януари 2023 г.\n\nСтраната продължава курса си за намаляване на зависимостта от чужди навигационни системи – например в историята на GPS има прецеденти, когато САЩ просто го изключваха над определени територии в случай на военни конфликти. Освен това Индия твърди, че NavIC ще осигури по-точна локална навигация. В същото време се очаква да се увеличат разходите на производителите на смартфони, които претендират за присъствие на индийския пазар – вторият по големина след Китай.\n\nДосега свои глобални или регионални навигационни системи имат Русия, Китай, САЩ, ЕС и Япония. Делът на NavIC, който работи от 2018 г., е минимален. Например, в Индия сателитните тракери, предназначени за използване в местния обществен транспорт, са задължителни. Въпреки това индийските власти имат глобални амбиции. Поддръжката на NavIC в смартфоните за Индия ще бъде задължителна заедно с GPS.\n\nВ частни срещи и дискусии с властите доставчици, като Samsung и Xiaomi изразиха загриженост, че задължителната поддръжка на NavIC неизбежно ще се отрази върху разходите за разработване и производство на смартфони за индийския пазар. Освен това, властите възнамеряват да добавят и нови бюрократични изисквания към пазара от 1 януари, което също може да доведе до прекъсване на доставките и нарушаване на планираните премиери.\n\nСъобщава се за изразена загриженост от страна на Samsung, че поддръжката на NavIC ще изисква не само нови чипсети, но и други компоненти за смартфони и инвестиции в поддръжка на устройствата, създадени специално за Индия. Това са само част от проблемите, свързани с възможното въвеждане на нова навигационна система в съвременните устройства. Производителите изискват възможността да направят промените не по-рано от 2025 г. Според източници от индийското правителство, окончателното решение ще бъде взето в следващите дни.\n\nДруги държави следват подобен подход. В Русия поддръжката на GLONASS от различните мобилни устройства е задължителна, в Китай, въпреки че поддръжката на Beidou не е задължителна, през 2021 г. беше съобщено, че 94,5% от произведените в Китай смартфони поддържат националната навигационна система.\n\nОсновните участници на пазара на смартфоните в Индия са Samsung, Xiaomi, Realme, както и други компании, предимно китайски. Apple заема само 3% от пазара. Основният проблем с новите изисквания ще бъде за смартфоните под $200, тъй като всяко поскъпване в този сегмент се възприема болезнено от купувачите.\n\nЗа да закупят чипсети, доставчиците ще трябва да се обърнат към разработчици като Qualcomm и MediaTek. Според ISRO, към средата на 2021 г. само 12 модела смартфони на всеки 300, присъстващи на индийския пазар, поддържат NavIC.\n\nВ началото на септември обаче представители на MediaTek обявиха, че всички нови чипсети за 5G-смартфоните ще поддържат NavIC. Според изчисленията на компанията през следващите две години около 80% от смартфоните ще могат да работят с 5G. Qualcomm казва, че от години си сътрудничи с Индийската космическа агенция за внедряването на NavIC и ще продължи да го прави и в бъдеще.\n\nЕдно от най-важните предизвикателства за производителите е необходимостта да убедят индийските власти да преместят NavIC на честотата L1, която вече се използва от GPS, вместо използваната в момента L5. Това би намалило разходите за внедряване на новите решения. Самата ISRO твърди, че това все още не е възможно – такава функционалност ще се появи едва през 2024-2025 г., тъй като се изстрелват повече сателити.",
    "Apple стартира производството на iPhone 14 в Индия": "Apple обяви старта на производството на смартфоните iPhone 14 в Индия, по-малко от три седмици след пускането им на пазара. По този начин компанията намали традиционното изоставане на индийското производство от основната си производствена база в Китай - преди пускането на последното поколение iPhone в Индия започваше едва 6-9 месеца след пускането му на пазара. Например производството на iPhone 13 в Индия започна едва през април.\n\nApple се опитва да диверсифицира технологичното си производство, като намали зависимостта си от производствената база в Китай, с чието правителство САЩ напоследък са във все по-голям конфликт.\n\nСпоред Bloomberg, Foxconn Technology Group, основният производствен партньор на Apple, е разработила всички детайли, включително процеса на доставка на компоненти от Китай до Индия и сглобяването на iPhone 14 в завода си в Шриперумбудур близо до Ченай, за да отговори на високите стандарти на Apple, включително на изискванията за поверителност. Очаква се местните iPhone-и да се продават в страната по-късно тази година.\n\nApple започна да сглобява смартфони на място в Индия през 2017 г., но компанията използваше производствените мощности в страната основно за производството на предишните поколения модели, докато сегашното поколение се произвеждаше основно в Китай. Въпреки това iPhone 13 вече се произвеждаше в Индия наравно с Китай.\n\nАнализаторите смятат, че до 2025 г. Apple ще превърне Индия в световен производствен център за смартфони iPhone, като постепенно ще намали зависимостта си от Китай. По-рано този месец анализатори от JP Morgan заявиха, че до края на 2022 г. Apple ще премести 5% от световното производство на iPhone 14 в Индия. Очаква се компанията да продължи да разширява производствения си капацитет в страната и до 2025 г. да произвежда тук 25% от всички iPhone-и.",
    "В Индия започва работа 5G мобилна мрежа със скорост до 3,7 Gb/s": "Правителството на Индия обяви в Twitter, че мобилните мрежи от пето поколение ще бъдат официално стартирани в страната на 1-ви октомври тази година. Това привлече вниманието на потребителите, но туитът след известно време бе премахнат.\n\nИнтернет изданието Mydrivers съобщи, че стартирането на 5G мрежите в Индия може да се забави с няколко дни. Според изтекла вътрешна информация, в Индия са останали някои дребни нерешени проблеми с 5G услугите и официалният старт на мобилните мрежи от 5-то поколение е отложен с няколко дни.\n\nСпоред публикувания преди време план, стартирането на 5G мрежите в Индия ще става постепенно. Първата партида включва 13 индийски града, включително Бангалор, Делхи, Калкута и Мумбай. Известно е, че пакетите с 5G мобилни услуги в Индия ще бъдат много евтини, което ще даде възможност на гражданите и гостите на тази страна да разполагат с високоскоростен мобилен интернет при минимални разходи.\n\nМиналия месец индийските мобилни оператори измериха скоростта на 5G мрежите в страната. Измерванията показаха, че в индийското метро скоростта на обмен на информацията достига 1,2 Gb/s, а в регионите със силен и качествен сигнал тя е на ниво 3,7 Gb/s.\n\nBharti Airtel, която е най-голямата телекомуникационна компания на Индия заяви, че до 2024 година всички градове и селски региони на страната ще имат 5G покритие.",
    "Победител в лотарията в Индия съжалява, че е спечелил три милиона долара": "© Индийски победител в лотарията заяви, че е бил толкова затрупан от броя на молбите за финансова помощ, че съжалява за спечелването на голямата награда от лотарията, съобщава BBC в понеделник.\n\n\n\nАноп, шофьор от Керала, щат в южна Индия, спечели 250 милиона рупии (3,06 милиона щатски долара) при тегленето на щатската лотария в средата на септември.\n\n\n\nНо само седмица по-късно той публикува в интернет видеосъобщение, в което моли непознати да спрат да го притесняват с молби за финансова помощ.\n\n\n\n\"Иска ми се да не бях спечелил. Може би третата награда щеше да е по-добра\", казва той.\n\n\n\nВ същото видеопослание Аноп казва, че обмисля да се премести в нов дом, за да избегне огромното обществено внимание.\n\n\n\nСлед като печели джакпота - най-големия, предлаган някога от лотарията на щата Керала, той попада на първите страници на няколко индийски национални вестника.\n\n\n\nИндийският шофьор купил лотарийния билет на 17 септември - ден преди да отлети за работа в Малайзия.\n\n\n\nСлед като медиите съобщиха за късмета му, семейството му получи значително медийно внимание.\n\n\n\n\"Бях много щастлив, когато спечелих. Пред къщата ни имаше много хора и камери и всички бяхме много щастливи\", разкрива той в същото видеосъобщение.\n\n\n\nНо ситуацията бързо излезе извън контрол - добавя той: \"Сега не мога да излизам от къщи, не мога да ходя никъде. Детето ми е болно и не мога да го заведа на лекар\".\n\n\n\n\"Мога да кажа само, че все още не съм получил никакви пари. Изглежда никой не разбира проблема ми, независимо колко пъти им го казвам\", добавя той.\n\n\n\nИндийският шофьор добавя, че той и семейството му са се преместили в къща на роднина, за да избегнат това нежелано внимание.\n\n\n\nПравителството на щата Керала обяви, че ще предостави на Аноп програма за обучение по управление на финансите, за да му помогне да използва разумно печалбата си от лотарията.",
    "Нов подвариант на Омикрон от Индия е установен у нас": "За първи път в България е установен подвариант на Омикрон ВА.2.75 (подвариант на линията BA.2), който се разпространява по-бързо от подвариант BA.5, съобщиха от Националния център по заразни и паразитни болести (НЦЗПБ).\n\nПрипомняме, че молекулярният биолог д-р Георги Маринов направи прогноза през лятото, че с този подвариант короновирусът прави още една крачка към трансформация във вирус, срещу който човечеството няма да има абсолютно никакъв имунитет. Подробности четете тук.\n\nСветовната здравна организация (СЗО) класифицира BA.2.75 като вариант на тревожност под наблюдение.\n\nВ НЦЗПБ са секвенирани 82 клинични проби със SARS-CoV-2. Пробите са взети от пациенти с COVID-19 в периода 02.08-02.09.2022 г. и са изпратени от 17 различни лечебни заведения от 16 области на страната. Новият подвариант е установен при двама пациенти от Благоевград.\n\nПри всички 82 клинични проби е установен вирусен вариант Омикрон. Съотношението на подвариантите на Омикрон е както следва: BA.2.75 (2.4%), BA.4.x (3.7%), BA.5.x (72.0%) и BE.x/BF.x, които са подвариант на BA.5 (22.0%).\n\nРазпространението на вариантите на SARS-CoV-2 в различни области на страната е представено в таблицата към тази справка.",
    "Индия започна да изнася растително \"месо\" за САЩ": "Индия навлиза в сектора растителните протеини със стартъпи в хранително-вкусовата промишленост и бизнеси, произвеждащи вегански алтернативи на месо, яйца и млечни продукти.\n\nGreenest Foods е точно такава компания. Именно от нея идва и първата от страната пратка от западния индийски щат Гуджарат, на месни продукти на растителна основа до САЩ, предаде Quartz.\n\nПратката от 5000 килограма се съдържа самоса на растителна основа, пролетни рулца, хапки и още други вегански продукти.\n\n\"Има голям интерес от чуждестранни пазари за висококачествени и здравословни храни на растителна основа и Greenest се радва да поеме водеща роля в това начинание от Индия\", коментира основателят и главен изпълнителен директор на Greenest Foods Гаурав Шарма.\n\nПо-голяма част от индийците редовно консумират риба, пиле или друг вид месо, според данни от националното проучване (2019-20).\n\nВъпреки това някои индийци вече се обръщат към вегански начин на живот, стимулирайки растежа на производството на растителни алтернативи на месото. Това дава на Индия потенциала да стане ключов доставчик на такива продукти в световен мащаб.\n\nДори утвърдени бързооборотни компании за потребителски стоки като ITC и Tata Consumer Products гледат на тази тенденция като голяма възможност, която показва, че индустрията може да нарасне до 1 милиард долара до 2030 г.\n\nМесните продукти на растителна основа вече са налични в платформите за електронна търговия и като цяло търговските вериги.\n\nРастителните протеини и месото на растителна основа са възможност, възникнала от осъзнати консуматорство, идващо от поколението на милениалите, според Варун Дешпанде, управляващ директор в нестопанската организация Good Food Institute India.",
    "САЩ похвалиха Индия за предупреждението ѝ към Путин": "Съединените щати приветстваха предупреждението на индийския премиер Нарендра Моди към руския президент Владимир Путин, че сега не е време за война, който е и най-острият публичен коментар на Индия относно руската инвазия в Украйна, съобщава \"Ройтерс\".\n\nМоди разговаряше редовно с Путин от началото на войната през февруари в търсене на диалог и мирни преговори, но без публично да осъжда войната. Най-големият доставчик на оръжия за Индия от години, Русия сега е и значителен доставчик на петрол и въглища за страната.\n\nМисля, че казаното от премиера Моди - принципно изявление за това, което той смята за правилно и справедливо - се посрещна много добре от Съединените щати, заяви на пресконференция съветникът по националната сигурност на САЩ Джейк Съливан.\n\nВсички държави трябва да спазват принципа, че не може да се завладява територията на съседа със сила, категоричен бе той и допълни, че САЩ биха искали всяка страна в света да изтъкне това.\n\n\"Те могат да го направят публично, ако искат. Могат да го направят насаме, ако така предпочитат. Но изпращането на това ясно и безпогрешно послание до Москва в този момент е най-важното нещо, което мисля, че можем да направим колективно, за да създадем мир в този регион\", подчерта Съливан.\n\nВ кулоарите на конференция в Узбекистан в петък премиерът Моди заяви на Путин, че днешната епоха не е епоха на война и добави, че демокрацията, дипломацията и диалогът поддържат света заедно.\n\nПутин отвърна, че знае загрижеността на индийския премиер относно конфликта, уверявайки, че \"ще направим всичко възможно, за да спрем това възможно най-скоро\".\n\nМного американски дипломати и служители са посетили Индия от началото на войната, за да се опитат да убедят нейните лидерите постепенно да се отдалечат от зависимостта си от Русия в отбраната и други области.",
    "Бруталната смърт на Анкита, която подпали Индия": "Смъртта на 19-годишната индийка предизвика огромно възмущение от продължаващите насилия срещу жени в страната. Жертвата, която се е наричала Анкита, е от района на Думка и е била в последния клас на гимназията. Твърди се, че е била залята с керосин, докато е спяла, и е била подпалена от мъж, който започнал да я преследва, след като тя отхвърлила предложението му за брак. В болница са се опитали да спасят жената, на тя е починала от раните си.\n\nМасови протести\n\nСмъртта ѝ предизвика масови протести с искания за справедливост. В крайна сметка ситуацията излезе извън контрол, поради което се наложи службите за сигурност да възстановят реда. Окръжните власти ограничиха движението на хора, за да предотвратят последствията от инцидента.\n\nМестните индуистки групи и политици призоваха за това предполагаемият извършител, който е задържан от полицията, да получи смъртно наказание и предположиха, че той е убил Анкита и от религиозни подбуди, тъй като тя е индуистка, а той е мюсюлманин. Думка е с голямо индуистко мнозинство - 79 % от населението, докато само 8% от жителите му са мюсюлмани.\n\nПолитици от опозицията в Индия заявиха, че смъртта на Анкита показва как законът и редът се разпадат в щата Джаркханд.\n\n\"След жестокостта, проявена към Анкита, нейната смърт накара всеки индиец да сведе глава от срам\", заяви в Tуитър Рахул Ганди, лидер на основната опозиционна партия \"Индийски Национален Конгрес\".\n\n\"Днес е крайно необходимо да се създаде безопасна среда за жените в страната\".\n\nНасилие срещу жени\n\nВъпреки че в Джаркханд се намират над 40% от минералните ресурси на Индия, корупцията и шуробаджанащината са довели до ситуация, в която 39% от населението живее под прага на бедността, а недохранването при малките деца е сериозен проблем.\n\nУбийството отново възпламени възмущение заради насилието срещу жени в Индия. Според ООН разпространението на домашното насилие, сексуалното насилие и убийствата на жени е причината Индия постоянно да се нарежда в долните 20% на индекса за неравенство между половете.\n\n*****\n\nВижте и тази снимкова галерия на ДВ:",
    "Индия пусна на вода нов самолетоносач на фона на растящите опасения от Китай": "Индия днес пусна на вода своя първи самолетоносач местно производство на фона на нейните опити да се противопостави на много по-големия и разрастващ се флот на регионалния си съперник Китай и да разшири капацитета на своята корабостроителна индустрия, предаде Асошиейтед прес, цитирана от БТА.\n\n\"Викрант\" (в превод от санскритски - \"Храбрец\" или \"Смелчак\") е вторият индийски самолетоносач и заедно с построения в Съветския съюз \"Викрамадитя\", който страната купи от Русия през 2004 г., ще охранява Индийския океан. Новият 262-метров кораб е разработен от индийските военноморски сили и беше построен в корабостроителница в град Кочи в Южна Индия.\n\nТой беше пуснат на вода от индийския премиер Нарендра Моди на церемония, която беше част от тържествата за отбелязване на 75 години от обявяването на независимостта на Индия от британско владичество. Моди подчерта, че Индия сега става една от малкото страни в света със своя собствена програма за строеж на самолетоносачи.\n\n\"Това е исторически ден и знаково постижение\", каза индийският премиер. \"Това е пример за усилията на правителството да осигури самостоятелността на индийския отбранителен сектор\", добави той.\n\nСамолетоносачът е най-големият военен кораб, строен в Индия. Той ще има екипаж от около 1600 души и ще носи около 30 самолета, включително изтребители, както и вертолети, каза индийският военноморски флот.\n\nКорабът с водоизместимост 47 400 тона ще бъде окончателно готов за приемане на служба до края на 2023 г., след като преди това премине процес на изпитания за приземяване на самолети с произведените в русия индийски изтребители МиГ-29К.\n\nИндия възнамерява да снабди самолетоносача с повече от 20 нови изтребители и в момента разглежда предложения за закупуване на \"Рафал-М\" от френската компания \"Дасо\" и Еф/Ей-18 Блок III \"Супер хорнет\" от американската компания \"Боинг\".\n\nПрез последните години Китай разшири своето присъствие в Индийския океан, Западния Тихи океан и отвъд тях, отбелязва АП. Миналия месец той изпрати военноморски кораб в построено от Китай пристанище в Шри Ланка въпреки опасенията на Делхи от подобно посещение толкова близо до индийските брегове. Пекин каза, че корабът е изследователски съд, но е широко разпространено мнението, че той може да влиза в ролята и на шпионски кораб и Индия се опасява, че би могъл да бъде използван за наблюдение на региона.\n\nМоди заяви днес, че съображенията за сигурността в Индийско-Тихоокеанския регион и Индийския океан са били пренебрегвани твърде дълго.",
    "Най-малко 36 жертви на бурите в Индия": "Лошото време взе най-малко 36 жертви в Северна Индия през последните 24 часа, включително 12 ударени от мълнии, съобщиха местни служители, които предупредиха, че ще има още проливни дъждове през идните дни, предаде Асошиейтед прес, съобщава БТА.\n\nВ северния щат Утар Прадеш 24 души загинаха, след като къщите им се срутили заради неспирните дъждове, каза представителят на спасителните служби Ранвир Прасад.\n\nСлужители съобщиха, че 39 души в щата са станали жертва на мълнии през последните пет дни, което е наложило местните власти да издадат нови инструкции как хората да се предпазват по време на гръмотевични бури.\n\nУдарите на мълнии са обичайно явление по време на сезона на мусоните в Индия, който трае от юни до септември, посочва АП.",
    "Индия и Китай се опитват да намалят напрежението по между си": "Индийските и китайските войски започнаха да се изтеглят от оспорвана хималайска гранична зона, докато мирните преговори между висши военни от двете страни след смъртоносните сблъсъци през 2020 г. продължават, писа британският вестник \"Гардиън\".\n\nДвете министерства на отбраната потвърдиха, че войските се оттеглят от съответните страни в района на Гогра-Хот Спрингс в ход, който \"благоприятства мира и спокойствието в граничните райони\".\n\nОттеглянето беше в съответствие с консенсус, постигнат през юли по време на 16-ия и последен кръг от двустранни преговори между висши командири, казаха двете министерства.\n\nТова бележи втория голям акт на раздалечаване на войските от август 2021 г., когато военните \"прекратиха предното разполагане\" и демонтираха инфраструктура в друг район също близо до Гогра. Актът беше описан по това време от индийското министерство като възстановяване на района от двете страни до \"периода преди противопоставянето\"\n\nПреодоляването на военната безизходица в Гогра-Хот Спрингс в района Ладакх се разглежда като проправяне на пътя за срещата Нарендра Моди-Си Дзинпин в кулоарите на срещата на върха на Шанхайската организация за сътрудничество в Узбекистан на 15-16 септември. Военните командири вероятно са постигнали консенсус, когато са се срещнали за 16-ия кръг от преговори на 17 юли. Но политическото одобрение и от двете страни изглежда е отнело почти два месеца. Забавянето повече прикрива, отколкото разкрива съвременната динамика на китайско-индийските отношения и ролята на военната конфронтация по северната граница на Индия в контекста на промени на силите в региона, водещи до геополитическа конкуренция на глобално ниво.\n\nПовече от граничен спор\n\nИзбирането на конкретни области за агресия може да има военни аргументи, които предлагат тактически ползи. Но би било недалновидно да се разглежда използването на военна сила от Китай за промяна на статуквото в Ладакх като част от неговите намерения за чисто териториално разширяване въз основа на оспорвани гранични линии. Вместо това рамката на възприемането на динамиката на този конфликт трябва да се основава на много по-широк регионален и глобален геополитически пейзаж, пише индийското издание \"Принт\".\n\nИзползването от страна на Китай на граничния спор като точка на стратегически натиск за влияние върху политическата позиция на Индия в глобалната геополитическа борба трябва да се разглежда като средство за сдържане на Индия в рамките на субконтинента. От стратегическа гледна точка граничният спор вероятно се смята от Китай за оказващ най-голямо въздействие върху Индия в неговите усилия за възпирането на индийския възход. Китай използва за тези цели и Пакистан, Непал, Бутан, Мианмар, Бангладеш, Шри Ланка и Малдивите.\n\nОт друга страна, Индия напредва по отношение на навигацията в бурните води на глобалната геополитика. Присъствието на Ню Делхи от двете страни на глобалното геополитическо разделение не може да не се набива на очи. Различните ползи от контактите с разделения в момента свят предоставят възможности, които изискват политическа предпазливост и ловка дипломация.\n\nУсилията на Китай да повлияе на индийската чувствителност по северната граница чрез използване на военна сила изглежда имат обратен ефект. Вместо да държи Индия далеч от Запада, Пекин стратегически избута Индия по-навътре във водената от САЩ орбита. В същото време отношенията между Индия и Русия са запазили допирни точки и има взаимно осъзнаване на необходимостта от поддържане на стабилни връзки между Ню Делхи и Москва. Индия разшири икономическите си отношения дори с Китай, въпреки политическата реторика и ограничителните мерки като забраната на редица китайски приложения за смартфони.\n\nЕС, както и държавите от Г-7 решиха да наложат таван на цените на петрола и газа през декември. Таванът на цените може да успее само ако Индия и Китай като основни потребители на руски петрол също решат да ги спазват. Това също ще изисква големи производители на петрол като Саудитска Арабия да увеличат производството на петрол. Не би трябвало да е изненадващо, ако Индия, Китай и производителите на петрол не играят в полза на ЕС. Малко вероятно е обаче това да е резултат от колективно усилие, въпреки че ги свързват много общи неща.\n\nИзвестната мисъл на бившия китайски лидер Мао Цзедун \"Политическата власт израства от дулото на пистолета\" изглежда в известна степен описва преобладаващия дух в отношенията на Индия с Китай. Съществуващите и потенциалните бойни полета са тясно свързани с взаимодействието на политическата маса.\n\nАко взаимно договореното тактическо раздалечаване на армиите наистина е предшественик на срещата Моди-Си в Узбекистан, възможно е да се наложи Китай да свали оръжията като начална мярка. Въпреки че със Си Дзинпин нищо не може да се прогнозира, просто е възможно диалогът да бъде придвижен напред от двамата лидери по пътя към нормализиране на отношенията.",
    "След спирането на руските доставки Индия трябва да плаща повече за газ": "Закупените от GAIL India товари с втечнен газ за доставка между октомври и ноември са на цена, която надхвърля над два пъти тази от същото време на 2021 г.\n\nИндия беше принудена да купи едни от най-скъпите товари втечнен природен газ (LNG) за страната, след като бяха прекъснати жизненоважните руски доставки, съобщава Bloomberg.\n\nGAIL India Ltd. закупи няколко товара с LNG за доставка между октомври и ноември на цена, която надхвърля повече от два пъти тази, платена от компанията по същото време на миналата година.\n\nБазираната в Ню Делхи фирма се опитва да замени доставките от бившия търговски клон на „Газпром“, който беше национализиран от Германия по-рано тази година.\n\nГлобалното поскъпване на природния газ заради инвазията на Русия в Украйна удари силно чувствителните към цените развиващи се страни, принуждавайки ги да купуват количества на високи спот цени или да се сблъскат с прекъсвания на електрозахранването и спиране на промишлеността. Инфлацията на дребно в Индия скочи през август отчасти заради по-високите разходи за гориво.\n\nМиналата седмица GAIL купи три товара с LNG за доставка от октомври до ноември при цена от над 40 долара за милион британски топлинни единици (BTU), като това са едни от най-скъпите товари, доставяни някога до Индия, според търговци, запознати с темата.\n\nGAIL спечели отстъпки за цена и обем точно преди да влезе в сила 20-годишният договор с търговското звено на „Газпром“, базирано в Сингапур, през 2018 г. Въпросното подразделение беше част от германския бизнес на „Газпром“, който беше конфискуван по-рано тази година на германския енергиен регулатор и преименуван на Securing Energy for Europe GmbH .\n\nНовата компания вече не е в състояние да доставя гориво от руския полуостров Ямал и заяви, че не се предвиждат доставки за Индия. Тя плаща на GAIL договорни неустойки за недоставени количества, които обаче не са достатъчни да покрият разходите на фирмата на спот пазара.",
    "На какво се дължи експлозивния икономически ръст на тази огромна страна": "Индия се оказа една от тези уникални държави, които през 2022 г. демонстрират не само положителна динамика на брутния вътрешен (БВП), но и показват \"експлозивен\" растеж. Основните причини за това индийско \"икономическо чудо\", които са скрити на пръв поглед, разглежда известният инвестиционен банкер Евгений Коган в анализ, публикуван във финансовия портал Investimg.com.\n\nФакти и фактори за успеха:\n\n1.Ръстът на БВП от 13,5% през второто тримесечие на годишна база, на пръв поглед може да се обясни с ефекта на ниската база. През същия период на 2021 г. в Индия бушуваше пандемия, което означава, че бизнес активността би трябвало да е ниска и да не е имало икономически растеж през второто тримесечие на миналата година.\n\nНо твърдението за ниската база би било вярно, ако се правеше сравнение с второто тримесечие не на миналата, а на 2020 г., когато БВП на Индия загуби 23% спрямо същия период на 2019 година. Обаче за периода април - юни 2021 г., икономиката на страната \"скочи\" с 20%, т.е. настоящият скок на БВП на Индия тази година е в реално изражение.\n\n2.През второто тримесечие на 2022 г. Русия започна активно да доставя в \"приятелски\" страни петрол, природен газ, въглища, метали. И значителна част от доставките отиваха само в Индия.\n\nСанкциите на европейските страни и САЩ спрямо Русия, доведоха до ограничаване на доставките на полезни изкопаеми от Русия за \"неприятелски\" страни. А необходимостта от спешно намиране на нови външни пазари, позволи на Китай, Индия и други страни да получат добри отстъпки в цените, за доставки от Русия на енергоносители и други стоки.\n\nИма \"слухове\", че Русия е готова да предложи до 30% отстъпка в цената, за желаещите да сключат дългосрочни договори за доставки на петрол.\n\n3.В основата на високия икономически растеж на Индия сега стои успехът на селскостопанския сектор. Приносът на селското стопанство за растежа на БВП на страната за второто тримесечие е 4,5%, при увеличение от 2,2% за същия период на миналата година. Обаче, дори доставките на евтини суровини от Русия не помогнаха на производствения сектор, който регистрира спад в различните подотрасли, от 0,1% до 4,8%.\n\nОсновният въпрос сега е: Колко дълго ще продължи \"икономическото чудо\" на Индия?\n\nТова е \"творчески\" въпрос, казва Евгений Коган. Русия вероятно ще продължи да продава на Индия енергоносителите с отстъпка, разчитайки на реципрочни доставки на индийски продукти от автомобилната индустрия, високите технологии и много други. Следователно засилването на сътрудничеството с Русия в бъдеще може да се превърне в един от стълбовете на икономическото развитие на Индия, смята финансистът.\n\nМоже да се обобщи, че Индия по всяка вероятност ще продължи с ускореното темпо на икономическо развитие, но тя трябва да извърви дълъг път, за да достигне набелязаната цел - постигане на статут на развита държава до 2047 година.\n\nНай-общо казано, страната ще трябва да се трансформира от предимно аграрна, в напреднала в областта на индустрията и високите технологии. Как индийските власти ще успеят да преодолеят тази икономическа \"пропаст\" само за около 25 години, засега остава загадка.\n\nА успехът на Индия през следващите десетилетия неизбежно ще доведе до \"икономическа и геополитическа конфронтация с Китай за лидерство в света, измествайки \"стара Европа\" на втора и трета позиция\", според Евгений Коган.",
    "БТА :: Най-малко 21 души са загинали в Индия, след като са били ударени от мълния": "Най-малко 21 души са загинали на различни места в източния индийски щат Бихар, след като са били поразени от мълния при дъждове през последните 24 часа, предаде агенция Синхуа, позовавайки се на представител на щатската служба за справяне с бедствия.\n\nСпоред източника загиналите са фермери или селскостопански работници, които прибирали реколтата.\n\nКъм 10 района в щата съобщават за такива смъртни случаи.\n\nГлавният министър на Бихар Нитиш Кумар обяви финансово обезщетение от 400 000 индийски рупии (около 5023 американски долара) за семействата на всеки от загиналите. Бихар посъветва хората да бъдат внимателни при лошо време. \"Хората трябва да следват указанията, издадени от властите, за да се предпазят от нещастни случаи, причинени от мълнии. Човек трябва да остане на закрито при лошо време\", написа той в Туитър.",
    "Индия сбъдва мечтата си да стане производител на чипове": "Foxonn и Intel са замесени в два от най-значимите проекти в страната\n\nИндия ще се сдобие с модерно производство на полупроводникови чипове. Тайванският гигант Foxconn, както и Intel чрез своя дъщерна компания пристъпват към изграждане на заводи в страната. Почти 20 години преговори се приближават до етапа на практическо изпълнение.\n\nВече са определени площадките за изграждане на няколко предприятия, както и размерът на инвестициите. По-специално, Foxconn, заедно с индийската компания Vedanta, ще инвестира $7,58 милиарда в завод за полупроводници и още $11,95 милиарда в производството на дисплеи, съобщи Electronics Weekly.\n\n\n\n\n\n\n\nПрез февруари тази година Foxconn и конгломератът Vedanta подписаха меморандум за разбирателство относно съвместното развитие на полупроводникови и други високотехнологични индустрии в Индия. Плановете бяха договорени в детайли едва след решението на индийското правителство да отпусне субсидии за високотехнологични производства в размер на $30 млрд.\n\nСъщевременно Intel, чрез своята нова придобивка – израелската компания Tower Semiconductor, крои планове за изграждане на фабрика за аналогови чипове в Индия. Парите, отпуснати безвъзмездно от индийските власти, ще бъдат достатъчни за тези и други проекти, чието активиране се ускори на фона на глобалния недостиг на чипове и напускането на производителите от Китай.\n\nПървата фабрика за полупроводници на Foxconn с пълна обработка на силициеви пластини ще бъде построена след две години в Гуджарат, родния щат на индийския премиер Нарендра Моди. Пускането на предприятието ще стане за рекордно кратко време – още през 2024 г., две години след началото на строителството.\n\nОбикновено такива инсталации изискват най-малко две години и половина за изграждане, оборудване и въвеждане в експлоатация. Очевидно Foxconn ще осигури технологичните процеси, а приносът на индийската страна ще бъде паричен, в пълния размер на необходимите инвестиции.\n\nВ допълнение, подразделението Tower Semiconductor на Intel, като част от съвместно предприятие между ISMC и арабския рисков фонд Next Orbit Ventures, ще построи завод за полупроводници на стойност 3 милиарда долара в Южна Индия. Като се има предвид специализацията на Tower Semiconductor, това най-вероятно ще бъде производство на аналогови чипове.\n\n\n\n\n\n\n\nСъщо така в Индия до края на годината ще заработи предприятие за рязане и опаковане на NAND чипове от силициеви заготовки (вафли). Така страната е близо до сбъдването на дългогодишната си мечта да има собствено производство на чипове.",
    "Къде извън Русия ще се произвежда новият модел автомат \"Калашников\"": "Започна работа съвместното предприятие между Индия и Русия за производство на автомати \"Калашников\" модел AK-203. Това съобщи за ТАСС президентът на концерна \"Калашников\" Алан Лушников.\n\n\"Съвместното предприятие Indo-Russian Rifles Private Limited вече започна работа. В това съвместно предприятие ние (концерна \"Калашников\") представляваме Русия заедно с \"Рособоронекспорт\". Съвместното предприятие работи, всичко върви по план\", казва Лушников.\n\nИндийският премиер Нарендра Моди обяви създаването на съвместно индийско-руско предприятие за производство на автомати \"Калашников\" в страната още през март 2019 г. Съвместното предприятие IRRPL за производство на AK-203 е създадено на територията на завод близо до град Корва в индийския щат Утар Прадеш.\n\nКакто съобщи през декември миналата година генералният директор на \"Рособоронекспорт\" Александър Михеев, Русия е готова да осигури пълномащабно производство на 7,62-мм автомати АК-203 в Индия след две-три години. По неговите думи, първоначално в Индия ще се произвеждат само части за автоматите, а след това ще започне пълномащабно производство.\n\nДоговорът с индийското Министерство на отбраната предвижда доставката на повече от 600 хиляди автомата \"Калашников\". По този начин Индия може да стане първата страна освен Русия, която произвежда автомати \"Калашников\" AK-203. Уточнява се, че за разлика от своя предшественик, AK-203 е оборудван с анатомичен приклад \"Магпул\" и по-удобна пистолетна ръкохватка. Освен това е възможно и монтиране на различни мерници.",
    "MotoGP даде зелена светлина за състезание в Индия": "MotoGP даде зелена светлина за състезание в Индия. Това стана ясно след като притежателят на търговските права в шампионата Дорна Спортс подписа Меморандум за разбирателство с промоутъра на бъдещата надпревара Fairstreet Sports. Има вероятност първата надпревара в Индия да се проведе още през следващата година.\n\nTalks are underway in order to bring #MotoGP to India in the near future 🇮🇳 Full details below 👇 #MotoGP | 📰https://t.co/4r9SdUy5xo — MotoGP™🏁 (@MotoGP) September 21, 2022\n\n\n\nГлавният изпълнителен директор на Дорна Спортс Кармело Еспелета наскоро бе на посещение в Индия, където се срещна с местните власти, както и с промоутъра на състезанието. Испанецът посети невероятната писта Буд Интернешънъл, която трябва да приеме надпреварите от световния шампионат по мотоциклетизъм на ФИМ.\n\nСлед това делегацията на Дорна замина и за град Лукноу, който е столицата на щата Утар Прадеш (UP). Именно в този регион в който се намира международната писта Буд. Там Еспелета се срещна с главния министър на Утар Прадеш г-н Йоги Адитянат, както и министъра на индустриалното развитие г-н Нанд Гопал.\n\nСъстезанието ще носи името Гран при на Бхарат. Все още не се знае кога ще бъде първата надпревара на пистата Буд. Според предварителните планове това може да се случи още догодина, но по-реалистичната прогноза е 2024 г. От Дорна все още не са определили дата, на която ще се проведе първата в историята на шампионата Гран при на Бхарат. На местния език хинди думата Бхарат означава Индия.\n\nСпоред спортният директор на Дорна Спорта Карлос Еспелета, няма смисъл че за MotoGP да разширява обхвата си в Индия. Страната в Южна Азия е най-големият пазар на двуколесни превозни средства в света. Освен това е изключително важна за всички производители в кралския клас.\n\nВ момента MotoGP увеличава популярността си в Югоизточна Азия след като през последните години посети Тайланд и се върна в Индонезия. Състезанията и в двете страни се радваха на огромен интерес. Следващата стъпка на Дорна и шампионата е организиране на надпревара в Индия.\n\n„Индия е огромна страна и пазар, особено важен за индустрията на двуколесните превозни средства и за MotoGP като спорт. Шампионатът има огромна фенска база там. Възможността да проведем състезание от MotoGP в Индия ще бъде едновременно невероятно зрелище за нашите фенове. Също така ще ни позволи да продължим да развиваме спорта в региона. Това е изключително важно за всички наши партньори и по-специално за производителите. Трябва да вземем предвид стотиците милиони двуколесни превозни средства по пътищата на страната. Много бихме искали да успеем да реализираме този проект. В В допълнение искаме да представим тези невероятни мотоциклети от MotoGP пред многобройните индийски фенове“, сподели Еспелета.\n\n„Всички в MotoGP сме отдадени на нашите фенове. Стремим се да направим спорта достъпен за всички, независимо от това къде се намират, кои са и какво е икономическото им положение. Мотоциклетите са невероятен инструмент за транспорт. В много райони на света те са двигател на обществото, тъй като осигуряват икономическа мобилност и захранват семейства по целия свят. Състезанието в Индия ще бъде отражение на нашия ангажимент да отворим вратите на спорта колкото се може по-широко и ще бъде важно постижение за шампионата“, допълни главният изпълнителен директор на Дорна Спортс.\n\n„За Утар Прадеш е голяма гордост да бъде домакин на такова престижно в световен мащаб мегаспортно събитие. То не само ще даде тласък на секторите на хотелиерството и туризма, но и ще постави нашия щат на световната сцена. Нашето правителство ще предостави цялата необходима подкрепа, за да се превърне това събитие в огромен успех“, заяви главният министър на щата г-н Йоги Адитянат.\n\n„Мотоциклетният спорт се радва на голямо възхищение в Индия. Целта ни е пренасянето на най-престижното състезание по мотоциклетизъм в нашата страна. По този начин се надяваме да увеличим още повече броя на феновете му. Също така искаме да насърчим повече млади мотоциклетисти да се занимават с този спорт. Докато светът се възстановява от пандемията от коронавирус, това събитие се очаква да даде нов тласък на спортния туризъм в Индия“, каза директорът на Fairstreet Sports Пушкар Нат.",
    "Изключването на Русия може да проправи пътя на Индия към световните облигационни индекси": "Включването на индийските държавни облигации с висока доходност в световните индекси ще улесни международните инвеститори да влагат парите си в страната\n\nИндия има най-големия облигационен пазар сред развиващите се икономики, който не е покрит от световни индекси, но според банкери това може скоро да се промени, потенциално привличайки милиарди долари входящи потоци. Скорошното изключване на Русия от индексите е една от причините за промяната, пише Bloomberg.\n\nMorgan Stanley очаква да бъде обявено, че Индия ще бъде включена в индекса за облигациите на развиващите се пазари на JPMorgan & Chase Co. още в средата на септември, а реалното включване да бъде през третото тримесечие на следващата година. Goldman Sachs смята, че обявлението ще се случи през четвъртото тримесечие на тази година, а включването – през второто или третото тримесечие на 2023 г. И двете банки очакват тежестта на Индия да бъде от 10% - максималното за страна в индекса, а потенциалните входящи потоци да бъдат за 30 млрд. долара.\n\nВключването на индийските държавни облигации с висока доходност в световните индекси ще улесни международните инвеститори да влагат парите си в третата по големина икономика в Азия с дългов пазар за 1 трлн. долара. Стъпката ще последва много фалстартове през годините, които се дължаха на предпазливост относно дълговите входящи потоци и разногласия, включително по данъчните облекчения за чужденци. Изключването на Русия от измерителите на JPMorgan, след като нахлу в Украйна, може да е увеличило стимулите за съставителите на индекса да запълнят празнината с индийски дълг. Източник: Bloomberg\n\nJPMorgan – един от големите доставчици на индекси, събира обратна връзка от инвеститорите за включването на Индия в индекса Bond Index - Emerging Markets Global Diversified (GBI-EM). Над 60% от инвеститорите на реални пари са готови или почти готови за включването на Индия, показва проучване на Morgan Stanley. Говорител на JPMorgan в Индия е отказал коментар.\n\n„Индия ще предложи така нужната диверсификация на индекса GBI-EM предвид различната структура на икономиката ѝ, затова ще бъде силно допълнение към индекса от дългосрочна перспектива“, казва Ниведита Сунил, портфолио мениджър за дълг от Азия и развиващите се пазари в Lombard Odier. „Провеждаме консултации с доставчика на индекса и силно подкрепяме стъпката“, допълва още.\n\nНадеждите на трейдърите на облигации в Индия бяха попарени в миналото за включването им в индекса. През февруари до голяма степен се очакваше, че правителството ще обяви данъчни облекчения за чуждестранните инвеститори в бюджета, които ще улеснят търговията с дълга на страната на платформи като Euroclear.\n\nПопарени очаквания\n\nВместо това бюджетът си замълча по въпроса. Официални лица заявиха, че са решили да не изключват международните облигационни сделки от данъци и предпочитат сетълментът по облигациите да се извършва на местно ниво.\n\n„Индия има свой собствен размер и тежест, за да действа сама“, казва Анинда Митра, ръководител на макро и инвестиционната стратегия за Азия в BNY Mellon Investment Management. “Важно е обаче да се вземе стратегическо решение и то да се спазва, а не да се изпращат противоречиви сигнали“.\n\nВ същото време в индекса GBI-EM Русия има тежест от около 8%, преди да бъде извадена, и сега има седем страни с тежест от по 10% и 13 страни, споделящи си останалите 30%, се казва в бележка на Morgan Stanley.\n\n“Изключването на Русия направи индекса по-концентриран и небалансиран“, казват стратези на Morgan Stanley в бележка в началото на септември. „Затова JPMorgan има по-голям стимул да включи Индия, дори без Euroclear, стига инвеститорите в GBI-EM да нямат против“. Източник: Bloomberg\n\nИндия в момента е „напът“ да бъде поставена под наблюдение за включване в облигационния индекс на JPMorgan, посочва банката. Тя е и в списъка за наблюдение на FTSE Russell за добавяне в индекс за дългове на развиващите се пазари.\n\nПодновените пазарни дебати за включването в индексите помогнаха за съживяване на потоците в деноминирани в рупии облигации миналия месец след шест непрекъснати месеца на изтичане. Чуждестранните входящи потоци ще бъдат ключови за посрещане на непрекъснато нарастващото предлагане на облигации на страната, тъй като нейните нужди от финансиране нарастват. Доходността се насочва към трети месец на мост, като доходността по 10-годишните държавни облигации е надолу с над 30 базисни пункта от юни насам.\n\nВластите предприемат някои стъпки, за да облекчат правилата за чужденци. Скорошни регулации, например разрешаването на банките попечители да финансират предварително сделки от името на чуждестранни инвеститори, са един такъв пример, посочва Goldman Sachs. Въпреки това ключови въпроси остават.\n\n„Смятаме, че двете най-големи оперативни предизвикателства са времето за отваряне на сметката и обременяващите изисквания за търговия“, казва Ерик Ло, фонд мениджър на активи с фиксирана доходност в Manulife Investment Management. Той казва, че може да отнеме до девет месеца да се отвори местна сметка за търговия с облигации в Индия, но подобни оперативни ограничения не могат да спрат фирма да инвестира на пазара.",
    "Гепарди отново тичат в парк в Индия след 70-годишно отсъствие (ВИДЕО)": "Индийският премиер Нарендра Моди пусна няколко от осемте африкански гепарда с радио нашийници на пасищата на националния парк Куно в централна Индия в събота (17 септември. Дата, която съвпада с рождения му ден.\n\nОсвобождаването на големите котки - най-бързото сухоземно животно на Земята - е кулминацията на 13-годишни усилия за възстановяване на вид, изчезнал от Индия преди около 70 години. Гепардите пристигнаха на крайната си дестинация след пътуване от 8000 км от Намибия, което предизвика критики от някои природозащитници.\n\nЗебра се роди в Зоопарка в София за първи път от 30 години насам\n\nАко всичко върви добре с привикването им към Куно, котките ще бъдат пуснати да тичат през 5000 квадратни километра гори и пасища, споделяйки пейзажа с леопарди, лениви мечки и раирани хиени.\n\nДруги 12 гепарда се очаква да се присъединят към новaта индийска популация следващия месец от Южна Африка. И тъй като Индия събира повече средства за проекта на стойност 11,4 милиона долара, до голяма степен финансиран от държавната компания Indian Oil, тя се надява в крайна сметка да увеличи популацията до около 40 котки.\n\nДве ягуарчета се родиха в национален парк в Аржентина (ВИДЕО)\n\nМоди призова хората да бъдат търпеливи, докато котките се приспособяват. „За да могат да превърнат националния парк Куно в свой дом, ще трябва да дадем на тези гепарди няколко месеца време.“",
    "Индия атакува пазара на чипове": "Индия акцентира върху производството на чипове и показва амбиция да се нареди до първенците в сферата. Според Закона за науката, подписан от американския президент Джо Байдън, всяка държава, която прави нови открития, ще получи финансова помощ.\n\nАмерика вече е изтеглила 50 милиарда долара допълнителни инвестиции в Америка, дори когато Китай и Тайван са ограничени. Кризата се задълбочи, особено след посещението на Нанси Пелоси, говорител на Камарата на представителите на САЩ.\n\nВизитата ясно показа как Западът се дистанцира от Китай по отношение на статута на Тайван, което означава, че геополитиката около острова се очаква да затрудни доставките допълнително, анализира Еconomictimes.\n\nПазарът на чипове се предвижда да започне да расте с много по-бавни темпове тази година. Според анализаторите предлагането ще се нормализира през 2023 г., след като започнаха проблемите с логистиката от Китай покрай пандемията.\n\nИндия възроди десетгодишната си програма за стимулиране на производителите на чипове, като предложи 10 милиарда долара за сектора. Въпросните чипове ще бъдат използвани в производството на смартфони и други дигитални устройства.\n\n\n\n\n\nСобственик на Tesla си имплантира чип, за да я отключва с ръка Чипът е мултифункционален и с него в бъдеще ще могат да бъдат правени трансакции Три са големите претенденти за паричната помощ - ISMC Analog, IGSS Ventures или Vedanta-Foxconn. Правителството е поискало допълнителна информация, свързана с консорциумите, касаеща технологичните характеристики, човешките ресурси и степента на поет риск.\n\nИндия смята да ускори процеса, тъй като всеки един от предложените проекти е касае милиарди долари.\n\n“Правителството е напълно наясно със значението на стимулите, които формират над 50% от разходите по проекта. 10 милиарда долара не е никак малка сума и е редно всеки един детайл да бъде разгледан обстойно”, казва съоснователят на HCL Аджай Чоудхри.",
    "Събориха два незаконни 100-метрови небостъргача в Индия (ВИДЕО)": "Разрушиха два незаконно построени небостъргача в Индия за по-малко от 10 секунди. Експлозията беше зрелищна и остави огромен облак от прах и отломки във въздуха. Сградите са най-високите, събаряни някога в страната, съобщава „Ройтерс”.\n\n103-метровите кули с около 850 апартамента се срутиха след контролиран взрив с над 3700 кг експлозиви в жилищен район близо до столицата Ню Делхи. Решението за това бе взето от Върховния съд след дълга съдебна битка, в хода на която е установено, че предприемачите са нарушили много строителни разпоредби и норми за пожарна безопасност.\n\nПредстоят проверки на останалите сгради в райони, за да се установи дали събарянето е нанесло щети по някоя от тях.\n\nПожарникари пък пуснаха водни струи, за да намалят нивата на прах около кулите „Apex” и „Ceyane”, които бяха издигнати край натоварена магистрала, свързваща най-населения щат на Индия - Утар Прадеш, със столицата.\n\nControlled explosion brings down India's 'Twin Towers', one of the skyscrapers in the National Capital Region (NCR). pic.twitter.com/jLAHrPD5LX — justearthnews (@justearthnews) August 28, 2022\n\nОчакваше се след взрива на мястото да останат над 80 000 тона развалини, повечето от които ще бъдат използвани за запълване на терена, а останалите ще бъдат рециклирани.\n\nТакива събаряния са рядкост в Индия въпреки бурното незаконно строителство.",
    "Проливни дъждове в Индия взеха жертви, има стотици срутени къщи (ВИДЕО)": "Проливни дъждове предизвикаха срутване на къщи в северен индийски щат, а жертвите са най-малко 12, предаде Асошиейтед прес, като се позова на официални служители. Пороят предизвика и прекъсване на електрозахранването, проблеми с трафика и стотици наводнени домове.\n\nДраматични кадри от спасяването на блокирани в наводнен паркинг хора (ВИДЕО)\n\nУчилищата в Лакнау, столицата на щата Утар Прадеш, са затворени, а метеорологична служба отчете, че за 24 часа в района са паднали 35 мм дъжд, каза заместник-главният министър на щата Браджеш Патак.\n\nПокривът и стена на пострадала къща рухнаха рано тази сутрин в района на Хазратгандж. Девет души са загинали на място, а трима са били хоспитализирани с наранявания, каза Патак. Той добави, че в град Унао, намиращ се на 40 километра югозападно от Лакнау, са загинали трима при срутване на къща след проливни дъждове.\n\nНай-малко 6 жертви на лошото време в Италия (ВИДЕО+СНИМКИ)\n\nПо-рано този месец в южния индийски град Бенгалуру, столицата на южния щат Карнатака, проливни дъждове в продължение на два дни предизвикаха продължителни задръствания, спиране на тока и тежки наводнения.\n\nХората са използвали трактори, за да отидат на работа. Изпратени са лодки за спасяване на жители на Бенгалуру.\n\nIndia's Silicon Valley has been drowning as the city witnessed 150 percent more rainfall than the average during the ongoing monsoon season. Bengaluru and other parts of Karnataka are not known to be traditionally flood-prone. #NewsMo | @nabilajamal_ pic.twitter.com/0f27U4g1LV — IndiaToday (@IndiaToday) September 16, 2022\n\nМусонните дъждове в Южна Азия обикновено започват през юни, но тази година силни проливни дъждове заваляха в Североизточна Индия и Бангладеш още в началото на март. Това предизвика наводнения още през април в Бангладеш. Сезонът на мусоните, който обичайно приключва през октомври, причинява смъртта на стотици хора и оставя десетки хиляди без дом всяка година.\n\nУчени казват, че изменението на климата е причината за необичайни природни явления като прекомерните валежи, превръщащи се в \"новото нормално\". Те отбелязват също, че се настъпват и промени в сезонът на мусоните.",
    "Индия планира първата си космическа мисия през 2024 г.": "© pixabay\n\nИндийският министър на науката и технологията Джитендра Сингх обяви, че програмата за изпращане на човек в космоса се отлага до 2024 г. в резултат на пандемията от коронавирус, съобщава ДПА.\n\nКосмическата мисия „Гаганян“, за която се подготвяха индийски и руски астронавти, трябваше да се проведе през тази година. Пандемията обаче попречи на тренировките.\n\nПлановете за мисията са хуманоиден робот да бъде изпратен на пробен полет в космоса през следващата година.\n\nМинистър-председателят на Индия Нарендра Моди стартира програмата с намерението страната му да спечели повече международен престиж.\n\nИндия търси начин да изпълни успешно космическа мисия и има няколко сателита в космоса. Някои от тях са нискобюджетно производство за други държави.\n\nПандемията отложи редица проекти. Сред тях е мисията за лунен апарат „Чандраян-3“, която се очаква да бъде изпълнена през следващата година, допълва БТА.\n\n0\n\n\n\n\n\n\n\n\n\nКопирано",
    "Мъките на индийките, които произвеждат айфони": "\"Полицията да изчезва!\", крещят хиляди жени във видеоклип, направен в средата на декември 2021. Жените са работнички в доставчика на Apple - Foxconn. Тогава те блокират магистрала в щата Тамил Наду - в най-важната индустриална зона в Индия. Трафикът спира за часове, а на работничките най-сетне им се обръща внимание - от местните политици, но и от Apple.\n\nПротестите от декември си имаха основателна причина: над 250 жени, заети в производството на айфони, внезапно получават симптоми на стомашен вирус, а някои от тях се налага дори да бъдат откарани в болница. \"Никой не ни казваше какво ни се случва\", разказва днес Аби, една от засегнатите. \"Когато попитахме, ни обясниха, че сигурно е хранително натравяне.\"\n\nЛоши условия на живот\n\nАби пристига за интервюто с още няколко колежки, всички млади жени - около 20-годишни. Повечето държат смартфон в ръцете си, но не айфон. Аби разказва за лошите условия в студентските общежития, в които живеели преди. Преди инцидента всички били принудени да спят на земята, разказва момичето. \"Сега ни дадоха легла, чаршафи, възглавници. Това е по-добре.\"\n\nСпалните помещения обаче все още са препълнени - по десет жени в стая на двуетажни легла. Сега поне имат течаща вода. Преди им се е налагало да си набавят вода от кладенец пред къщата.\n\n\"Храната още е много лоша\", оплаква се Аби. Затова и работничките често просто отказват да ядат и отиват на работа, без да са се хранили. \"Ако нямаме нормална храна, как се очаква да работим?\"\n\nЖените не са запознати с правата си\n\nДоставчикът на Apple в Индия Foxconn се смята за най-големия производител на електроника в света. Повече от 5000 жени работят там и сглобяват айфони от моделите 12 и 13. Скоро ще се наложи да започнат и с Айфон 14 (I Phone 14).\n\nПовечето работнички са млади момичета от селски райони, наети през посредници. Често те са първите в семейството си, които изобщо си намират работа. Затова и не са наясно с това какви са правата им. Работят по осем часа на ден, на три смени, шест дни в седмицата, казва Аби на развален английски.\n\nЖените получават минималната заплата в Индия - около 170 евро на месец, от които се удържат и пари за осигуровки и транспорт. След протестите от декември, заплатите им леко се увеличават.\n\nОгромни разстояния до работното място\n\nСпоред местен синдикат Foxconn настанява работничките в общежития на 60 километра от фабриката и ги охранява. Аби потвърждава, че е така. Това означава, че много от работничките пътуват по два часа до работното си място и рядко успяват да се наспят. \"Би било по-лесно, ако общежитията бяха по-близо\", казва Аби.\n\nЗа това настояват и от синдиката. Канан Сундараян, заместник-председател на синдиката, обвинява огромната технологична компания в принудителен труд и експлоатация на работници. По думите му, правителството и местните власти се задействат едва след протести.\n\nСундараян обвинява правителството на Моди. \"С цялата тази инициатива \"Произведено в Индия\", която предоставя възможност за намалени данъци, привличаме компании от целия свят. Чуждестранните инвестиции са добре дошли, но много често тези компании не се съобразяват с трудовия кодекс на Индия. И властите си затварят очите.\"\n\nСпоред Панкаж Мохиндроо, председател на Асоциацията на телекомуникациите в Индия, местните власти в щата Тамил Наду са реагирали бързо след протестите и са подобрили ситуацията за жените, заети в производството на айфони. Важно е да се обръща внимание на нуждите на работещите в тази индустрия, смята той. \"Имаме нужда от все повече от тях, особено в производството на електроника.\"\n\nЗа Индия е от изключително значение това, че компания като Apple мести производството си в страната - особено що се отнася до конкуренцията с Китай. За Мохиндроо това е дори \"привилегия\".\n\nПазар с потенциал\n\nТелефоните на американската компания може и да се произвеждат в Индия, но те се изнасят в други страни. 850 милиона индийци притежават смартфон, но едва три процента от тях използват айфон. Но продажбите в Индия скоро може да скочат.\n\nАби и колежките ѝ настояват да се отнасят към тях и към работата им с уважение. Най-важно е здравето им. \"Можем да работим, само ако се чувстваме добре\", казват те и споделят, че една от колежките им припада поне веднъж всеки месец. Ако храната и условията на живот са добри, то \"останалото ще се подреди\", казват те.\n\n***\n\nВижте и това видео от нашия архив:",
    "САЩ ще отговорят \"решително\", ако Русия използва ядрено оръжие в Украйна": "Съединените щати ще отговорят \"решително\", ако Русия прибегне до ядрено оръжие в Украйна, и последиците за Руската федерация ще са \"катастрофални\", заяви съветникът по националната сигурност Джейк Съливан.\n\nВ изявлението си пред Ен Би Си Съливан не посочи конкретно какъв ще бъде отговорът на Вашингтон, но отбеляза, че в Москва са били уведомени в по-големи детайли какви ще бъдат последствията от една ядрена ескалация.\n\nСъединените щати са убедени, че руският президент Владимир Путин иска да \"заличи\" украинския народ и по тази причина Вашингтон ще продължи да осигурява на украинските лидери оръжие, боеприпаси, разузнавателни данни и всякаква друга помощ, каза Джейк Съливан.\n\nВ интервюто за Ен Би Си Съливан отправи предупреждението към Москва, като използва два пъти израза \"катастрофални последици\": \"Ако Русия прекрачи тази линия, ще има катастрофални последици за нея. Съединените щати ще отговорят решително. Сега посредством частни канали, ние изяснихме по-подробно какво точно би означавало това, но искаме да можем да можем да говорим директно с висшето ръководство в Русия и да им изложим какви биха били последствията, без да получаваме риторични отговори публично за еквивалентна реакция. Но ние няма да се колебаем да кажем публично, че ще има катастрофални последствия за Русия, ако реши да продължи. Съединените щати и техните съюзници ще отговоря решително“. Реакцията на Вашингтон идва, след като Владимир Путин се обърна към НАТО с думите цитирам \"тези, които се опитват да ни изнудват с ядрено оръжие, трябва да знаят, че розата на ветровете може да обърне и към тях.\"\n\nАмериканският държавен секретар Антъни Блинкън също заяви, че страната му има ясен план за действие, ако Русия прибегне до употреба на ядрено оръжие в Украйна. Блинкън не разкри подробности за плана, но подчерта, че Вашингтон е дал ясно да се разбере на Москва, че последствията от този ход ще бъдат \"ужасни\". Блинкън също така посочи, че Вашингтон е в комуникация с Москва относно риска конфликтът в Украйна да прерасне в ядрена война. Той каза пред CBS News, че САЩ дават ясно да се разбере, че \"последиците биха били ужасяващи\". Антъни Блинкън смята, че руският президент Владимир Путин вече е загубил войната в Украйна \"по отношение на това, което се е опитвал да постигне\", като се има предвид, че първоначалната му цел е била \"да изтрие идентичността на Украйна като независима държава\". Той отбеляза, че Русия \"не е демонстрирала никаква готовност в този момент да участва в смислени дискусии\" и че в момента няма мирни преговори със САЩ. Тази седмица Европейската комисия ще представи предложенията си за допълнителни санкции срещу Руската федерация. Освен забрана за внос на руски диаманти, в Брюксел се обсъждат допълнителни ограничения върху търговията с нефт и високи технологии.\n\n\n\nПо-рано в изявлението си пред Общото събрание на ООН руският първи дипломат Сергей Лавров обвини Запада в \"гротескна русофобия\" и в желание да \"разцепи и унищожи\" Русия. По думите на Лавров Съединените щати искат да превърнат целия свят в свой \"заден двор\", а Европейският съюз се е превърнал в \"авторитарно, диктаторско образувание\".\n\nНа пресконференция по-късно Лавров потвърди намерението на Москва да присъедини окупираните територии, където се провеждат плебисцити за включване в състава на Руската федерация. Попитан дали Кремъл ще използва ядрено оръжие, за да отбранява тези земи, руският външен министър отговори:\n\n\"Цялата територия на Руската федерация, която е определена или може да бъде допълнително определена в Конституцията на Руската федерация, без всякакво съмнение и под пълната защита от държавата. Това е абсолютно естествено и всички закони, доктрини, концепции и стратегии на Руската федерация се прилагат върху всички нейни територии\".\n\nДвете държави с най-голямо население - Китай и Индия, се обявиха по време на дебатите в Общото събрание на ООН за по-бързо дипломатическо решение на украинската криза. Китайският външен министър Ван И се обърна както към Украйна, така и към Русия, да не допускат кризата да се разпространи и да засегне и развиващия се свят.\n\n\"Китай подкрепя всички усилия за мирно уреждане на украинската криза. Неотложният приоритет ни диктува да свикаме преговори за мир, решението е в това да отговорим на законните притеснения на всички страни за сигурността им и да изградим балансирана, ефективна и устойчива структура за сигурност\".\n\nБез да подкрепи гласно Русия или Украйна, индийският външен министър Субраманям Джаишанкар се присъедини към призива за дипломация:\n\n\"Докато конфликтът в Украйна продължава да вилнее, често ни питат на чия страна сме. Индия е на страната на Мира и ще остане твърдо на тази позиция. Ние сме на страната, която зачита Хартата на ООН и основните и принципи. Ние сме на страната, която зове за диалог и дипломация като единствен изход от кризата. На страната сме на онези, които се опитват да свържа двата края, докато цените на храната и горивото растат. Затова е в наш колективен интерес да работим съзидателно както в Обединените нации, така и извън техните рамки, за да постигнем по-скоро решение на този конфликт\".",
    "БТА :: Индия с ръст на БВП от 13,5 на сто през второто тримесечие на годината": "Икономиката на Индия се увеличи с 13,5 на сто от април до юни на годишна основа. Като причина за растежа се явяват по-високото промишлено производство, както и сектор \"земеделие\", сочат най-новите официални правителствени данни, цитирани от\n\n/СС/",
    "Разпродават чаените плантации в Индия": "Около половината чаени плантации в окръг Дарджилинг (източния щат Западен Бенгал), един от най-големите центрове за отглеждане и производство на чай в Индия, са обявени за продажба заради спада в търсенето на чай в Европа и Япония, съобщи в. „Економик таймс“.\n\n„От 35 до 40 чаени плантации ще бъдат продадени заради финансовата криза, породена от липсата на купувачи в Европа и Япония и увеличаването на себестойността на производството на този продукт”, заяви Аншуман Канориa, шеф на Индийската асоциация на износителите на чай (ITEA).\n\nСобствениците на плантации в Дарджилинг са принудени да търсят купувачи за тях заради ниската ликвидност на чая, спада на цената му и по-високите заплати на работниците, уточни той. При създалата се ситуация 55 000 души от постоянно заетите в местните чаени плантации са заплашени от уволнение, добави Аншуман Канориа.\n\nДревните тайни на чая\n\nПравителството на Западен Бенгал е разрешило използването на 15 на сто от обявените за продажба чаени плантации в окръга за създаването на курорти и развитието на чаен туризъм, пише в. „Економик таймс”, цитиран от БТА.\n\nВ Дарджилинг в момента има 87 чаени плантации. Преди около 10 години те са произвеждали около 11 милиона килограма чай годишно. През 2021 г. този показател се е понижил до 6,7 милиона килограма.\n\n***\n\nВажното за теб е на Topnovini.bg! Последвай ни във Facebook, Instagram и Twitter, ела и в групата ни във Viber! Значимите теми и различните гледни точки са още по-близо до теб! Всички са в социалните мрежи – ние също, чети ни!",
    "Новият колониализъм на САЩ обещава неизбежна нестабилност за Индия и Китай": "/Поглед.инфо/ Икономическите проблеми на глобалния Юг, включително кризата с плащанията, носят по-значителни рискове за световната икономика (разбира се, в западния смисъл на това) от нарастващите противоречия между Запада и Китай.\n\nВ края на август известното англоезично издание The Economist публикува забележителна статия на американския политолог Иън Бремър, специалист по глобален риск и основател на влиятелната Eurasia Group - аналитична компания, чиито услуги са търсени от така наречените евроатлантически елити.\n\nСпиридионе Рома. Изтокът предлага богатствата си на Британия. 1778.\n\nВ статията си Ян Бремер обосновава необходимостта Западът да измести вектора на стратегическото напрежение от изток на юг. Авторът до голяма степен свързва неизбежността на бъдещата нестабилност на глобалния Юг с нарастващата криза там, включително кризата с плащанията, а също „назначи“ Индия за лидер на противопоставянето на Юга на колективния Запад.\n\nМястото и времето на публикуване на Ян Бремер не са случайни - статията е свидетелство за когнитивната и интелектуална криза, която се разгръща на Запад. Списание Economist е известно със своята неолиберална ориентация, отразява възгледите на западната финансова олигархия и защитава именно нейните глобални интереси.\n\nКарл Маркс още през 1852 г. нарича The Economist рупор на „финансовата аристокрация“; оттогава при запазване на основната цел - финансово поробване и колониална експлоатация - само методите за постигане на тази цел са се променили и усъвършенствали.\n\nПрез последните години Западът се сблъска с решителна съпротива срещу еднополюсния неоколониален модел на световен ред. Валутният монопол и предоставянето на наднационални функции на американския долар позволиха на Вашингтон да упражнява ефективен контрол върху световната икономика и отделните държави.\n\nБорбата срещу западната хегемония за по-справедлив многополюсен световен ред има глобален антиколониален характер и се провежда в три основни направления: политическо, икономическо и военно.\n\nРусия, както и преди нея СССР, има традиционно непримиримо отношение към всяка форма на колониализъм и тясно свързаните с него расизъм и нацизъм. Ето защо колективният Запад изпитва адска омраза към Русия и отприщи хибридна война и в трите посоки, включително военно противопоставяне.\n\nУкрепналият Китай също участва в антиколониалната борба за бъдещия многополюсен свят в политическата и икономическата сфера. Западната подкрепа за тайванския сепаратизъм и опитът да се превърне част от китайската територия в друга марионетна полуколония може да принуди Пекин да премине на военна плоскост и по този въпрос.\n\nНанси Пелоси по време на визитата си в Тайван. Taiwan presidential office\n\nСтраните от глобалния Изток, както и глобалния Юг, включително държавите от Азия, Африка и Латинска Америка, представляват по-голямата част от населението на Земята и заемат по-голямата част от нейната територия. Почти всички те в своята история са били изправени пред колониалното потисничество от европейските държави, а по-късно и от Съединените щати, които сега са превърнали самата Европа в своя полуколония.\n\nПо-голямата част от развиващите се страни се опасяват от по-нататъшното укрепване на финансовата, политическата и военната хегемония на Съединените щати и симпатизират на антиколониалната борба на Русия и Китай.\n\nСъществуващата неоколониална зависимост на тези страни и особено на техните предимно компрадорски елити от Запада не им позволява да заемат открита позиция срещу съществуващия еднополюсен световен ред. Провалът на настойчивите опити на САЩ да ги принудят да се присъединят към антируската коалиция обаче говори за упадъка на еднополюсния световен ред и за перспективите за формиране на широко международно антиколониално движение.\n\nСъпротивата, дори пасивна, срещу хегемонистичните стремежи на финансовия капитал, „златния милиард“, воден от Съединените щати, показа на Запада, че идеите му за собствената му сила и авторитет са силно преувеличени.\n\nСтрахът от загуба на продължаващата война за новия световен ред ги принуждава да променят тактиката и „посоката на удара“, като запазят същите стратегически приоритети – запазване на неоколониалния еднополюсен модел на световен ред и собственото си господство. Статията на Иън Бремър в The Economist се опитва да намери \"слабо звено\" в зараждащата се антизападна и антиколониална коалиция.\n\nБремер твърди, че икономическите проблеми на глобалния Юг, включително кризата с плащанията, носят по-значителни рискове за световната икономика (разбира се, в западния смисъл на думата), отколкото нарастващите противоречия между Запада и Китай. Взаимозависимостта на китайската и западната икономика е толкова голяма, смята той, че нито една от страните няма да рискува рязко прекъсване на търговските и икономически връзки.\n\nТова твърдение е много подвеждащо. Всъщност търговията със Съединените щати и Европейския съюз осигурява повече от една трета от външнотърговския оборот на Китай, което ги прави ключови партньори на Китай. В същото време износът на Китай за Съединените щати значително, в някои години на моменти, надвишава вноса, създавайки колосален излишък, който се реализира главно в западни финансови инструменти: държавни и корпоративни ценни книжа, чиято ненадеждност става все по-голяма и по-очевидни дори за хора, далеч от икономиката.\n\nАмбициозните международни проекти на Пекин, включително глобалната инициатива за Новия път на коприната („Един пояс, един път“), са причинени, наред с други неща, от желанието да се разпореждат със значителни финансови приходи от излишъка на външната търговия толкова ефективно, колкото е възможно, за превръщане, макар и възможно, на ненадеждните национални ценни книжа на САЩ в реални ресурси и влияние.\n\nПрезидентите на Русия Владимир Путин и на Китай Си Дзинпин. 2022. kremlin.ru\n\nКритичният характер на икономическата зависимост на Китай от Запада е силно преувеличен от Иън Бремер. За Съединените щати и Европейския съюз физическото отсъствие и невъзможността да се заменят китайските и свързаните с тях производствени вериги означава незабавен потребителски колапс, последван от необратима социално-икономическа и политическа катастрофа.\n\nЗа Китай загубата на основния пазар за продажби ще означава рязко намаляване на производствения капацитет и социално-икономическа криза, смекчена от вътрешния пазар, чието развитие се превърна в един от политическите приоритети на Пекин, както и от излишъка на търговия със Запада.\n\nЕдинствената критично значима позиция за Китай са интегралните електронни схеми, които са на първо място (над 17%) във вноса. Но и тук Пекин последователно постига самодостатъчност чрез изпълнение на широкомащабни проекти за заместване на вноса. С неизбежното обединение на континентален Китай с Тайван, тази уязвимост на китайската икономика също ще избледнее в забрава.\n\nИън Бремер най-вероятно изхожда от разбирането за неизбежността на загубата в конфронтация с Китай и Русия и следователно предлага да се измести центърът на тежестта на геоикономическата и геополитическата борба, спонтанно „назначавайки“ течението в много уважаваната, но в никакъв случай не съюзник на Вашингтон, Индия, главата на глобалния Юг, който се противопоставя на Запада.\n\nКолониалисткият принцип „разделяй и владей“ отдавна е известен в целия свят; малко вероятно е Пекин и дори Ню Делхи, които все още жънат горчивите геополитически плодове на британското колониално управление в кърваво разделения Индустан, да последват тактиката на Запада, така откровено очертана в The Economist.\n\nНарендра Моди, (cc) Narendra Modi\n\nВ утвърдени държави, дори много по-слаби и по-малко влиятелни от азиатските гиганти Китай и Индия, ясно чуха откровеното изложение на колониалисткото \"кредо\" от шефа на европейската дипломация Жозеп Борел. На самоназначен форум на демокрациите през ноември той заяви:\n\n„Народите на Запада… — ние бяхме и оставаме владетели на света. Докато можем да определяме стандартите, да решаваме какви ще бъдат стандартите, докато сме господари на новите технологии - от индустриалното производство до оръжията. Ако не успеем да установим стандарти, може да загубим власт през този век.\"\n\nОткровеността и агресивността, с която западният „златен милиард” защитава своето паразитно съществуване за сметка на ресурсите и труда на останалия свят, без да се съобразява нито с международното право, нито с традиционния морал, няма да доведе до успех.\n\nХитрите тактически планове и опитите за манипулиране на външнополитическите приоритети на развиващите се държави също няма да помогнат.\n\nОбразуването на широка международна антиколониална коалиция и установяването на многополюсен свят е неизбежно и се обуславя не само от деградацията на западната управляваща класа, но и от самия ход на историческото развитие.\n\nПревод: СМ\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели",
    "Индия обяви ден на траур заради смъртта на Елизабет Втора": "© Getty Images\n\nСлушай новината Слушай новината\n\nИндия обяви ден на траур за британската кралица Елизабет Втора, като знамената на всички правителствени сгради бяха свалени наполовина, съобщи Асошиейтед прес.\n\nОфициалните развлекателни събития също бяха отменени в знак на уважение към починалата, съобщи индийското министерство на вътрешните работи.\n\nНа 22 септември в Австралия ще има ден на траур в памет на кралица Елизабет II\n\nДо средата на пилона са спуснати знамената на индийския парламент, президентския дворец, Червената крепост и други правителствени служби в Делхи бяха спуснати. В четвъртък премиерът Нарендра Моди определи покойната кралица като \"забележителна фигура на нашето време\".\n\nДвувековното британско колониално управление на Индийския субконтинент приключи през 1947 г., припомня АП.\n\n0\n\n\n\n\n\n\n\n\n\nКопирано",
    "Знакова среща Индия-Япония на фона на руско учение с индийско участие": "2802 Снимка: БТА/АП\n\nЯпония и Индия въпросите на сигурността на двустранни срещи в Токио между министрите на отбраната и на външните работи в опит допълнително да укрепят военните си връзки на фона на нарастващото напрежение в региона заради Русия и Китай, предаде Асошиейтед прес.\n\nЯпонският министър на отбраната Ясуказу Хамада се срещна с индийския си колега Раджнат Сингх, преди двамата да се присъединят към външните министри Йошимаса Хаяши и Субрахманям Джайшанкар на разговорите по сигурността по-късно през деня. През 2019 г. Япония и Индия проведоха първите си преговори по въпросите на сигурността от типа \"2+2\", съобщава БТА.\n\nСрещата се състоя в деликатен момент, когато Русия провежда голямо многонационално военно учение в Далечния Изток, в което участие вземат Китай и Индия.\n\nТокио протестира, че в учението на Москва са включени оспорвани острови, управлявани от Русия, върху които Япония претендира за суверенитет. Япония е предупредила Индия да не се присъединява към ученията, провеждани на островите, заявиха представители на външното министерство. Токио също така e \"сериозно обезпокоено\" от военноморските учения, включващи стрелби, проведени съвместно от Русия и Китай край северното крайбрежие на Япония през уикенда.\n\nСнимка: БТА\n\nПредставители на японското външно министерство вчера заявиха, че Япония иска да засили съвместните военни учения и сътрудничеството в областта на разработването и трансфера на военно оборудване и технологии с Индия.\n\nСнимка: БТА\n\nТокио иска също така да потвърди подкрепата на Индия за насърчаване на \"свободна и отворена Индо-тихоокеанска визия\", която Япония и Съединените щати поддържат, заедно с Австралия, като противодействие на китайската настъпателност в региона.",
    "Преглед на световната преса: Индия осъди Байдън и разбра защо е уволнен Джонсън": "/Поглед.инфо/ Медиите на Изток са убедени, че срещата на лидерите на ШОС в Самарканд слага началото на нов многополюсен свят. При това, някои западни медии стигат до същата идея. Китайските журналисти не са никак срамежливи в подбора на изразите си. И накрая, много източни издания смятат, че Кремъл е абсолютно прав в своята международна политика и САЩ отиват към залеза си.\n\n\"Да загинеш без истински приятели\"\n\nСправедливо е да започнем анализа на пресата по темата за преустройството на света с китайските медии. В края на краищата именно тандемът Русия-Китай е особен дразнител за Вашингтон през последните години. Разбира се, участието на Поднебесната империя в ШОС, консолидирането на позициите на Москва и Пекин с други страни-членки на организацията е пример за най-изгодната за двете страни алтернатива на западния диктат в НАТО и други водени от САЩ блокове.\n\nВестник \"Хуанцю шибао\" излезе с редакционно твърдение, че \"срещата на върха в Самарканд отново ще бъде доказателство за безсмислието на западния светоглед\". В статията се твърди, че срещата на върха на ШОС, която се провежда в контекста на „руско-украинския конфликт“, дори е описана от някои западни медии като създаване на „антизападен фронт“. Е, при определянето на светогледа на западните партньори на Пекин, китайските журналисти изобщо не са стеснителни в изразите.\n\nАмериканският и западният елит показват примери на доминиращо и параноично-конфронтационно мислене. Целта, към която тласкат другите, е да „загинат“ в глобалното семейство, но никога да нямат истински приятели. Но способността на САЩ и Запада да контролират сериозно света не отговаря на техните амбиции и затова постоянно се появява нещо, което не отговаря на техните желания, като Шанхайската организация за сътрудничество. В известен смисъл това е неизбежността на социалната еволюция или хода на историята, - пишат китайски журналисти.\n\nВ същото време ШОС не може да се разглежда като нещо, което е създадено просто като противовес на западните блокове. Не, редакторите на \"Huanqiu shibao\" са сигурни, че пред очите ни се ражда нов принцип на световния ред:\n\nКлючовата концепция на ШОС е „Шанхайският дух“, който се характеризира с набор от нови концепции, нови модели и нови норми за това как страните трябва да живеят като равни, как могат да създават механизми за многостранно сътрудничество и как могат да осигурят на света стабилен ред след края на Студената война.\n\nИнтересното е, че това китайско издание отхвърля всякакво сравнение на тази организация с НАТО. Те пишат, че на Запад е модерно да наричат ШОС „Източно НАТО“, но „тесният им поглед и оскъдното въображение рязко контрастират с широчината и изобилието на възможностите на ШОС“.\n\nОтказ от долара по китайски\n\nДруго популярно китайско издание, Global Times, отбелязва , че срещата на ШОС е преход към практически стъпки в създаването на нов многополюсен свят. Тоест лидерите на страните членки не са се събрали в Самарканд, за да дразнят Запада. Те са загрижени за собствените си проблеми, укрепвайки своята финансова и глобална сигурност в среда, в която западните партньори или постоянно налагат своите интереси на страните от региона, или се отказват от партньорства, или дори налагат санкции. Една от практическите стъпки например е потенциалният отказ на всички страни-членки на ШОС от взаимни разчети в щатски долари.\n\nПредседателят на КНР също предложи да се постигнат по-големи резултати в тристранното сътрудничество (Русия-Китай-Монголия - бел. на Царград) и да се подкрепи разширяването на разплащанията в местни валути във взаимната търговия. Руските и монголските финансови институции могат да се присъединят към системата за трансгранични междубанкови плащания в юани, за да създадат здрава опора на финансовата сигурност в региона.\n\nпише Global Times.\n\nВсъщност самата тъкан на икономиката, търговията, лесно може сега да няма отношение за Вашингтон. И справедливо ли ще бъде, ако страните от ШОС извършват стратегически финансови разплащания във валутата на държава, която е враждебна към тази организация и към редица нейни водещи членове?\n\nДобавянето на Русия и Монголия към трансграничната система за междубанкови плащания в юани също ще им помогне да разширят износа на енергоносители, да опростят процеса на сетълмент, да намалят риска, свързан с обменния курс на долара, и да стабилизират енергийната подкрепа. - посочва изданието.\n\nИран: САЩ заплашват мира, Русия гарантира сигурността\n\nИранските медии, следвайки своя президент Ибрахим Раиси, констатират провала на американската политика и отбелязват, че Русия дори успя да заеме конструктивна позиция по този въпрос и вместо открито враждебна реторика срещу САЩ, призовава Вашингтон да бъде разумен.\n\nНа среща с руския президент Владимир Путин иранският лидер отбеляза :\n\nАмериканците смятат, че ако бъдат наложени санкции срещу една от държавите, те ще могат да спрат развитието й. Години наред ни налагаха санкции, но ние успяхме да предотвратим последствията от тези санкции. Що се отнася до санкциите срещу Русия, ние никога няма да ги признаем и ще укрепваме и развиваме нашите двустранни отношения. Ние не сме се оттеглили и не се оттегляме от преговорите, но целият свят знае, че САЩ не са в състояние да преговарят. И всички бяха убедени, че Европейският съюз също е в пасивна позиция, също не изпълнява обещанията си.\n\nИранското издание Hamshahri посочва , че с провеждането на настоящата политика САЩ подкопават преди всичко международната сигурност и цитира за своите читатели изявлението на руското посолство в САЩ:\n\nДнес Съединените щати продължават своите действия, без да се съобразяват със сигурността и интересите на други страни, което допринася за нарастващата ядрена опасност. Действията на САЩ в контекста на украинската криза са изпълнени с възможността за непредвидима ескалация на напрежението и пряк военен конфликт между ядрените сили.\n\nДруго иранско издание Akharin Khabar пише , че палмата в определянето на посоката на световната политика постепенно се премества към Русия, Индия и Китай. Например в рамките на друга международна организация - БРИКС. И Индия, казват иранците, също е готова да поеме по пътя на изоставянето на долара:\n\nКакто съобщи президента на Международния форум на БРИКС, Русия и Индия, двете най-големи страни от тази организация, няма да имат нужда да използват долара в бъдещи търговско-икономически операции и транзакции, тъй като и двете страни създават собствена платежна система за търговски обмен, в която те ще се признават и двете национални валути.\n\nПрави впечатление как иранците оценяват ситуацията. Те пишат, че не говорим за \"благотворителност\" в рамките на БРИКС по отношение на Русия. Става дума за това, което е „в общия интерес на всички страни, включени в БРИКС“.\n\nТурция: Ердоган вече отписа Запада\n\nНай-интересното обаче е как турските медии оценяват настоящата ситуация в света, ролята на Русия и политиката на турския президент Реджеп Тайип Ердоган. И основното разкритие тук е, че те са сигурни, че турският лидер все повече се отдалечава от Запада.\n\nHurriyet отбелязва:\n\nЩо се отнася до позицията на Запада, съюзника на Украйна, Ердоган не се чувства ангажиран с такава линия. Турският президент първо казва, че смята позицията на Запада за \"погрешна\" и че \"Западът води политика, основана на провокации\". С това изявление Ердоган открито обвинява Запада в \"провокиране\" на военен конфликт, отбелязвайки, че подобна позиция затруднява разрешаването на ситуацията.\n\nКато един от тези сигнали турските журналисти смятат участието на Ердоган в срещата на ШОС в Самарканд. Подобно поведение на турския президент според тях „ще повдигне много въпроси относно намеренията на Турция от двете страни на Атлантика“.\n\nМоже би отговорите на тези въпроси се съдържат в отношението на Ердоган към Запада в последно време. И едно от нещата, които идват на ум в това отношение, е реториката, използвана от Турция, когато наложи вето на членството в НАТО на Финландия и Швеция, - пише Hurriyet.\n\nИзключително интересна публикация се появи и на сайта на друга популярна турска медия - Cumhuriyet. В него турски журналисти пишат за падането на западния свят чрез колапса на доларовата система:\n\nДелът на САЩ в световната търговия е паднал под 15%, но 60% от всички пари в световните резерви на централната банка все още са в щатски долари. Как може да се обясни тази разлика между дела на САЩ в световната търговия и факта, че тяхната валута се приема от света като резервна?\n\nНа този въпрос отговаря журналистът Мехмет Али Гюлер. Факт е, пише той, че американският ред винаги е стоял на два стълба - военна мощ, или силата на щика, и господството на долара, което се осигуряваше именно от тази сила на щика. След Втората световна война САЩ държат около две трети от световните златни резерви. Дори при президента Рузвелт Съединените щати определиха цената на унция злато на 35 долара. Споразумението от Бретън Уудс се основаваше на този принцип: те обвързаха валутата на САЩ със златото, а другите страни обвързаха валутите си с долара.\n\nСАЩ започнаха да печатат долари, обезпечени със злато. Това им позволи да реализират излишък по търговска и текуща сметка. Въпреки това, 20 години по-късно, Съединените щати започнаха да търпят икономическо поражение във Виетнам и се сблъскаха с дефицити в бюджета и текущата сметка, - напомня турският журналист.\n\nТогава президентът Никсън развърза долара от златото и го свърза със силата на американския щик, който сега трябваше да осигури господството на американската валута. САЩ пуснаха печатарската преса докрай. Ето защо, смята Гюлер, за да се увеличи стабилността в света, страните трябва да се откажат от долара в търговията. Крахът на финансовата хегемония на САЩ вече е осезаем:\n\nРуската енергийна компания \"Газпром\" и китайската компания CNPC се договориха да преминат към юани и рубли при плащанията за природен газ. Bloomberg обяви, че плащанията ще се извършват на база 50/50, – напомня авторът.\n\nТой добавя, че Русия и Индия всъщност вече са обявили отказ от долара (разплащания в рубли и рупии), частично Русия и Турция (25% от разплащанията с Газпром са в рубли), Русия и Иран (заобикаляйки блокирането на системата SWIFT ), Китай и Саудитска Арабия (преговарят за преминаване към търговия с юани).\n\nИндия: Западът смята руските славяни за низша раса\n\nИзключително концептуален материал е публикуван на страниците на индийското издание The Statesman. Отбелязва се, че САЩ са искали да навредят на Русия колкото е възможно повече, но нищо не се е получило. Освен това възникнаха проблеми в самия Вашингтон и западните страни и сега възниква въпросът дали Джо Байдън може да бъде преизбран за президент на Съединените щати през 2024 г.\n\nЗаради конфликта в Украйна Западът се нахвърли с цялата си тълпа върху Владимир Путин. Искаха да сменят режима в Москва, но вместо това падна главният придворен на самия Запад - британският премиер Борис Джонсън, - се казва в материала.\n\nОткакто Джо Байдън дойде на власт в САЩ през януари 2021 г., инфлацията е постоянна тревога за страната. Бензинът поскъпна до четири долара за галон, припомня изданието.\n\nВоенните действия в Украйна далеч не са приключили. И дори те внезапно да приключат, Западът пак няма да премахне санкциите от Русия, поне докато Путин е на власт. А той няма да ходи никъде. В Русия той все още е обичан и ценен. Той е приятел с Моди и Си Дзинпин. Слуховете за болестта му и опитите за убийство си останаха слухове, заявява The Statesman.\n\nИ накрая, индийските журналисти характеризират действията на САЩ срещу Русия по следния начин и прогнозират ефективността на тези действия:\n\nАнглосаксонците и латините (французите) смятат славяните за низша раса, въпреки че са бели. За тях това е възможност да дадат урок на славяните. Украинците също са славяни и Западът реши, че междуславянските раздори са чудесен шанс да постави на колене големия славянски враг - Русия. Но факт е, че всички, които се опитаха да накажат майка Русия (Наполеон, Хитлер), платиха скъпо за това. Същата съдба очаква и Джо Байдън.\n\nСирия: Путин е готов да помогне на арабския свят\n\nAl-Watan , едно от централните сирийски издания , отбелязва , че в кулоарите на срещата на върха на ШОС Владимир Путин демонстрира придържане към принципите на многополярността, тъй като по време на среща с ръководителя на Турция не е пропуснал да повдигне въпроса за Сирийско-турско споразумение:\n\nПо време на срещата Путин ще призове Ердоган да продължи сближаването със сирийското ръководство. Москва ще положи \"извънредни усилия\" в близко бъдеще, за да постигне повече напредък в насочването на Анкара към Дамаск, след като най-накрая го направи, като сближи някои гледни точки в преговорите за сигурност между двете страни.\n\nВ статията се казва, че Путин е \"лично заинтересован\" от нормализирането на отношенията между Сирия и Турция. Руският президент, смятат сирийските журналисти, демонстрира ангажираност към поетите преди това ангажименти за стабилизиране на региона и използва платформата на ШОС и за тази цел. Принципът на зачитане интересите на нашите партньори и търсенето на изгодни съвместни решения на проблемите, които стоят пред нас, е принципът, който президентът на Русия предлага днес, отбелязва вестникът.\n\nЗападните медии: Дух на конфронтация и русофобия\n\nТвърденията, които се появяват тези дни на страниците на западните медии, са в пълен контраст с това, което чуваме от източните и арабски журналисти, ако изобщо има реакция. Например на главните страници на сайтовете на изданията Welt и Spiegel, лидерите на германското медийно пространство, липсваха материали за срещата на ШОС в Самарканд. Но страниците им са буквално пълни с материали за Украйна – за уж откритите там „10 стаи за изтезания“, в които руснаците измъчват нещастните украинци, и за проблема с доставките на танкове Гепард в Киев.\n\nВъпреки това Welt цитира мнението на Александър Граф Ламбсдорф, депутат от Свободната демократическа партия на Германия (FDP). Депутатът злорадства и твърди, че Китай изобщо няма да помогне на Русия, а заема сегашната си позиция в името на подкрепата на Москва по въпроса с Тайван:\n\nСрещата на Путин с китайския държавен глава Си бе придружена от приятелски думи, но нищо повече. Във всеки случай няма признаци за военна подкрепа за войната в Украйна.\n\nЕто цитат от материала на Spiegel за срещата между Путин и Си Дзинпин:\n\nКитайското правителство взе ясно решение да не осъжда войната в Украйна. Въпреки това Пекин не е нарушил санкциите, които бяха наложени срещу Русия, а и Китай все още не е предоставил на Путин \"пряка материална подкрепа\". Остава да видим дали Си Дзинпин наистина ще направи нещо значимо за Русия.\n\nМеждувременно френският Le Monde признава , че Русия и Китай всъщност са започнали преустройството на света. Това просто не е в духа на взаимните интереси на всички страни и на многополярността. Не. Французите са сигурни, че Пекин и Москва всъщност „поробват света“:\n\nМосква иска да \"денацифицира\" Украйна. Разберете: да се „русифицира“ или „рерусифицира“ този голям южен съсед, съблазнен от „западнячеството“, е абсолютно зло, според Владимир Путин. А Пекин от своя страна планира да \"смеле\" Тайван, обвинен в антикитайски пристрастия. Целта е не само фактическата автономия или независимост на острова, но преди всичко неговата практика на демокрация в \"западен стил\".\n\nИ по-нататък:\n\nАвтокрациите се защитават, като възхваляват заслугите за „превъзпитаването“ на девиантни народи или държави. Това ни връща към най-лошите моменти на сталинизма и маоизма – лагерите и терора. Но наследниците на властта в Москва и още повече в Пекин вярват в политическото и психологическото инженерство, силовата манипулация на съзнанието.\n\nНо италианското издание на Libero очевидно смята, че Западът заслужава критика повече от Русия и Китай. Главният редактор на тази медия Виторио Фелтри в ефира на телевизионния канал La7 не е изненадан от настоящата ситуация и смята, че Западът сам е виновен:\n\nЗа газа съм убеден само, че участвахме във фестивала на санкциите срещу Русия. И какво очакваме в замяна? Любовни писма? Ясно е, че руснаците реагираха по своему и сега ни наказват. Ние наказахме Русия и тя наказва нас.\n\nКакво следва от това?\n\nРазбира се, в медийното пространство има същата пропаст между Запада и Изтока, както и на световната сцена. Това е прелом в съзнанието на народите, прелом в цивилизациите. И изглежда, че както на Изток, така и на Запад, те разбират значението на Русия в предпазването на света от поробване на нейното зло. Затова – едни ни подкрепят, а други от много векове мечтаят да ни затрият. Това се усеща в настроенията на медиите на Запад и Изток. А ние? Винаги се радваме да имаме приятели, а враговете обикновено ще бъдат ударени по зъбите.\n\nПревод: ЕС\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели",
    "The Economist: Индия ще се превърне от съюзник в главоболие за САЩ": "/Поглед.инфо/ Най-голямата заплаха за Запада не е Изтокът, воден от Китай, а глобалният Юг, където Индия, настоящ съюзник на САЩ, играе решаваща роля, пише политологът Иън Бремър в статия за The Economist.\n\nТой заявява, че въпреки доминиращата позиция в света относно предстоящия конфликт между САЩ и Китай, не си струва да чакаме студена война между тях.\n\n„Причината е, че заплахите, присъщи на 20 век, няма да отменят взаимозависимостта на 21 век“, пише авторът.\n\nСпоред него, въпреки общото недоверие между Пекин и Вашингтон, техните съюзници няма да искат да участват в глобалната конфронтация, тъй като от това зависи тяхното благополучие.\n\n„Тежката дестабилизация на Поднебесната империя ще доведе до гарантирано взаимно икономическо унищожение“, обясни Бремер.\n\nТой припомни, че Пекин и Вашингтон са взаимно най-големите си търговски и икономически партньори, което ги държи \"в една лодка\". Но има и друга заплаха - страните от Юга, преди всичко Индия.\n\n„Такива държави се носят по течението и през следващото десетилетие могат да се превърнат в източник на милиони мигранти и бежанци“, предупреди публицистът.\n\nПрекъсванията във веригата на доставки, инфлацията, икономическото забавяне и намалените парични потоци заплашват да вкарат развиващите се страни в дългова криза през следващото десетилетие.\n\nОсвен това страните на юг са по-малко подготвени за изменението на климата. Глобалното затопляне ще удари най-тежко Африка, Близкия изток и Централна Америка.\n\nОсвен това Западът с по-малко ентусиазъм ще се стреми да разрешава конфликти и кризи в Афганистан, Йемен и други държави, както и ще намали помощта чрез МВФ и други международни институции. Бедните страни в отговор може да се обединят, за да поискат повече подкрепа или да изострят общата политическа нестабилност, заплашвайки с миграция към Запада.\n\n„В тази нестабилна среда Индия ще заеме мястото на лидер на глобалния Юг“, пише Бремер.\n\nТой подчерта, че Западът трябва да концентрира усилия и да се обедини за решаването на тези трудности. По мнението на автора, съюзът с Китай би бил полезен за тази цел, но засега това е мечта, въпреки че последният има какво да губи в случай на глобална нестабилност и хаос.\n\nПревод: ЕС\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели",
    "Климатична миграция: Децата в Индия намират надежда в нов език": "Осемгодишната Джерифа Ислам си спомня само, че реката е била страшна, водите ѝ са унищожили земеделската земя на семейството ѝ и са заливали често дома им по време на наводненията през дъждовния сезон. Един ден през юли 2019 г. пълноводната река Брахмапутра помита всичко. Домът на момиченцето в окръг Даранг, който се намира в индийския щат Асам, е бил отнесен от прииждащата вода.\n\nБедствието обаче дава ново начало на Джерифа и нейния брат Раджу, на 12 години. В крайна сметка те са принудени да се преместят и да започнат да посещават училища на близо 2000 мили (3218 км) от Бенгалуру, където хората говорят на езика каннада, който е толкова различен от родния език на децата – бангла. Те споделят, че първите дни са били трудни за тях. Часовете в безплатните държавни училища се преподават на езика каннада, а Раджу и Джерифа не разбират нито дума от учебния материал. Въпреки това момченцето не иска да се отказва, като твърди, че самото присъствие в клас, колкото и да е трудно, е по-добър вариант от месеците, прекарани в предишния им дом в Асам, където блокираните наводнени пътища са пречели на децата да посещават училище с месеци.\n\n„Първоначално не разбирах какво се случва, но след това, когато учителят ми обясняваше нещата бавно, започнах да схващам,„, разказва Раджу.\n\nДецата са родени в ниско разположено село, обградено от Хималаите и реката. Подобно на много други части на североизточна Индия, там редовно падат проливни дъждове и произтичащите от тях обилни наводнения.\n\nВъпреки това, от известно време насам баща им, 32-годишният Джаидул Ислам, и майка им, 28-годишната Пинджира Хатун, са наясно, че нещо се е променило. Дъждовете са станали по-непредвидими, а внезапните наводнения – много по-чести и интензивни. Членовете на това семейство са част от всички около 2,6 милиона души в щата Асам, засегнати от наводненията. По тази причина те са взели решение да се преместят в Бенгалуру – град с над 8 милиона жители, известен като индийската Силициева долина. До този момент никой в семейството им не се е местил толкова далеч от дома си, но всички съмнения и страхове са останали назад в името на мечтите за по-добър живот и добро образование за децата им. Семейството говори малко хинди – най-разпространения език в Индия, като се е надявало това да е достатъчно, за да се справи в града, където жителите на близките села са успели да си намерят работа и подслон. Двамата родители разказват, че са опаковали малкото, което са успели да спасят, в голям куфар, надявайки се, че някой ден ще напълнят с нови вещи.\n\n„Напуснахме дома си без нищо. Няколко дрехи за децата, мрежа против комари и две кърпи. Това беше всичко,“, споделя Ислам.\n\nПо официални данни понастоящем в Индия има около 139 милиона мигранти, но не е ясно колко от тях е трябвало да се преместят заради проблеми, произтичащи от климатичните промени. Според доклад на Световната банка от 2021 г. до 2050 г. градове като Бенгалуру ще се превърнат в предпочитана дестинация за близо 40 млн. души в Южна Азия, принудени да напуснат домовете си поради екстремни метеорологични явления. В предградията, където Джерифа и семейството ѝ живеят сега, повечето хора са от щата Асам, като много от тях са били принудени да мигрират заради климатичните промени. Всички те мечтаят за по-добро бъдеще. Сред мигриралите са и Шах Джахан, 19-годишен охранител, който мечтае да стане влиятелен човек в YouTube, както и Расана Бегум, 47-годишна чистачка, която се надява двете ѝ дъщери един ден да станат медицински сестри. Техните домове също са били отнесени от наводненията.\n\nВъпреки мечтите за по-добър живот, много родители се тревожат за безопасността на децата си, когато ги изпращат в училища в непознати квартали. Друг основен проблем за мигрантите е, че децата им често отпадат от училище, тъй като обучението е твърде трудно за тях.",
    "САЩ са обезпокоени от участието на Индия във военни учения на Русия...": "1874809\n\nГоворителят на Белия дом Карин Жан-Пиер изрази опасенията си относно участието на Индия в ученията \"Восток-2022 (Изток)\" с Русия.\n\nГоворителят на Белия дом Карин Жан-Пиер, на въпрос за участието на Индия в учението \"Восток-2022\" на ежедневната пресконференция, каза: \"Докато Русия води брутална война срещу Украйна, САЩ са загрижени за всяка страна, която провежда учения с Русия. Разбира се, всяка страна може да вземе своето решение.\"\n\nЖан Пиер избегна отговор на въпроса защо САЩ не са притиснали Индия да не участва в учението.\n\nСпоред изявлението на руското министерство на отбраната в учението \"Восток-2022\", което започна днес, участват войници и военни наблюдатели от 14 страни, включително Русия, Китай, Индия и Азербайджан.",
    "Наланда, Индия и най-старият университет в света, който отново посреща студенти след разрушението си": "15 септември е първият учебен ден за учениците и част от студентите. И за да разнообразим темите, за които всяка година се говори по този повод, ние избираме да разкажем нещо любопитно. А именно - за най-стария университет в света.\n\nКакто и бихме предположили, като сграда просъществувала толкова много време, е понатрупала доста история, била е свидетел на много и важни събития в света, едно от които ѝ се случва и на нея.\n\nТа сега по същество. Нямаше как да не останем изненади от факта, че университетът Наланда е основан още през V век, и то в Индия. Точно така, точно там, преди цели 16 века, или 1600 години. Дори и преди престижния Оксфорд. Звучи невероятно, нали? Но е самата истина. Също така, той не само е бил построен и основан, а е функционирал и като действащ университет, в който са се обучавали хора. Висшисти с дипломи явно, че е имало и много, много отдавна. Жалко обаче, че тогава те не са могли да се снимат, за да можем да сравним церемониите по завършването им тогава с тези сега.\n\nНо Наланда може да се похвали и с още нещо върхово. В най-добрите си и активни години е бил домакин на над 10 000 студенти от цял свят и е бил смятан за един от най-големите центрове за обучение в древния свят, пише BBC.\n\nЗа съжаление обаче университетът е бил разрушен около края на XII век. При инцидента до основи е изгоряла легендарната му библиотека, което означава, че голяма част за знанията от древния живот също е била заличена. През следващите няколко века нищо така и не се случва със сградата, тя просто си остава в руини.\n\nПрез XIX век обаче (цели седем века след пожара) за Наланда се появяват добри новини. Очаква се да бъде възстановена и така и се случва. И сега, вече в XXI век, университетът продължава да работи, продължава да са се развива, да посреща нови и нови студенти и да се преобразява спрямо все по-бързо променящата ни се модерна епоха.",
    "След погребението на Елизабет II, индийци претендират да им бъде върнат диамантът Кохинор": "Погребението на кралица Елизабет II привлече вниманието на обществеността към кралските регалии и най-вече към короната на монарха. Тя съпроводи кралицата до мястото на вечния ѝ покой и ще се появи отново при коронацията на Чарлз Трети. Внушителната корона е украсена със скъпоценни камъни и 105-каратов диамант, смятан за един от символите на някогашната Британската империя.\n\nЗаговори се и за короната, която се полага на кралицата консорт Камила, която е носела кралицата майка, а сега е изложена в Лондонската кула. Именно тази корона е украсена с диаманта Кохинор. Това, че кралица Елизабет със забележителна грация е носела императорската корона, докато е била на трона, е вън от всякакво съмнение, пишат вестниците, но само часове след обявяването на нейната смърт, се появиха десетки хиляди туитове за бижутата на короната. Те показаха, че въпросът за диамантите на короната стои на дневен ред не само в Индия.\n\nСмъртта на кралицата бележи подходящ момент най-накрая да се сложи черта на миналото и да се отбележи нова страница от историята в отношенията между бившите колонии и империята, се казва в интернет публикациите. Преди короната на кралицата майка да бъде носена отново, този път от новата кралица консорт – Камила, по време на коронацията на крал Чарлз III, диамантът Кохинор трябва да бъде върнат, настояват индийски потребители в интернет. Според тях това, че Кохинор все още остава на върха на тази корона, подкопава доверието, моралните устои и предполагаемата добронамереност на кралското семейство, се казва още в публикациите.\n\nВ продължение на десетилетия индийци, пакистанци, афганистанци и иранци предявяват претенции към скъпоценния камък, за който се смята, че носи лош късмет на мъжете, но жените не са преследвани от проклятието му и затова той украсява короната на кралиците.\n\nДиамантът Кохинор е 105,6 карата с овална форма. Името му идва от персийски и означава \"планина от светлина\". Той е оценяван на 591 милиона долара и се смята, че е открит в мините Колур в съвременния индийски щат Андхра Прадеш между 12 и 14 век, по време на управлението на династията Какатия. Бил е притежание на няколко индийски династии, на монголите, на персийските, афганистанските и сикхските владетели, преди да попадне в британската колониална империя.\n\nБижуто е в центъра на политически и правни противоречия с Индия от години. Откакто кралицата почина на 8 септември потребителите на социални медии в Индия настояват за връщането на прочутия скъпоценен камък. Венкатеш Шукла стартира петиция, целяща да събере 1 милион подписа в \"Линкдин\", напомняйки на Обединеното кралство да върне \"плячката\", но до момента има едва 6500 подписа, съобщи БТА.\n\nВеликобритания последователно отхвърля претенциите и твърди, че е законен собственик на скъпоценния камък, мнение, поддържано от Върховния съд на Индия, който постанови, че диамантът не е плячкосан или откраднат, а придобит от колонизаторите чрез правен договор. \"Всеки път, когато монархията се появи с Кохинор като перлата в короната, тя напомня на света за колониалното минало на Великобритания и срамния начин, по който накара един петгодишен принц да го „подари“ на Великобритания\", написа г-н Шукла.\n\nВ Пури, Одиша, в източната част на Индия, служителите на храма Джаганнатх също са започнали кампания с цел връщане на камъка, цитирайки писмо от сикхския император Ранджит Сингх, в което той се бил заклел да предложи диаманта на божеството на храма, преди британците да го вземат.\n\nСнимка: БГНЕС\n\nХаресайте страницата ни във Facebook ТУК\n\n",
    "16 човека пострадаха в Индия от срутване на атракцион": "Срутване на атракционно съоръжение в индийския град Мохали причини раняване на 16 човека предимно жени и деца, показва видео в youtube.\n\nТова се е случило в неделя вечерта. Според информацията на площад \"Дуссехра\" е имало карнавал и инцидентът е станал около 22,00 местно време, когато постаментът, на който седели хората, пада с голяма скорост.",
    "Шиникова ще играе във 2-и кръг на квалификациите в Индия": "Изабелла Шиникова се класира за втория кръг на квалификациите на турнира по тенис на твърди кортове в Ченай (Индия). Поставената под номер 4 в схемата на пресявките българката победи Екатерина Яшина (Русия) с 6:2, 6:2.\n\nШиникова направи пет пробива в двубоя и един път загуби подаването си, а в директен спор за място в основната схема ще играе утре срещу друга рускиня - Мария Ткачьова.",
    "Френската външна министърка е на посещение в Индия": "Френската външна министърка Катрин Колона започна днес официалното си двудневно посещение в Индия, предаде Франс прес.\n\nПланирано е тя да разговаря с индийския външен министър Субрахманям Джайшанкар и с премиера Нарендра Моди. Очаква се да бъдат обсъдени въпроси, свързани с регионалната и световната сигурност.\n\nРъководителката на френската дипломация е за първи път на посещение в Индия. Срещата ѝ с премиера Моди ще бъде днес. Колона ще разговаря и със съветника на Моди по въпросите на националната сигурност Аджит Довал. Разговорът им ще бъде посветен на въпросите на регионалната и световната сигурност, засилването на сътрудничеството в сферата на отбраната и на сътрудничеството в борбата с тероризма, става ясно от изявление на френското посолство в Делхи.\n\nС индийския външен министър Колона ще обсъди \"всички въпроси на стратегическото двустранно партньорство, регионални и световни теми от общ интерес и координирането на въпросите, които разглежда Съветът за сигурност на ООН, чийто председател понастоящем е Франция\", се казва още в изявлението.\n\nУтре Колона ще посети Мумбай, където ще се срещне с основните индийски инвеститори, които имат търговски интереси във Франция.",
    "Китай, Мексико, Индия, люто и кои страни имат най-пикантните кухни": "Нека бъдем честни - хората или са пристрастени към лютото и се наслаждават на парещата пикантна храна, или я избягват все едно е болест. Така или иначе, \"горещата\" кухня е запазена марка на много страни по целия свят. Повечето имат поне едно ястие, което носи със себе си пламенни аромати. От Ямайка до Етиопия, безброй региони са включили люти чушки като задължителна част от менюто си.\n\nStars Insider прави селекция на държавите, които са луди по горещата храна, а на нас ни остава единствено да разберем кои са те и да се отправим към тях (ако сме от първия тип хора, разбира се).\n\nКитай\n\nИзточник: iStock\n\nРазположен в югозападен Китай, Съчуан е регион, известен със своите пикантни ястия, които често съчетават пресни зелени и сушени червени чилита, червено чили масло, и съчуански пиперки.\n\nМексико\n\nИзточник: iStock\n\nНе е никаква изненада, че мексиканската кухня е една от най-пикантните в света, а виновни за тази слава са ястията с чушки халапеньо и хабанеро. От супи до кесадили, и дори десерти, тук ще намерим пикантна нотка във всичко.\n\nИндия\n\nИзточник: iStock\n\nКухнята на Индия е разнообразна и изпълнена с различни вкусове. Но човек не може да пренебрегне пикантността, когато става въпрос за храната им. Ястията им биха изглеждали недовършени без чили, чесън, джинджифил, кардамон и черен пипер.\n\nБутан\n\nИзточник: iStock\n\nЗелените чилита се използват широко в кухнята на Бутан. Традиционни ястия като свинско paksha Paa се правят с червено-горещо чили, а кнедли momo са пълни с халапеньо чушки.\n\nПеру\n\nИзточник: iStock\n\nПеруанският пипер се нарича \"аджи амарило\", който често се прави в сос и се използва в разнообразни ястия. Чилито може да се използва за подправка на ceviches, както и тяхната национална яхния, наречена аджи де галина.\n\nЕтиопия\n\nИзточник: iStock\n\nЛютивият вкус в етиопската храна е благодарение на смес от подправки, наречена бербере. Този микс съдържа чили на прах, чесън, джинджифил, карамфил, индийско орехче и много други подправки. И обикновено се използва в яхния от месо, наречена доро ват.\n\nМалайзия\n\nИзточник: iStock\n\nМакар че не всяко ястие в Малайзия е пикантно, те наистина имат едно по-специално, което разгорещява. Буквално. Нарича се отак-отак или сухо чили, смесено с нарязана риба и задушено в бананов лист.\n\nГана\n\nИзточник: iStock\n\nВсичко в Гана е пикантно. Лютивият вкус може да се добави към всяко ястие благодарение на shito, гореща паста на базата на смлян черен пипер, палмово масло, а понякога и анасон пипер.\n\nТайланд\n\nИзточник: iStock\n\nТайланд е една от най-големите кухни, когато става въпрос за пикантна храна. Можем да намерим много пържени ястия и пикантни супи, опаковани с аромат и чилита, които ще накарат гърлото ни да гори.\n\nИталия\n\nИзточник: iStock\n\nИталианците не са много запалени по пикантната храна, но ако искаме малко люта подправка, се отправяме към южния район на Калабрия. Там можем да намерим ястия, приготвени с емблематичния пипер peperoncino.",
    "Лавров: Стратегическото партньорство между Русия и Индия има добри перспективи": "Руският външен министър Сергей Лавров е убеден, че руско-индийското стратегическо партньорство има добри перспективи, предава БТА, цитирайки ТАСС.\n\n\"Убеден съм, че пред стратегическото ни партньорство има добри перспективи\", каза Лавров в публикувано днес интервю на сайта на министерството си, дадено от него за телевизионния канал \"Звезда\". То е част от документален филм, посветен на Движението на необвързаните държави.\n\nРуският министър добавя, че за всичките години от независимостта на Индия двустранните отношения са били на възможно най-високо равнище, а през изминалите десетилетия са били издигани в официални документи, които са били подписвани на високо ниво, неведнъж на качествено ново равнище.\n\nВ интервюто Лавров допълни, че Западът може да забави създаването на многополюсен свят, но не може да го спре.",
    "Suzuki ще разработва с Toyota електромобили за пазара в Индия": "Двете компании променят фокуса на своето партньорство в страната от хибриди към напълно електрически модели\n\nЯпонският автомобилен концерн Suzuki Motor планира да пусне на пазара в Индия до 2025 г. електрически автомобил, който разработва съвместно с Toyota Motor Corp., съобщава Nikkei Asia Review.\n\nКомпанията ще използва специална платформа, която ще създаде с Toyota специално за компактни електрически коли. В планираната гама, която ще използва архитектурата, вероятно ще присъстват и спортни автомобили.\n\nПодобен ход ще разшири обхвата на партньорството на двата концерна в рамките на Индия, което за момента е фокусирано върху хибридните превозни средства.\n\nВъпреки че Suzuki е най-голямата автомобилна компания в Индия по обем на продажбите, пазарният ѝ дял се е свил с 4,3 процентни пункта до 43,4% през предходната фискална година, според изчисления на Обществото на индийските автомобилни производители.\n\nМестните и южнокорейските конкуренти на Suzuki увеличават своите усилия да настигнат японската компания. Tata Motors сключи сделка за придобиване на завод на Ford Motor в Индия с цел увеличаване на производството на електромобили.\n\nЗасега Suzuki планира да разшири своята гама от SUV автомобили, които са особено популярни в Индия. Автомобилният производител също се готви да премине към електромобили, като инвестира 31 млрд. рупии (388 млн. долара) за увеличаване на производствения си капацитет в Гуджарат до 2025 г. и 73 млрд. рупии, за да изгради в същия щат фабрика за батерии до 2026 г.\n\nRBSA Advisors прогнозира, че стойността на индийския пазар на електромобили, включително на двуколесните превозни средства, ще нарасне до над 150 млрд. долара до 2030 г.\n\nГерманската Volkswagen също планира да засили своето присъствие в Индия. По-рано тази година Ройтерс съобщи, че групата проучва възможността за изграждане на партньорство за доставка на компоненти за електромобили с Mahindra and Mahindra. Индийският концерн изгражда платформа за електрически превозни средства, наречена Born Electric, при която планира да използва компоненти като електрически двигатели, части за акумулаторната система и батерийни клетки, доставени от Volkswagen.\n\nГерманската компания разработи модулна, отворена платформа за превозни средства за електромобили, наречена MEB, която се използва за изграждане на автомобили за различните марки под шапката на групата, включително за Skoda и Audi. Това също така позволява на Volkswagen да се превърне в доставчик на електрически технологии и части за други конкурентни производители.\n\nМиналата година правителството на Индия финализира програма за насърчаване на компаниите да произвеждат батерии за електромобили на местно ниво, тъй като се стреми да създаде вътрешна верига на доставки за чист транспорт и съхранение на възобновяема енергия.",
    "Този индийски милиардер се превърна в третия най-богат човек в света": "Докато 499 други милиардери не са успели да добавят към състоянието си тази година, третият най-богат човек в света е повишил богатството си с колосалните 60 милиарда долара. С обща нетна стойност на активите от 137 милиарда долара, изключителното богатство на родения в Индия Гаутам Адани през 2022 г. далеч надмина това на всеки друг милиардер, много от които са видели състоянието им да намалява тази година, според текущата статистика на Bloomberg.\n\nЗа сравнение, най-богатият човек в света - изпълнителният директор на Tesla Илон Мъск, видя богатството си да намалява с 18.9 милиарда долара през тази година, за да достигне 251 милиарда долара.\n\nБогатството на Джеф Безос, номер 2 в света, също се е понижило, като е загубило 39 милиарда долара до 153 млрд. долара.\n\nBloomberg съобщи, че Адани, който е напуснал колежа, се е изкачил в челната тройка в понеделник, което го прави първия човек от Азия достигнал на толкова висока позиция в класацията на милиардерите.\n\nТова поставя статута му на милиардер над този на главния изпълнителен директор на гиганта за луксозни стоки LVMH Берналд Арно, съоснователя на Microsoft Бил Гейтс и главния изпълнителен директор на Berkshire Hathaway - Уорън Бъфет.\n\nАдани е основател на индийския мултинационален конгломерат Adani Group, най-големият пристанищен оператор в страната. Другите дейности на компанията включват производство и пренос на електроенергия, възобновяема енергия, природен газ, инфраструктура, летищни операции и минно дело.\n\nAdani Solar, например, има за цел да генерира 450 GW възобновяема енергия до 2030 г. TotalEnergies сключи сделка по-рано този месец за придобиване на 25% дял в Adani New Industries, за производство и комерсиализация на зелен водород в страната.\n\nНеговият водещ субект, Adani Enterprises, отбеляза 73% скок в консолидираната нетна печалба за първото тримесечие, приключило през юни, и 225% скок в консолидираните приходи. Акциите са се повишили с 86% досега тази година, докато индийският S&P BSE Sensex е нараснал само с около 2,2%. Но експанзията на магната също породи опасения относно дълга в някои краища.\n\nСпоред медийни доклади групата за изследване на дълга CreditSights миналата седмица описа империята на Адани като \"силно свръхзадлъжняла\" и в риск да потъне в \"капан с огромен дълг\" поради планове за растеж, финансирани от дълг.\n\nBloomberg наскоро посочи, че Adani Green Energy е отбелязал скок на съотношението дълг към собствен капитал до 2,021%, второто най-високо в Азия след китайската Datang Huayin Electric Power Co.\n\nКогато беше помолен за коментар, Adani Group отговори с бележка относно доклада на CreditSights, в която се казва, че нейните компании са изпълнили успешно план за разширяване през последното десетилетие, като същевременно постоянно намаляват съотношението нетен дълг на портфейла към EBITDA, който намалява от 7,6x на 3,2x. EBITDA има общ годишен темп на растеж от 22% през последните 9 години, а дългът е нараснал само с 11% на същата база.\n\nКоефициентите на ливъридж на компаниите от портфейла на Адани продължават да бъдат стабилни и са в съответствие с показателите за индустрията на съответните сектори, се казва в бележката.\n\nГayтaм Aдaни предприе действия по засилване на присъствието на империята си извън Индия с инфраструктурни проекти, след като ръстът на неговия конгломерат продължи да набира скорост.\n\n\"Няколко чуждестранни правителства сега се обръщат към нас, за да работим в територ иите им и да помогнем за изграждането на инфраструктура\", каза Адани във виртуално обръщение към акционерите на годишното общо събрание на Аdаnі Еntеrрrіѕеѕ Ltd, цитиран от Bloomberg.\n\n\"Така през тази година поставихме основата за разширяване на бизнеса отвъд границите на Индия.\"\n\nГлобалните амбиции на милиардера бяха подкрепени от скорошните му успехи, включително спечелване на пристанищна сделка в Израел и привличане на инвестиции от чуждестранни инвеститори, включително Тоtаl Еnеrgіеѕ, за бизнеса му с чиста енергия.\n\nГрупата на Адани засили отпечатъка си върху вътрешната инфраструктура, като придоби индийските операции на швейцарската фирма за строителни материали Ноlсіm - сделка, която прави милиардера втория по големина производител на цимент в Индия.\n\nВсе пак милиардерът избягва да споменава въглищата - най-мръсното изкопаемо гориво, чието търсене се възстанови в много страни, включително Индия, стимулирайки търговията с въглища и минните операции на Адани.",
    "Скрити гори под океана заемат два пъти по-голяма площ от Индия": "Морските водорасли са сред най-бързо растящите растения на планетата\n\nАмазонка, Борнео, Конго, Даинтри. Знаем имената на много от най-големите или най-известните тропически гори в света. Много от нас са чували и за най-големия горски масив в света, простиращ се от Русия до Канада. Но колко от нас биха могли да назоват една подводна гора?\n\nПод водата са скрити огромни гори от водорасли и келп, които се простират много по-далеч, отколкото сме предполагали досега. Малко от тях дори са назовани. Но техните буйни корони са дом на огромен брой морски видове.\n\nКрай бреговете на Южна Африка се намира Голямата африканска морска гора, а Австралия може да се похвали с Големия южен риф. По целия свят има още много обширни, но неназовани подводни гори. Ново изследване на www.sciencealert.com разкрива, че световните океански гори заемат площ, два пъти по-голяма от тази на Индия.\n\nТези гори от водорасли са изправени пред заплахи от морските горещини и изменението на климата. Но в тях може да се крие и част от отговора, тъй като те са способни да растат бързо и да поглъщат въглерод.\n\nКакво представляват океанските гори?\n\nПодводните гори се образуват от морски водорасли. Подобно на другите растения, те растат, като улавят слънчевата енергия и въглеродния диоксид чрез фотосинтеза. Най-големите видове достигат височина от десетки метри, образувайки горски покриви, които се люлеят в безкраен танц при преминаването на вълните. Подобно на дърветата на сушата, тези водорасли предлагат местообитание, храна и убежище на голямо разнообразие от морски организми.\n\nКолко обширни са тези гори и колко бързо растат?\n\nОтдавна е известно, че морските водорасли са сред най-бързо растящите растения на планетата. Но досега е било много трудно да се прецени колко голяма площ покриват техните гори. На сушата вече лесно можете да измервате горите чрез сателит. Под водата това е много по-сложно. Повечето сателити не могат да извършват измервания на дълбочините, на които се намират подводните гори. С помощта на милиони подводни записи от научната литература и онлайн хранилища изследователите установяват, че океанските гори покриват между 6 и 7,2 милиона квадратни километра. Това е повече от площта на Амазонка.\n\nТемповете на растеж на водораслите са били измервани от водолази. Оказало се, че океанските гори са дори по-продуктивни от много интензивно отглеждани култури като пшеница, ориз и царевица. Ежегодно те произвеждат средно от 2 до 11 пъти повече биомаса на площ, отколкото тези култури. Продуктивността е най-висока в регионите с умерен климат, в които обикновено водата е хладна и богата на хранителни вещества.\n\nКакво означават нашите открития за предизвикателствата, пред които сме изправени?\n\nТези констатации са окуражаващи. Бихме могли да използваме тази огромна продуктивност, за да помогнем за бъдещата продоволствена сигурност на света. Фермите за морски водорасли могат да допълнят производството на храни на сушата и да стимулират устойчивото развитие.\n\nТези бързи темпове на растеж означават също, че водораслите са жадни за въглероден диоксид. Докато растат, те извличат големи количества въглерод от морската вода и атмосферата. В световен мащаб океанските гори могат да поемат толкова въглерод, колкото Амазонка.\n\nТова предполага, че те биха могли да играят роля за смекчаване на изменението на климата. Въпреки това не целият този въглерод може да се окаже погълнат, тъй като за това е необходимо въглеродът от морските водорасли да бъде изолиран от атмосферата за сравнително дълъг период от време.\n\nПървите оценки сочат, че значителна част от водораслите може да бъде погълната в седиментите или в морските дълбини. Но колко точно въглерод от водораслите ще бъде погълнат по естествен път, е предмет на интензивни изследвания.\n\nТежки времена за океанските гори\n\nПочти цялата допълнителна топлина, задържана от 2400 гигатона парникови газове, които сме изхвърлили досега, е отишла в океаните. Това означава, че океанските гори са изправени пред много трудни условия. Големи площи от океански гори наскоро изчезнаха край Западна Австралия, Източна Канада и Калифорния, което доведе до загуба на местообитания и потенциал за поглъщане на въглерод. И обратното, с топенето на морския лед и затоплянето на температурата на водата в някои арктически региони се очаква разрастване на океанските гори. Тези пренебрегвани гори играят решаваща роля.\n\nПо-голямата част от подводните гори в света не са разпознати, не са изследвани и не са проучени. Без съществени усилия за подобряване на нашите познания няма да е възможно да се осигури тяхната защита и опазване - да не говорим за използване на пълния потенциал на многобройните възможности, които те предоставят.",
    "8 загинали при пожар в шоурум за електрически скутери в Индия": "Най-малко 8 души са загинали, а няколко други са ранени при пожар, избухнал в понеделник вечерта в южния индийски град Секундерабад. Според NDTV пожарът е възникнал в шоурум за електрически скутери на първия етаж на многоетажна сграда и се е разпространил и на други етажи.\n\n\n\nПовечето от жертвите са загинали от задушаване, причинено от гъстия дим. На мястото на инцидента работят няколко пожарни екипа.\n\n\n\nПричините за пожара все още не са оповестени.",
    "Случва се фина, но важна промяна": "Случва се фина, но важна промяна: бавното, но неизбежно отдалечаване на Индия от Русия, пише Foreign Affairs.\n\nТази преориентация започна преди нахлуването в Украйна, но войната я ускори. Докато Русия все още остава важен източник, както на военна техника, така и на енергия, Ню Делхи постепенно се отдалечава от зависимостта от Москва. Дълбоко вкоренилия се антиамериканизъм, основната част от стария стратегически елит на Индия, изчезва, и сега Индия и САЩ са по-близки от всякога. Връзките на Русия с Китай станаха по-силни, а отношенията между Индия и Китай станаха нестабилни: граничните сблъсъци през 2020 г. накараха Индия да гледа на Китай като на предизвикателство за националната сигурност.\n\nОще новини от Украйна\n\nКонтурите на бъдещата геополитическа структура са ясни: Индия се сближава със Запада и САЩ в опит да получи подкрепа срещу Китай и в този процес изоставя дългогодишното си партньорство с Русия. Геополитическият натиск неизбежно ще раздели Индия и Русия.\n\nИзточник: Інформаційний спротив\n\nБесарабски фронт",
    "Властите в Делхи забъркаха голяма алкохолна каша": "Политекзотика\n\nПиенето в 18-милионния град ту е в изстъпление, ту в сух режим\n\nИндия винаги е имала сложни взаимоотношения с алкохола, още преди начело на управлението й да застане Нарендра Моди - човек с претенциите да е пълен аскет. Допреди 15-ина години минаваше за невъзпитано да употребяваш алкохол публично. Изключение правеха висшите касти, за които западните табиети винаги са били по-предпочитани от традициите. С разкрепостяването на средната класа обаче тези неща се промениха и Индия заприлича на всички нива на западния свят, включително и по отношение на пиенето. Поне така беше, докато властите в столицата Ню Делхи не влязоха като слон в стъкларски магазин в бизнеса с алкохолни напитки.\n\n2021 г. едва ли беше удачен момент за алкохолни революции - много правителства установиха, че в пандемията злоупотребата с алкохол в подопечните им държави е отишла към катастрофално високи нива. В дългите месеци на изолация за много хора чашката беше най-добър, често единствен приятел. Управата на индийската столица реши, че това е подходящо време за драстични промени.\n\nДо миналата година продажбата на алкохол беше\n\nмонопол на държавата\n\nПрез ноември 2021 г. обаче властите в Ню Делхи разкрепостиха сектора и допуснаха частни фирми на пазара, като им позволиха сами да определят цените и да предлагат промоции. За целта столицата бе разделена на 32 зони, в които се разрешиха по 27 места за продажба на алкохол. В конкурсите бяха сложени ограничения по колко магазина може да има един търговец, за да не се стига до господстващо положение. Целта на цялата реформа беше да сложи край на корупционните схеми, с които от години бе обрасла държавната мрежа, както и да изсветли черния пазар. Наред с либерализацията бе свалена възрастта за употреба на алкохол - от 25 на 21 г., бяха разрешени доставките, а работното време бе удължено до 03:00 часа през нощта.\n\nС това настъпи ерата на големите алкохолни разпродажби. Държавните магазини обявиха невероятни отстъпки, за да се отърват от стоката, преди да връчат бизнеса на частните. Част от новите играчи пък стъпиха на пазара с такива промоции, че от 849 раздадени лиценза реално заработиха само 468 - другите решиха, че не могат да устискат на ниските цени. Дори с толкова магазини обаче за любителите на алкохола в Делхи\n\nнастъпи един чуден happy hour\n\nВ столицата обаче управлява черна врана - партията Аам Адми (в превод партията на обикновения човек, накратко наричана ААP). Тя се роди преди десетина години в антикорупционното движение и е контра на индийската политическа класа почти във всичко. Столичната територия е единствената заедно с Пенджаб, които са в ръцете й. Управлението обаче се дели заедно с централното правителство на партията на Нарендра Моди BJP. Така лейтенант-губернаторът - назначен от BJP, следи под лупа действията на по-малката партия. И намери кусури на новата алкохолна политика, като поиска проверка за незаконни практики и излезе с унищожителен доклад, според който приходите от акцизи са намалели, вместо да се увеличат. Заговори се за \"процедурни пропуски\", което в Индия е евфемизъм за корупция.\n\nАтаката стресна местните власти и те бързо отмениха промените, като обявиха, че от 1 август всички частни магазини за алкохол се затварят и остават да работят само държавните. Така в края на юли в Делхи настъпи нова алкохолна вакханалия с отчаяни промоции за ликвидация на стоката в частните магазини. След като няколко дни пред тях се виеха опашки от народ, купуващ две бутилки на цената на една, последва нова промяна в намеренията на делхийската управа и тя обяви, че ще остави частните магазини да работят до края на август,\n\nза да няма метежи и безредици,\n\nслед което връща стария държавен монопол за шест месеца.\n\n1 август обаче дойде, а частните магазини се оказаха затворени. Този път бе обявено, че ще се чака разрешението на лейтенант-губернатора, за да отворят. Междувременно не работят и държавните - те пък трябваше да отворят на 1 септември. Така Делхи на практика премина към сух режим. Когато частните все пак отвориха, много от тях се оказаха с празни рафтове - промоциите \"2 за 1\" си казаха думата.\n\nВ края на август делхийското правителство обяви, че се връща в продажбата на алкохол с 500 магазина, част от тях около метростанциите, в моловете и добре охранявани места. Част от държавните магазини трябва да са чисто нови - големи, светли и подредени като контрапункт на досегашните тъмни, мрачни и схлупени обекти. Наново тече и лицензиране на производителите, като тук е направо джунгла - до 30 август имаше регистрирани 360 марки, 230 от които чуждестранни, а останалите - местни.\n\nМагазините ще отворят навръх поредица от религиозни празници за Индия, в които употребата на алкохол не е никак препоръчителна. Тъй че властите се надяват най-сетне търсенето и предлагането да се срещнат. Историята дотук обаче предполага, че със сигурност ще има някоя нова изненада."
}