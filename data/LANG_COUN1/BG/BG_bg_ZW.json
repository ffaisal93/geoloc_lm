{
    "В бившата британска колония Зимбабве отдадоха почит на Елизабет II (ВИДЕО)": "Малък брой опечалени присъстваха на възпоменателна служба за британската кралица Елизабет II в Хараре, столицата на Зимбабве.\n\nСтраната споделя бурна история с бившите си колониални управници и докато вярващите в Англиканската църква отдадоха почит на най-дълго управлявалия британски монарх, други отвън избраха да не участват в церемонията и критикуваха наследството през нейното 70-годишно управление.\n\nАвстралия обмисля да замени лика на кралицата върху своите банкноти (ВИДЕО)\n\nПо улиците на града някои казаха, че Елизабет представлява тъмната колониална история на страната им. По време на първото ѝ посещение в Зимбабве страната била известна като Южна Родезия, след като била анексирана към Великобритания с известна автономия и се управлявала от бялото малцинство.\n\nНяколко години след второто си посещение за срещата на върха на Британската общност през 1991 г. Елизабет награждава президента Робърт Мугабе, управляващ Зимбабве от обявяването на независимост през 1980 г., с почетно рицарско звание.\n\nРеакции на Карибите: От тъга по кралицата до поставяне под въпрос на монархията (ВИДЕО)\n\nЗимбабве напусна Британската империя през 2003 г., след като Мугабе беше подложен на критики заради оспорвани избори и изземване на земя от бели фермери. Кралицата го лиши от рицарското звание през 2008 г., позовавайки се на нарушаване на човешките права и незачитане на демократичния процес.",
    "Най-старият динозавър в Африка е открит в Зимбабве": "Учени в Зимбабве оповестиха откриването на останките от най-стария динозавър в Африка, който е бродил по Земята преди около 230 милиона години, предаде Франс прес, позовавайки се на публикация в сп. \"Нейчър\".\n\n/ТС/",
    "\"Щраусовите хора\" от Зимбабве": "Сред народа вадома от Зимбабве има популация от хора с два пръста, в следствие на рядко генетично заболяване, което те използват в своя полза.\n\nПълният текст виж на www.nationalgeographic.bg.\n\nВиж целия текст",
    "Tapi Tapi, Тапива Гужа, Кейптаун и сладоледите с едни от най-странните вкусове в света": "Притисната между книжарница за книги втора употреба и магазин за плочи в очарователно предградие на Кейптаун, това е една малка сладоледаджийница, където на черна дъска е изписано \"Tapi Tapi - ръчно изработен автентичен африкански сладолед\".\n\nМястото се превърна в едно от най-обсъжданите заведения за хранене в Кейптаун от отварянето си през октомври 2020 г. А в своята малка кухня молекулярният биолог от Зимбабве Тапива Гужа създава вкусове на сладолед като никой друг.\n\nНаписани на ръка с черен маркер върху лъскавия кухненски плот някои от опциите за деня например включват сладоледи от солена сушена риба капента с карамел и скоч боне чили, изсушени на слънце зеленчуци с карамел, малцово просо (раги), хибискус, карамфил и анасон.\n\nИзползвайки само местни вкусове от африканския континент, сладоледът на Гужа се превърна в инструмента, чрез който той разказва за африканската храна.\n\n\"Това е сладолед за моята идентичност, за доброто на другите хора\", казва Гужа пред CNN. \"Мисля, че в историята на (глобалната) храна няма много място за Африка... освен ако не разглеждаме общата идея за африканска храна\", добавя той. \"Не се опитвам да се харесам на глобалната вселена - опитвам се да помогна на хората тук да се наслаждават на своята култура по-често.\"\n\nСъставките\n\nГужа използва разнообразни съставки и аромати, за да представи всички региони на континента, с което успява да надгради представите за африканската кухня, които далеч не се изчерпват само с етиопската или нигерийската. Той черпи вдъхновение отвсякъде - разговор, аромат, храна, копнеж по океана. Търсенето на храна и дори търсенето в Google играят роля в този процес. \"Трябва да търсите и търсите, и търсите, докато намерите някаква истина\", казва той.\n\nЗа направата на своя сладолед Гужа използва наистина много и различни съставки. От червено просо, намиращо се в целия континент, до западноафрикански изсушени на слънце тигрови орехи. От източна, централна и южна Африка си набавя изсушена на слънце и осолена риба капента, известна като Матемба. От Южна Африка пък взима сушени гъсеници от мопани. Всички те се превръщат във вкусове на сладолед, които със сигурност ще изненадат, шокират, възхитят и може би дори ще отвратят някои.\n\n\"Наистина не се придържам към традиционната идея за съчетаване на вкусове\", обяснява той. \"Правя това, което ми харесва, и виждам какво ще излезе.\"\n\nДруга съставка, с която той обича да експериментира, е Mphepho, билка, използвана в южноафриканската традиционна медицина, за която се смята, че канализира света на духовете. Но Гужа твърди, че има много повече цели и чрез създаването на сладолед от билката се надява да разшири разбирането на хората за това най-свещено растение.\n\n\"Това е един от проблемите, който се опитвам да реша\", казва той. \"Хората са толкова ненаясно със собствените си културни практики. Не казвам, че съм експерт... но със сигурност мога да помогна на хората да осъзнаят много повече за себе си.\"\n\nИ въпреки че повече от съставките, които използва, имат древни корени, менюто на Tapi Tapi не е обвързано с миналото и постоянно се променя. Въпреки че е създал над 800 вкуса, Гужа казва, нито един от тях до момента не се повтаря.\n\nРецептата\n\nКак един постдокторант молекулярен биолог става основател на едно от най-известните места за сладолед в Кейптаун? Случайно, казва Гужа. Всичко започва, когато той гледа готварско шоу, в което използват сух лед за разбиване на сладолед. Като учен той има достъп до такъв сух лед, така че започва да експериментира с него у дома. А и според него е доста интригуващо да се занимава с това, \"особено, ако си черен и кажеш, че правиш сладолед. Тогава е още по-скандално\", казва Гужа през смях.\n\nТой обаче е щастлив, че благодарение на сладоледите му, много хора изпитват желание да изследват пак своята идентичност, да се върнат у дома и да се свържат отново с част от своето племенно начало.",
    "Писателите от САЩ Елизабет Страут и Пърсивал Евърет са сред финалистите за наградата \"Букър\"": "Писателите от САЩ Елизабет Страут и Пърсивал Евърет са сред финалистите за наградата \"Букър\" (Източник: bookerprize.com)\n\nПредседателят на журито Нийл Макгрегър - бивш директор на Британския музей, заяви, че няколко от книгите са вдъхновени от реални събития и \"разглеждат дълги национални истории на жестокост и несправедливост в Шри Ланка и Ирландия, Зимбабве и САЩ\"\n\nПисателите от САЩ Елизабет Страут и Пърсивал Евърет са сред шестимата финалисти за престижната литературна награда \"Букър\", предаде Асошиейтед прес, цитирана от БТА.\n\nДвамата американци ще се съревновават с автори от Великобритания, Ирландия, Зимбабве и Шри Ланка.\n\nЕлизабет Страут намира място в краткия списък със своята симфония на всекидневието \"О, Уилям!\", а Пърсивал Евърет - със силния си роман за расизма и полицейското насилие \"Дърветата\".\n\nОстаналите претенденти за наградата \"Букър\" са зимбабвийката НоВайълет Булавайо с баснята \"Слава\", ирландската писателка Клеър Кийган с творбата си \"Малки неща като тези\", Шехан Карунатилака от Шри Ланка със \"Седемте луни на Маали Алмейда\" и британският фентъзи автор Алън Гарнър.\n\nГарнър, който със своите 87 години е най-възрастният писател, номиниран някога за \"Букър\", ще се съревновава с романа си \"Трийкъл Уокър\".\n\nПредседателят на журито Нийл Макгрегър - бивш директор на Британския музей, заяви, че няколко от книгите са вдъхновени от реални събития и \"разглеждат дълги национални истории на жестокост и несправедливост в Шри Ланка и Ирландия, Зимбабве и САЩ\".\n\n\"Ситуирани на различни места по различно време, всички те разказват за събития, които в известна степен се случват навсякъде и засягат всички нас\", каза той.\n\nОснована през 1969 г., \"Букър\" има репутацията на награда, която променя кариерите на писателите. Първоначално за нея могат да се съревновават само британски, ирландски и писатели от Британската общност. През 2014 г. правото на участие е разширено до всички романи на английски език, публикувани в Обединеното кралство.\n\nПаричната равностойност на престижния литературен приз е 50 000 лири.\n\nМиналата година южноафриканският писател Деймън Галгът спечели наградата \"Букър\" с романа си \"Обещанието\". Тазгодишният носител ще бъде обявен на церемония в Лондон на 17 октомври.",
    "Шаман от Африка проклел Ливърпул": "Малцина могат да се похвалят с толкова наситен откъм събития живот като Брус Гробелар. Легендарният вратар на Ливърпул е роден в Южна Африка, преди да порасне в Родезия, сега известна като Зимбабве. Участва в Гражданска война, след което минава през Ванкувър, за да играе с Пеле и компания, а накрая превръща Ливърпул в свой дом. Скаутите на мърсисайдци го забелязват, докато пази за Крю. Героят от финала за КЕШ през 1984 г. има във визитката си още 6 титли на Англия по време на 13-годишния си престой на „Анфилд“. Общо за Ливърпул има 628 двубоя, нареждайки се на девето място за клуба. Сега, 64-годишен, Брус Гробелар разказа за живота си пред списание Four Four Two\n\nМистър Гробелар, вярно ли е, че като малък са ви предложили стипендия за бейзболист в САЩ?\n\n– Така е. Бейзболът беше един от най-популярните спортове в Родезия. Дойде в Африка с американските мисионери. След като излязох от армията, продължиха да ме наблюдават. Когато бях на 19, дори получих предложение от колеж в Масачузетс, но избрах футбола. Не исках след армията да се връщам отново в училище.\n\nКакво беше чувството да работите с магьосник-шаман в Хайлендърс (Родезия)?\n\n– Той беше отговорен за всичко. Ако сме загубили, значи шаманът не си е свършил добре работата. Феновете го преследваха. Веднъж магьосникът ме накара да се съблека гол и да застана около дърво заедно с останалите футболисти. След това плисна някаква вода над нас и ни каза да си вземем екипировката. Отидохме на стадиона и спечелихме мача, но героите не бяхме ние, а шаманът!\n\nУчаствате във войната в Родезия (сега Зимбабве)…\n\n– Не беше нещо, за което съм се записал. Бях патрулиращ на границата, но по-късно истинската война започна и бяхме пренасочени като огнена сила. Вдигаха ни с хеликоптер и ни спускаха в средата на действието.\n\nКакво беше чувството да играете през 70-те години на фона на апартейда?\n\n– Започнах моята кариера в Родезия, която е съседна на ЮАР. Помня, че имаше две отделни първенства. Едното за черни, другото за бели хора, но едните можеха да ходят при другите. В Солсбъри Колис съм играл в изцяло бял отбор в черна лига. После пък бях в черен отбор и бях единственият бял в него.\n\nОтивате в Северна Америка и играете за Ванкувър през 1979-а…\n\n– Първият ми мач беше срещу Лос Анджелис Ацтекс. Йохан Кройф беше в техния отбор! Играл съм също срещу Ню Йорк Космос на Пеле, Киналия, Бекенбауер и Неескенс. Беше плашещо да се изправя срещу тези легенди, но се представих добре. Даже спасих дузпа на Кройф.\n\nКак преминахте в английския Крю?\n\n– Оказа, че мога да кандидатствам за наследствена виза в Обединеното кралство, защото прадядо ми е служил в Royal Fusiliers (британско военно формирование). Когато прекарах известно време в Крю, не успях да забележа, че човек с плоска шапка непрекъснато ме следи в продължение на 3 седмици. Гледаше всичко! Какво ям в ресторанта, какво пия в бара и в колко часа си лягам. След това разбрах, че това е бил един от скаутите на Ливърпул, които са били пратени да ме разузнават дори извън терена.\n\nКолко трудно беше да стигнете до Ливърпул?\n\n– Срещнах Боб Пейсли в Бирмингам. С него беше клубният секретар Питър Робинсън. Те ме попитаха само дали искам да играя в Ливърпул. Аз отговорих „абсолютно“ и това беше всичко. Нямах представа още колко трудности трябва да минат, за да подпишат с мен. Британското правителство и ФА определено не ме искаха, защото бях от Родезия с южноафрикански паспорт. Лансираха местни вратари като аргумент за спиране на трансфера. Отне около 18 месеца или две години, за да получа работна виза, но Боб Пейсли имаше голяма заслуга. Той определено настояваше да ме има.\n\nНаследявате на вратата легендата Рей Клемънс…\n\n– Той беше №1 в света. Плашещо е да застанеш на неговото място. Пристигнах през март 1981 г. и изиграх 3 мача за резервите. През лятото, когато бях на Хаваите, разбрах, че Рей е отишъл в Тотнъм, а след това Огризович премина в Шрюзбъри. Замениха го за Боб Уордъл, който стана моя резерва. В дебюта ми загубихме с 0:1 от Уулвс. В първите 6 месеца определено ми беше тежко. Високата цена, платена за мен, явно ми тежеше. След една загуба Боб Пейсли ме повика в офиса за разговор. Казах му: „Може би е добре да спра да ходя на ръце, да се люлея на гредата и да си говоря с феновете зад вратата”. Той добави: „Точно така! Ако не го направиш, ще се върнеш обратно в Крю!”\n\nКак се чувствахте след първата шампионска титла през 1982-ра?\n\n– Бяхме на 12-о място на Боксинг дей (26 декември), но след това направихме невероятна серия и загубихме само 2 пъти до края на сезона. В хода на кампанията вдигнахме и Купата на лигата срещу Тотнъм на… Рей Клемънс. След финала той дойде и ми каза: „Слушай, бъди себе си и ще си добре. Не се старай да ме копираш”. Тези негови думи останаха с мен. Клемънс беше добър човек, а победата ни даде тласък да спечелим титлата и в първенството. Но за получаването на медалите трябваше да чакаме чак до първия ден от подготовката за следващия сезон! Рони Моран донесе един кашон и го остави на масата за масаж. После каза: „Който мисли, че е заслужил, да си вземе медала”. Трябваше да си изиграл определен брой мачове.\n\nИзвестни са вашите танцове на голлинията по време на дузпите във финала за КЕШ през 1984-та срещу Рома. Беше ли планирано това?\n\n– Каза ми го мениджърът Джо Фейгън. Той ме дръпна и ми подшушна да не се притеснявам. „Опитай се да ги разсееш”, добави накрая той. Това и направих – започнах да танцувам на линията и Бруно Конти ритна топката над вратата! После и Грациани стреля високо, а аз започнах да тичам по игрището като идиот. Дори трябваше да изпълня петата дузпа, но Алан Кенеди го направи вместо мен. Честно казано, не мога да обвиня Йежи Дудек, че ме е копирал на финала през 2005-а, защото аз не спасих нито една дузпа. А той парира две! Все пак съм радостен, ако съм бил вдъхновение за него.\n\nБяхте част и от трагедията на „Хейзел“ на финала за КЕШ през 1985-а?\n\n– В началото всичко беше наред. Страхотен слънчев следобед. Пътувайки из Брюксел, ние виждахме как фенове на Ливърпул и Юве пият заедно по заведенията. После се оказахме в съблекалнята близо до срутената трибуна. Чухме силен трясък и падане. Навън хората търсеха кофи с вода и кърпи. Беше толкова тъжен ден! Не забравяме 39-те души, които загинаха там. Изобщо не искахме да играем финала, но УЕФА ни накара.\n\nПосле „Хилзбъро“ 1989-а…\n\n– Трагедията е заради некомпетентност на полицията и охранителите. Години по-рано от Тотнъм бяха предупредили с писмо до ФА, че този стадион е негоден и не бива да се използва. Още тогава шпорите написаха, че нещо трагично ще се случи. На полуфинала през 1988 г. също имаше тревожни знаци, но всичко се замете под килима…\n\nКолко трудно беше да напуснете Ливърпул след 628 мача?\n\n– Много! Отидох под наем в Стоук заради неразбирателство с Греъм Сунес. После играх в Саутхемптън. Клубът бе прекрасен с мен в труден период, в който ме обвиниха в уговаряне на мачове.\n\nКъде и как се появи проклятието срещу Ливърпул „да не стане шампион без Гробелар в състава си”?\n\n– Когато един магьосник сложи прокобата по време на моя бенефис на „Анфилд“, помислих, че е шега. Оказа се обаче, че е истински шаман! През годините стана така, че Ливърпул действително не ставаше шампион (чак до 2020-а), така че трябваше да направя нещо и да сваля проклятието.\n\nВярно ли е, че сте уринирали върху гредите, за да развалите магията?\n\n– В Африка един терен е омагьосан, когато се изпикаеш на гредите. Eдин фен ме покани и помоли „най-накрая“ да сваля проклятието. Какво направих? Изпиках се в едно шише и полях урината върху всичките греди. После спасих дузпа пред „Анфилд Роуд“ в корпоративен мач, а Ливърпул направи победоносен поход и спечели Висшата лига.\n\nИнтервю на Джеймс ХИЛСЪМ, FOUR FOUR TWO, превод на в-к \"Тема спорт\"\n\nСнимка: БГНЕС",
    "България ли скочи в икономическата свобода, или другите страни се сринаха?": "България е на 23-то място от 165 държави и територии, включени в изследването \"Икономическа свобода по света 2022\". То е публикувано днес от Института за пазарна икономика съвместно с канадския институт \"Фрейзър\".\n\nТазгодишното издание е базирано на данни от 2020 г. За поредна година Хонконг и Сингапур оглавяват класацията, следвани от Швейцария, Нова Зеландия, Дания, Австралия, САЩ, Естония, Мавриций и Ирландия. На дъното са Венецуела, Судан и Зимбабве.\n\nНезависимо, че изследването класира България на 23-то място - сред най-свободните държави, но оценката за икономическата свобода в страната всъщност намалява. Резултатът на България е 7,69 т. (от максималните 10 т.), което е спад с 0,10 т. спрямо миналогодишното.\n\nСтраната ни се изкачва с цели 8 позиции заради влoшаването на свободата в редица държави. Средният резултат на страните по света отбелязва рекорден срив - през 2020 г. е с 0,16 т. по-нисък от достигнатия през 2019 година. Това изтрива десетилетие развитие и повишаване на икономическата свобода по света, а спадът е над три пъти по-голям от отчетения непосредствен след финансовата криза от 2008-2009 година. Така пандемията Ковид-19 се превръща в най-голямата катастрофа за икономическата свобода в световен мащаб.\n\nИменно това обаче позволява на България да изпревари множество държави. Докато през 2020 г. повечето от останалите страни членки увеличават значително трансферите и субсидиите, поемат нови дългове и печатат пари, в България тези негативи са забавени и в сравнително ограничен мащаб - компенсациите са сравнително малко, мерките са относително хлабави.\n\nЕдно сравнение по най-засегнатите от кризата компоненти на индекса показва голямото намаление на резултатите в европейските държави. Австрия губи половин точка заради повишаването на преразпределението и субсидиите в страната. Испания губи четвърт точка за стабилни пари заради поевтиняването на акциите и печатането на пари. Португалия губи почти цяла точка заради увеличаването на държавния си дълг.\n\nБългария наистина се представя добре в няколко области.\n\nКато наша котва е ниското подоходно облагане (плосък данък), стабилните пари (валутен борд), ниски мита (членство в ЕС), свободното кредитиране (голям брой банки) - дългосрочни политики за растеж и просперитет, които Институтът за пазарна икономика защитава от самото си създаване.\n\nВ най-слабата за България категория - \"Правна система и право на собственост\" - липсва подобрение. Резултатът е 5,96 т., или с 0,02 т. повече от този в миналогодишното издание, въпреки ниската база.\n\nОсобено лошо е представянето на страната при безпристрастността на съдилищата, доверието в полицията и защитата на правото на собственост (всички с по под 5 точки). Докато в останалите страни членки оценките са около 8 т., резултатът на България е близък до този на държави като Уругвай, Бутан, Монголия, Индия.\n\nИзточник: ИПИ\n\nСлабата правна система и защита на право на собственост спъва инвестициите, предприемачеството и дългосрочното развитие на икономиката и това не може да бъде компенсирано и преодоляно с по-добри постижения в други измерители на свободата.\n\nДруги такива фактори, които не се виждат от резултата на България не само в този индекс, са формалното изпълнение на законодателство и големите регионални различия. В редица компоненти индексът отчита разпоредбите в нормативните актове, а не реално дали и как се прилагат (особено в категорията, отчитаща регулациите). Това е особено пагубно когато корупцията е широкоразпространена, прилагат се незаконни режими, има доминация на един работодател, институциите не работят, а съдилищата не действат като коректив на другите власти, за да гарантират справедливост.\n\nИзточник: ИПИ\n\nИ тази година индексът изследва връзката между свободата и различни аспекти на икономическия и социален живот и илюстрира разликите в развитието между най-свободните ¼ от държавите (42 страни) и най-несвободните ¼ (40 страни).\n\n- Брутният вътрешен продукт на човек от населението е 7 пъти по-висок;\n\n- Доходът на най-бедните 10% от населението е над 8 пъти по-висок;\n\n- Продължителността на живота е с 15 години по-висока;\n\n- Детската смъртност е 10 пъти по-ниска;\n\n- Нивото на бедност от много по-ниско;\n\n- Делът на записаните в училище деца е много по-висок;\n\n- Хората в свободните държави считат себе си за по-щастливи.",
    "Ричард Ран: По време на криза бившите соцстрани ще са последните, които ще фалират или ще прибегнат до хиперинфлация": "© Институтът \"Фрейзър“ и редица други мозъчни тръстове току-що публикуваха годишния икономически доклад за света. Авторите на доклада измерват икономическата свобода по редица показатели, сред които размер на правителството и данъчно облагане, правна система и права на собственост, стабилни пари, свобода на международната търговия и регулиране, пише Ричард Ран в анализ за \"Вашингтон Таймс“, цитиран от БГНЕС.\n\n\n\nОт 165-те измерени държави първите три са предсказуеми - Хонконг (1), Сингапур (2) и Швейцария (3). И долните - Аржентина (161), Сирия (162), Зимбабве (163), Судан (164) и Венецуела (165) - също бяха предвидими, плюс икономически казуси като Куба и Северна Корея, за които липсват надеждни данни за класация. За съжаление, това е последната година, в която Хонконг ще бъде включен, тъй като данните са отпреди икономическото поглъщане от страна на КНР.\n\n\n\nТова, което не беше предвидимо и всъщност напълно неочаквано преди тридесет години, е, че много от бившите страни в Източна Европа, които са били част от Съветския съюз или са били под съветски контрол, се превърнаха в едни от най-свободните и успешни в икономическо отношение държави.\n\n\n\nСедемте държави, изброени по-горе, са в първите 20 % от държавите в света по икономическа свобода. Те се нареждат по-високо от много големи държави, които често се считат за икономически свободни, като Германия, Испания, Швеция, Италия и Франция. Повечето от другите бивши комунистически страни, като Полша и Унгария, се нареждат в първите 50 % по икономическа свобода.\n\n\n\nВ резултат на икономическата свобода реалните доходи също нараснаха бързо, така че повечето от тях вече са със средни доходи - което е рязка промяна спрямо бедността, в която бяха затънали по времето на Съветския съюз. Въпросът е: \"Защо те се справят толкова добре?\" Всички те са имали някаква форма на пазарна икономика, преди да бъдат завладени или доминирани от Съветския съюз; и след като са преживели социализма или комунизма, те са виждали неговите провали ежедневно. Въпреки цензурата, повечето граждани на тези страни бяха наясно, че животът в Западна Европа и Америка става все по-добър, докато тяхната мизерия продължава година след година с малко подобрение.\n\n\n\nКогато Желязната завеса падна, повечето хора в засегнатите страни преживяха рязък спад в икономическото си благосъстояние, защото колкото и лош да беше социализмът, той все пак осигуряваше нисък минимум, а новите частни пазари все още не бяха започнали да функционират. Но много бързо местни и чуждестранни предприемачи усетиха възможностите и започнаха да създават продуктивни предприятия, като например ресторанти.\n\n\n\nТези държави бяха фалирали, така че повечето от регулаторните органи и дори много данъчни служители загубиха работата си. Така нямаше кой да прилага старите разпоредби, а новите правила тепърва щяха да се установяват, така че почти всичко беше позволено. Естония беше може би най-добрият пример за бърза конструктивна промяна. Когато страната получи пълна независимост през 1991 г., народът ѝ избра един блестящ млад професор по история, Март Лаар, който обичаше да казва, че единствената книга, която някога е чел по икономика, е \"Свободен да избира\" на Милтън Фридман.\n\n\n\nГ-н Лаар каза, че това му звучи добре, така че естонците продължиха и го направиха. Както се очакваше, международните бюрократи от Световната банка, МВФ и отделите за външни работи на големите държави препоръчаха да не се пристъпва към икономическа свобода. Но новите лидери като г-н Лаар разбираха, че тези организации се опитват да защитят старите си правомощия и територия, поради което съветите им често бяха правилно пренебрегвани.\n\n\n\nСлед като работих в редица страни в икономически преход, бях изумен колко много млади икономисти, които срещнах там и които никога не бяха излизали от родните си страни, бяха успели да се сдобият на черния пазар с копия на трудовете на Фридман, Хайек и други икономисти, занимаващи се със свободния пазар. В по-голямата си част те отхвърляха препоръките на кейнсианците и икономистите социалдемократи, защото, както често ми казваха, техните идеи бяха твърде близки до политиката на командване и контрол на социалистите.\n\n\n\nТомас Джеферсън е казал, че за да се запази свободата, са необходими революции на всеки 25 години. Той е разбирал, че бюрокрациите - дори и с добри намерения - стават задушаващи и потискащи и от време на време трябва да бъдат изхвърлени и да се започне наново. Това се случи с бившите комунистически и социалистически държави - парите свършиха и бюрократите напуснаха или бяха уволнени. Валутите станаха безполезни, тъй като нямаха подкрепа и липсваше полиция, която да следи за спазването на данъчното законодателство - което означаваше, че държавните дългове не могат да бъдат изплатени и трябваше да бъдат отписани.\n\n\n\nИ до днес много от бившите социалистически страни имат едни от най-ниските съотношения на дълга към БВП в света и са много по-стабилни във фискално отношение от повечето големи държави. По време на световна финансова криза те ще са последните, които ще фалират или ще прибегнат до хиперинфлация. Повечето държави въведоха по-разумни нови данъчни системи с ниски или дори плоски данъчни ставки. В България има обикновен плосък данък от 10 % както върху корпоративния, така и върху личния доход.\n\n\n\nВ много страни бюрократичният пласт отново бавно се разраства, както от вътрешния натиск за \"програми“, така и от чужди правителства и международни организации, които се опитват да наложат правила, унищожаващи свободата – всичко това в името на опазването на околната среда и борбата с финансовите измами. Възстановяването на икономическите свободи може да изисква нови революции.",
    "Поскъпване: България е сред най-засегнатите, Турция е рекордьор": "В най-тежко засегнатите от инфлацията страни поскъпването се усеща по-силно заради това, че голяма част от доходите на домакинствата отиват за храна. Как изглежда България в сравнителен план?\n\nПочти в целия свят цените нарастват. Глобалната инфлация през тази година ще достигне 7,7%, показва проучването Economic Experts Survey (EES) на германския институт Ифо и на швейцарския Институт за икономическа политика, проведено в над 100 държави. Как изглежда инфлацията по света? Къде поскъпването е най-осезаемо и какви са причините?\n\nБългария е сред най-засегнатите, в Германия поскъпването е поносимо\n\nКартата на европейската инфлация, изготвена от Евростат, показва, че България е сред шестте европейски държави, където през август поскъпването спрямо август 2021 е било най-високо – над 15%. В тази група, състояща се все от бивши соцстрани, влизат още Чехия, Унгария, Естония, Литва и Латвия. Според Националния статистически институт, за периода между август 2021 и август 2022 в България цените са се вдигнали със 17,7 на сто.\n\nВ Германия за същия период цените са нараснали със 7,9 на сто. Най-много са поскъпнали енергоносителите, но германците са принудени да плащат и за храна над 16 процента повече, отколкото преди година. Все пак в границите на еврозоната Германия остава сред държавите с най-ниско поскъпване. От въвеждането на еврото през 1999 година насам сегашната инфлация обаче се оказва най-високата.\n\nДвуцифрена инфлация и в балтийските страни\n\nЗаради войната в Украйна и прекратените доставки на руски газ цените на енергоносителите в еврозоната са се качили с цели 38,6%. По-нататък поскъпването е засегнало храните, алкохола и тютюневите изделия. Според Евростат най-ниска инфлация се наблюдава във Франция, Малта и Финландия, а най-висока - в балтийските държави, които много зависят от вноса на торове от Русия, Украйна и Беларус. Сега този внос е затруднен и те трябва да купуват по-скъпи торове от Швеция или Финландия.\n\nСпециалистите смятат, че в държавите, ударени най-сериозно от инфлацията днес, цените на енергията и на храните засягат домакинствата по-тежко, отколкото другаде. Защото за храна там се харчи около една пета от месечния доход, докато германците плащат за храна само 15% от доходите си. Обяснението се крие в структурата на потребителската кошница в държави с висока инфлация като Чехия, Полша и България. Докато в Германия домакинствата плащат сериозен процент от дохода си за наем, в държавите с висока инфлация в момента в кошницата сериозно място заемат енергоносителите, храните и транспортът – а тъкмо те поскъпват най-сериозно днес. Във Великобритания инфлацията надхвърли 10%, като и там виновни са най-вече високите цени на енергията и храните.\n\nЕвропейски шампион по инфлация обаче е Турция. Там цените на потребителските стоки през август бяха с 80% по-високи, отколкото година по-рано. Храните и безалкохолните напитки поскъпнаха с цели 90%, а транспортът – със 117%. Една група независими експерти твърди дори, че общото поскъпване в Турция възлиза на 170%.\n\nВ дъното на всичко е фактът, че Турция внася много суровини, които купува на международните пазари за долари, а девалвацията на турската лира сериозно оскъпява този внос. Да не говорим, че нападението на Русия срещу Украйна вдигна цените на суровините по цял свят.\n\nХиперинфлация на места в Африка и Южна Америка\n\nВ международен мащаб сред най-засегнатите от инфлацията държави попада Судан, където цените са нараснали с 200%. Заради тежката суша там храните сериозно поскъпнаха, а положението допълнително се влоши поради прекратените доставки на зърнени храни от Русия. В Латинска Америка рекордьор по инфлация е Венецуела, където всичко е поскъпнало повече от два пъти. И това дори звучи като добра новина за тази държава, която се превърна в синоним на безкрайни кризи, корупция и хиперинфлация, защото през 2020 година там беше регистрирана чудовищна инфлация от 2959 процента.\n\nМного високо поскъпване беше регистрирано и в Ливан, който преживява най-тежката икономическа криза в историята си. 80% от ливанците живеят в бедност, храните поскъпнаха пет пъти. На злощастното първо място по инфлация в света се изкачи друга африканска държава. В Зимбабве поскъпването възлиза на 285%. Според наблюдателите главна причина са валутните сътресения в страната.",
    "Призракът на гладните бунтове над половината свят заради високите цени": "Дори в богатите европейски държави вероятността от граждански безредици нараства заради високите цени на горивата и храните, сочи анализ на британска компания\n\nРиск от граждански бунтове се е появил през тази година в повече от половината страни в света, като по този начин е започнал период на повишена глобална нестабилност, подхранвана от инфлацията, войната в Украйна, недостига на енергийни ресурси и липсата на основни стоки за бита, показва нов анализ, оповестен от изданието “Бизнес инсайдър”. Той е дело на базираната във Великобритания група за анализ на рисковете “ВерискМейпълкрофт”. Според нейния Индекс за граждански вълнения между второто и третото тримесечие на 2022 г. рискът от бунтове на населението е нараснал в 101 от 198 страни в света. Доклад на компанията сочи, че опасността от сблъсъци е намаляла единствено в 42 държави.\n\n“Независимо че през първата половина на годината на много места бяха наблюдавани мащабни протести, няма съмнение, че\n\nнай-лошото предстои”,\n\nсе казва в анализа, който използва и разузнавателна информация. Индексът се базира на редица фактори, сред които нивата на инфлацията, как държавата се справя с кризите и колко опустошителни биха могли да са гражданските безредици върху инфраструктурата на дадена страна.\n\nИзследването посочва, че повечето богати страни в Европа вероятно ще бъдат разтърсени тази зима от улични протести заради високите цени в енергетиката и намаляващата покупателна способност на домакинствата, разкриват и западни медии. Германия и Норвегия са две от високоразвитите икономики, в които всекидневният живот е подложен на нарушаване на обичайния ритъм заради зачестили социални действия. Великобритания вече изпита гнева на масите, които се надигнаха заради огромния скок на цените на газа, посочва “Вериск”. Любопитно е, че сред държавите с най-голям риск попадат още Нидерландия и Швейцария.\n\n“Посред зима за някои развити страни в Европа ще е изненада да видят доста сериозни форми на гражданско недоволство”, казва главният анализатор Торбьорн Солтвед.\n\nПроучването припомня, че подпалената от Русия война в Украйна е довела до рекордно повишение на цените на храните, а\n\nЕвропа се е озовала в центъра на тежката криза с горивата заради силната си зависимост от руския газ\n\n“Към всичко това се добавят все още незатихналите последици от пандемията, която доведе до прекъсвания на веригите за доставки”, добавя анализаторката Химена Бланко. Цените на храните и енергоизточниците литнаха нагоре и заради безпрецедентната суша и дефицита на вода, свързани с климатичните промени, смятат от “Вериск”.\n\nПовишението на цените на основните хранителни продукти ражда голям диапазон от социално недоволство - от мирни движения до доминирани от насилие протести, както в развитите, така и в развиващите се страни на Стария континент, посочва анализът. В Мавриций, Кипър и Украйна гражданското недоволство е нараснало най-силно през третото тримесечие в сравнение с второто. Русия е на седмо място в списъка, а Норвегия - на 13-о.\n\nДокладът сочи, че в голям риск са и страните, които са успели да намерят фондове, за да се справят с пандемията, но сега са затруднени да поддържат социалните разходи за подпомагане на населението.\n\nСред тези страни са посочени Египет, Боливия, Филипините, Зимбабве, Сърбия, Босна и Херцеговина. Като особено сериозно е характеризирано положението в Шри Ланка, където масовите протести срещу най-тежката икономическа криза в модерната история са разклатили правителството и са довели до свалянето на президента Готабая Раджапакса през юли. Според прогнозите на “Вериск” инфлацията вероятно ще се забави малко през последното тримесечие на годината, но отново ще се влоши в началото на 2023 г.\n\n“Единствено значителното намаление на цените на храните и на горивата може да преобърне глобалния негативен тренд по отношение на риска от граждански вълнения”, сочи британската компания. Според нея какво ще е времето също ще има ключово значение за силата на реакциите на към кризата. Тя ще е много по-ожесточена,\n\nако зимата и пролетта се окажат по-студени от обичайното\n\nНай-тежки ще са следващите 6 месеца, прогнозира “Вериск”.\n\nAнкета, която по време съвпада с анализа на британците, измерва страховете на европейските граждани от социална дестабилизация и стига до същите изводи. Тя е правена в 4 държави - Франция, Германия, Полша и Великобритания по поръчка на неправителствената организация “Мор ин Комън”, съобщава Евронюз. Допитването категорично показва, че материалната издръжка е основна тревога на гражданите на 4-те страни, които очакват растежът на инфлацията да доведе в следващите месеци до стачки, протести и улични сблъсъци. Във Франция 4-ма от всеки 10 души смятат, че бунтовете на “жълтите жилетки” ще се подновят. Поляците обаче са тези, които в най-голяма степен са убедени, че през зимата и пролетта ще има масови безредици - 75% смятат така срещу 69% от французите, 64% от германците и 57% от британците.\n\nЕдин от всеки 5-ма души, участвали в анкетата, посочва, че се е наложило да прибягва до спестяванията си, за да свързва двата края, а един от 10 признава, че е намалил количествата храна. Мнозинството все още вярва, че кризата ще е кратка, но една част не са оптимисти и не виждат светлина в тунела. 66% от британците посочват, че през зимата ще трябва да пестят от отопление заради високите цени, на същото мнение са 64% от германците, 60% от французите и 50% от поляците.\n\nАнкетата показва също, че гражданите на 4-те големи европейски страни\n\nимат много ниско доверие в способността на\n\nправителствата им да се справят с кризата\n\nКато основен виновник за тежката ситуация е сочена Русия, но националните власти и енергийните компании също са смятани за част от проблема. Изразеният песимизъм е много голям - повечето европейци не вярват, че материалната издръжка ще се подобри скоро, а един от трима анкетирани не мисли, че това изобщо някога ще се случи.\n\n",
    "БТА :: България се нарежда на 23-то място в Индекса на икономическата свобода за 2022 г.": "България отбелязва безпрецедентен ръст в глобалното подреждане по икономическа свобода. Страната се нарежда на 23-то място от 165 държави и територии, включени в изследването \"Икономическа свобода по света 2022\", публикувано днес от Института за пазарна икономика (ИПИ) съвместно с канадския институт \"Фрейзър\", съобщиха от ИПИ.\n\nТазгодишното издание е базирано на данни от 2020 г. (най-новите международно сравними данни за всички страни). За поредна година Хонконг и Сингапур оглавяват класацията, следвани от Швейцария, Нова Зеландия, Дания, Австралия, САЩ, Естония, Мавриций и Ирландия. На дъното са Венецуела, Судан и Зимбабве.\n\nКъде е България и защо е толкова напред\n\nИзследването класира България на 23-то място – сред най-свободните държави, но оценката за икономическата свобода в страната всъщност намалява. Резултатът на България е 7,69 т. (от максималните 10 т.), което е спад с 0,10 т. спрямо миналогодишното.\n\nПричината за изкачването на България в класацията с цели 8 позиции на практика е влoшаването на свободата в редица държави. Средният резултат на страните по света отбелязва рекорден срив – през 2020 г. е с 0,16 т. по-нисък от достигнатия през 2019 година. Това изтрива десетилетие развитие и повишаване на икономическата свобода по света, а спадът е над три пъти по-голям от отчетения непосредствен след финансовата криза от 2008-2009 година. Така пандемията КОВИД-19 се превръща в най-голямата катастрофа за икономическата свобода в световен мащаб.\n\nИменно това обаче позволява на България да изпревари множество държави, посочват от ИПИ. Докато през 2020 г. повечето от останалите страни членки увеличават значително трансферите и субсидиите, поемат нови дългове и печатат пари, в България тези негативи са забавени и в сравнително ограничен мащаб – компенсациите са сравнително малко, мерките са относително хлабави.\n\nЕдно сравнение по най-засегнатите от кризата компоненти на индекса показва голямото намаление на резултатите в европейските държави. Австрия губи половин точка заради повишаването на преразпределението и субсидиите в страната. Испания губи четвърт точка за стабилни пари заради поевтиняването на акциите и печатането на пари. Португалия губи почти цяла точка заради увеличаването на държавния си дълг.\n\nКъде България наистина се представя добре\n\nИзвън подобряването на класирането заради влошаването при други държави, България има някои котви, които устойчиво осигуряват стабилност през годините и реално показват високи оценки и добро място в класацията на индекса. Такива са ниското подоходно облагане (плосък данък), стабилните пари (валутен борд), ниски мита (членство в ЕС), свободното кредитиране (голям брой банки) – дългосрочни политики за растеж и просперитет, които Институтът за пазарна икономика защитава от самото си създаване, напомнят от ИПИ.\n\nКои са проблемите\n\nВ най-слабата за България категория - \"Правна система и право на собственост\" - липсва подобрение. Резултатът е 5,96 т., или с 0,02 т. повече от този в миналогодишното издание, въпреки ниската база. Особено лошо е представянето на страната при безпристрастността на съдилищата, доверието в полицията и защитата на правото на собственост (всички с по под 5 точки). Така, докато в останалите страни членки оценките са около 8 т., резултатът на България е близък до този на държави като Уругвай, Бутан, Монголия, Индия.\n\nСлабата правна система и защита на право на собственост спъва инвестициите, предприемачеството и дългосрочното развитие на икономиката и това не може да бъде компенсирано и преодоляно с по-добри постижения в други измерители на свободата.\n\nДруги такива фактори, които не се виждат от резултата на България в индекса (и не само в този), са формалното изпълнение на законодателство и големите регионални различия. В редица компоненти индексът отчита разпоредбите в нормативните актове, а не реално дали и как се прилагат (особено в категорията, отчитаща регулациите). Това е особено пагубно когато корупцията е широкоразпространена, прилагат се незаконни режими, има доминация на един работодател, институциите не работят, а съдилищата не действат като коректив на другите власти, за да гарантират справедливост.\n\nЗащо свободата е важна\n\nИ тази година индексът изследва връзката между свободата и различни аспекти на икономическия и социален живот и илюстрира разликите в развитието между най-свободните и най-несвободните страни:\n\n- Брутният вътрешен продукт на човек от населението е 7 пъти по-висок;\n\n- Доходът на най-бедните 10 на сто от населението е над 8 пъти по-висок;\n\n- Продължителността на живота е с 15 години по-висока;\n\n- Детската смъртност е 10 пъти по-ниска;\n\n- Нивото на бедност от много по-ниско;\n\n- Делът на записаните в училище деца е много по-висок;\n\n- Хората в свободните държави считат себе си за по-щастливи.",
    "Природни чудеса, които всеки трябва да види поне веднъж в живота си": "След две години ограничения хората са нетърпеливи да се впуснат в нови приключения. Освен вътрешните пътувания обаче, международните също се увеличават, полетите се възстановяват, а летищата и гарите са отново пълни.\n\nИ ако и вие планирате път, но се колебаете накъде да поемете, ето няколко предложения. Вижте няколко места, които са истински природни чудеса и които трябва да се видят поне веднъж в живота.\n\n1. Голям бариерен риф\n\nМестоположение: Австралия\n\nКрай североизточното крайбрежие на Австралия, най-голямата екосистема на коралови рифове в света е дом на над 4000 вида мекотели, 1500 вида риби и разнообразен набор от анемони, гъби, ракообразни, морски костенурки и делфини. Въпреки че по-голямата част от територията е защитена, климатичната криза продължава да застрашава тази деликатна екосистема.\n\n2. Салар де Уюни\n\nМестоположение: Боливия\n\nНай-голямата солница в света в югозападна Боливия, която се простира на над 6400 км, може да бъде ужасно студена, тъй като е на 3600 м над морското равнище. Обектът е най-известен с огледалния си ефект, когато през дъждовния сезон се превръща в плитко езеро, което отразява небето чак до хоризонта.\n\n3. Подземна река Пуерто Принцеса\n\nМестоположение: Филипините\n\nТози национален парк на остров Палаван има река, която тече на 8 км под земята през серия от варовикови пещери, свързващи езеро с океана. Надземната част на парка се отличава с непокътната стара гора.\n\n4. Ваденско море\n\nМестоположение: Холандия, Германия, Дания\n\nПростирайки се на над 480 км крайбрежие от Холандия до Германия и Дания, Ваденско море е най-голямата непрекъсната приливна зона в света. Деликатните приливни екосистеми процъфтяват по това крайбрежие, което се състои от кални равнини, пясъчни ивици, блата и дюни. Това е важно място за много афро-евразийски мигриращи птици.\n\n5. Скалите на Мохер\n\nМестоположение: Ирландия\n\nИзвисяващи се до 215 м над океана, скалите на Мохер се простират на 8 км по западния бряг на Ирландия. Хиляди кайри гнездят на варовиковите скали и привличат над милион посетители годишно.\n\n6. Гранд Каньон\n\nМестоположение: Аризона\n\nСъздаден в продължение на повече от 6 милиона години, докато река Колорадо се влива в бреговете си, Големият каньон в Аризона сега е дълбок 1,5 км и дълъг 445 криволичещи речни км. Ерозираните стени са геологичен шедьовър, съставен от почти 40 различни цветни слоя скала, включително варовик, шисти и пясъчник.\n\n7. Заливът Фънди\n\nМестоположение: Канада\n\nМежду Нова Скотия и Ню Брънсуик, драматичните приливи на залива Фънди разкриват естествено издълбани скални образувания в приливните зони в морето. Мигриращите пясъчници и километри скали привличат посетителите към това канадско чудо.\n\n8. Джангджиаджие\n\nМестоположение: Китай\n\nПоразителните вертикални върхове в Джангджиаджие, Китай - освен че са вдъхновили плаващите планини във филма \"Аватар\" - са изпълнени с умопомрачителни атракции, включително 1400 м пътека със стъклено дъно, стълби, които водят към \"вратата към небето\" ”, и 275 м висок стъклен мост, окачен между скали от пясъчник.\n\n9. Мъртво море\n\nМестоположение: Йордания и Израел\n\nТова масивно солено езеро има най-ниската надморска височина от всички водни тела на земята. Разположено в средата на пустиня, водите на езерото са толкова солени, че нищо освен бактерии не може да оцелее в тях, откъдето идва и името. Солените води са известни с това, че са толкова плътни, че държат плувците на повърхността.\n\n10. Водопадът Виктория\n\nМестоположение: Зимбабве и Замбия\n\nТози масивен водопад на река Замбези е два пъти по-широк и дълбок от Ниагарския водопад. Разпростирайки се над 1520 м, водопадите се спускат в пропаст, образувана от скалата, по която се спускат, и друга скала срещу водопада.",
    "Понеделник, 5 септември": "Избрано от програмата\n\n\n\nот 0.15 до 0.30 часа\n\nРадиоколекция\n\n\"Живей като другите и бъди благословен\" от Мирон Иванов – 46 част\n\n\n\nот 0.30 до 2.00 часа\n\nЗаедно след полунощ – Срещу понеделник\n\nводещ: Ивана Мурджева\n\n• Метаморфози срещу понеделник\n\nВ първото септемврийско предаване гост ще бъде Юлияна Николова. В периода 2000 – 2001 г., тя е директор на дирекция \"Европейска интеграция и връзки с международните финансови институции\" към Министерски съвет, секретар на Съвета по европейска интеграция към премиера и член на основния екип за преговори с Европейския съюз.\n\nНа Президентските избори в България през 2006 г. Николова е кандидат за вицепрезидент на широка дясно-центристка коалиция заедно с кандидат-президента Неделчо Беронов.\n\nКъм настоящия момент, отдалечена от политиката, Юлияна е активен общественик, с позиция по важни обществени въпроси. Ще поговорим за мястото на жените в политиката, промени ли се то в изминалите години и ако да как? Има ли политика за мъже и политика за жени?\n\n• Въведение в понеделник: Какво да очакваме от седмицата.\n\n\n\nот 2.00 до 3.00 часа\n\nМузиката, която обичам\n\nводещ: Георги Стефанов\n\nДжаз\n\n\n\nот 3.00 до 5.00 часа\n\nЕврокласик ноктюрно\n\nЗаписи от международния музикален радиообмен\n\n\n\nот 5.00 до 5.30 часа\n\nМузика на народите\n\nредактор: Пламен Георгиев\n\nИзборът е колоритен афробийт и госпъл от Зимбабве. Сред участниците – \"Халелуя Чикън Рън бенд\", Хоуп Масике, \"Бхунду Бойс\", \"Нобунту\" и др.\n\n\n\nот 5.30 до 6.00 часа\n\nБългарска народна музика\n\nИзпълнения на Йоана Андреева, Михаела Янева, Николай Урумов, Димитър Арнаудов и други\n\n\n\nот 6.07 до 6.50 часа\n\nМузика за събуждане\n\nКонцерт\n\n\n\nот 6.50 до 7.00 часа\n\nРанобудно петленце\n\n\"Как тъмното се скри от слънцето\" от Доналд Бисет\n\n\n\nот 7.20 до 8.00 часа\n\nДетското.БНР\n\n\"Гечо, Дечо и пчелите\" от Тоно Лазаров\n\n\n\nот 8.06 до 11.00 часа\n\nНашият ден\n\nводещи: Божидар Александров, Мария Мира Христова\n\n• Епизоди от живота: Водната стихия в Карловско. Как се справят хората след наводнението в Подбалкана? Организирането на доброволци в търсене на помощ за разчистване и осигуряване на питейна вода и храна. Липсата на институционална подкрепа. Разговор с Цветелина Георгиева – жител на село Слатина, подпомагаща координацията на доброволците в селото\n\n• Темата на деня: Завръщат ли се младите българи към корените и традициите си? В навечерието на Съединението какво подбужда все повече хора да се обединяват около българските обичаи?\n\nВключване на Ивайла Морарцалиева – българка, живееща и отраснала в Германия, която всяка година заедно с баба си посещава Фестивала на фолклорната носия в Жеравна.\n\nЗащо една народна носия, представена на събора в Жеравна предизвика невиждана полемика в социалните мрежи? За историята на носията, за спецификите, които носи и за трудностите по възстановяването ни разказва Яни Ангелов, 24-годишен младеж, посветил живота си на традициите в българския фолклор.\n\nРазговор с доц. д-р Вихра Баева – фолклорист, етнолог и културен антрополог от Института за eтнология и фолклористика с Eтнографски музей към Българска академия на науките.\n\n• Гледната точка на хумористите на програма \"Христо Ботев\"\n\n• Разговорът: Иглика Трифонова – журналист, фотограф, участвала в няколко експедиция в Антарктида и автор на книгата \"Христо Пимпирев. Антарктическия стопаджия\". И със специалното участие на проф. Пимпирев\n\n• Подкаст от поредицата \"Зелената сделка\"\n\n• Terra Култура: Архивите са живи\n\n- Цар Борис III и \"новият европейски ред, който ще обезпечи траен мир\" в контекста на събитията от 1942-43 година и акценти от журналистическото разследване на исторически факти на Сима Владимирова, касаещо периода 21-28 август 1943 г. и обстоятелствата около смъртта на владетеля - в коментар и хроники в звук.\n\n- В навечерието на 6 септември: \"Братя! Часът на Съединението удари…\" – историческата истина и личният поглед в документалните аудио архиви, съхранени в Златния фонд на БНР: през 1985 година – с историка акад. Христо Христов и през 1995 година – с Георги Марин, историк и полковник от запаса.\n\n\n\nот 11.00 до 12.00 часа\n\nМузика до обед – Жълтата подводница\n\nводещ: Цвети Бахариева\n\n• Нови продукции: \"SHIFT (Bad Hombre, Vol. II)\" на барабаниста и композитор Антонио Санчес.\n\n• Изпълнения на Мария Мендес, Лайла Биали, Кърт Елинг и др.\n\n• Епизод от поредицата \"Земя на таланти\". В разговор с певецът Стоян Захариев разкрива подробности за песента си \"I Want You Back\".\n\n\n\nот 12.20 до 14.00 часа\n\nАртефир\n\nводещ: Таня Димова\n\n• \"Артефир\" с директни предавания от \"Аполония\" за 38-и път – разговори и коментари за събитията от Празниците на изкуствата \"Аполония\" 2022;\n\n• Театралният режисьор Галин Стоев за цената на успеха и майсторския клас, който води в рамките на фестивала;\n\n• Здравка Евтимова за книгата си \"Резерват за хора и вълци\";\n\n• Теди Москов за спектакъла \"Станете, за да легна аз\", който ще се играе на театралната сцена на \"Аполония\";\n\n• Йорданка Белева представя книгата си \"Таралежите излизат през нощта\".\n\n\n\nот 14.00 до 15.00 часа\n\nМузикален следобед – Музикален момент\n\nводещ: Аделина Александрова\n\n\"В царството на Девите\" – музиканти, родени под зодиакалния знак Дева: Хенри Пърсел, Антонин Дворжак, Сейжи Озава, Ицхак Пърлман, Антон Диков; Фреди Меркюри, Елвис Костело, Ричард Маркс, Шаная Туейн и др.\n\n\n\nот 15.10 до 16.30 часа\n\n\"1001 защо – Ефир знание\": Познати и непознати – Избрано\n\nводещ: Цвета Николова\n\n• Поморийските гърци през различните епохи – разказ на Анелия Дочева, уредник в Историческия музей в Поморие и Стефка Аликова – потомка на някогашните гърци.\n\n• Светове: ще продължим гостуването си в ателието на скулптора Хари Арабян в сливенското село Ичера.\n\n• Живот за разказване: \"Социализмът преди 9-ти\" – Валери Леков за силно повлияния от Балабановата фабрика живот в кюстендилското село Бараково.\n\n\n\nот 16.30 до 17.00 часа\n\n\"1001 защо – Ефир знание\": Радиоенциклопедия\n\nводеща: Венета Гаврилова\n\nПисмото или изкушенията на парадокса\n\nПрисъствие, близост – отсъствие, отдалеченост\n\nЕдин от многобройните парадокси на писмото е, че то е призвано да свърже и доближи разделените от обстоятелствата и разстоянията хора, но може и да е начин да държи на дистанция нежелани гости и да осигури спокойствие и уединение. Още от Античността писмото е част от реторичните умения, които се постигат чрез обучение и съблюдаване на определени изисквания и препоръки. Средновековието съзира в писмото средство за убеждаване и въздействие и издига изучаването и преподаването на епистоларни техники до истинска наука, появяват се енциклопедии и трактати, задаващи универсални модели за общуване и изява чрез писма. През 16-и век се публикуват сборници с писма. Малко по малко писмото започва да се отърсва от реториката и строгите формули и да се превръща в начин за себеизява. Непринуденото и галантно общуване в салоните на френските аристократки от 17-и и 18-и век се пренася и в писмото. Връх в епистоларната култура с изключително въздействие върху последователки от много страни и в продължение на повече от век са писмата на Мадам дьо Севинье, френска маркиза от времето на Луи XIV и Луи XV, до дъщеря ѝ, Мадам дьо Гринян. Те повлияват на стила на образованите българки през Възраждането и по-късно, когато и те започват да пишат своите писма. В същото време замогналите се мъже търговци поддържат активна делова кореспонденция, която е условие за успех в сделките. Още преди Възраждането по нашите земи се появяват т.нар. \"писмовници\", съдържащи не само модели и ръководства за писане на писма, но и ценни сведения за надеждните транспортни връзки и цената на пощенските услуги в и извън рамките на Османската империя. Писмото е незаменим посредник в общуването между близки и делови партньори, макар и строго спазващо етикета и формулите за обръщение към получателя и съдържанието. И все пак, още от самата си поява в Античността и особено по-късно, то парадоксално служи и за себеизразяване, монолог, прикрит зад паравана на диалога и тъкмо това го прави незаменимо в литературата. По тънката нишка, деляща двете противоположни същности на писмото, тръгваме с д-р Маргарита Серафимова, авторка на книгата \"Писмото и романът\" и доц. Надежда Александрова.\n\n\n\nот 17.00 до 18.00 часа\n\nКакво се случва\n\nводещ: Яна Пункина\n\n• Поглед през документалната книга на Михаил Зигар \"Всички са свободни\" към епохата на Б. Елцин, и това как диктатурата се ражда в размитите граници между семейните връзки и добрите демократични намерения, за корените на днешната политическа ситуация в Русия и силата на литературата да направи греховете и провалите на властта по-разбираеми.\n\n• Стихове и музика споделят с публиката Петър Чухов, Иван Христов и Христина Панджаридис в Културно-образователен център и музейна сбирка \"Д-р Васил Радославов\", град Ловеч. Събитието носи името \"Три за щастие\".\n\n\n\nот 18.30 до 19.30 часа\n\nЖива вода\n\nводещ: Магдалена Маданска\n\nКонцерт с изпълнения на Атанас Вълчев, Руска Недялкова, Методи Динков, Бойка Присадова, Пейо Пеев, Александра Димитрова, ОНМ на БНР, Даниел Спасов, Таня Скечелиева и други.\n\n\n\nот 19.30 до 21.30 часа\n\nМузикалните вечери – Еврорадио\n\nводещ: Аделина Александрова\n\nКонцерт от Копенхаген, състоял се на 23 септември 2021 г. Свири Датският национален симфоничен оркестър с диригент Марин Олсоп и солист Ян Лишецки – пиано. В програмата: Йоханес Брамс – Концерт за пиано и оркестър № 1 в ре минор, опус 15; Николай Римски-Корсаков – Симфонична сюита \"Шехерезада\", опус 35.\n\n\n\nот 21.30 до 23.00 часа\n\nАларма\n\nводещ: Радослав Чичев\n\nНовият епизод на \"Градски детектив\": Най-софийското софийско нещо. Един почти изчезнал \"среден образ\" на града и защо още е нужен: софийският вътрешен двор. В предаването ще гостуват и Магда и Мария Македонски, който ще ни разкажат за книгата си \"Те, вятърът\", в която история и въображение вървят ръка за ръка.\n\n\n\nот 23.00 до 24.00 часа\n\nРецитал\n\nводещ: Цветелина Начева\n\nРецитал на Ерик Лу – пиано, състоял се в Уигмор Хол – Лондон, през април 2021 г. В програмата: В. А. Моцарт – Соната за пиано № 13 в Си бемол мажор, К. 333; Франц Шуберт - Соната за пиано № 14 в ла минор, D. 784; Фридерик Шопен – Анданте спианато и Голяма брилянтна полонеза в Ми бемол мажор, опус 22.\n\n",
    "Знаете ли кой е Дайотчанкуле? Е, в Барселона вече научиха": "Барселона надигра Байерн в мача за Шампионската лига на \"Алианц Арена\", но накрая резултатът (2:0) е пета поредна победа за баварците и 19 попадения в мрежата на каталунците.\n\nНяма смисъл да ви говоря за пропуските на Левандовски и партньорите му в атака, ​но за 9 минути след почивката нещата влязоха в обичайния коловоз - първо Алонсо изпусна Люк Ернадес след корнер, а след това Сане се вряза в защитата и с лек удар покрай Тер Щеген фиксира крайното 2:0. Сега Лерой има вече 18 гола в Шампионска лига - по този показател изравни Роналдиньо.\n\nКаквото и да ​ви говорят обаче, героят на вечерта беше Дайотчанкуле. Не сте чували за него? И в Барса не бяха чували, е, поне до вторник вечер. Та този Дайотчанкуле Осуалд ​​Упамекано, познат във футбола като Дайо Упамекано, беше без конкуренция в разбиването на атаките на Барселона.\n\nДайотчанкуле има пет пресечени паса (най-много в мача), 6 покривания в наказателното поле на противник, 2 отнети топки и 2 спечелени единоборства във въздуха. И, забележете, нито веднъж не беше надигран в единоборство, въпреки че редовно и агресивно посрещаше атакуващите играчи на Барселона.\n\nНе ми се мисли как би нарекъл Дайотчанкуле Осуалд Упамекано родният ни коментатор Петър Василев-Петела. Или, може би, щеше да се измъкне с някой от неговите \"чудесни ескиважи\" като \"има, има много футбол в този афроамериканец\".\n\nПостарахме се да разберем откъде Упамекано е получил такова оригинално първо име. Оказва се, че той е кръстен на своя прадядо, който е бил цар на селото в Гвинея-Бисау, където е живял цял живот.\n\nБранителят потвърди това в интервю за сайта на Бундеслигата, когато се премести от Лайпциг в Байерн: „Дайотшанкул е името на моя прадядо. Това е почит към предците от моя баща”.\n\nВ професионалната си кариера Упамекано винаги е използвал съкратената версия на Дайо (б.а. - не го бъркайте с Екундайо Джаейоба от Локо Пд и Левски). Например на уебсайта на Байерн той е посочен като Dayot Upamecano.\n\nГенеалогичният сайт Geneanet изброява 21 документирани случая с името Dayot. Ресурсът за именуване Name.org пояснява, че \"Diot\" понякога се среща като фамилно име във Филипините и сред зулусите (африкански народ от около 10 милиона души, живеещи в Есватини, Лесото, Зимбабве, Замбия и Мозамбик).\n\nТака че запомнете: Дайотшанкул Упамекано. Това вече в Барса, че и феновете и, го сториха.\n\nВярно, Шави не смята това поражение за заслужено: \"Бяхме по-добри от Байерн, но им прощавахме твърде много. Те не ни простиха - това е цялата разлика. Имахме 6-7 чисти положения за гол, но не вкарахме.\n\nПървото полувреме бе изцяло за нас. Резултатът не отразява случилото се в мача. Но такава е Шампионска лига. Ако простиш на опонента си, плащаш за това. Вярвам, че трябва да вземем положителните моменти от този мач и да ги повишаваме. Резултатът е негативен, така че трябва да се учим от грешките си.\n\nИ все пак - заслужавахме да спечелим. Това е незаслужено поражение заради нашите грешки. Трябва да учим и да продължим да работим\".​",
    "Известните рожденици на 16 септември": "https://blitz.bg/layfstayl/izvestnite-rozhdenitsi-na-16-septemvri_news909243.html Blitz.bg\n\nДнес повод за празнуване и почерпка имат:\n\nУ нас:\n\nАнжелина Тотева, бивш зам.-председател на агенция “Безопасност на движението по пътищата”\n\nБоряна Георгиева, депутат от „Воля“, най-стилната дама в 44-то НС, отличена два пъти с приза “Най-добър стил политик” в класацията „Годишни награди за мода, стил, бизнес - Варна“, юли 2020\n\nИлхан Кючюк, втори мандат евродепутат от групата на Обнови Европа (Renew Europe). През юни 2021 е избран за един от двамата президенти на партията на европейските либерали „Алианс на либералите и демократите за Европа“ (АЛДЕ)\n\nДоц. Зарко Узунов, архитект, преподавател в Магистърския факултет на Нов български университет, департамент Архитектура\n\nЛюбомир Минчев, баскетболен треньор и бивш спортист. След седем сезона здрава работа в края на април 2021 се раздели с тима на Берое. С него начело отборът постигна някои от най-големите успехи в историята си като спечелен финал за Купата на България и златни медали в Балканската лига през 2017, бронз в сезон 2018/2019. Сега продължава кариерата си като наставник на косовския КБ Трепча, изведе отбора до второто място в местното първенство, удължи контракта си и ще работи с него и през сезон 2022/2023\n\nМарияна Николова, вицепремиер по икономическата и демографската политика (21 ноември 2018 – 12 май 2021), министър на туризма (24 юли 2020 – 12 май 2021) и председател на Съвета по киберсигурност към МС в третото правителство на Бойко Борисов\n\nНиколай Гигов, бизнесмен, бивш президент и собственик на футболния клуб Локомотив (София) и бивш член на Изпълкома на БФС\n\nОгнян Дамянов, член на Висшия съдебен съвет от 03.10.2017 г.\n\nДоц. д-р Орхан Исмаилов, председател на Народна партия “Свобода и достойнство”\n\nПо света:\n\nАлександър Руцкой, пръв (1991 - 1993) и единствен вицепрезидент на Русия, бивш руски офицер, генерал-майор от ВВС на СССР\n\nАлексис Бледъл, американска актриса, позната като Рори от сериала „Момичетата Гилмор“, Лина от филма „Женско братство“ (1 и 2), Уини Фостър в „Безсмъртните Тък“. Участва в „Sin City: Град на греха“ и сериала „Историята на прислужницата“\n\nДейвид Копърфийлд, американски илюзионист, най-успешният магьосник в историята с 11 рекорда на Гинес и 21 награди Еми за своитге телевизионни спектакли. Управлява своя частен курорт, разпрострян на верига от единадесет острова в Бахамите, които нарича „Островите на залива Копърфилд\". Любопитен факт: Притежава Международния музей и библиотека на магическите изкуства, където се съхранява най-голямата в света колекция от исторически значими магически сувенири, книги и артефакти. В основата е най-голямата колекция от сувенири на Худини. Музеят не е отворен за обществеността; обиколките са запазени за \"колеги, колеги магьосници и сериозни колекционери\"\n\nЕйми Поулър, американска комедийна актриса, позната от „Операция „Казино“, \"Сестри на макс\", „Майка под наем“, сериала \"Паркове и отдих\", анимацията \"Отвътре навън\n\nИън Хардинг, американски актьор, известен с ролята на Езра Фиц в „Малки сладки лъжкини“ и Къртис Лакрос от сериала „От местопрестъплението“\n\nКърсти Ковънтри, зимбабвийска плувкиня, получила от своето правителство прозвището „национално богатство на Зимбабве“ за олимпийските си успехи. Със седемте олимпийски медала, тя е най-успешният олимпиец на своя континент. Тя е пълноправен член на МОК. В момента е министър на младежта, спорта, изкуствата и отдиха в правителсвото на Зимбабве\n\nКърт Фулър, американски актьор, гледали сме го в сериали като „Наричана още“, „Осмо чувство” и „Свръхестествено“. председател на Комисията на спортистите към МОК (The IOC Athletes’ Commission\n\nStrategy(\n\nМарк Антъни, американски певец, композитор, продуцент и актьор, носител на две Грами и шест Латино Грами, изпълнител на салса с най-много продадени албуми за всички времена според книгата на рекордите Гинес (2000), участник в няколко игрални филма\n\nМики Рурк, американски актьор, носител на награди Златен глобус и БАФТА за „Кечистът“ и Сатурн за „Град на греха“. Известни филми с негово участие са „Годината на дракона“,„Девет седмици и половина“, „Ангелско сърце“, „Железният човек 2“, „Смърт в Тумбстоун“,“ „Град на греха 2: Жена, за която да убиеш“\n\nНик Джонас, певец. Известен е най-вече като член на групата Джонас Брадърс, която сформира заедно с братята си Кевин и Джо и като актьор, играещ себе си в сериалите „Джонас Брадърс: Изживей мечтата“, „Хана Монтана“ (втори сезон, 16 епизод), в риалитито „Група в автобус“ и в документалния филм „Jonas Brothers: The Journey“. Любопитен факт: През декември 2018 г. сключва брак с красавицата Приянка Чопра в резиденцията Умаид Бхаван в Джодхпур с индуистка и християнска церемония. Любовната им приказка продължава и днес\n\nРичард Маркс, певец, музикант, текстописец и продуцент на звукозаписи, носител на Грами за песента \"Танцувай с баща ми\" (2004). Последният му 12-и) албум, озаглавен „Безграничен“излезе през 2020 г, а през юли 2021 публикува своята автобиография „Stories to Tell“.Концертът му пред българска публика бе на 28 август 2022 в Античния театър в Пловдив\n\nФан Бингбинг, китайска актриса, участваща и в много чуждоезикови кинопродукции. Позната е в главната роля в сериала „Императрицата на Китай“ и като Блинк от филма „Х-Мен: Дни на отминалото бъдеще“. Други известни нейни филми са „Железният човек 3“, „Шаолин“. Изчезна за две години след силно популяризиран скандал за укриване на данъци през 2018 г. и глоба от близо 130 милиона долара, но от началото на 2020 започна да се появява на кориците на международни модни списания. На 7 януари 2022 бе премиерата на американския шпионски екшън „355“, където Бингбинг беше в звездната компанията на Джесика Честейн, Лупита Нионг'о, Даян Крюгер, Пенелопе Крус\n\nФатос Нано, албански политик, три пъти премиер на Албания (през 1991, 1997-1998 и 2002-2005 г.)\n\nФло Райда, американски рапър, роден под името Трамар Дилард. Пилотният сингъл от първия му албум Low (с Ти Пейн) стои като №1 в продължение на десет седмици в Билборд Хот 100 в началото на 2008 г., а най-успешния сингъл от албума „R.O.O.T.S“ се задържа на върха шест седмици. След като от 2012 г. не е издавал албум, на 8 април 2020 обяви, че следващият пети негов музикален проект готов на \"88%“ , но все още не е видял бял свят. Той се появи на конкурса за песен на Евровизия 2021 в Ротердам , Холандия заедно с италианската певица Сенхит, която представляваше Сан Марино и двамата изпяха песента „Адреналин“",
    "Антон Иванов: Твърде вероятно е в следващите няколко години България да изгуби предимството си на регионален енергиен доставчик": "Търсене в Всички сайтове Днес Лайф Корнер Бизнес IT Impressio Времето\n\nВсички Ателие Архитектура Дизайн Фотография Палитра Улично изкуство Тату Сцена Кино Трейлър Хорър Букви Моето дете чете Ноти Лица Интервю Портрет Икони Носталгия Изгубената България Втори поглед Калейдоскоп Любопитно Гурме Душа Импресио пита Impressio Quiz Афиш Премиера\n\nВсички Общество Крими Темида Политика Икономика Инциденти Свят Спектър На фокус Dir Podcast Мнение ДИРектно Региони София Пловдив Варна Бургас Русе PR Zone Овладей диабета\n\nВсички Звезди Шоу Мода Здраве и красота Отново в час Мама Дом Любопитно VЯRAFIED Дай лапа Любов и секс Шопинг PR Zone Акценти Разговори за съня Тествахме за вас...\n\nВсички Футбол Трите мача Тенис Волейбол Баскетбол F1 Бойни Сектор К Любопитно В мишената Шампионите Екстремни Моторни В ъгъла pr-zone Други\n\nВсички Икономика Банки и финанси Енергиен пазар Компании Кариери Пазари Имоти Какво могат парите? Маркетинг и реклама Експертно мнение Бърза банка Фин Култура Портфейл PR Zone\n\nВсички Наука Технологии Комуникации Джаджи Crypto Web Игри Ревю Дигитално образование PR Zone\n\nВсички Новини Пътна обстановка\n\nВсички Матинe WOR(L)DS bizarre stars directions style columnists screens thegamechangers More Than Italian video places Binge-watching Код 359 Семейни финанси trends SHE`s the one URBN shopping URBN чете URBN гледа URBN Music Club Големият Вайръл\n\nВсички Новини Пътеводител Препоръчано Семейно Photo Trip Video Trip My Trip PR Zone\n\nВсички Новини\n\nВсички Рецепти Пинизи\n\nВсички Астрология\n\nОбхват Цялата статия Заглавие Автор",
    "ЧВК Вагнер в Африка и другаде": "/Поглед.инфо/ Музикантите и техните концерти\n\nЗа частната военна компания (ЧВК) на Вагнер се пише с възмущение от западните медии и уклончиво, но с одобрение от руските. „Батальонът с тежко пехотно въоръжение и бронирана техника, известен като ЧВК „Вагнер“, формално не съществува. Такова звено не може да се намери нито в правоприлагащите органи, нито в регистъра на юридическите лица. Бойците ги няма в официалните списъци на личния състав.\n\nТя не може да съществува: в Русия няма закон за частните военни компании и не може да има гражданска организация, която да има на въоръжение бойни бронирани машини, преносими зенитни системи и миномети. Но е така, пише петербургското издание „Фонтанка“ през пролетта на 2016 г.\n\nКакто съобщава „Фонтанка“ прототипът на групировката „Вагнер“ е Славянският корпус, който „регистрира присъствието си в Сирия, но е преследван в Русия за наемничество“.\n\nПредполага се, че \"Вагнер\" е позивната на командира на ЧВК подполковник Дмитрий Уткин, който до 2013 г. е бил командир на 700-и отделен отряд на специалните сили на 2-ра отделна бригада на специалните сили на Главното управление на Генералния щаб на ВС на РФ.\n\nПрез ноември 2017 г. агенцията RBC съобщи за назначаването на Уткин за главен изпълнителен директор на Concord Management and Consulting, управляващото дружество на ресторантьорския холдинг на Евгений Пригожин, с когото са свързани ЧВК.\n\nТрябваше да си сътруднича с момчетата от Concord, и то повече от веднъж и не на тема „ресторанти“. Работят ясно, по военен начин. И не са алчни, за разлика от повечето руски политтехнолози.\n\nЗа първата операция на ЧВК Вагнер се смята разоръжаването на украинските части в Крим през 2014 г. Тогава „музикантите“ (както обикновено се наричат бойците на ЧВК) помогнаха на опълченията в Донбас.\n\nПрез октомври 2015 г. ЧВК \"Вагнер\" се предислоцира в Сирия, където участва в освобождаването на Палмира през март 2016 г.\n\nПрез декември 2017 г. Би Би Си обяви участието на руски служители на ЧВК в гражданската война в Судан, където те застанаха на страната на правителството на Омар Башир.\n\nПрез май 2020 г. редица информационни агенции публикуваха извадки от доклада на мониторинговата мисия на Комитета на ООН за санкции срещу Либия, според който до 1200 бойци на ЧВК Вагнер в Либия са се сражавали на страната на генерал Халифа Хафтар.\n\nВ доклада се посочва, че руски „музиканти“ действат в Либия от 2018 г., „осигурявайки техническа поддръжка при ремонта на военни превозни средства и участвайки в бойни операции“, по-специално работейки като артилерийски наблюдатели, снайперисти и „давайки съвети за противодействие на електронното наблюдение.” През декември 2021 г. председателят на Висшия държавен съвет на Либия обяви , че в страната „има повече от 7 хиляди служители на ЧВК Вагнер и те разполагат с 30 реактивни самолета“.\n\nПрез януари 2022 г. върховният представител на ЕС по външните работи и политиката на сигурност Жозеп Борел каза: „Присъствието на групата Вагнер в ЦАР е много широко, те са там от доста дълго време, това се случи на етапи. Сега те имат много строг контрол върху всички ключови области на сигурността, включително защитата на държавни служители, и участват във военни действия.\n\nБорел разказа, че ЧВК Вагнер се е установила и в Мали; поради тази причина Европейският съюз възнамерява да оттегли военната си мисия в тази страна; те казват, че ЕС би искал да продължи мисията си за военно обучение в Мали, но „не на всяка цена“ .\n\nПрез 2018 г. се появи информация , че ЧВК Вагнер действа в Мозамбик, където от 2017 г. се извършват атаки на ислямистки бойни групировки.\n\n„Също така се смята, че ЧВК Вагнер действа в Гвинея, Гвинея-Бисау, Мадагаскар, Зимбабве и Ангола “ , пише турската Анадолска агенция .\n\nВоенният кореспондент на \"Комсомолская правда\" Александър Коц наскоро разказа в репортаж как бойци на ЧВК \"Вагнер\" щурмуваха топлоелектрическата централа Углегорск в Украйна, демонстрирайки висок морал и владеене на \"военната наука\". Защитниците бяха много повече от нападателите, но руските \"музиканти\" спечелиха не с численост, а с умения.\n\nКъдето и да се появят бойците на ЧВК Вагнер, победата е навсякъде! Каква е тайната на успеха на тези бойци?\n\nСпоред мен става дума за комбинация от висок професионализъм на всички нива - от обикновен боец до командири и оптимално управление на взаимодействието на разузнавателни и ударни подразделения, влизащи в състава на ЧВК, което е симбиоза на батальонни тактически и диверсионно-разузнавателни групи. (ДРГ).\n\nСъвременните войни не включват големи битки като битката при Курск. Съвременната война е война на спецназ. Или ДРГ, както показа опитът от бойните действия в Донбас. Това всъщност са малки, но универсални армии като ЧВК Вагнер.\n\nЧВК Вагнер помогна на правителствената армия на Централноафриканската република за няколко месеца да победи терористичните групи по същия начин, както в Мали, което нанесе сериозен удар на авторитета на Франция и целия Европейски съюз.\n\nКъм днешна дата вагнеровците са може би най-ефективната част в Русия, дори ако официално нямат нищо общо с въоръжените сили на Руската федерация. И вероятно за успешна конфронтация с частите на въоръжените сили на Украйна, обучени от американски и британски военни, оборудвани с военна техника на НАТО, са необходими такива щурмови формирования.\n\nИ колкото повече, толкова по-добре. Ако тази ЧВК от години успешно решава сложни бойни мисии на различни континенти и досега не знае поражения в Украйна, можете да си представите как участието не на няколкостотин, а поне на няколко десетки хиляди бойци в него биха повлияли на хода на СВО. Между другото, въоръжените сили на Украйна наскоро атакуваха Харковското направление със силите само на шест леко въоръжени БТГ. И нашите \"музиканти\" не бяха там ...\n\nПревод: ЕС\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели",
    "Как миналото на Южна Африка може да послужи като ориентир за бъдещето на Русия?": "След началото на инвазията на Русия в Украйна Западът отприщи набор от санкции, които остават без прецедент. С тях не могат да се сравнят дори наказателните мерки, наложени срещу Венецуела и Иран – две страни, които са сред водещите петролни нации, пише в коментар за Bloomberg Клара Ферейра Маркес.\n\nНо има друг износител на суровини, чийто опит предлага по-малко очевидни уроци за санкциониращите нации и за Москва: Южна Африка.\n\nИзправена пред опозоряване заради своите политики на апартейд, репресии и военна агресия отвъд границите си, Претория се оказва изолирана и силно ограничена от средата на 80-те години на миналия век, за период, който продължава до освобождаването на опозиционния лидер Нелсън Мандела от затвора през 1990 г.\n\nДа, Русия е далеч по-голяма икономика и изнася петрол, вместо да го внася, а светът е по-интегриран от тогава, което повишава значимостта на наложените санкции.\n\nВсе още остава поразително как преди четири десетилетия, въпреки моралното възмущение, което доведе до мерките, санкциониращите нации оставиха вратички, защото искаха природните ресурси на Южна Африка, и това как Претория успява да намери алтернативни търговски партньори, подобно на Русия.\n\nВъпреки че има непредвидени последици за вътрешната икономика на страната, не всички са отрицателни - позната история.\n\nИ все пак, въпреки всички тези слабости, ограниченията наистина допринесоха за свалянето на управлението на бялото малцинство, до голяма степен защото Южна Африка в началото на 80-те години, подобно на Русия през 2022 г., е неконкурентоспособна икономика, прекалено зависима от добивната индустрия, когато срещу нея са наложени мерките.\n\nДнес не само икономиката на Русия се свива - два от три сценария от изследване, видяно от Bloomberg миналата седмица, предполагат, че тя ще се върне на предвоенното ниво едва в края на десетилетието или дори по-късно, благодарение на транспортните блокади, технологичните и финансови ограничения — но страната изпитва проблеми и на бойното поле.\n\nВ рамките на малко повече от седмица Москва изтри месеци на натрупани приходи, тъй като контраофанзивата в Украйна се разви бързо. Това хвана Русия неподготвена и разстрои дори прокремълските ястреби.\n\nЮжна Африка може да се приеме като своевременно напомняне, че когато нещата вече са станали прекалено сложни, допълнителните ограничения наистина насърчават елитите да настояват за надеждни преговори.\n\nРежимът на апартейда в Южна Африка започва сериозно в края на 40-те години на миналия век, когато Националната партия печели властта и прокара купчината расови закони. Оттогава нататък протестите започват да набират скорост и сила, стимулирани и клането в Шарпвил през 1960 г., и насилствено потушеното въстание в Совето от 1976 г.\n\nСитуацията се усложнява допълнително през 80-те години, когато търпението се изчерпва и реформите при перестройката в Съветския съюз показват, че вече няма нужда от САЩ, по специално, да толерират тази опира на африканския комунизъм.\n\nМеждународните инвеститори напускат страната и наказателните мерки срещу Южна Африка достигат апогея си с Всеобхватния закон срещу апартейда от 1986 г., когато Конгресът на САЩ най-накрая изоставя по-мекия тон при президента Роналд Рейгън.\n\nТочно както и при Русия, от пръв поглед е очевидно, че търговските санкции никога не са били обездвижващият удар, който трябва да бъдат, отчасти защото светът се нуждаеше от метали и гориво. Южна Африка остава износител на въглища дори за европейските нации и увеличава продажбите за азиатските икономики. Тогава същества много неправилно етикетиране и реекспортиране - като според съобщенията Великобритания внася през Нидерландия - тактики, които се използват и днес. Страната все още продава злато в кюлчета, ако не и в крюгеранди. Тя успява да въоръжи Ботсвана и Зимбабве, които нямат излаз на море, заобикаляйки санкциите. По-важното е, че въпреки че петролът е „ахилесовата пета“ на Южна Африка, тя не е откъсната от международните пазари, благодарение на Иран и други страни, и вече от години инвестира в производство на петрол от въглища.\n\nТърговията на Южна Африка не беше изцяло преустановена въпреки суровите санкции. Графика: Bloomberg\n\nРусия, отблъсната от Запада, насочва петрола и въглищата си към други пазари. Дори продажбата на активи от страна на западни корпорации не повлия веднага на икономическия ѝ растеж. Подобно е положението и с Южна Африка, като активите на западните компании просто се прехвърлят при ниска цена на местните дружества или институции.\n\nФинансовите пазари са лош ветропоказател, що се отнася до реалното състояние на икономиката. Рублата е най-добре представящата се валута в света през тази година, но не толкова заради реалната икономическа сила на страната, колкото заради капиталовия контрол. В Южна Африка системата с двоен обменен курс също осигурява известно замаскирване на реалното икономическо положение. Пазарът на акции също изглежда твърде здрав, тъй като компаниите, които трупат приходи без особено много варианти за инвестиране, просто се превръщат в тромави конгломерати, докато реалната икономика изнемогва.\n\nПоне в Южна Африка финансистите показват открито своето отчаяние. „В днешно време няма такова нещо като икономическа самодостатъчност и ние се самозалъгваме, ако мислим, че сме различни“, изтъква през 1988 г. Анри де Вилиерс от Standard Bank Investment Corp. „Южна Африка се нуждае от света“, добавя той.\n\nНо може би най-важният детайл е фактът, че санкциите не създават проблем, а фатално го изострят. Така че за Южна Африка не е драматично, че наказателните мерки са оказали фатално влияние, защото системата вече скърца, като икономиката нараства средно едва с 2% през десетте години до средата на 80-те, докато инвестициите се свиват.\n\nАпартейдското регулиране на пазара на труда и други изкривявания затрудняват ефективното разпределение на капитала дори преди икономическата и дипломатическа изолация да постави страната в задънена улица. Така е и в днешна Русия, където репресивната автокрация, анексирането на Крим и прекомерното съсредоточаване върху армията и промишлеността на природните ресурси за сметка на по-иновативни и по-малки компании, например, се отразяват добре върху растежа и реалните разполагаеми доходи преди 2022 г.\n\nЮжна Африка имаше проблеми и преди налагането на санкциите. Графика: Bloomberg\n\nЗаместването на вноса работи, но това се случва с високи разходи и намалена производителност. „Паралелният внос“ за това, което не може да бъде произведено в страната, ускорява още повече инфлацията, както Русия вече открива относно технологичните си нужди. Ще дадем за пример автомобилния сектор: в Южна Африка големи международни инвеститори като General Motors напускат, скъпият внос на високотехнологични продукти повишава цените, докато качеството се понижава. В Русия статистиката на „Автостат“ сочи, че средната цена на нов лек автомобил през първата половина на 2022 г. се е повишила с близо една трета в сравнение с 2021 г.\n\nСлед това идва и цената за поддържането на достатъчно голяма военна мощ, за да крепи режима и да се продължи операцията в Украйна. Омаломощаването на Русия чрез санкции е основна цел на западните санкции. Опитът на Южна Африка, където подобни мерки също са част от такива цели, предполага, че все пак се оказва някакво въздействие. Претория отчита недостиг на резервни части за самолети, докато се опитва да модернизира сектора. Заради това превъзходството на страната във въздуха над северните си съседи е ограничено. Доставките от други страна са нарастващ проблем и за Русия.\n\nРазбира се, има и неприятни непредвидени последици, които се повтарят. Южноафриканците се сблъскват с повече болка, тъй като лидерът Питър Бота реагира зле на ударите на Запада.\n\nДа, други вътрешни фактори допринасят повече за свалянето на бялото малцинство – наличието на опозиция, намалената рентабилност на златните мини, разпадането на Съветския съюз и общественият натиск върху частните компании. Но санкциите във време на слабост имат значение и евентуално едни още по-строги мерки, наложени от по-голяма група от държави вероятно щяха да ускорят края.\n\nРусия е по-голяма от Южна Африка, така че може да издържи на стагнация за по-дълго време. Но напрежението си личи и загубите на бойното поле се трупат. Със сигурност за Москва няма гаранция за успех. Но както каза архиепископ Дезмънд Туту, първият чернокож епископ в Южна Африка, в обръщение, публикувано в New York Times през 1986 г., санкциите поне представляват риск с шанс.",
    "Треска за въглища: Европа купува на всяка цена и отвсякъде": "Спокойното танзанийско пристанище Мтвара търгуваше основно с ядки кашу до края на миналата година. Сега обаче то е пълно с кораби, товарещи въглища, след като руската инвазия в Украйна предизвиква световна надпревара за набавяне на замърсяващото гориво, разказва Reuters.\n\nТанзания традиционно изнася топлинни въглища само за съседни страни в Източна Африка; Изпращането им по-надалеч досега дори не се обсъждаше, тъй като това изисква транспортиране на материала с камиони на повече от 600 км от мините в югозападната част на страната до Мтвара, най-близкото пристанище в Индийския океан.\n\nПарализиращата енергийна криза в Европа обаче промени всичко това.\n\nЦените на топлинните въглища, използвани за производство на електричество, скочиха до рекордни нива в резултат на войната. Това се случи, след като Русия едностранно спря доставките на газа за много европейски страни заради западните санкции.\n\nКупувачите в Европа и извън нея сега се надпреварват да плащат много за въглищата от често отдалечени мини на места като Танзания, Ботсвана и дори потенциално Мадагаскар. Възстановяващото се търсене на въглища, водено от правителствата, които се опитват да се откажат от руската енергия, като същевременно поддържат таван на цените на електроенергията, е в пряк сблъсък с климатичните планове за отказ от най-замърсяващото изкопаемо гориво.\n\nЕвропейските играчи след началото на руската война отиват на всяко място, където има въглища“, каза Ризван Ахмед, управляващ директор на въгледобива Bluesky Minings в Дар ес Салам, Танзания. „Те предлагат да платят много добри цени.“\n\nТърговецът на суровини Cargill отчете значително увеличение на доставките на въглища в Европа през последните месеци, каза Ян Дилеман, президент на подразделението за океански транспорт на компанията. Тя транспортира 9 милиона тона въглища в световен мащаб през периода юни – август в сравнение със 7 милиона годишно по-рано.\n\nЕвропа се конкурира с други купувачи и алтернативата е по-скъпа“, каза Дилеман. „Европа трябва да намери въглища и ще видим много големи потоци към Европа от Колумбия, Южна Африка и дори по-далече.“\n\nВъпреки че прозорецът на възможността е кратък, ако геополитическите ветрове се променят, някои страни с въглищни ресурси виждат маржове, които трябва да бъдат спечелени, като твърде добър шанс, за да ги пропуснат.\n\nТоплинните въглища в австралийското пристанище Нюкасъл – глобален показател – се търгуваха за 429 долара за тон на 16 септември, малко под историческия връх от 483.50 долара през март и доста над 176 долара/тон по това време миналата година.\n\nОт Мтвара са тръгнали13 кораба, натоварени с въглища от ноември миналата година, когато стартира първата доставка на въглища, според служител на пристанището; последният кораб за насипни товари с капацитет 34 529 тона акостира миналата седмица, натовари се и отплава за Франция.\n\nОт края на юни 57 поръчки за товари – заявки за налични кораби – за превоз на танзанийски въглища са били наблюдавани на спот пазара в сравнение със само две през същия период на миналата година, според анализ на платформата за морски и стокови данни Shipfix.\n\nГлобалният внос на топлинни въглища по море достигна 97.8 милиона тона през юли, най-високото ниво в историята и повишение с над 9% на годишна база, показва анализ на корабния брокер Braemar. Обемът е спаднал до 89 милиона тона през август, до голяма степен поради прекъсвания на износа от големия производител Австралия.\n\nПоследно „ура“ за въглищата?\n\nТанзания очаква износът на въглища да се удвои тази година до около 696 773 тона, съобщиха от минната комисия на страната пред Reuters, докато производството се очаква да нарасне с 50% до около 1 364 707 тона.\n\nНасочвайки се към значителни данъчни приходи от този скок на износа, правителството обмисля изграждането на железопътна линия, която да свърже въгледобивния регион Рувума с Мтвара, каза Яхя Семамба, действащ изпълнителен секретар на Комисията по минното дело, държавен орган.\n\nБазираният в Танзания миньор Ruvuma Coal вече е изнесъл най-малко 400 000 тона въглища чрез търговец към страни, включително Холандия, Франция и Индия, от ноември, според данни за търговията, разгледани от Reuters.\n\nRuvuma Coal отказа да коментира темата.\n\nВъглищните миньори се радват на безпрецедентни маржове на печалба в това, което някои смятат за последно „ура“ за една индустрия, изправена пред силен натиск да намали производството; с въглища от 75 долара за тон в края на 2020 г. мините имаха паричен марж от 15 долара/тон, каза Роб Уест, анализатор в консултантската компания Thunder Said Energy. Но тъй като цените достигнаха 400 долара/тон, паричният марж се увеличи до 235 долара/тон.\n\nТърговците в Европа са готови да платят два пъти цената, посочена от азиатските купувачи, според някои ръководители на мини, като Ахмед от Bluesky, който каза, че компанията му в момента не изнася през Мтвара, но планира да го направи и е получил заявки от купувачи в Германия, Полша и Великобритания.\n\nПо същия начин в Ботсуана, която е без излаз на море, продажбата на въглища на морския пазар беше немислима, като по-голямата част от износа отиваше към съседните Южна Африка, Намибия и Зимбабве.\n\nПо-рано логистиката щеше да ни убие. Но при сегашните цени можем да накараме това нещо да работи“, каза Морне дю Плеси, главен изпълнителен директор на базираната в Ботсвана въгледобивна компания Minergy.\n\nТя е изнесла две пратки от около 30 000 тона всяка от пристанището Уолфиш Бей в Намибия и е изпратила два влака с въглища за износ от пристанището Мапуто в Мозамбик.\n\nОстровната нация Мадагаскар, най-големият износител на ванилия в света, може да стане още един дебютант на глобалната въглищна сцена.\n\nТекущите цени удобно подкрепят бизнес аргумента на въглекопачите в Мадагаскар да започнат да изнасят въглища за първи път в историята на страната“, каза принц Ниати, главен изпълнителен директор на една от компаниите, разработващи въглищен проект в страната.\n\nНовите участници обаче ще трябва да се подготвят да се оттеглят или дори да спрат производството, ако пазарните условия станат неблагоприятни, добави Ниати.\n\n„Въглищата бяха прегърнати“\n\nГолямото търсене и ограничените доставки на въглища са преначертали търговските маршрути, увеличавайки глобалните „тонодни на дедуейт“ за изкопаемите горива до рекордни висини през юли, според изследване на Braemar, отнасящо се до измерване на нивата на корабоплаването по отношение на използването на флота и дължината на пътувания.\n\nВносът на топлинни въглища от Европейския съюз от Австралия, Южна Африка и Индонезия, които традиционно снабдяват азиатските пазари, е нараснал повече от 11 пъти през четирите месеца, след като Русия нахлу в Украйна, показват данни на индийската консултантска компания Coalmint.\n\nИнвазията принуди държавите от ЕС да намалят зависимостта си от руския газ, което намали огромните доставки за региона. Забраната на Блока за внос на руски въглища допълнително увеличи натиска върху производителите на електроенергия да намерят алтернативни източници на горивото.\n\nРусия обикновено осигурява около 70% от топлинните въглища в ЕС, според базирания в Брюксел мозъчен тръст Bruegel, докато обикновено доставя 40% от природния газ на Блока.\n\nЕвропейските страни временно оставиха настрана екологичните цели, тъй като се стремят да натрупат гориво и да отворят отново консервираните въглищни централи, за да се подготвят за предстоящата трудна зима.\n\nСилните стимули тласнаха производството на въглища с 25% над нивата отпреди година, въпреки множеството затваряния на заводи през последните три години“, казаха анализатори от Bank of America за Европа.\n\nНастоящото нарастване на термичното изгаряне на въглища може да насочи страните към курс на сблъсък с амбициозните цели за намаляване на емисиите на CO2; в ЕС изгарянето на повече въглища ще увеличи емисиите на въглероден диоксид с 1.3% годишно, ако доставките на руски газ бъдат напълно спрени, според енергийния мозъчен тръст Ember.\n\nПравителствата в Европа казват, че това е временна промяна на курса, въпреки че може да зависи от това колко дълго ще продължи енергийната криза. Германия отлага планираните спирания на някои въглищни централи, за да гарантира сигурността на електроснабдяването.\n\nMinergy, ботсванската въгледобивна компания, смята, че пазарът на въглища ще остане силен поне до средата на 2023 г., ако не и повече. Надява се да удвои производствения си капацитет.",
    "Новини Cross.bg": "",
    "Мобилизация по руски": "Какви са очертанията на войната?\n\nПубликуваме анализ на войната в Украйна, споделен от военния историк Камен Невенкин пред БНТ:\n\nВ сряда Владимир Путин обяви мобилизация, която типично в руски стил беше наречена \"частична\".\n\nТова беше донякъде очаквано, защото от доста време събитията на украинския фронт се развиват зле за агресора и в Москва отчаяно правят опити да постигнат обрат. През лятото прогнозирах, че няма да се стигне до такъв ход, но се оказа, че съм грешал.\n\nОсновният ми аргумент против всеобща мобилизация пък беше отсъствието на достатъчно техника, въоръжение и практически всякакви други ресурси, с които да се екипира и поддържа една увеличена армия. Все още държа, че руската армия, в моментния си вид, достигна своя праг на ефективност още през лятото и като численост, и като дължина на фронта. Всяко прекрачване отвъд този праг ще доведе или до още по-грандиозен провал, и даже до катастрофа, или до някаква пирова победа, която рано или късно пак ще се трансформира в колапс.\n\nКакво провокира мобилизацията?\n\nОбявената от Путин всеобхватна мобилизация е на практика първото официално признание от страна на Кремъл, че \"специалната военна операция\" се е провалила и е назрял моментът да се премине към тотална война.\n\nТук е моментът да си припомним още веднъж, че първоначалната идея на руския генерален щаб беше да превземе Украйна чрез серия от едновременни светкавични удари от няколко направления, които да парализират противниковата отбрана и бързо да овладеят основните административни и комуникационни центрове.\n\nИ неслучайно силите, които навлязоха на украинска територия на 24 февруари, бяха композирани по този начин – плашещо мощни, високомобилни, бързо движещи се по основните магистрали, но недостатъчни като численост за водене на продължителни военни действия на такава значителна площ. В крайна сметка, \"блицкригът\" се провали, те бяха принудени да подвият опашки и след бързо отстъпление да се прегрупират в района на Донбас.\n\nА сега малко математика. По различни данни, армията с която Путин нахлу в Украйна, е наброявала около 200 хиляди души. В последвалите сражения тя претърпя значителни загуби и в момента нейната численост не надхвърля 160-170 хиляди души. При това генералната задача, поставена пред нея, си остава същата – да принуди Киев да капитулира. С други думи, от руските войски все още се очаква да овладеят държава с площ, надхвърляща 600 хил. кв. км (колкото и абсурдно да звучи това към този момент).\n\nНяма да ви обяснявам колко над милион са били армиите на Хитлер и Сталин, сражавали се на украинска земя през Втората световна война, но ще ви дам един пример от съвсем близкото минало. По време на кулминацията на чеченския конфликт (1999-2000 г.), руските войски, ангажирани там, са не по-малко от 80 000 (а по някои данни наближават и 100 000). При това говорим за страна, която може да бъде прекосена с автомобил за час-два (17 хил. кв. км). Именно високата концентрация на военни части в крайна сметка позволява на Москва да установи здрав контрол над гордите кавказци, и то след като сраженията там продължават около петнайсет години.\n\nСитуацията в Украйна е точно обратната. Фронтовата линия е толкова дълга, а силите на агресора вече са толкова малко, че някои участъци са прикрити от една шепа руснаци. Липсата на войски си личи особено в тиловата зона, където е невъзможно в момента да се установи пълен контрол върху окупираните територии. Това си личи, например, по високата активност на разни партизански групи, както и по практически безнаказаните рейдове на украинските командоси.\n\nНиската плътност на руските войски в Украйна беше потвърдена и от двама чуждестранни военни кореспонденти работещи там, с които имах честта да разговарям по-рано тази седмица. Те свидетелстват за това, че в много от по-големите населени места контролът се осъществява най-вече от блок-постове, които проверяват пътния трафик, както и от комендантство и патрули. Отсъстват, обаче, по-значителни гарнизони. В някои места, като малки села встрани от големите магистрали пък, няма никакво военно присъствие, т.е., те са по-скоро окупирани само номинално.\n\nВисоките загуби сред личния състав на въоръжените сили на РФ през последните месеци доведоха до това, че много от частите, сражаващи се в Украйна в момента, съществуват по-скоро на хартия, отколкото като реални бойни единици.\n\nВ някои роти недостигът е до 70%, т.е., ако една рота, да речем по щат, би трябвало да наброява 100 човека, в действителност тя не разполага дори и с 30 бойци, годни да държат оръжие. Това, от своя страна, силно ограничава възможностите им да изпълняват бойни задачи. Неслучайно руският министър на отбраната Шойгу в интервю след излизането на указа за мобилизацията, заяви, че първото нещо, за което ще бъдат използвани новите попълнения, е \"уплътняване на войските\" в Украйна.\n\nПровалът на \"скритата\" мобилизация\n\nТъй като все още не е обявена официално война, Путин още в самото началото на \"специалната военна операция\" се сблъска с проблем, за който първоначално не му се налагало да мисли – че няма да може да изпраща на фронта наборници, а само военнослужещи по договор. Това практически веднага силно го ограничи откъм възможности да създава дори и неголеми тактически резерви, както и да попълва загубите. Опитите да принудят повече военнослужещи да подпишат договори не бяха посрещнати с голям ентусиазъм и, логично, не доведоха до набъбване на окупационната армия. Напротив, мнозина руски войници, усетили върху себе си силата на украинското оръжие, направиха всичко възможно да избягат от касапницата.\n\nСлед това на преден план излязоха частните военни компании като \"Вагнер\", както и някои по-малко популярни, които се опитаха да изкушат авантюристи и най-вече отчаяни от финансовото си положение хора с колосални за руските стандарти месечни възнаграждения. Това, очаквано, имаше ограничен ефект и скоро след това шефът на \"Вагнер\" Пригожин премина всякакви морални граници и започна да вербува затворници.\n\nТака, от началото на август до момента, на бойните полета в Източна Украйна, след максимално скъсена подготовка, се появиха приблизително няколко хиляди доказани взломаджии, насилници и дори убийци, които бързо усетиха вкуса на собствената си кръв.\n\nМеждувременно руските губернатори, активно подпомагани от финансово надъханата официална пропаганда, прекараха лятото в отчаяни опити да съберат силна \"доброволческа\" армия, която да бъде изпратена в украинската месомелачка. Използвани бяха обичайните аргументи като \"високо заплащане\", \"пълно социално подпомагане\" и \"да спасим Майка Русия от НАТО и укро-нацистите\".\n\nСъздадени бяха известен брой \"доброволчески\" батальони (по най-груби сметки с обща численост около 10 хил. души), в чиито редици се вляха предимно мъже на средна възраст с очевидни парични проблеми, както и известен брой патриоти-идеалисти от глухата провинция, решили да откликнат на \"зова на Родината\". За това какво е било нивото на подготовката на тези \"батальони на отчаянието\" можем да съдим по факта, че неотдавна в украински ръце е попаднал \"доброволец\", който е подписал договора си три дни преди това.\n\nНа този фон доста екзотично звучаха информациите за \"хиляди сирийски наемници\", които се очакваше всеки момент да се появят в Донбас, както и за \"100,000 корейци\", които щели да бъдат изпратени от Северна Корея, за да громят световния империализъм.\n\nСтруктура на руската мобилизация\n\nВ своето интервю Шойгу спомена за първа вълна от 300 хил. резервисти, които ще бъдат изпратени да воюват в Украйна. Акцентът беше поставен върху факта, че първата вълна мобилизирани ще се състои изключително от хора, служили в армията, и най-вече такива с боен опит. Това, разбира се, има своята логика, защото именно такива хора по-бързо биха се адаптирали към условията на бойното поле, а освен това се нуждаят от по-кратка предварителна подготовка. Приблизително по същото време се появиха и информации за най-търсените позиции – танкисти, артилеристи и шофьори.\n\nСамо за около 24 часа си пролича цялата двуличност, лицемерие и противност, върху които е изградена руската държавна машина в момента. Отвсякъде заваляха съобщения, че не се спазват никакви възрастови и други ограничения, а всеки регион просто преследва някаква квота. Призовки получиха голям брой хора, които никога не са служили в армията, като и такива със сериозни заболявания, а в една от провинциите в \"глубинката\" призован е бил дори и мъртвец.\n\nВ ход е истински лов на хора. Преди два дена разговарях с един от контактите ми в Москва, 63-годишен офицер, който каза, че устно и неофициално са го предупредили, че може в даден момент да бъде призован, защото има опит в специалните служби и ще им бъде необходим. Той обаче повече се тревожеше за сина си, 33-годишен младоженец, който никога преди това не е ходил войник.\n\nИначе това, което за момента става ясно от официалните документи е, че в армията могат да бъдат призовани хора от възрастовия диапазон 18-70 години, включително и жени. Мобилизационният ресурс на Руската федерация е оценен на около 25 милиона, от които 2 млн. са непосредствен резерв. Неписано правило гласи, че в случай на война една страна може да си позволи да вкара във въоръжените сили до 10% от населението си, без да рискува да се срути като структура, така че, поне на теория, украинската месомелачка може да погълне още народ.\n\nРезервната армия на Путин\n\nПодобно на украинските военни експерти, и аз с интерес изучавах кадрите от официалните репортажи и социалните медии, за да се опитам да придобия някаква бегла представа за това какви хора ще се бият в Украйна заради мегаломанските амбиции на Путин. Това, което видях, не ми вдъхва особен оптимизъм, че повечето от тях ще успеят да се върнат живи и здрави оттам. Имаше голям брой мъже на възраст около и над 40 години, които очевидно не са се натоварвали физически от години, на сборовете и в автобусите масово се пиеше алкохол, а сравнително рядко се виждаше и някакъв ентусиазъм.\n\nТова, което мен обаче ме шокира най-много, бяха неколкократните анонси на техните командири, че им предстои около две седмици предварителна подготовка, преди да бъдат изпратени на фронта. Т.е., типично по руски, ще се работи \"на парче\" и спешно ще се \"запушват дупки\". Явно ще се разчита, че резервистите ще се дообучават в реални условия, пък който оцелее – оцелее.\n\nОсновният проблем на днешната руска армия е, че за разлика от съветската, тя е подготвяна за всичко друго, но не и за продължителна конвенционална война. Тя е структурирана така, че да нанася мощни светкавични удари по земя, въздух. Също така може да се справи сравнително успешно с локални бунтове, партизанска война и \"изнесени\" експедиционни операции като тези в Сирия. Същевременно тя няма достатъчно съвременни полигони и модерни бази, които да поемат една голяма вълна от мобилизирани (счита се, че сегашният им капацитет е някъде до 100 хил.), както и офицери, които да проведат подготовката. (Говори се, че при една от последните военни реформи, проведени при предшествениците на Шойгу, са уволнени близо 200 хил. действащи офицери.)\n\nЗатова съкратената подготовка, през която ще мине поредната порция \"пушечно месо\", предназначена за украинските бойни полета на този фон изглежда напълно логична. Смятам, че тези 300 хиляди, обявени от Шойгу, са по-скоро някаква имагинерна стойност, изречена за успокоение на обществото, а в действителност периодично на фронта ще бъдат изпращани различни по размери \"мобилизационни вълни\".\n\nДругият голям проблем, който ще затрудни усилването на руската армия, воюваща в Украйна, е липсата на достатъчно въоръжение и оборудване от всякакъв вид. Забележете как само се изграждат украинските въоръжени сили в момента – отдолу нагоре, методично и последователно, съгласно всички стандарти на НАТО. Обръща се внимание на всеки детайл – каски, бронежилетки, облекло, обувки, храна, вода, персонални принадлежности, комуникационни средства, уреди за нощно виждане и какво ли още не.\n\nФизическата подготовка е на изключително ниво (много от украинските бойци като силует наподобяват олимпийски атлети, а повечето са 20 и 30-годишни), а освен това при всяка възможност се провеждат и тактически тренировки в условия, близки до бойните от инструктори, минали школовката на НАТО. Не бива да забравяме, че Украйна разполага със значителен човешки резерв, както и части, намиращи се в тила.\n\nА ротацията при една продължителна война е много важна, защото позволява периодично тези бойни единици, които са претърпели загуби, да се изтеглят за попълване и почивка, а местата им на предната линия се заемат от свежи такива. Именно така се съхранява най-важният ресурс на всяка армия – човешкият.\n\nНеслучайно акцентирах върху физическата подготовка. Това, което носи съвременният войник по себе си и върху себе си, тежи понякога до 32 кг. Освен това, в хода на боя често се налага да се сменя огнева позиция, да се променя направлението на атаката, да се сближава с противника, да се води ръкопашен бой, да се преодоляват препятствия, да се излиза бързо от зоната на обстрел, да се слиза и качва върху някаква бойна машина, да се товарят и разтоварват големи обеми амуниции и какво ли още не. Колцина от отрудените чичковци, които Путин отчаяно навлече с униформи, ще са способни на такива олимпийски постижения?\n\nВ нормалните страни подготовката на нови войскови единици е съзнателен и планомерен процес. В САЩ, например, се счита за редно един пехотен батальон да мине пълен цикъл на подготовка \"лято-зима\", т.е. една календарна година, за да се приеме, че е постигнал нужното ниво на готовност.\n\nПри сегашния ход на войната, обаче, едва ли някой руски старши офицер ще получи толкова време за подготовка на войниците си. По-скоро всеки годен да държи оръжие ще бъде изпращан при първа възможност в касапницата. Така че най-вероятно ще видим една и съща многократно повтаряща се тъжна картина - зле облечени руски войници с недостатъчно добра екипировка, някои от тях вече мъртви, на които с приоритет им е докарвано голямо количество муниции и гориво, пък всичко останало – както се получи.\n\nТупинизъм\n\nВ момента кремълският самодържец прилича на човек, който е стигнал средата на блато и бавно потъва, но е убеден, че ако продължи напред, ще достигне до края му и ще се измъкне. Но обикновено не става така.\n\nПенсионираният руски полковник Михаил Ходарьонок неотдавна отбеляза, че за да се разчита на някакъв обрат в Украйна, е нужна армия от поне 600-700 хиляди души, т.е., около поне четири пъти по-голяма от сегашната. Но за да бъде доближено едно такова ниво, е нужно например, тези 300 хиляди от първата мобилизационна вълна да бъдат задържани, подготвяни търпеливо в тила, при това отчитайки опита, получен до момента в Украйна, подходящо екипирани и въоръжени, и едва след това изпратени на фронта, по-възможност без да бъдат раздробявани на малки \"парченца\".\n\nОт стратегическа гледна точка най-разумно би било една такава мощна сила да бъде използвана за едно масирано настъпление през пролетта, когато едва ли климатът ще поднесе изненади. Но искрено се съмнявам това да се случи.\n\nЕдна от причините за неосъществимостта на подобен сценарий е липсата на достатъчно въоръжение. През последното десетилетие Путин се изживяваше като властелин на света и значителни количества от най-модерното въоръжение бяха продадени на \"приятелски\" държави и партньори със съмнителна лоялност.\n\nВенецуела, например, се сдобива със 192 танка Т-72, а Никарагуа – с 50. 185 бройки от най-модерния вариант танкове Т-90 са изпратени в Алжир. Не само с тези държави, но и с традиционни потребители като Индия, Египет, Либия, Сирия, Зимбабве, Судан и др. бяха сключени многомилиардни сделки за доставка на бронирани машини, ракетни комплекси, хеликоптери и самолети. Същевременно, в Украйна някои от руските съединения са екипирани с остарели съветски образци, извадени от складовете от Студената война.\n\nГрешките на Путин в геополитически план не се изчерпват само с раздаване на въоръжение къде ли не. Заради стари вражди, зле премислени изказвания и едва прикрити намерения, Русия се сдоби набързо с немалък брой неприятели.\n\nКъм традиционно негативните японци (заради Курилските острови), турци, поляци, естонци, латвийци и литовци, през тази година се добавиха и финландци и казахи. Подплашени от агресивната реторика на руската пропаганда и най-вече от постоянните намеци на високопоставени руски държавни люде, Финландия, заедно с Швеция, побързаха да се самопредложат за членство в НАТО, а в Казахстан сериозно се притесняват, че могат да последват съдбата на Украйна и съответно се готвят да се отбраняват.\n\nВсички тези потенциални горещи точки принуждават Путин да държи войски в тези райони, които иначе биха му свършили чудесна работа в Украйна. А както ни учи историята, никой не е спечелил война, ако е трябвало да се сражава на повече от едно бойно поле.",
    "Ганя Чилиеца отвръща на удара": "Хич не ѝ върви на ляво-либералната секта това лято. Правителството на Кирил Петков падна след вот на недоверие. Истерия. Върховният съд на САЩ отмени решение от 1973 г. по делото „Роу срещу Уейд”, с което даде зелена светлина на всеки отделен щат да реши самостоятелно дали да забрани абортите, или да ги узакони при определени условия. Пак истерия.\n\nНай-голямото си поражение (засега, че в САЩ предстоят междинни избори) обаче ляво-либералната секта понесе в Чили. След като последователите на Маркс и Троцки превзеха чилийското обществено-политическо и културно пространство и години наред хулеха и тероризираха чилийския народ с политическа коректност, мултикултурализъм, феминизъм, джендър идеология, екоталибанизъм и прочее извращения чрез реторика, основана изцяло на ендофобията и самоомразата, Ганя Чилиеца – този страстен почитател на скарата и на писко сауъра[1], най-после получи възможността да покаже на местния радикален „А” отбор (който като интелект, дар слово, компетентност и професионални успехи не отстъпва по нищо на нашия роден), че не споделя бълнуванията му и не се вълнува от измислените проблеми на разни професионални жертви. Така на 4 септември, въпреки желанието си за обновление, чилийците отхвърлиха категорично и с размазващо мнозинство проекта за първата троцкистка конституция в света. Резултатът е юмрук в лицето на крайно левия президент на страната Габриел Борич и на неговите „спътници” – всичките професионални протестъри и размирници, на чилийската левица и на световния ляво-либерален психодиспансер, а посланието е ясно: народът на Чили не симпатизира на комунистическите утопии, не приема потъпкването на традиционните ценности, оскверняването на националните символи и неуважението към институциите и настоява за решения на истинските проблеми, сред които инфлацията, престъпността, тероризмът, безконтролната имиграция, достъпът до вода, ниските пенсии.\n\nПредисторията\n\nКъм настоящия момент в Чили е в сила „Конституцията на Пиночет” – основният закон от 1980 г., наложил неолибералния икономически модел, променил страната из основи и донесъл ѝ стабилност и просперитет. Преди четиридесет години Чили е сред най-бедните държави на континента. Четири десетилетия по-късно, въпреки някои икономически и социални колебания, е най-развитата държава в Латинска Америка редом с Уругвай. Сред най-важните принципи на Конституцията е принципът на субсидиарност, узаконяващ намесата на Държавата едва тогава, когато дадена цел не може да бъде постигната от частната инициатива. Според левицата той насърчава експлоататорските практики и представлява пречка за установяването на социална държава. На прицел на левите е и значимостта на семейството, заложена в настоящия Основен закон, което ощетява сексуалните малцинства. Друг аргумент против е обвинението, че в този си вид Конституцията пречи на чуваемостта на малцинствата изобщо.\n\nСлед протестите в страната през 2019 г. правителството на тогавашния президент Себастиан Пинера и Народното събрание сключват споразумение за свикването на референдум, на който да се реши дали да бъде изготвена нова конституция. Референдумът се провежда през октомври 2020 г., а избирателите одобряват идеята. Така на 15 и на 16 май 2021 г. заедно с местните избори се провеждат избори за Учредителен конвент (Велико народно събрание), което в рамките на година да изготви нов основен закон на страната.\n\nИзбирателната активност е 41,51% при почти 19 милиона население – една от най-ниските в демократичната история на Чили, като катастрофално ниският интерес поставя под съмнение легитимността на вота.\n\nНай-висок резултат – 20,56% – постига дясноцентристката коалиция „Напред, Чили” (Chile Vamos) на президента Пинера, която обаче се оказва изолирана с едва 37 места от 155, които са по-малко от необходимата една трета, гарантираща възможността за вето на промените, разминаващи се с програмата ѝ. Традиционното център-ляво също се представя под очакванията, макар общият резултат, постигнат от левите коалиции, да е 49,47%, т.е. 79 места. Той е разпределен, както следва: лявата коалиция „Да” на достойнството” (Apruebo Dignidad), включваща и Чилийската комунистическа партия, е с 18,74%; марксистко-троцкисткото движение „Народна листа” (La Lista del Pueblo) – с 16,27%; лявоцентристката „Учредително единство” (Unidad Constituyente) (традиционната левица) – с 14,46%. Следват „Независими, но не и неутрални” (Independientes No Neutrales) с 8,84% и други с 20,02%.\n\nКолкото до състава на конвента, Чили се гордее с първото в света Велико народно събрание, в което броят на местата е разпределен по равно между мъжете и жените (78 мъже и 77 жени), а 17 места са запазени за автохтонните народи. 64% от народните избраници нямат политически опит. Тези обстоятелства обаче едва ли са повод за гордост. Първо, за да бъде изравнен броят на мъжете и на жените и за да се гарантира участието на представители от индиански произход, са отстранени кандидати с по-висок изборен резултат в полза на други с по-нисък, но от правилния пол или етнос, а това е подмяна на вота на избирателите. И второ, конвентът функционира като кръжок, в който неопитни хора, упражняващи се в законотворчество, решават бъдещето на страната.\n\nВеликото народно събрание започва работа на 4 юли 2021 г. под ръководството на университетската преподавателка Елиса Лонкон от индианската група мапуче, като органът има срок от девет плюс три месеца да изготви проект за нова конституция. През това време десницата остава изолирана, но въпреки това напрежение не липсва, след като отделните представители на левицата буквално се хващат за косите.\n\nПроцесът по изготвяне на новия основен закон е помрачен от редица скандали, най-потресаващият от които е този с Родриго Рохас Ваде – активен участник в размириците през 2019 г. и един от основателите на „Народна листа”, разкрит, че е излъгал, че страда от една от най-тежките форми на рак, за да направи политическа кариера и пътьом да се замогне. Лъжата му е толкова успешна, че успява да влезе като депутат във Великото народно събрание. Всичко върви добре, докато журналисти не го разобличават – Рохас Ваде не е болен от рак, а от сифилис. След позора депутатът напуска конвента.\n\nМногобройните разпри и грозни сцени показват уродливото лице на един фанатизиран нарцистичен самозван елит, воден от желанието да разделя, да сее омраза и да руши, за да се почувства значим в нищожността си и да придаде смисъл на кухото си съществуване, лишено от съзидателност и действителен принос към общото благо. Всичко това подкопава доверието в депутатите, както и в подкрепящите ги политици извън конвента. Ако към това прибавим и факта, че част от предвидените „прогресивни” нововъведения в бъдещия основен закон вече са изпробвани в провалени държави, като Венецуела, Боливия и Аржентина, получаваме хроника на едно предизвестено, включително от социологическите проучвания, фиаско. Тихото малцинство не е сляпо и ясно си дава сметка, че хора, които не са посели „две праскови и две череши” през живота си, ще се опитат да му отнемат плодовете на дългогодишния му труд и да ги раздадат на всеки лентяй и непрокопсаник, който ги пожелае.\n\nИ така… Великото народно събрание завършва проекта за нова конституция в срок. Референдумът се провежда на 4 септември при рекордна избирателна активност – 85,84%, от които 38,13% подкрепят проекта, а 61,87% го отхвърлят, и това, при положение че зад кампанията в полза на новия основен закон стоят цели 14 партии, а зад кампанията против – само пет. Радикалната левица в типичния си стил бяга от отговорност и подценява интелигентността на обикновения човек, като отдава резултата на „лъжите” и на „фалшивите новини” от страна на десницата. Резултатът обаче извира преди всичко от здравия разум и от чувството за самосъхранение на Ганя Чилиеца, който макар да иска нова конституция, не я иска на всяка цена и категорично не желае основен закон, разединяващ обществото, даващ привилегии на едни групи и дискриминиращ други, захвърлящ на боклука меритокрацията и отварящ вратите на държавните учреждения за калинките от правилния пол, превръщащ съдиите в кукли на конци на политическата класа, поверяващ цели жизненоважни сектори в ръцете на чиновници и предвиждащ отчуждаване на обработвана с поколения земя в полза на индианските общности. Изобщо, нашият герой осъзнава ясно, че ако Оруел беше жив, вероятно щеше да опише проекта с думите: „Всички животни са равни, но някои са по-равни от другите”. Неслучайно текстът получава остри критики не само от десницата, но и от по-умерени представители и привърженици на левицата.\n\nТака например писателят Рафаел Гумусио, подкрепил проекта за нова конституция, не е изненадан от резултата от референдума, а реакцията му е безмилостна: „Нямам проблем с феминизма, нито с екологията, нито с другите искания. Имам проблем с това, че начинът, по който го искат, създава усещането, че искат точно обратното. Т.е., ако искаш световен мир и за целта използваш базука, значи не искаш световен мир”. „Не можем да отречем, че при новите поколения има нова култура, свързана със сексуалността, с културата, със светогледа. Да мислиш за себе си като за жертва, да изградиш реторика на слабостта. Виждане за идентичността, според което е невъзможно някой, който не страда от последиците, да говори: не можеш да говориш за черните, ако не си черен, за индианците, ако не си индианец… Това виждане съществува наистина, но очевидно се смяташе, че не е достатъчно представено, а всъщност е представено повече от необходимото. То е миноритарно. (…) …конвентът… даде гласност на един малък академичен елит и изостави, обиди и оскърби тихото мнозинство”, допълва той.\n\nКаналът VisualPolitik обобщава най-притеснителните моменти от проекта за нова чилийска конституция.\n\nЕто кои са те:\n\n1) Новата конституция определя Чили като солидарна, включваща, паритетна и многонационална демократична република, в която биват признати 11 индиански общности.\n\n2) В случая на индианските общности новата конституция не само признава частичната им автономия, но и приема собствените им правораздавателни системи, т.е. под ударите на официалната правораздавателна система попадат само чилийците, които не са от индиански произход (малко под 90% от населението), докато индианците се предвижда да бъдат съдени по техните общностни закони. По този повод Уго Алкаман – председател на Корпорацията на работниците мапуче „ЕНАМА”, заявява: „Това ново предложение (…) погазва правата на гражданите, които не са от индиански произход”. Новата правораздавателна система създава и опасност престъпни групи да се окажат облагодетелствани от нея, предвид, че Чили е третият най-голям износител на наркотици за Европа.\n\n3) Предвижда се индианските автономни територии да имат свободата да установят различни икономически и административни режими, които няма да бъдат обхванати от данъчната система на страната.\n\n4) Изисква се в абсолютно всички държавни органи да работят поне 50% жени. Квоти в областта на минното дело и на корабостроенето например не са предвидени.\n\n5) Сенатът остава в историята, като се предвижда да бъде заместен от Камара на регионите.\n\n6) Предвижда се създаването на политически орган, наречен Правосъден съвет, който ще назначава и уволнява съдиите и чиновниците в правораздавателната система, т.е. политиците ще назначават, уволняват, награждават и наказват съдиите, чиято мисия е да ги контролират.\n\n7) Не се признават интелектуалната и индустриалната собственост с изключение на авторските права и се слага край на режима на собственост, който досега е държал правата за използването на водите и концесиите за минна експлоатация. Новият текст предвижда тези права да зависят от административните решения на държавни служители, което създава несигурност в сектори, като земеделието, минното дело и промишлеността, нуждаещи се от редовно и достатъчно снабдяване с вода.\n\n8) В духа на най-добрите традиции на Зимбабве и Южна Африка текстът дава на президента правото да свика Индианска териториална комисия за отчуждаване на земя, която да бъде върната на индианските общности без доказателства на кого точно е принадлежала тази земя в миналото. Този процес би засегнал семейства, които са собственици на земята поколения наред.\n\n9) Стачките и синдикалните действия няма да могат да бъдат забранявани, нито ограничавани, с изключение на някои крайни случаи. Освен това синдикатите ще имат правото да участват във взимането на решения на предприятията.\n\n10) Текстът дава зелена светлина на регионите да създават държавни предприятия, с които да конкурират частните във всички сектори.\n\n11) Политиците ще могат да отстраняват по политически причини членовете на управителния съвет на Народната банка.\n\n12) Текстът налага създаването на безплатни държавни университети, независимо че според социологическите проучвания това е регресивна мярка, докато стипендиите и частичното финансиране – възможност, изключена от новата конституция – дават много по-добри резултати.\n\n13) Предвижда се създаването на държавна пенсионна система, при която средствата да се разпределят между всички пенсионери, независимо от трудовия им стаж и от вноските за пенсия. Настоящата пенсионна система е управлявана от частни пенсионни фондове и е основана на личните спестявания на хората по време на трудовия им стаж, т.е. ако си получавал добра заплата, ще получаваш добра пенсия. През 2008 г. е добавен „солидарен стълб”, за да се помогне на хората с ниски доходи.\n\nДруги спорни теми, засегнати в проекта: текстът разглежда аборта и евтаназията като права, налага джендър идеологията, признава разнообразието на видовете семейства и дава на Държавата предимство в образованието на децата, погазвайки правата на родителите. Също така не става ясно как ще бъдат финансирани предвидените многобройни социални права.\n\nКатегоричното отхвърляне на троцкисткия проект за конституция е най-големият провал на президента Борич и „спътниците” му от началото на управлението им и поредното доказателство, че мантрата „трябва да се даде път на младите” е обикновена измама, зад която стоят банални политически боричкания, кукичка за наивници, в чиято паралелна вселена „голата и нахална” младост решава проблеми, за чието решение в истинския свят са необходими качества, които се изграждат с години.\n\nЗа да успокои духовете, на Борич се наложи да пожертва двама от най-близките си сътрудници: министъра на вътрешните работи д-р Иския Сичес (не смеем да попитаме какво общо има един лекар с вътрешните работи), която беше звездата на предизборната му кампания, след като стана известна с безмилостните си критики към бившия президент Пинера по отношение на управлението на пандемията, и министъра генерален секретар на президента Джорджо Джаксън, който беше понижен до министър на социалното развитие и семейството. Техните постове бяха поети от далеч по-опитните политици от старата школа Каролина Тоа и Ана-Лия Уриарте. Иначе на Чили предстои да се изправи пред втори опит за изготвяне на нова конституция.\n\nВ заключение\n\nДокато Урсула фон дер Лайен ни показва как да пестим вода, когато си мием ръцете, докато в Швейцария подканват гражданите да докладват съседите си, ако се отопляват над 19 градуса, а в Холандия раздават таймери за ограничаване на душовете до пет минути, чилийският народ ни даде безценен урок, като ни показа, че има начин да се освободим от ляво-либералната диктатура, като първата стъпка е да отидем до урните, вместо по цял ден да хленчим в социалните мрежи. Защото свободата е на върха на копието, не в клавиатурата на компютъра.\n\n[1] Алкохолен коктейл, традиционен за Перу и за Чили.",
    "Африка: 10 години по-дълъг живот в добро здраве": "Преди три години 34-годишната Джанет Нгетич ражда дъщеря си в родилното отделение на клиниката \"Маргарет Кениата\" в Накуру, Кения. Тя е сред първите, възползвали се от нова правителствена програма за намаляване на високата смъртност и подобряване на здравното обслужване. \"Тогава стартира програмата \"Линда Мама\" за бъдещи майки. Който ходи редовно на прегледи, не плаща нищо и фигурира в системата. А това означава, че може да роди навсякъде в Кения.\n\nДесет години повече живот в добро здраве\n\nВ Източна Африка Световната здравна организация (СЗО) регистрира особено голям напредък в здравеопазването. Освен по-добрите грижи за майките и децата, лечението на инфекциозни заболявания и превенцията им също се развиват в положителна посока. Според нов доклад на СЗО през 2019 г. хората на африканския континент са можели да очакват средна продължителност на живота от 56 години в добро здраве, а общата продължителност е била малко под 63 години. Това е с десет години повече, отколкото в началото на хилядолетието.\n\nВ нито един друг регион на света така наречената продължителност на живота в добро здраве не е нараснала толкова значително, колкото в Африка. Но и тогава, и сега африканците могат да очакват средно по-малко години живот в добро здраве от хората в други части на света. Родените в Руанда през 2000 г., например, могат да очакват едва 41 години живот в добро здраве. За родените през 2019 г. този показател вече се е покачил на 60 години.\n\nЕдно от най-големите подобрения е, че ХИВ-позитивните хора често разполагат с лесен достъп до антиретровирусни лекарства. Така те често могат да водят живот без симптоми. Ваксинациите, като тези срещу морбили, например, и по-доброто управление на тропическите болести също имат принос за това.\n\n\n\nВ глобален мащаб СЗО е установила, че за 2019 г. средната продължителност на живота в добро здраве е била 63,7 години. Това означава, че въпреки прогреса си Африка остава под средното световно ниво.\n\nОсновният бъдещ риск: незаразните болести\n\nКолкото по-възрастни са хората, толкова повече зачестяват т. нар. незаразни болести. Сред тях са такива като рак, диабет и редица сърдечносъдови заболявания. \"Има много причини за увеличаването на неинфекциозните заболявания\", обяснява Баранго, който работи в регионалния офис на СЗО в Хараре, Зимбабве. \"Например, когато нездравословното хранене или липсата на физически упражнения водят до затлъстяване или други проблеми. Тютюнът, алкохолът, както и замърсяването на околната среда, също допринасят. Всичко това причинява новата епидемия от незаразни болести.\"\n\nВъзрастта не е порок: тези дами от Кения тренират кикбокс\n\nБаранго подчертава значението на обучението и превенцията. Здравните системи трябва да се адаптират към по-големия брой пациенти с незаразни болести и нарастващата нужда от дългосрочни терапии, казва той. \"За това са необходими ресурси - човешки, финансови и други\", посочва Джоузефат Нягеро, ръководител на департамента за изследвания на базираната в Кения неправителствена организация Амреф.\n\nИ пандемията от коронавирус също играе важна роля. Мнозина експерти са на мнение, че Африка се е отървала сравнително леко в сравнение с други региони, вземайки предвид и заниженото отчитане на заразените. Въпреки това, пандемията вероятно ще се усети в бъдещите проучвания за очакваната продължителност на живота в добро здраве, коментира Пребо Баранго от СЗО. Засиленият натиск върху здравната система заради Ковид-19 и много строгите мерки за социална дистанция на определени места затрудниха достъпа до лечение, операции и медицински консултации.\n\nЗдравеопазването все още е недостъпно за мнозина\n\nСЗО е посочила в доклада си, че обхватът на здравните услуги се е подобрил значително от 2000 г. насам. В същото време много домакинства все още са принудени да изразходват над 10% от бюджета си за здраве. Подобен праг се смята за \"катастрофален\" от организацията.\n\nСиера Леоне: добрите грижи за родилките и новородените са ключът към по-висока средна продължителност на живота в добро здраве\n\n\"Достъпът до здравеопазване се е подобрил\", коментира още Нягеро пред ДВ. \"Но другият въпрос е колко хора могат да си го позволят. Тук следва да се разгледат алтернативи, като например общото здравно осигуряване, субсидирано от държавата. Това допълнително ще подобри ситуацията\", смята той. В Руанда, например, от години се предлага универсално здравно осигуряване. Това обаче е по-скоро изключение, отколкото правило в Африка.\n\nИ въпреки това експертът очаква продължение на положителната тенденция: \"Постиженията и подобренията вероятно могат да бъдат устойчиви. Възможно е да има прекъсвания, но очаквам Африка видимо да продължи да догонва средните световни стойности\", казва още Джоузефат Нягеро.",
    "Русия и Африка биха могли да докарат Европа до просешка тояга": "/Поглед.инфо/ Какъв ще бъде светът в близко бъдеще зависи преди всичко от тези, които вземат решения в Русия\n\nНа 2 септември, в кулоарите на среща на германски консервативни депутати в град Мурнау, председателят на Европейската комисия Урсула фон дер Лайен каза пред репортери, че Европа трябва да наложи ограничения върху цената на руския тръбопроводен газ: и всичко това, за да попречи на опитите на руския президент Владимир Путин да манипулира енергийния пазар.\n\nНа 9 септември енергийните министри на ЕС ще се срещнат, за да обсъдят все по-нарастващите цени на енергията. А на 14 септември фон дер Лайен ще представи идеите на Европейската комисия за спешни мерки за регулиране на тези цени.\n\nРуската федерация реагира незабавно. Дмитрий Медведев, заместник-ръководител на руския Съвет за сигурност, каза: „Дойде моментът ЕС да наложи таван на цените за тръбопроводен газ от Русия“, каза леля фон дер, как беше там, Лайен. Ще стане като с нефта. В Европа просто няма да има руски газ .\n\nПрессекретарят на президента на Русия Дмитрий Песков каза горе-долу същото: „Ако редица страни въведат „таван“ на цените на петрола, Русия няма да взаимодейства с тях на такива непазарни принципи, енергийните ресурси просто ще отидат в други направления.“ Междувременно руските икономисти многократно заявяваха, че търговията с Европейския съюз трябва да бъде ограничена или изцяло преведена в рубли. Особено когато става въпрос за енергийни ресурси.\n\nИзявлението на еврочиновниците наистина изглежда странно. Това изглежда или като блъф, или като желание да се дестабилизира и без това нестабилната позиция на страните от ЕС. Спомням си Клаус Шваб и компания, които многократно се оплакват от хаоса, който ще доведе до създаването на световно правителство. И какво друго да си помислим при вида на такъв абсурд? Европейските медии описват предстоящата криза, а европейските чиновници правят всичко, за да я задълбочат.\n\nПрипомняме, че на 31 август \"Газпром\" спря доставките на газ по газопровода \"Северен поток\". Това, както обясняват от компанията, е принудена мярка заради необходимостта от профилактика. Работата трябваше да приключи на 2 септември. Въпреки това, ако се установят сериозни проблеми, които изискват ремонт, стартирането на системата ще трябва да бъде отложено.\n\nВ същото време в западната преса не спират да се говори за „хуманитарна криза“ и „горивна бедност“. Цените на газа в Европа се покачват от 2020 г. „От април 2020 г. до октомври 2021 г. цената на горивото се е увеличила 13 пъти - от 7 евро на 90 евро за мегаватчас“ (в Европа отчитането е в евро за мегаватчас (€/MWh)). Това се посочва в есенната икономическа прогноза на Европейската комисия за 2021 г.\n\nЕвропейците очакваха до пролетта на 2022 г. цената да падне до 50 евро. Но стана така, както стана. Цените на газа продължиха да растат и доведоха до поскъпване на електроенергията. Повишаването на цените се отрази както на производството, така и на стандарта на живот на гражданите.\n\nОще преди началото на СВO, Reuters съобщи например за предстоящата \"горивна бедност\" в Обединеното кралство. Оказва се, че през 2019 г. 13,4% от британските домакинства са съществували в условията на същата тази горивна бедност. А растящите цени на газа и електричеството ще отприщят същото бедствие върху още милиони домакинства. Предвид увеличението на цените и данъците промените ще бъдат много чувствителни.\n\nГазовите хранилища в ЕС изглежда вече са пълни на 80%. И то предсрочно - Европейската комисия очакваше тази цифра да бъде постигната до 1 ноември. Но експертите казват, че пълното им запълване не означава стабилност през зимата.\n\nПърво, горивото трябва да тече непрекъснато и в определени обеми. И сега, освен спирането на Северен поток, е спрян газопроводът Ямал-Европа и е намален транзитът през Украйна. Второ, проблемът с турбината, която беше на ремонт в Канада, все още не е решен.\n\nОстаналите турбини, с изключение на една, са изключени от Газпром, тъй като техният експлоатационен живот е изтекъл и да бъдат изпратени за основен ремонт където и да е, едва ли е възможно. При такива условия напълнените хранилища могат да се изпразнят до средата на отоплителния сезон. И ЕС няма да може да преобърне тази ситуация.\n\nМеждувременно британските медии бият тревога. Цял раздел в The Guardian е посветен на кризата и падането на стандарта на живот. Мозъчният тръст Resolution Foundation прогнозира, че покачващите се цени на електроенергията ще тласнат към бедност още 3 милиона британци. Центърът смята, че Обединеното кралство ще се сблъска с най-дълбокия спад на жизнения стандарт от един век.\n\nДоклад, изготвен от професор Майкъл Мармот , директор на Института за справедливост в здравеопазването (IHE) на UCL , предупреждава, че високите цени на горивата и нарастващата бедност ще навредят на здравето на децата и израстването в студени домове ще има \"опасни последици\" за множество деца.\n\nДоклад на мозъчния тръст In at the Deep End очертава предстоящата детска бедност в Обединеното кралство, чийто абсолютен процент ще нарасне от 23% през 2021-2022 г. до 31% през 2023–2024 г\n\nД-р Саймън Лангтън-Хюър прогнозира повишена детска смъртност в Обединеното кралство, свързана със студа у дома. До януари 2023 г. се очаква 2/3 от домакинствата в Обединеното кралство, или 45 милиона души, да бъдат под прага на бедност, което в крайна сметка ще доведе до проблеми в развитието на децата.\n\nВ рецензия на Майкъл Мармот и професор Ян Сингх, респираторен специалист, консултант в детската болница Alder Hey в Ливърпул се казва, че респираторните заболявания, причинени от студ и влага, ще повлияят на развитието на мозъка на по-младото поколение.\n\nА Клеър Бамбра, професор по обществено здраве в университета в Нюкасъл, смята, че кризата с разходите за живот може да се превърне в криза на общественото здраве, „потенциално надминаваща последиците от пандемията“.\n\nВ останалите европейски страни ситуацията не е много по-добра. В статия, публикувана през август във Forbes , състоянието на икономиките на европейските страни се сравнява с икономиките на страните от третия свят.\n\nИ, между другото, за третия свят. В края на август The Times съобщи, че представители на етническите общности на Кения са завели дело срещу Обединеното кралство в Европейския съд по правата на човека за щети, причинени по време на колониалното управление на Британската империя. Кенийците поискаха £168 милиарда обезщетение.\n\nАдвокатът на ищците Джоел Кимутай Босек каза, че „правителството на Обединеното кралство се е измъкнало от отговорност и, за съжаление, е избегнало всеки възможен начин за правна защита. Нямаме друг избор, освен да се обърнем към съда от името на нашите клиенти, за да поправим грешките на историята . \" Кенийците възнамеряваха да се срещнат с външния министър Лиз Тръс, писаха писма до членовете на кралското семейство, но без резултат.\n\nПо едно време кенийците бяха изселени от обитаваните от тях земи, а недоволните бяха убити. След като страната получи независимост, някои от потомците на изгонените успяха да се върнат в историческите земи, но не беше възможно да си възстановят правата, тъй като британските компании за чай се разпоредиха със земята.\n\nВеликобритания не иска да губи приходи от продажбата на чай, което означава, че кенийците могат да живеят само „близо“ до чаените плантации.\n\nСега обаче не е 19 век и кой, ако не Великобритания, обича да говори за свобода и демокрация. И свободата, и демокрацията обаче трябва да се основават на справедливост. Така че не е ли време да възстановим някога потъпканата справедливост? Освен това благосъстоянието на такива страни като Великобритания се основава, меко казано, на незаконно присвоеното имущество.\n\nАко погледнем картата на Африка през 19 -ти и 20 -ти век, ще видим, че всички страни са били контролирани по един или друг начин от европейските сили. По-специално, Великобритания се чувства като господар на територията на съвременния Египет и Либия, Судан и Сомалия, Уганда и Кения, Ботсвана и Зимбабве, Замбия и Лесото, Свазиленд и Малави. И така нататък.\n\nАми ако примерът на Кения се окаже заразителен? И след Найроби, Кайро и Триполи, Кампала и Бужумбура, Хараре и Лусака предявят претенции към Великобритания? И защо Конго да не иска обезщетение от Белгия? За износа на каучук и слонова кост, за отсечените ръце, за геноцида на конгоанците...\n\nКадрите от посещенията на Е. Макрон в Африка обиколиха света . Ето го Бенин, където френският президент отиде да плаши с Русия. След като беше докоснат от Макрон, външният министър Орелиен Агбенонси демонстративно изчисти мястото на допира.\n\nА ето и Алжир, където лидерът на Франция се опитва да намери заместител на руския газ. Тълпа от местни жители буквално атакува френския президент. Завладяването на Магреб от Франция също е свързано с жестокост и опустошение. Но в края на краищата и Порто-Ново, и Алжир имат право да изискват, ако не за връщане на откраднатото някога, то поне за частично компенсиране.\n\nИма прецедент - Кения инициира възстановяването на справедливостта. Дори само останалата част от Африка да я последва (Индия, Китай, Русия, ограбени през периода на намеса на западните сили - това е отделен разговор), Европа в сегашното си положение едва ли ще устои на последствията от тези напълно законни и закономерни претенции.\n\nДнес Европа е недоволна. Ту от цените на газа, ту от ответните руски санкции, ту от провеждането на специалната операция в Украйна. Но именно Европа изигра решаваща роля в Майдана. Именно Европа, действаща като гарант, допусна държавния преврат през 2014 г. в Киев. Европа е тази, която подбужда Украйна днес и се застъпва за засилен санкционен натиск върху Русия.\n\nЗатова студът, влагата и мухълът в домовете на гражданите на европейските страни са само следствие от политиката на техните правителства. Също като евентуалната лавина от дела от африканците. Европейските чиновници трябва да мислят не за ограничаване на цената на чуждия газ, а за връщане на несправедливо придобитите пари, за връщането на своите дългове.\n\nНе е ли време да събираме камъни? С други думи, поемете отговорност за това, което сте направили. Виждаме, че светът се променя и се надяваме, че наистина ще се промени към по-добро. Например справедливостта ще бъде възстановена, откраднатото ще бъде върнато на законните му собственици, виновните за измама, грабеж и убийство най-накрая ще бъдат подведени под отговорност.\n\nМнозина биха искали да видят този променящ се свят не като концентрационния лагер на Клаус Шваб и Ювал Харари, а като общност от независими държави. В най-директния, не номинален смисъл.\n\nА какъв ще бъде светът в близко бъдеще зависи преди всичко от тези, които вземат решенията в Русия.\n\nПревод: ЕС\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\n\n\n\n\n\n\n\n\nСтани приятел на Поглед.инфо във facebook и препоръчай на своите приятели"
}