{
    "Банките в Ливан ще затворят за неопределено време след обири от гневни вложители": "Ливанските банки ще останат затворени „за неопределено време“ след поредица от въоръжени грабежи от гневни вложители, които отчаяно искат да получат достъп до спестяванията си, съобщи Financial Times.\n\nБанковата асоциация на страната заяви в четвъртък, че банките ще останат затворени „при липса на гаранции“ за сигурност от държавата. Групата, която представлява повечето банки, цитира \"продължаващите рискове за банковите служители и клиенти в клоновете и в светлината на продължаващата атмосфера на подстрекаване\".\n\nБанките затвориха вратите си за клиенти след вълна от обири в седем банкови клона миналата седмица, докато тригодишната финансова криза в нацията се задълбочава и ситуацията за много ливанци става все по-ужасна.\n\nБанковият сектор замрази депозитите за повече от две години и постави ограничения върху сумите, които хората могат да изтеглят във време, в което три четвърти от населението е потопено в бедност.\n\nМного ливанци обвиняват финансовия сектор и централната банка за кризата, а през август един мъж привлече широко внимание и обществена подкрепа, след като обра клон на Федералната банка и излезе с 35 000 долара от собствените си пари. Той не е обвинен в престъпление.\n\nВ седем отделни инцидента, които изглеждаха като копия на случилото се през август, други недоволни клиенти нахлуха в клонове миналата седмица, размахвайки истински оръжия, техни реплики и пистолети със сачми, изисквайки от касиерите да предадат депозитите им. Някои успяха и осигуриха чанти с пари за семействата си, преди да бъдат задържани или да се укрият. Други бяха арестувани.\n\nПет от обирите бяха в петък, след което банките обявиха, че ще затворят за три дни, като призоваха правителството да засили сигурността на клоновете. Те трябваше да отворят в четвъртък.\n\nВластите, собствениците на банките и служителите осъдиха обирите. Но активисти и вложители твърдят, че банките и акционерите са спечелили от кризата и дават приоритет на банките пред техните клиенти, които са загубили спестяванията си.\n\nМиналия месец Световната банка публикува доклад, в който обвинява властите на Ливан, че управляват гигантска схема на Понци, която е причинила „безпрецедентна социална и икономическа болка“.\n\nВ доклада се казва, че публичните финанси са били използвани за заграбване на държавните ресурси срещу политическо покровителство, създавайки „умишлена“ депресия, добавяйки, че значителна част от спестяванията на хората са били неправилно изразходвани през последните 30 години и с тях е злоупотребявано“.\n\nВъпреки задълбочаващата се криза, разногласните политически партии в Ливан все още не са се разбрали как да съставят правителство четири месеца след парламентарните избори. Бейрут води преговори с МВФ за спасителен пакет от 3 милиарда долара. Предварително споразумение беше постигнато през април, но оттогава процесът не напредна много.\n\nМВФ заяви в четвъртък, че икономиката на средиземноморската нация остава „сериозно потисната заради продължаващата безизходица заради така необходимите икономически реформи и високата несигурност“.\n\n„Въпреки неотложните действия за справяне с дълбоката икономическа и социална криза в Ливан, напредъкът в прилагането на реформите, договорени съгласно априлското споразумение на ниво персонал, остава много бавен“, каза фондът след посещение на служители в Бейрут. „По-специално, повечето от предишните действия не са били изпълнени.“",
    "Сирия спаси лодка с бедстващи мигранти от Ливан": "Сирийските власти откриха 34 мъртви и 14 оцелели от лодка с мигранти близо до крайбрежния град Тартус, съобщи \"Ройтерс\".\n\nОцелели са разказали, че лодката е тръгнала от Северен Ливан преди дни. Хората на борда са били граждани на няколко националности. Издирвателните операции продължават при трудни условия поради бурното море и силните ветрове.\n\nЛиван претърпя скок в миграцията, предизвикан от една от най-дълбоките икономически кризи в света от 1850-та година насам. В допълнение към ливанците, много от тези, които напускат на борда на мигрантски лодки, самите те вече са бежанци от Сирия и Палестина.\n\nДесетки хора в северния ливански град Триполи проведоха протест по-рано в четвъртък, за да предупредят властите, че са изгубили връзка с лодка с мигранти с десетки на борда.\n\n\"Ройтерс\" не може веднага да потвърди дали това е същата лодка, спомената от сирийските власти.\n\nЛиванската армия съобщи в сряда, че е спасила 55 души на борда на една неизправна лодка в териториалните води на страната, която е изтеглила обратно до брега.\n\nПрез април лодка с мигранти, тръгнала от близо до Триполи, потъна по време на прихващане от ливанския флот край бреговете на страната. Около 80 ливански, сирийски и палестински мигранти са били на борда, от които около 40 са спасени, седем са потвърдени загинали, а около 30 официално остават в неизвестност.\n\nБроят на хората, които са напуснали или са се опитали да напуснат Ливан по море, почти се е удвоил през 2021 г. спрямо 2020 г. и отново е нараснал с повече от 70% през 2022 г. в сравнение със същия период на миналата година, каза Агенцията на ООН за бежанците пред Ройтерс по-рано този месец.\n\nОсновните цитирани причини включват \"неспособност за оцеляване в Ливан поради влошаващата се икономическа ситуация\" и \"липса на достъп до основни услуги и ограничени възможности за работа\", се казва в съобщението.",
    "Пет банкови обира само за ден в Ливан": "В Ливан вчера са били извършени пет банкови обира. Правителството свиква извънредна среща по сигурността, за да бъде овладяна банковата система на страната. Мотивът на всички нападатели е бил да получат спестяванията си.\n\nЗаради икономическата криза в Ливан в края на 2019 година банките в страната започнаха да налагат ограничения върху тегленията. Така голяма част от населението се оказа със замразени спестявания.\n\nПри единия от обирите вчера въоръжен мъж нахлул в банка, полял пода с бензин и заплашил, че ще запали сградата, ако не получи поне част от спестяванията си.\n\nОт банката му изплатили около 19 000 долара. Преди две седмици мъж държа 7 часа служители на банков клон за заложници.\n\nТой искаше да му бъдат изплатени част от спестяванията, за да плати лечението на баща си. Управата изпълни част от изискването на нападателя, но той беше арестуван.\n\nЧуйте последните новини, където и да сте!\n\nПоследвайте ни във Facebook и Instagram\n\nСледете и канала на БНТ в YouTube: https://go.bnt.bg/youtube",
    "Гражданите на Ливан се насочват към крипто": "Асоциацията на банките в Ливан (ABL) обяви безсрочно затваряне на всички банки в страната на 22 септември, тъй като вложителите започват агресивно да теглят средствата си.\n\nМеждувременно младите ливанци се обръщат към криптовалутите, за да избягат от финансовата криза, която от 2021 г. насам стимулира приемането на авангардния клас активи.\n\nНа 16 септември поради икономическата криза достъпа до депозираните средства беше ограничен от правителството.\n\nГлавния изпълнителен директор на Binance Чанпен Джао също сподели новината в Twitter. Публикацията на Джао събра стотици отговори, приветстващи преимуществата на криптовалутите пред традиционните активи. За разлика от банките в Ливан, криптовалутите ви за изцяло под ваш контрол, ако използвате собствен портфейл (вместо такъв на борса).\n\nBanks in Lebanon closed until further notice.https://t.co/ssa8jVjtvV — CZ 🔶 Binance (@cz_binance) September 21, 2022\n\nФинансова криза\n\nОт август 2019 г. страната преживява финансова криза, която се влоши заради експлозията в Бейрут през 2020 г. и пандемията. Международният валутен фонд оцени загубите на Ливан на около $83 милиона през 2020 г. и предложи план за възстановяване на страната.\n\nСпоред Reuters:\n\nЛиванската лира, която е обвързана с щатския долар от повече от две десетилетия се свлече от 1,500 за долар до около 15,000 на паралелния пазар до септември тази година.\n\nКриптовалути в Ливан\n\nПодобно на жителите на повечето държави, които са изправени пред подобни финансови предизвикателства, ливанците също се обърнаха към криптовалутите за спасение.\n\nПред Reuters 31-годишен потребител на криптовалути, загубил хиляди заради падането на ливанската лира.\n\nСмешно е, когато хората казват, че криптото не е реално, защото това, което открихме в Ливан, е, че тези дигитални валути са 100 пъти по-реални от „лоларите“, които имаме в банката.\n\nПонастоящем ливанският обмен на криптовалути се извършва чрез сделки от типа „peer-to-peer“ (P2P). Крипто ентусиастите в региона използват уебсайтове, канали в Telegram и Whatsapp, които свързват купувачи и продавачи, за да търгуват с крипто.\n\nСредната сума на сделка варира между стотици и хиляди долари, а посредниците взимат между 1% и 3% като комисиона за извършването на обмена.\n\nМладото поколение на страната е водещо в крипто революцията. След като преживяха толкова много неприятности с провала на централизираната финансова система, който доведе до загуби и конфискация, ливанските граждани започнаха да ценят децентрализацията повече.\n\nПРОЧЕТИ ОЩЕ: Цената на Биткойн се манипулира за политически цели\n\nЕдин 34-годишен крипто ентусиаст признава, че е развълнуван от растежа на крипто пространството в Ливан.\n\nТой сподели:\n\nЛично аз подкрепям революцията. Мога сам да пазя парите си и да ги имам в джоба си – на телефона.\n\nСПОДЕЛИ: СПОДЕЛЯНИЯ",
    "ООН удължи мандата на Временните сили на ООН в Ливан": "1874722\n\nСъветът за сигурност на ООН одобри удължаването на мандата на Временните сили на ООН в Ливан (UNIFIL) с още една година.\n\nЛиванският премиер Наджиб Микати изрази задоволство от удължаването на мандата на UNIFIL, според ливанската официална агенция NNA.\n\n„Това е похвална стъпка, която ще увеличи стабилността в Южен Ливан, благодарение на тясното сътрудничество между военните и UNIFIL“, каза Микати.\n\nЛиванският премиер подчерта, че ще бъдат взети всички мерки за подкрепа на мисията на UNIFIL и потвърди ангажимента на страната си за международната легитимност и резолюциите на ООН.\n\nСлед избухването на гражданската война в Ливан, Израел навлезе на ливанска територия през 1978 година и окупира Южен Ливан. През същата година Съветът за сигурност на ООН призова Израел да изтегли силите си от Ливан.\n\nПо искане на Ливан, Съветът за сигурност на ООН създаде UNIFIL на 19 март 1978 година в съответствие с резолюциите 425 и 426, за да контролира изтеглянето на израелските сили, да възстанови мира и сигурността и да помогне на ливанското правителство да възстанови властта си над южната част на държава.",
    "БТА :: 77 са вече жертвите при крушението на лодка с мигранти край бреговете на Сирия": "Най-малко 77 мигранти са се удавили край бреговете на Сирия, след като лодка, потеглила от Ливан, потъна, съобщи днес сирийският министър на здравеопазването, цитиран от Франс прес.\n\nТова е един от най-смъртоносните инциденти с мигранти, тръгнали от Ливан през последните години. Страната се превърна в изходна точка за отплаване на мигранти, след като през 2019 г. изпадна в тежка икономическа и финансова криза, причинена от лошо управление и корупция в средите на управляващата класа, останала почти непроменена през последните десетилетия.\n\nОколо сто и петдесет души, предимно ливанци и сирийци, са били на малката лодка, която потъна вчера близо до град Тартуз в западна Сирия. \"Броят на жертвите на потъналата лодка достигна до 77, а 20 се лекуват в болницата \"Ал Басел\" в Тартуз\", съобщи сирийският министър на здравеопазването Хасан ал Габаш.\n\nСред спасените има петима либийци, заяви по-рано за АФП министърът на благоустройството и транспорта на Либия Али Хами. Той допълни, че търсенето на оцелели продължава и че обсъжда със сирийския транспортен министър как телата на жертвите ще бъдат върнати в Ливан.\n\nПредставител на министерството на транспорта на Сирия заяви, че по цялото сирийско крайбрежие се провежда една от най-мащабните спасителни операции в страната.\n\nПовечето от ливанските мигранти на лодката са били от изостаналите северни райони и най-вече от град Триполи - един от най-бедните в цял Ливан. Градът е и основен пункт за нелегална миграция, тъй като много от лодките потеглят оттам.",
    "Иран трябва \"да се справи решително\" с масовите протести, каза президентът Раиси": "Президентът на Иран Ебрахим Раиси каза, че Иран трябва „да се справи решително с онези, които се противопоставят на сигурността и спокойствието на страната“. Това съобщиха в събота държавни медии.\n\nПричината за съобщението са протестите срещу режима в Иран, които се водят в страната и по света вече над седмица след смъртта на млада жена, арестувана от религиозната полиция за неправилно носене на задължителна кърпа или хиджаб.\n\nСпоред властите броят на хората, убити в по време на протестите, се е увеличил повече от два пъти, като е достигнал 35 души.\n\n„Броят на хората, които загинаха при неотдавнашните безредици в страната, нарасна до 35 души“, съобщи новинарската агенция Borna, която е свързана с иранското министерство на спорта, цитирайки държавната телевизия.\n\nОфициалният брой на жертвите преди това беше 17, включително петима членове на силите за сигурност. Коментарите на Раиси бяха направени в съболезнователно телефонно обаждане до семейството на агент по сигурността, намушкан до смърт миналата седмица, както се твърди, от протестиращи срещу режима.\n\nПо-рано през септември 22-годишната Махса Амини е задържана от града, иранската религиозна полиция, която следи за спазването на строгите правила на обличане за жените, и е заведена в център, в който да бъде „образована“ по темата. Малко след това тя се оказва в кома и три дни по-късно умира.\n\nЯростни демонстранти излязоха по улиците на големи градове в Иран, включително Техеран, в продължение на осем поредни нощи след смъртта на Амини. През последните дни има протестни шествия в Германия, Гърция, Италия, Испания, Ливан, Турция, Канада и САЩ.",
    "Кипър помогна за спасяването на 300 мигранти, бедстващи в Средиземно море": "Кипър помогна за спасяването на 300 мигранти. Те са плавали на малка дървена лодка, която се носела на 203 километра западно от островната държава, съобщи Асошиейтед прес.\n\nКомандирът на Кипърския съвместен спасителен координационен център Андреас Хараламбидес каза пред Асошиейтед прес, че капитанът на 18-метровата лодка е изпратил сигнал за помощ, след като е имал проблем с двигателя.\n\nХеликоптер и три военноморски и полицейски патрулни кораба бяха изпратени, за да окажат помощ на лодката, която е отплавала от Ливан преди три дни и се е опитвала да стигне до Италия. На борда е имало много жени и деца.\n\nВсички мигранти са били безопасно прехвърлени на борда на товарен кораб под флага на Маршаловите острови, който беше в близост.\n\nХараламбидес каза, че властите са помолили капитана на 250-метровия кораб \"Паоло Топик\" да отплава за кипърското пристанище Лимасол, за да могат мигрантите да слязат. Той изтъкна, че капитанът е избрал, според указанията на компанията собственик на кораба, да се отправи към първоначалната си дестинация Истанбул.\n\nНякога страна, която приемаше бежанци, Ливан се превърна в стартова площадка за опасна миграция по море към Европа. Със задълбочаването на икономическата криза в страната все повече ливански, както и сирийски и палестински бежанци се отправиха към морето, като службите за сигурност съобщават за осуетени опити за миграция почти всяка седмица.",
    "Тайсън Фюри има план \"Б\", ако боят с Джошуа пропадне": "Тайсън Фюри потвърди, че ако не се стигне до договор с Антъни Джошуа вече има кой да му бъде противник през декември. Шампионът на WBC в тежка категория постави ултиматум на Ей Джей до днес, и ако не се стигне до контракт вече е готов с друга опция.\n\nМануел Чар ще бъде съперник на Фюри, при провал на преговорите с Джошуа. Той е бивш шампион на WBA в тежка категория.\n\n\"Ако Джошуа не подпише днес, ще се бия с Големият Джи (б.р Чар е германец). Той ще покаже как се впуска в бой един боец\", написа Фюри в Инстаграм.\n\nЦиганския крал написа това като коментар на видео публикуано в акаунта на Чар. Роденият в Ливан германски боксьор отвърна: \"Салам Алейкум, Тайсън Фюри. И ти и аз знаем, че Антъни, котенцето, няма да подпише договора. Приемам предизвикателството. Готов съм за теб\".",
    "В Израел е открита погребална пещера, запечатана от времето на Рамзес II (видео)": "В Израел е открита погребална пещера, запечатана от времето на Рамзес II (видео)\n\nПървите хора в погребалната камера от 3300 години насам. Кредит: Emil Aladjem, Israel Antiquities Authority\n\nПещера с непокътнати реликви, запечатана от времето на най-могъщия египетски фараон, е открита случайно в израелски национален парк.\n\nДоказателства за тезата, че не можеш да изкопаеш дупка в Близкия изток, без да попаднеш на исторически артефакт, сега идват от националния парк \"Палмахим\" в Израел. В този случай обаче багер е разкрил значително повече от древен отломък, след като е \"ударил на камък\". Работниците разбират, че багерът им е отворил тавана на цяла пещера, пълна с предмети от археологически интерес. При проучването от Израелската служба за антики (IAA) е установено, че пространството е било запечатано в продължение на 3300 години, от времето на управлението на Рамзес II.\n\nРамзес II, често наричан Рамзес Велики, управлявал империя, която се простирала далеч отвъд Нил, включително и по средиземноморското крайбрежие, обхващайки днешните Газа, Израел, Ливан и части от Сирия. Изглежда, че някъде по време на тази окупация някои от неговите поданици са подсилили тавана на една пещера на около 12 км южно от днешния Тел Авив с централен стълб и са погребали някои артефакти от късната бронзова епоха. Предметите останали непокътнати в продължение на хиляди години, докато контролът върху мястото се е сменял безброй пъти.\n\n\"Това е откритие, което се случва веднъж в живота! Изключително рядко се попада на пещерен под, застлан със съдове, недокоснати в продължение на 3300 години, от късната бронзова епоха насам\", заявява д-р Ели Янай (Eli Yannai) от IAA.\n\nДруг археолог от IAA, Давид Гелман (David Gelman), изказва предположение за самоличността на скелетите в пещерата, която днес се намира на популярен плаж в Централен Израел.\n\n\"Фактът, че тези хора са били погребани заедно с оръжия, включително цели стрели, показва, че тези хора може би са били воини, може би са били охрана на кораби - което може би е било причината да имат плавателни съдове от целия район\", разказва Гелман.\n\nНезависимо от това кои са били обитателите на пещерата, находката е \"невероятна\", отбелязва Гелман.\n\n\"Погребалните пещери и без това са рядкост, а да се намери такава, която не е била докосвана от първото ѝ използване преди 3300 години, е нещо, което рядко се среща\". \"Чувствам се като във филм за Индиана Джоунс: просто влизам в земята и всичко лежи там така, както е било в началото - непокътнати керамични съдове, оръжия, съдове от бронз, погребения точно както са били.\"\n\nЗнаем откъде са някои от тези делви, но не и как са били използвани или кой ги е поставил тук. Кредит: Emil Aladjem, Israel Antiquities Authority\n\n\"Фактът, че пещерата е била запечатана и не е била разграбена в по-късни периоди, ще ни позволи да използваме съвременните научни методи, с които разполагаме днес, за да извлечем много информация от артефактите и от остатъците, запазени върху съдовете, например органични останки, които не са видими с просто око\", допълва Янай. \"Пещерата може да предостави пълна картина на погребалните обичаи от късната бронзова епоха. Пещерата съдържа предимно десетки керамични съдове с различни форми и размери, включително дълбоки и плитки купи, някои от тях с червени рисунки, чаши с крачета, съдове за готвене, съдове за съхранение и лампи за осветление.\"\n\nОткритието е твърде ново, за да могат предметите да бъдат добре изследвани, но Янай е определил, че някои от тях идват от по-северната част на крайбрежието, а други са продукти от Кипър.\n\nПроизходът на керамичните съдове - Кипър, Ливан, Северна Сирия, Газа и Яфа - е свидетелство за \"оживената търговска дейност, която се е развивала по крайбрежието\", отбелязва Янай в изявление на IAA.\n\nКредит: Emil Aladjem, Israel Antiquities Authority\n\nРамзес II може да е бил деспотичен към поданиците си, но стабилността на управлението му е улеснила търговията. Всъщност една от най-големите победи на Рамзес е над пиратите, които плячкосват средиземноморското корабоплаване.\n\nВ тази история обаче има и обрат. Тъй като пещерата е оцеляла три хилядолетия, без да бъде ограбена, някои предмети от нея са били откраднати в периода между откриването ѝ и извършването на оценката от IAA. Това се случва, въпреки че обектът е бил охраняван през цялото време. Служителите на ИААА много искат да си върнат предметите, а последиците от кражбата на антики в Израел са тежки, дори и да не се притеснявате от древните проклятия, които са трупали сила през цялото това време.\n\nПървите хора в погребалната камера от 3300 години насам. Кредит: Emil Aladjem, Israel Antiquities Authority\n\n\"Новината за откриването на пещерата се разпространи като горски пожар в академичния свят и вече получихме молби от много учени да участват в планираните археологически разкопки\", съобщава директорът на IAA Ели Ескосидо (Eli Eskosido).\n\nВ парка \"Палмахим\" вече е изградена археологическа пътека, но макар някои обекти в парка да датират с два века по-назад от последната находка, повечето са от периода, когато е бил мюсюлманска крепост срещу походите на кръстоносците.\n\nНе се разкрива защо багерът е работил в националния парк.\n\nИзточници:\n\nArchaeologists Open Burial Cave Sealed Since The Time Of Rameses The Great, IFLScience\n\n\"Extremely rare\" ancient burial cave found on beach in Israel, CBSNews",
    "Бивш национал напусна „Дея Спорт“": "Две седмици преди дебюта на „Дея Спорт“ на европейска сцена отборът остана без един от диагоналите си – Венелин Кадънков. Причината за неговото напускане е неразбирателство с клуба.\n\nНеговото място бе попълнено светкавично с играча на „Марек Юнион Ивкони“ – Димитър Дулчев.\n\nНовото попълнение дори дебютира при победите и в двете контролни срещи на „Дея Спорт“ срещу „Монтана“.\n\nНе е ясно в каква посока ще поеме Венелин Кадънков. Диагоналът е възпитаник на школата на „Нефтохимик“. 34-годишният Кадънков е бивш шампион на България с „Нефтохимик“ и „Марек Юнион Ивкони“.\n\nВ кариерата си е играл още за италианския „Синерги Мондови“ от Серия А2, за „Ал Насър“ от Саудитска Арабия, както и за отбори в Иран, Ливан, Черна гора и Катар.\n\nОтборът на „Дея Спорт“, който през миналия сезон се класира на 4-о място на Efbet Супер Волей, ще участва в третия по сила европейски клубен турнир – Купата на претендентите.\n\nМомчетата на треньора Венцислав Симеонов стартират в 1/32-финалите срещу испанския „Гуагуас“ (Лас Палмас).\n\nВ първия двубой, на 12 октомври, бургаският тим гостува. На 20 октомври от 19:00 часа е вторият мач, в който „Дея Спорт“ е домакин в зала „Младост“.",
    "Дамаск: Атаките на Израел срещу сирийски летища са военно престъпление": "Министерството на външните работи на Сирия заяви, че счита неотдавнашните израелски въздушни удари по гражданска инфраструктура за военно престъпление, съобщава \"Ройтерс\".\n\nИзявлението на ведомството е по повод израелските атаки, извършени преди дни, срещу международното летище Алепо, които повредиха пистата и го затвориха за експлоатация в рамките на втори път за седмица.\n\n\"Повтарящите се израелски атаки, особено систематичното и умишлено насочване към цивилни обекти в Сирия - последното от които беше ударът срещу международното летище Алепо - е равносилно на агресия и военно престъпление според международното право\", подчертават от министерството и допълват, че Израел трябва да бъде подведен под отговорност за нападението.\n\nИзраел засили ударите по сирийските летища, за да попречи на нарастващото използване от страна на Иран на доставките по въздух на оръжия за негови съюзници в Сирия и Ливан, включително Хизбула.\n\nТехеран възприе въздушния транспорт като по-надеждно средство за доставяне на военна техника на своите сили и съюзнически бойци в Сирия, след като наземният транспорт неколкократно беше прекъсван.\n\nИзраел отдавна гледа на задълбочаването на позициите на своя враг Иран в Сирия като заплаха за националната сигурност и разширява обхвата на своите удари, за да пресече този нов транспортен метод, обясниха запознати с въпроса източници.\n\nАтаката от миналата седмица нанесе щети на летището в Алепо точно преди пристигането на самолет от Иран, обясни командир на подкрепян от Иран регионален съюз, запознат с инцидента.\n\nИзраел нанесе удар и по летището в Дамаск, повреждайки оборудването. По данни на правителството на Сирия това е второто подобно нападение от страна на Израел срещу летището от юни насам, когато въздушни удари по пистата го извадиха от експлоатация за две седмици.\n\nРъководителят на комисията по външни работи и отбрана на Кнесета Рам Бен-Барак посочи, че целта на Израел в Сирия е да предотврати плана на Иран \"да създаде нов фронт срещу Израел в Сирия и да укрепи възможностите на Хизбула в Ливан\".",
    "С нова тактика Израел пречи на оръжейните доставки на Иран за Сирия": "Израел е засилил ударите по сирийските летища, за да попречи на нарастващото използване от страна на Иран на доставките по въздух на оръжия за негови съюзници в Сирия и Ливан, включително Хизбула. Това заявиха регионални дипломатически и разузнавателни източници пред \"Ройтерс\".\n\nТехеран възприе въздушния транспорт като по-надеждно средство за доставяне на военна техника на своите сили и съюзнически бойци в Сирия, след като наземният транспорт неколкократно беше прекъсван.\n\nИзраел отдавна гледа на задълбочаването на позициите на своя враг Иран в Сирия като заплаха за националната сигурност и разширява обхвата на своите удари, за да пресече този нов транспортен метод, обясниха запознатите с въпроса източници.\n\nПоследните удари в сряда вечерта нанесоха щети на летището в Алепо точно преди пристигането на самолет от Иран, обясни командир на подкрепян от Иран регионален съюз, запознат с инцидента.\n\nИзраел нанесе удар и по летището в Дамаск, повреждайки оборудването. По данни на правителството на Сирия това е второто подобно нападение от страна на Израел срещу летището от юни насам, когато въздушни удари по пистата го извадиха от експлоатация за две седмици.\n\nИзточник от западното разузнаване заяви, че ударът е имал за цел да предотврати пристигането на товарен самолет.\n\nОт години Израел извършва атаки в Сирия срещу ирански и подкрепяни от Иран сили, разположени там по време на 11-годишната война.\n\nРъководителят на комисията по външни работи и отбрана на Кнесета Рам Бен-Барак посочи, че целта на Израел в Сирия е да предотврати плана на Иран \"да създаде нов фронт срещу Израел в Сирия и да укрепи възможностите на Хизбула в Ливан\".",
    "Интересни факти за Сирия, които може би не знаете": "Сирия е държава от Близкия изток, раздирана от военни конфлитки и все пак има доста интересни неща за нея, които може би сте чували, а може би не. Страната граничи с Ливан, Ирак, Турция, Израел и Йордания. Нейната столица, град Дамаск, е била седалището на Умаядската империя и провинциалната столица на Мамелюкската империя. Исторически, Сирия често е включвала земите на Ливан, историческа Палестина и някои части от Йордания. Този регион се е наричал с името Велика Сирия или с арабското наименование – „Билад ал-Шам“.\n\nСтраната макар и опасна е доста интересна, но и безкрайно различна от това, на което сме свиканли у нас и в Европа. За това, ако решите да я посетите, бъдете много предпазливи и се пригответе да получите един голям културен шок.\n\nЕто някои факти за Сирия, които може да научите преди посещението си, а и сами да потърсите още информация за тази далечна страна, която остава някак зад булото на войни и раздори и хората като, че ли са забравили, че и там има невинни хора, забележителности, природа и други неща, на които може да се насладите.\n\n1.Сирия получава своята независимост едва през 1946 г.\n\n2.Столицата на Сирия е град Дамаск.\n\n3.Интересен факт, е че исторически погледнато Сирия е включвала земите на Ливан, историческа Палестина и части от Йордания.\n\n4.Името „Сирия“ произлиза от старогръцкото наименование на сирийците.\n\n5. През 333 г. пр. Хр., самият Александър Македонски покорява Сирия.\n\n6. Границите на днешна Сирия се очертават в края на Първата световна война, когато се разпада Османската империя.\n\n7. Географията на страната е доста разнообразна и на територията на Сирия се открояват 3 природо-географски области: крайбрежна низина, вътрешни планински вериги и пустинно плато.\n\n8.Най – високият планински масив в Сирия е Антиливан, чиито най – висок връх е Хермон – 2814 метра надморска височина.\n\n9. Преобладаващото население в Сирия са сунити.\n\n10.Първите данни за района на Сирия се съдържат в египетски документи още от 4 хилядолетие пр.н.е., които описват експедиции до Аманските и Ливанските планини за добив на кедър, бор и кипарис, които тогава са били доста ценни суровини.\n\n11.Сирия е била част от Османската империя в продължение на 400 години.\n\n12.Страната е най – гъсто населената от всички други държави в Близкия изток.\n\n13.Основните селскостопански продукти в Сирия са: пшеница, ечемик, памук, бобови култури, грах, маслини, захарна тръстика, а сновните промишлени продукти са: фосфати, нефт, текстил, храни и други.\n\n14.Икономиката на Сирия е много силно зависима от изнасянето на нефт, фосфати и нефтопродукти.\n\n15.Сирийската кухня е силно повлиявана от различни култури, като гръцката, средиземноморската и югозападна азиатска кухни. Някои от най-често срещаните ястия от кухнята са кибе (изработени от булгур, фино смляно месо, смлян лук и подправки), хумус, табуле (левантска вегетарианска салата). Традиционния ястия за сирийците са също и шиш парак, което представлява паста в млечен сос. Те са доста различни от нашите ястия и вкусове, но все пак, когато човек е в друга страна винаги е добре да опита от местната кухня.\n\n16.Още от кухнята на Сирия – страната е добре известна и със своето сирене.",
    "Почитаме Светите София, Вяра, Надежда и Любов": "17 септември е Денят на София, както и празник на градовете Костинброд и Лом\n\nДнес е един от най-големите, важни и светли религиозни празници. Православната църква почита днес паметта на Светите мъченици София, Вяра, Надежда и Любов, загинали в страшни мъчения за Христовата вяра през 126-а година по времето на римския император Адриан /117-138 г./.\n\nДнес имен ден празнуват хиляди българи. Повод да почерпят имат всички с имената София, Вяра, Вера, Надежда, Надя, Любов, Любомир и техните производни.\n\nСвързани статии Времето във Варна на 17 септември 2022\n\n17 септември е и Денят на София, както и празник на градовете Костинброд и Лом. Честит празник!\n\nВ международен план, 17 септември е обявен за Ден в памет на загиналите в Сабра и Шатила и ден за солидарност с народите на Палестина и Ливан, по повод годишнина от кървава саморазправа на произраелските \"Ливански сили\" над мирни жители на палестинските бежански лагери Сабра и Шатила в Бейрут, Ливан.",
    "Гърция: Турция лъже!": "Гръцката брегова охрана категорично отрече твърденията на Турция, че е отблъснала мигранти, в резултат на което шестима от тях са се удавили, включително деца, в турски териториални води, съобщава гръцкото издание „Катимерини“.\n\nТурската брегова охрана съобщи вчера, че пет деца и една жена са се удавили, след като гръцката брегова охрана пресрещнала претъпкана лодка, превозваща ги от Ливан към Италия. Две от загиналите деца били бебета.\n\n„Гръцката брегова охрана категорично отрича съобщението на турската брегова охрана относно предполагаемото участие в предполагаем инцидент с отблъскване, довел до смъртта на шестима мигранти“, се казва в изявление на гръцката брегова охрана, публикувано снощи. В него се посочва още, че инцидентът е станал в морската зона на Мармарис, в рамките на турските териториални води.\n\nСпоред изявление на турската брегова охрана гръцките им колеги, които откликнали на сигнал за помощ на мигрантите, ги качили на спасителни лодки и ги оставили близо до турските териториални води.\n\nИздирват се още две деца и трима мъже, а 73 мигранти са спасени във водите между турския курорт Мармарис и гръцкия остров Родос, посочва още турската брегова охрана, цитирана от Асошиейтед прес.\n\nТурските власти казаха, че са били предупредени за групата малко след полунощ във вторник и първоначално са открили 66 души.\n\nСпоред информацията мигрантите са пътували от Ливан към Италия в 15-метрова лодка. След като им свършило горивото, те потърсили помощ от гръцката брегова охрана край остров Родос.",
    "Кои са страните, в които жената няма думата?": "Макар в нашето съвремие да се говори все повече за равенство между половете и да се налага феминизмът, то в много държави, чието население проповядва определени религии, не може да става и дума жената да има правото да говори. За съжаление в страните, които ще споменем, съществуват правила в ущърб на женското население.\n\nПакистан\n\nВ Пакистан има действащ законопроект, който оправдава и дори позволява мъжете да бият съпругите си. Това е валидно само при браковото съжителство и е с цел поддържане на добрата дисциплина на жената. Ако тя не спази нарежданията на мъжа си, не е облечена подобаващо според него, откаже му интимно сношение или не се изкъпе след секс, то законът влиза в сила.\n\nИндия, Бахамите и Сингапур\n\nВ споменатите държави, а и в няколко други, има закон, който потвърждава, че омъжената жена може да бъде насилвана от мъжа си. Съществува само ограничение на възрастта. “Жените”, които ще бъдат изнасилвани, трябва да имат навършени поне 13 години в Сингапур, 14 години в Бахамите и 15 години в Индия.\n\nЛиван\n\nВ Ливан съществува закон, който оправдава мъжете, отвлекли или насилили жената, ако след това заявят, че искат да се оженят за нея. Като допълнение тук ще споменем, че подобен закон съществува и в Малта - ако мъжът каже, че взима тази жена за съпруга, той няма да бъде нито глобяван, нито задържан.\n\nДревните мъже и жени били равноправни\n\nЕгипет\n\nВ Египет можеш да убиеш съпругата си, ако я хванеш да ти изневерява. Съдът няма да гледа на това злодеяние много сериозно и присъдата ще е максимално лека.\n\nВ Сирия съществува подобен закон, който осъжда мъжа, убил жена си поради изневяра, само на 7 години затвор. Той има правото като глава на семейството да направи същото и с майка си, сестра си или дъщерите си, ако са сгодени, но са хванати да прелюбодействат.\n\nАфганистан и Йемен\n\nВ тези държави има закони, които не позволяват на жената да излиза никъде без предварителното разрешение на съпруга й. Обикновено в подобни страни наблюдаваме, че жените почти нямат никакви права.\n\nНигерия\n\nВ Нигерия е нормално и позволено мъжът да набие която си поиска жена, независимо дали я познава, или я вижда за пръв път. На какво основание бива създаден такъв “закон”, не можем да си отговорим.\n\nИзраел\n\nВ Израел не може да се предприеме развод от името на жената. Разводът е възможен само ако мъжът го е инициирал.",
    "Chicago Bulls е първият спортен отбор пускащ NFT колекция на Coinbase": "Chicago Bulls станаха първият спортен отбор, който предлага NFT колекция в Coinbase - борсата за криптовалути, която миналата година стана ексклузивен крипто спонсор на NBA.\n\nКолекцията се състои от 23 различни NFT, всички уникално проектирани от 23 Web3 художници, с които „биковете“ си партнират.\n\nНачалната цена на всяко NFT е 0.2 ETH (около $255). 10% от приходите от всеки продаден токен ще отидат за After School Matters – безплатна програма за STEM, лидерство, спорт и изкуство за ученици от гимназията в Чикаго.\n\nСъобщава се, че Coinbase ще плати на NBA почти $200 милиона за четири години, според Bloomberg. Компанията също така има многогодишен договор като платформа за криптовалути и NFT партньор на Chicago Bulls.\n\nВ рамките на тази сделка Coinbase ще предоставя крипто образование и подаръци на арената, за да „образова и вдъхновява феновете да участват в Web3 и крипто икономиката“.\n\nПРОЧЕТИ ОЩЕ: Гражданите на Ливан се насочват към крипто\n\nCoinbase е най-голямата борса за криптовалути по обем в САЩ, но не е произвеждала NFT на спортни отбори до този момента. Този подход контрастира с конкурентите на Coinbase като Crypto.com и FTX, чиито спортни спонсорства често са включвали NFT права за отбори и лиги. 76ers са отборът от NBA, който предлага NFT с Crypto.com, докато Warriors и Wizards използват FTX.\n\nСПОДЕЛИ: СПОДЕЛЯНИЯ",
    "Станаха известни потенциалните съперници на България за Купа \"Дейвис\"": "Станаха известни 12-те потенциални съперника на България в плейофите за място в Световна група I на турнира за Купа \"Дейвис\" през 2023 г. Часове преди жребия в Лондон международната федерация (ITF) съобщи разпределението на урните.\n\nНационалният ни отбор е във втора урна заедно с тимовете на Китай, Тайван, Дания, Гърция, Ирландия, Латвия, Ливан, Литва, Полша, Словения и Тайланд, срещу които не може да се паднем. Съперникът ни ще бъде изтеглен от първа урна, в която са съставите на Япония, Еквадор, Бразилия, Индия, Румъния, Израел, Перу, Мексико, Украйна, Турция, Пакистан и Нова Зеландия.\n\nЖребият започва в 18:00 ч. българско време. Мачовете от плейофите за Световна група I трябва да се проведат в седмицата от 30 януари до 5 февруари 2023 г.",
    "Бомбен атентат срещу дома на ливанския министър на транспорта Али Хамие": "1877419\n\nВзрив на бомба в градината пред дома на ливанския министър на транспорта Али Хамие, вдигна на крак полиция тази сутрин.\n\nОфициалната информационна агенция на Ливан - NNA, съобщи, че бомба е експлодирала до дома на Хамие, в района на Бекаа.\n\nВ съобщението се отбелязва, че бомбата е била поставена на електрическия стълб в градината, пред дома на ливанския министър, без да се уточнява дали има жертви или ранени.",
    "Куба даде гейм на Катар на Мондиал 2022, но взе първа победа": "Куба даде гейм на Катар на Мондиал 2022, но взе първа победа\n\nВолейболистите на Куба записаха първа победа на Световното първенство за мъже.\n\nВъзпитаниците на Николас Вивес се наложиха над Катар с 3:1 (25:21, 25:21, 22:25, 25:19) в мач от 2-ия кръг на Група В в “Арена Стожице” в Люблян\n\nВ първата среща на Мондиал 2022 поведоха на Бразилия с 2:0 гейма и 14:13 в тайбрека, но загубиха двубоя с 2:3 гейма.\n\nКатар пък загуби първата си среща от Япония с 0:3.\n\nДиагоналът Хесус Ерера заби 22 точки (1 ас), а звездата Робертланди Симон добави още 17 точки (2 аса, 4 блока) за успеха на тима от Острова на Свободата.\n\nМигел Лопес се отличи с 16 точки (1 ас, 3 блока).\n\nНабел Белал Абунабот бе най-резултатен за Катар с 11 точки (2 аса, 3 блока). Никола Васич (1 ас, 1 блок) и Ибрахим Ибрахим (4 блока) добавиха по 10 точки.\n\nНа 30 август Катар излиза срещу Бразилия от 12,00 часа, а Куба се изправя срещу Япония от 15,00 часа.\n\nКУБА - КАТАР 3:1 (25:21, 25:21, 22:25, 25:19)\n\nКУБА: Ливан Табоада 2, Хесус Ерера 22, Мигел Лопес 16, Осниел Маргарехо 7, Робертланди Симон 17, Ливан Осориа 9 - Роман Гарсиа-либеро (Мигел Гутиерес, Марлон Янт Ерера)\n\nСтарши треньор: НИКОЛАС ВИВЕС\n\nКАТАР: Милош Стеванович 1, Юсеф Оугхлаф 6, Никола Васич 10, Набел Белал Абунабот 11, Ибрахим Ибрахим 10 - Ахмед Махмуд-либеро (Мубарак Дахи 5)\n\nСтарши треньор: КАМИЛО АНДРЕС СОТО.\n\nГледайте спорт на MAX с най-вълнуващите двубои от волейболното Световното първенство 2022, на живо, в ефира на MAX Sport.",
    "Чавушоглу продължава активната си дипломация в Ню Йорк...": "1883438\n\nОсъществявайки интензивен дипломатически трафик в рамките на 77-ата Генерална асамблея на ООН, външният министър Мевлют Чавушоглу проведе множество двустранни срещи в Ню Йорк.\n\nСлед като се срещна поотделно с австралийския външен министър Пени Уонг и полския външен министър Збигнев Рау, Чавушоглу се срещна и с естонския си колега Урмас Рейнсалу и малайзийския външен министър Сайфидун Абдула.\n\nМинистърът на външните работи и отбраната на Ирландия Саймън Ковени, министърът на външните работи на Молдова Нику Попеску, министърът на външните работи на Гвинея, международното сътрудничество, африканската интеграция и гвинейците в чужбина Морисанда Куяте бяха сред колегите, с които Чавушоглу проведе двустранни срещи.\n\nПрисъствайки на срещата на UNRWA, организирана от министрите на външните работи на Швеция и Йордания, Чавушоглу се срещна и с министъра на външните работи на Ливан Абдалах Бу Хабиб, вицепремиера и министър на външните работи на Етиопия Деуме Меконен и външния министър на Алжир Рамтане Ламамра.",
    "Натоварена програма за Макрон на годишната сесия на Общото събрание на ООН": "© Getty Images\n\nПрезидентът на Франция Еманюел Макрон Еманюел Макрон е роден на 21 декември 1977 г. в град Амиен. Той е най-младият президент на ще има разговор днес с президента на Иран Ебрахим Раиси в Ню Йорк, в кулоарите на годишната сесия на Общото събрание на ООН, предаде Франс прес.\n\nСрещата с иранския му колега ще се състои в момент, в който перспективите за подновяване на иранската ядрена сделка отслабват.\n\nМакрон пристигна в Ню Йорк вчера и вече имаше вечеря с генералния секретар на ООН Антониу Гутериш. Утре той ще проведе двустранна среща с президента на САЩ Джо Байдън. В програмата му за днес са предвидени и срещи с премиерите на Великобритания, Пакистан и Ливан, а утре освен с американския си колега той ще се срещне и с президента на Чили Габриел Борич.\n\nПо-късно днес Макрон ще представи дипломатическите си приоритети в речта, която ще произнесе пред Общото събрание на ООН. Очаква се относно войната в Украйна той да призове за увеличаване на подкрепата за Киев, като същевременно се опита да привлече за каузата много неутрални страни, които не осъдиха руската агресия, допълва БТА.\n\n0\n\n\n\n\n\n\n\n\n\nКопирано",
    "Израел продава на Украйна системи за защита от ирански дронове": "© Reuters\n\nИзраелска отбранителна компания продава на Украйна системи, с които да се справя с иранските дронове.\n\nТова съобщава в. \"Таймс ъф Израел, според който сделките се осъществяват през Полша, а правителството, изглежда, си затваря очите за факта, че министерството на отбраната е забранило такива доставки.\n\nИзраел се опитва да балансира във войната в Украйна и макар премиерът (тогава външен министър) Яир Лапид да осъди руските действия, страната не предоставя оръжия на Киев и по-скоро се опитваше да посредничи заради сложните отношения с Москва.\n\nПолша е избрана тъкмо за да се заобиколи забраната; компанията е заявила на министерството на отбраната, че сделките стават през Полша и че не знаела за посредническата роля на Варшава. Израелското правителство не показва интерес сделката да се провали.\n\nТакива противодронни системи са разположени по границите с Газа, Ливан и Сирия; разполагани са и от Азербайджан в хода на конфликта с Армения, продавани са и на САЩ и държави в Латинска Америка, Африка и Европа.\n\nРусия купи от Иран дронове, които вече са изпратени срещу силите на Киев и се оказват предизвикателство за тях.\n\nВестник \"Аарец\" писа наскоро, че тази стъпка трябва да подтикне Израел да промени политиката на Израел към конфликта и да бъде знак за необходимостта от изпращане на военна помощ предвид употребата на технологии на врага Иран, желаещ да унищожи еврейската държава.\n\nИзраел води със сили на Иран и свързани с ислямската република играчи като ливанското шиитско движение \"Хизбула\" т.нар. война между войните - серия атаки, които целят да възпрат Техеран и съюзници от бъдещи атаки срещу страната. Това засяга и района на границата със Сирия, където с мълчаливо руско съгласие Израел нанесе многобройни удари срещу цели на Иран и свързани групировки в последните години.\n\nВсичко, което трябва да знаете за: Войната в Украйна (2545)\n\nТази седмица \"Ройтерс\" съобщи, като се позова на запознати с въпроса източници, за предстояща продажба на системи за противовъздушна отбрана от Израел към Обединените арабски емирства - първа подобна сделка от нормализацията на отношенията между двете държави от 2020 г. насам. Тази стъпка е пример за надделяващите при някои държави от Персийския залив опасения от Иран - извършвал с дронове атаки срещу обекти в арабските монархии от Залива - въпреки някогашния арабски консенсус първо да се реши палестинският въпрос, а едва след него да се работи с еврейската държава.",
    "Израел: Иран прехвърля производството на ракети в Сирия": "Иран е превърнал Сирийския научноизследователски център (CERS) в сирийската провинция Хама в повече от 10 обекта за производство на модерни ракети и други оръжия за снабдяване на проиранските сили, заяви израелският министър на отбраната Бени Ганц.\n\n\"Под ръководството на иранския командир Касем Сюлеймани Иран е превърнал CERS в съоръжения за производство на високоточни ракети със среден и далечен обсег и оръжия, доставяни на Хизбула и иранските паравоенни организации\", цитира министъра вестник \"Джерусалем пост\".\n\nНа конференция в Ню Йорк Ганц показа карта на тези съоръжения в района на сирийския град Масяф. От своя страна вестникът припомня, че Израел многократно е нанасял удари по комплекса, като последният такъв удар е бил нанесен на 25 август. По-специално израелските военни атакуват входовете на тунелите към подземните съоръжения, заводите за сглобяване на наземни ракети и съоръженията за съхранение на продукти.\n\nИзраелският министър на отбраната също така заяви, че в допълнение към CERS Иран работи по обекти на военната промишленост в Ливан и Йемен. Според него Иран е прехвърлил над 1 млрд. долара на своите съюзници, включително над 500 млн. долара на Хизбула, стотици милиони долари на йеменските бунтовници хусини и над 100 млн. долара на Хамас и палестинската групировка Ислямски джихад (забранена в Руската федерация). Министърът подчерта, че вдигането на санкциите срещу Иран ще му даде достъп до над 100 млрд. долара, които ще отидат за подпомагане именно на такива групи.\n\nОсвен това Ганц заяви, че Иран произвежда все по-модерни центрофуги за обогатяване на уран, включително в подземни съоръжения. Той обобщи, че Техеран може да се сдобие с достатъчно материал за създаване на ядрена бомба само за няколко седмици. Министърът призова за продължаване на натиска върху Иран, докато той и световните сили не постигнат споразумение по иранската ядрена програма. Същевременно Ганц обясни, че редица нерешени въпроси могат да отложат крайния срок за подписване на споразумението. \"Може да се случи след няколко дни, седмици, а може и да не се случи изобщо\", добави министърът.\n\nПо-рано The Times of Israel съобщи, позовавайки се на изявление на високопоставен израелски служител, че Израел не вярва, че Иран и световните сили ще могат да се споразумеят за Съвместен всеобхватен план за действие по иранската ядрена програма преди междинните избори в САЩ през ноември.",
    "Olympus иска да придобие конкурента си \"Верея\"": "Един от най-големите участници на пазара на млечни продукти в България \"Тирбул\" планира да придобие 100% от акциите на \"Обединена млечна компания\" (ОМК). Споразумението между гръцките собственици на компаниите, съответно Hellenic Dairies и Delta Food, очаква \"зелена светлина\" от Комисията за защита на конкуренцията (КЗК).\n\nБазирана в Пловдив, ОМК е водеща сила в млечната индустрия на пазара в България с основно присъствие в търговията с прясно и кисело мляко.\n\nОМК, в която работят 500 души, управлява пет продуктови марки: Верея (традиционни български млечни продукти като прясно и кисело мляко), Фибела (мляко и кисело мляко с плодов вкус, силно пастьоризирано мляко и сметана), Русалка, Фибела Уейв и Ханско.\n\nКомпанията произвежда и различни сирена от краве, овче и козе мляко. Работи както на местно ниво, така и в чужбина с продажби в САЩ, Австралия, Ливан, Канада и Русия.\n\nСпоред финансовите отчети на Delta, продажбите на дъщерното дружество на групата, ОМК, са се увеличили с приблизително 9% спрямо предходната година, докато печалбите на компанията преди лихви и амортизации са намалели с 16% в сравнение с предходната година, повлиян от силните възходящи тенденции в цените на енергията и суровините.\n\nПо-конкретно, през 2021 г. оборотът на ОМК, възлиза на 52,5 милиона евро, печалбата EBITDA на 5,15 милиона евро и печалбата преди данъци на 1,65 милиона евро.\n\nЩо се касае до продавачът - \"Тирбул\" произвежда млечни продукти с марката Olympus - прясно и кисело мляко, твърди сирена, кашкавали, извара. Основната част от продукцията на предприятието е предназначена за износ към ЕС, САЩ, арабските страни, Китай и Австралия.\n\nСделката ще изведе гръцката млечна индустрия на първо място на пазара в България, коментира пред Economic Post един от собствениците на Hellenic Dairies Такис ​​Сарантис.\n\nТрябва да се отбележи, че групата Hellenic Dairies има сериозен финансов отпечатък и в Румъния, където е третият поред играч на местния пазар, като същевременно се налага и на пазара в Кипър, където изгражда фабрика за производството на халуми.",
    "Тим Маршъл пред bTV: Русия продава независимостта си за китайска валута": "Тим Маршъл е световноизвестен британски журналист и геополитически анализатор. Бил е дипломатически редактор в \"Скай Нюз\", а преди това е работил за \"Би Би Си\". Предавал е от 40 държави и е отразявал конфликти в Либия, Хърватия, Босна, Македония, Косово, Афганистан, Ирак, Ливан, Сирия и Израел.\n\nКнигите му \"Пленници на географията\" и \"Силата на географията\", която наскоро излезе на български, обясняват много от процесите, конфликтите и войните в света днес. Маршъл навигира умело през процесите и регионите, които ще определят живота на бъдещите поколения.\n\n- Какво е значението на географията за Обединените кралство в последните 70 години?\n\n- Последните 70 години са същите като последните 100 години. Фактът е, че ние сме островна нация и всичко започва оттам. След Втората световна война, ние започнахме да губим империята си и се фокусираме върху това, което сме днес.\n\nИ с тази намаляваща сила, само около 20 години след войната, ние си казахме – \"Ние трябва да се обединим с континента\". Но запомни, Свет, ние прекарахме 400 години разделяйки държави в Европа, за да се уверим, че ничия мощ няма да бъде достатъчно силна, за да ни предизвика.\n\nВлязохме в Европейското общество и продължихме с този начин на мислене. Трябваше ни непрекъснато да се уверяваме, че няма нито един доминиращ блок, с изключение на Германия. И накрая, когато ЕС се превърна в политическо обединение, островната психология навлезе отново. Достатъчно англичани почувстваха, че не искат да жертват своята независимост и мисля, че това е психологията на острова. Аз вярвам, че тази малка линия вода между нас и вас, имаше решаващия фактор за психологията на вота да напуснем съюза.\n\n- Руската война в Украйна доказва отново, че географията е най-важният елемент на международните отношения. Използвайки вашия стил от \"Затворници на географията\", ръмжи ли руската мечка в момента или се приготвя за „зимен военен сън“?\n\n- Ръмжи. И знаете ли, наранената мечка може да ръмжи изключително силно и да бъде даже по-опасна.\n\nМисля, че тази летаргия беше от 1989 до 1999 година - тези 10 години. И после дойде войната в Косово и навлизането на руските армии, символично през 1999. Аз бях там, между другото, виждах ги как идват по улицата и си спомням как написах \"Русия завладява главната улица в Прищина и е обратно на световната сцена\".\n\nТова беше моментът, когато те се събудиха отново. Оттогава налагат натиск. Украйна се вписва в това и за жалост, не мисля, че това ще доведе до летаргия. Мисля, че ще наблюдаваме спад в силата на военните действия през зимата, но те ще се върнат обратно с всички сили през пролетта. Надявам се да достигнат до общо споразумение преди това.\n\n- Вие сравнявате стратегията на Путин към Европа с парче пица. Острата страна сочи Полша. Може ли да ни разкажете повече за това парче и за посоката му?\n\n- Това е просто цветен начин за разбирането на географията. Парче пица е. Северноевропейската равнина започва от Франция и минава целия път над Уралските планини и най-тясната му част е между Полша и северните Карпати. Ако имате вражески намерения към Русия, ще преминете през този процеп, няма да минете над Карпатите или над Балтийско море. И тогава това парче пица се разширява, от тясната ивица на Полша и до равната земя между Санкт Петербург и Москва. След Втората световна война, Русия запълва този процеп, но именно през този път преминаха германците. Но след загубата в Студената война, пътят се отвори отново. В тази география попада и Беларус, и Украйна.\n\n- \"Нито стъпка на изток\". С тези думи държавният секретар на САЩ Джеймс Бейкър предложил сделка на съветския лидер Михаил Горбачов: ако изтеглите частите си от Източна Германия, няма да разширим НАТО нито стъпка на Изток. В Русия често използват този цитат като аргумент за оправдаване на войната в Украйна. Вашето мнение?\n\n- Три неща. Първо, когато Бейкър казва това, няма нищо написано в официален документ като обещание към руснаците. И този цитат идва от разговора между Бейкър и Горбачов, от записките, които са водени по време на дискусията. Бейкър казва - \"Какво бихте предпочели?\" и представя на Горбачов три опции и една от тях беше \"нито стъпка на Изток\". Аз имам своето разбиране към руската позиция да погледнат към Запада и да вземат под внимание разширяването на НАТО. Но като се замислиш - кое е нередното във всички тези държави, включително и във вашата държава, всички Балтийски държави, Полша, Унгария. Във всяка една от тях, обществото гласува за правителство, което искаше да се присъедини към НАТО и това се нарича демокрация. И за мен това е аргументът, който трябва да повтаряме на Русия - \"можеше да имаме по-добри отношения през годините, но какво по-нормално от това сами да избираме суверенитета на нашата страна\".\n\n- Газовите трасета също са въпрос на географско положение, който направи Европа зависима към руските доставки. Какво ще прави Москва без европейските си клиенти и какво ще прави Европа без руския си доставчик?\n\n- Е, може би ще бъде малко по-студено тази зима, а може би не. Повечето европейски държави запълниха резервите си, мисля, че Германия вече е на 90%. Това, което Европа прави, е да купува от всички възможни места извън Русия. Опитваме се да вземем от северните райони, Нидерландия. Германия строи терминали за втечнен газ и да всмуква от Балтийския бряг. Съществува и това – възобновяема енергия. Това ще бъде дълъг преход. Но нека не забравяме, че някои все още купуват руска енергия. Това е по-бързо задвижващ се процес, но е изключително труден.\n\nНе можеш да пренастроиш 30 години политика за 1 година, но е достатъчно остър завой. И дори и да има мирна спогодба между Русия и Украйна, намерението на Европа да избяга от руските газ и гориво няма да приключи. Русия си намери нов пазар – Индия и Китай.\n\nИ двете държави купуват много, но те купуват на по-ниски цени. И си мисля, че това, което Русия направи е да продаде част от своята независимост - \"моля те, Китай, изкупувайте повече, моля, Индия, купувайте повече\". Продава на по-ниски цени и казва \"ще направим каквото искате, само ни помогнете\". В момента те продават независимостта си за китайска валута.\n\n- Очаквате ли руската война в Украйна да приключи в близко бъдеще или да замръзне и да се превърне в един от многото замразени конфликти в света днес?\n\n- Евентуално войната ще замръзне, но дали някога въобще ще приключи..? След 2014 г беше замразена на места, където обаче Москва можеше да я разпали отново, когато реши и това се случи на 24 февруари. Много хора казаха, че контраофанзивата в Харков ще доведе до колапс на руските военни сили. Възможно е, страхът е много заразен, но аз мисля, че украинците ще влязат в зимата с тази голяма психологическа победа.\n\nФронтовите линии там са дълги около 1000 км и офанзивата на Харков е само малка част от това. Войната няма да бъде е замразена, но ще е статична по време на зимата и ще се бият после отново през пролетта. Но това е реалната гледна точка. Ако Русия не е абсолютно победена, независимо дали това е добро или лошо нещо, или ако Украйна няма гаранция от НАТО, че ще ги победят в бъдещето, договорка догодина или следващата година ще означава, че Русия ще замрази войната отново и ситуацията ще се върне обратно.\n\n- Конфликтът между Армения и Азербайджан. Какъв вид развитие очаквате да видите на картата?\n\n- Има два варианта. Първо, краят на Студената война размрази всички тези дълбоко замразени конфликти и териториални спорове на много места. Югославия, Армения и Азербайджан. Второ, руските миротворци в Нагорни Карабах, които са по-малко, подозирам, защото са в битка с Украйна. Руските войски ги няма в момента и руските интереси също.\n\nВ тази ситуация Азербайджан сграбчи възможността да вземе повече. Това е връзката. Малко прилича на Русия-Украйна. Тези неща не се подготвят 5 години – 10 години, отнема векове. И целите на двете държави Азербайджан и Армения не се променят. И двете искат Нагорни Карабах обратно и Азербайджан се стреми да го има.\n\n- Очаквате ли ескалация между Турция и Гърция в близко бъдеще?\n\n- Сигурен съм, че във вашата част на света виждате реториката, която идва от Истанбул. Много е грозно, че една държава-членка на НАТО казва на друга държава-членка на НАТО \"може да дойдем през нощта\" и забелязах, че не само президентът Ердоган, а един от лидерите на националистическите партии в техния блок, използва даже много по-агресивен език, включително тази \"шега\" , която имат, че трябва да \"учат гърците да плуват\". Не искам да заемам позиция, не е моя работа, но когато видиш две държави от НАТО толкова близо до потенциален конфликт, е изключително притеснително. Казано така - и двете държави имат предстоящи избори и в тази предизборна кампания, нито една страна няма да се отдръпне. Но мисля, че нито една от двете държави не иска да се бие. И усилията на дипломацията в НАТО и съседите като вас, трябва да бъдат достатъчни, за да поддържат напрежението да не кипне.\n\n- България граничи и с двете държави. Въпрос относно Източния фланг на НАТО. Каква е ролята на България от геостратегическа гледна точка?\n\n- Вие сте черноморска сила. Имате на разположение флота на НАТО, който пази целия източен фланг. И когато погледнете бреговата ивица на Черно море, виждаме по-малкия акцент върху сухопътните сили, защото имате щит пред себе си, между вас и Русия. Но ако Турция напусне НАТО, за последните няколко години се забелязва отдалечаване на Турция, все пак вие не купувате вашите отбранителни сили от Русия, но те го направиха. Тази година Турция може да си помисли \"може би ние трябва да стоим в НАТО\", но още е там идеята, че те може да напуснат. Ако напуснат, България и Гърция стават много, много по-важни като фронтова линия на източния фланг. Те са значима част от НАТО и не искате дупка между Румъния и Гърция. Затова България е ключов участник в стратегията на НАТО. Без България, там се отваря голяма дупка.",
    "11 зумба звезди идват в Балчик за маратона на 3 септември в центъра на града": "За десетото издание на международния зумба фестивала Алегрия в Балчик от 3 до 6 септември ще дойдат над 500 почитатели на фитнес танците от 15 точки на света – България, Украйна, Русия, Нидерландия, Унгария, Великобритания, Канада, Франция, Ливан, Дания, Румъния, Полша, Словакия, Австрия, Белгия.\n\nЗа първи път на една сцена ще излязат 11 зумба обучаващи специалисти (ЗЕС), от 11 държави – каза инструкторът Стоян Стоянов – организатор. Нещо, което не се е случвало не само в България, но и в региона. Майсторският клас с всички тях ще бъде на 5 септември от 19,00 часа при специален пропускателен режим. А всички, които желаят да се докоснат до танците, са добре дошли на откриващия събитието зумба маратон на 3 септември в центъра на града от 19,00 часа.\n\nВсяко година в началото на септември в Белия град се събират на едно място хора, които са пленени от магията зумба фитнес, без значение дали са инструктори или просто занимаващи се с това в свободното си време. На събитието се демонстрират всички видове – сентао, тонинг, голд, аква, за деца, стронг, както и тематични партита. Първото издание на фестивал \"Алегрия\" е през 2013г. Едни от най-добрите ЗЕС-ове в света са били гости на събитието като Наталия Бул (Великобритания), Елена Баранова (Русия), Ана Джорджеску (Румъния), Стийв Бууд (Белгия), Лорета Бейтс (САЩ). С всяка изминала година проявата се посещава от все повече хора от различни държави.\n\n„Последните две години пандемията се отрази и при нас, нормално е хората да намалеят, като причините са много, но най-вече психозата, която се вся сред всички. Постепенно се завръщат по залите, да спортуват и да се грижат освен за физическото, но и за психическото си здраве. Надявам се да е минала тази негативна вълна и всеки да гледа по-позитивно на живота“ - оптимист е Стоянов.\n\nСтоян Стоянов е автор на проекта „Хепи Бонс - Алегрия“ – физическа активност за хора с остеопороза. Упражненията са съобразени с потребностите на всеки и целят подобряване на костната плътност. Лицензираният инструктор получи подкрепа за изпълнението му по Програма за финансиране на граждански инициативи в полза на местната общност на Община Добрич за 2022г. Сбирките са всеки петък в Добрич, безплатни са и преминават при интерес. Стоянов е и единственият инструктор в България, който продължава да провежда и танцова терапия с жени, болни от рак на млечната жлеза.„За да се чувстваме тонизирани всеки ден, е важно да правим различни упражнения или да вървим пеша по няколко километра на ден. Най-важното е да не се обездвижваме\" – категоричен е инструкторът.\n\n\n\n\n\nЧуйте повече в репортажа на Албена Иванова:\n\nplay\n\npause\n\nstop\n\nmute\n\nunmute\n\nmax volume / Update Required To play the media you will need to either update your browser to a recent version or update your To play the media you will need to either update your browser to a recent version or update your Flash plugin\n\n\n\n\n\nПРОГРАМА\n\nЗумба фестивал \"Алегрия\", Балчик\n\n3 септември\n\n19:00, пл. 21 септември - ЗУМБА МАРАТОН\n\n\n\n5 септември\n\n19:00, градски стадион – Майсторски клас със ZES Richard Gormley, Didem Zeybek, Izabela Kin, Lars Wensink, Daniela Cesnekova, Steve Boedt, Jaromir Cremers, Jessica Expocito, Natalia Bull",
    "Връзката между богатството и щастието в страните по света: по-щастливи ли са жителите в богати държави?": "Откакто съществува човечеството щастието е основна грижа на индивидите. Разбира се, ние хората, не се задоволяваме само с измерването на собственото си щастие и винаги гледаме в страни от нас. Годишният доклад за измерване на световното щастие, който използва данни от глобални проучвания, за да отчете как хората оценяват собствения си живот в повече от 150 държави, ни помага да направим точно това сравнение.\n\nФакторите, които допринасят за щастието, са толкова субективни и специфични и толкова много, колкото са и хората, но има няколко, които продължават да имат значение във времето - семейство, любов, цели в живота, богатство. Първите три примера са трудни за измерване, но последният може да бъде анализиран според данните, с които разполагаме, пише vusual capitalist.\n\nНаистина ли парите купуват щастие? Нека разберем\n\nВ проучването се включват данни от Credit Suisse, които калкулират средното състояние на възрастен жител в различни страни по света.\n\nТаблицата по-долу разглежда 146 държави според техния резултат за щастие и богатство:\n\nВъпреки че резултатите не сочат категорично, че богатството непременно значи щастие, все пак има силна взаимовръзка двете. Най-общо казано, най-бедните страни в света имат най-ниски нива на щастие, а в най-богатите живеят най-щастливите жители.\n\nНаблюдения на регионално и национално ниво\n\nДокато много от страните следват очевидна тенденция, че повече богатство значи щастие, има някои изключения, които си струва да бъдат проучени.\n\nВ Латинска Америка например хората смятат, че са по-щастливи, отколкото би следвало да покаже проучването, ако се вземат предвид богатствата на хората там. С две думи държави като Аржентина, Бразилия и Колумбия попадат в категория \"бедни и щастливи\".\n\nОт друга страна, много страни в Близкия изток отчитат малко по-малко \"степен\" на щастие, отколкото би се предположили, имайки предвид нивата им на богатство. Политическите сътресения, икономическата криза и опустошителната експлозия в Бейрут доведоха до резултат на Ливан много по-лош от очакваното. През последното десетилетие резултатът на страната е намалял с близо цели два пункта.\n\nОценката на Хонконг за нивата на щастие потъва от години. Неравенството, протестите, нестабилността и епидемиите от COVID-19 поставиха региона в необичайна зона в класацията, а именно \"богати и нещастни\". От графиката е видно, че нивата на щастие в там съвпадат с нивата, измерени в България например.\n\nИзследване на неравенството и щастието\n\nДруго любопитно от изследването е, че страните с по-ниско неравенство в доходите имат по-високи нива на щастие. Но това отново не е задължително правило. Въпреки високото неравенство в доходите, много страни от Латинска Америка отчитат нива на щастие, подобни на много по-богати европейски народи.\n\nХората се опитват да анализират щастието в продължение на хилядолетия, но е малко вероятно да се намери универсалната формула. Все пак, подобно на стремежа към щастие, стремежът към търсене и анализиране е в човешката природа.\n\nКолкото повече властите и обществеността разбират връзката между богатството и щастието, толкова по-вероятно е да можем да изградим общества, които ни дават по-добър шанс да живеем щастлив живот.",
    "Ердоган или Меркел - кой заслужава повече награда за прием на бежанци?": "ЮНЕСКО ще връчи отличие на бившия германски канцлер заради приема на голям брой бежанци, но в Турция не са съгласни\n\nБившият германски канцлер Ангела Меркел беше отличена с наградата за мир на Организацията на обединените нации за образование, наука и култура (ЮНЕСКО) заради приема на голям брой бежанци по време на бежанската криза. Меркел е удостоена с отличието за \"смелото решение\" да приеме от 2015 г. над 1,2 милиона бежанци от държави като Сирия, Ирак, Афганистан и Еритрея, обяви председателят на журито на наградата Денис Муквеге, цитиран от Евронюз. Според Муквеге щедрото приемане в Германия на бежанците е \"оставило урок за историята\", пише в материал Мина Димитрова за БТА.\n\nГенералният директор на ЮНЕСКО Одри Азуле също изказа високата си оценка за усилията на Меркел на фона на бежанската криза и заяви: \"Страданието е универсално. Затова и решенията за облекчаване на страданието трябва да са универсални. Да осигурим мир означава да отворим вратите за онези, които страдат\". Засега не е известно кога ще бъде връчена наградата на бившия канцлер на Германия.\n\nНо в Турция, която понастоящем осигурява убежище на тройно повече сирийски бежанци от приетите в Германия, отличието на Меркел остави горчив привкус, пораждайки усещане за несправедливост и недооцененост.\n\n\"ЮНЕСКО предостави наградата си за мир на Меркел, аргументирайки се със смелостта ѝ да приеме 1,2 милиона бежанци, и пропусна да забележи приема на 3,6 милиона сирийци в Турция\", писа в. \"Акшам\". Турското печатно издание напомни, че именно Турция е страната, приела най-голям брой бежанци в света.\n\n\"Турция осигурява подслон на 3,65 милиона сирийски бежанци. Дори броят на бежанците в Ливан и Йордания е по-голям от този в Германия. Ливан е приел 1,7 милиона, а Йордания над два милиона бежанци\", напомня вестникът.\n\nДруго турско издание - в. \"Айдънлък\" - нарече наградата \"нелепа\" и добави, че при това положение турският президент Реджеп Тайип \"Ердоган трябва да получи най-малко четири награди\", след като Турция е приела близо 4 милиона сирийски бежанци.\n\n\"Безсрамие на ЮНЕСКО!\", гласеше заглавие по темата на в. \"Стар\", според който организацията дори не споменала името на Турция, независимо от факта, че в страната живеят общо 5,5 милиона бежанци от различни националности, най-вече сирийци, а в последния доклад на Европейския парламент от 2021 г. е призната ролята на Турция като домакин на най-голям брой бежанци в целия свят.\n\nНесъмнено подкрепата за бежанците струва немалко както на германския, така и на турския лидер.\n\nВ Германия – членката на ЕС, приела най-голям брой бежанци, политиката на Меркел предизвика бурни обществени реакции, при това не само вътре в страната, но и в ЕС като цяло. Решението през 2015 г. на Ангела Меркел да отвори границите на Германия, а с това и на цялото Шенгенско пространство за бягащите от конфликта в Сирия, доведе до невиждан възход на известната с антиимигрантските си позиции партия \"Алтернатива за Германия\", която на изборите през 2017 г. се издигна до положението на водеща опозиционна сила, а рейтингът на Християндемократическия съюз на Меркел спадна. Това решение спечели на Меркел овациите на международната общност, но немалко са тези, които го определят като най-голямата грешка в политическата ѝ кариера.\n\nВ Турция приемът на милиони бежанци от Сирия също създава проблеми за управляващите в момент, когато населението на страната преживява тежки времена на фона на сриващия се жизнен стандарт. Турската инфлация достигна рекордни нива - миналия месец Турция отчете инфлация от близо 80 на сто на годишна база. Това неизменно засилва и обществените настроения срещу бежанците в страната, превърнали се вече и в предмет на предизборни дискусии в контекста на задаващите се на хоризонта избори през лятото догодина.\n\nСпоред последните официални данни, представени миналата седмица от министъра на вътрешните работи Сюлейман Сойлу, понастоящем в страната живеят 3,65 милиона сирийци, от които 3,22 милиона имат статут на бежанци. Запитан за броя на онези, които са получили гражданство, и за сирийците с право на глас в Турция, Сойлу каза, че 211 хиляди сирийци са станали турски граждани, а гласоподавателите сирийци наброяват 120 хиляди.\n\nВръщането на сирийците в родината им породи оживен обществен дебат, като редица опозиционни лидери увериха, че дойдат ли на власт ще се погрижат това да се случи, а за правителството на Ердоган въпросът с бежанците от Сирия се превърна в още едно предизвикателство преди изборите.",
    "Сирия каза, че при израелска атака срещу международното летище в Дамаск са загинали петима военни": "Израел е нанесъл въздушни удари срещу международното летище в сирийската столица Дамаск и срещу други позиции в града, като при атаките са загинали петима военни, съобщи днес сирийското министерство на отбраната.\n\n/НВ/",
    "С влошаването на перспективите пред световната икономика спасителните програми на МВФ достигат рекорд": "Фондът е отпуснал заеми за 140 млрд. долара, докато повишаването на лихвите тласка нагоре разходите на страните за обслужване на дълга\n\nОтпуснатите от МВФ кредити на икономически затруднени страни са достигали рекорден връх, докато световният кредитор от последна инстанция се бори с едновременни кризи, които тласнаха най-малко пет страни към спиране на плащанията. Очаква се още да ги последват, пише Financial Times.\n\nПандемията, нападението на Русия срещу Украйна и резкият ръст на лихвите в света принуждават десетки страни да търсят помощ от МВФ. Анализ на FT на данни от фонда показва, че в края на август обемът на отпуснатите заеми е възлизал на 140 млрд. долара в 44 отделни програми.\n\nЦифрата, която се очаква да нарасне още в идните месеци, тъй като лихвите по кредитите се повишават, вече е по-висока от сумата на неизплатените кредити в края на 2020 и 2021 г., когато нивата достигнаха рекордни годишни върхове.\n\nЕксперти прогнозират, че още големи повишения на лихвите от големи централни банки ще тласне нагоре разходите за обслужване на кредитите в света и може да предизвикат тежка рецесия. Някои анализатори казват, че възможностите за кредитиране на МВФ скоро може да достигнат лимитите си, тъй като бедни страни, които са изключени от международните дългови пазари, са принудени да се обръщат към фонда за подкрепа.\n\nОбщите ангажименти на МВФ, включително договорени, но все още неизплатени заеми, вече възлизат на над 268 млрд. долара.\n\nКевин Галахър от Центъра за глобално развитие към Бостънския университет предупреждава, че „само толкова страни“ може да получат подкрепа от МВФ, „без да подкопаят счетоводния баланс на фонда“.\n\nГалахър е съавтор на доклад, който тази седмица предупреди, че 55 от най-бедите страни в света са изправени пред плащания по дълговете си на стойност 436 млрд. долара между 2022 и 2028 г., като 61 млрд. долара са с падеж тази година и през 2023 г., а почти 70 млрд. долара – през 2024 г.\n\nФондът омаловажи притесненията. Общите му ангажименти „все още са малка част от почти 1 трлн. долара, които може да бъдат налични“, отбеляза Бикас Джоши, ръководител на отдела за стратегия, политика и прегледи на МВФ. „Сумата на кредитите расте пропорционално с рисковете пред страните, които се обръщат към нас за подкрепа“.\n\nМВФ води преговори с редица страни по пакети за подкрепа, които ще увеличат общите му ангажименти още повече.\n\nЗамбия и Шри Ланка, които спряха плащания по време на пандемията заедно с Ливан, Русия и Суринам, преговарят за спасителни помощи с МВФ като част от усилията им за преструктуриране на дълговете. Гана, Египет и Тунис започват преговори за сходна подкрепа.\n\nМВФ одобри спасителна помощ от 1,1 млрд. долара за Пакистан в края на август. Аржентина трябва да получи 3,9 млрд. долара в идните седмици като част от програмата за страната на стойност 41 млрд. долара.\n\nСпоред правилата на МВФ страните членки обикновено може да получат подкрепа до 145% от квотата им във фонда, която е в относителен унисон с дела на всяка страна в световната икономика.\n\nТова ще остави 370 млрд. долара за страни с ниски и средни доходи от общия капацитет за кредитиране на МВФ на стойност 940 млрд. долара.\n\nНо този лимит често е надвишаван. Програмата за подкрепа на Аржентина, одобрена през март като преструктуриране на дългове от рекордната спасителна помощ на МВФ за страната от 50 млрд. долара през 2018 г., е равносилна на над десет пъти повече от квотата ѝ. Анализатори от Goldman Sachs очакват Египет да получи скоро пакет от 15 млрд. долара, равняващ се на близо шест пъти повече от квотата му.\n\nМВФ добавя ограничени суми към капацитета си за кредитиране. Той традиционно кредитира от два основни инструмента – т. нар. обща сметка с ресурси и тръст за смекчаване на бедността и насърчаване на растежа, който кредитира при по-ниски лихви страни с по-ниски доходи на населението.\n\nТой неотдавна създаде тръст за устойчивост, целящ да помага на страните да се справят със сеизмични промени като изменението на климата, който според Джоши получил ангажименти за финансиране на стойност 40 млрд. долара при цел от 45 млрд. долара.\n\nНов фонд за смекчаване на продоволствения шок, който цели да помогне на страните, пострадали от растящите разходи за храни, вероятно ще бъде одобрен от борда на МВФ преди годишното му заседание идния месец.",
    "Украйна увеличава износа на зърно с 20-30% всеки месец": "Украйна увеличава износа на зърно с 20-30% всеки месец. Това е съобщил министърът на аграрната политика и храните Микола Солски в интервю за \"Укринформ\".\n\nУкрайна през август е изнесла почти 4,6 милиона тона зърно, от които около 3 милиона тона с железопътен транспорт, автомобилен транспорт и през река Дунав.\n\nВ същото време, той определи полската посока за износ на зърно \"много обещаваща\".\n\nМинистърът подчерта, че се работи ежедневно за увеличаване на обема на износа на зърно. Той отбеляза, че един от вариантите за подобряване на ситуацията с износа на зърно е предоставянето на субсидии в страните от ЕС за производството на достатъчен брой зърновози.\n\nПрипомняме, че в същото време руският президент Владимир Путин предложи да се помисли за ограничаване на износа на зърно от Украйна за Европа и ще обсъди този въпрос с турския президент Реджеп Тайип Ердоган. Той заяви това, говорейки в сряда на пленарното заседание на Източния икономически форум, който се провежда в руския град Владивосток.\n\n\"Може би трябва да помислим за ограничаване на износа на зърно и други храни по този маршрут (от Украйна за Европа - бел. ТАСС). Определено ще се консултирам с турския президент Ердоган по тази тема. В крайна сметка ние разработихме механизма износ на украинско зърно\", каза президентът.\n\nПутин нарече \"поредна нагла измама\" ситуацията с износа на зърно от Украйна за страни, които не се нуждаят от тези доставки.\n\nТой е завил, че Русия ще настоява износът на зърно от Украйна и Руската федерация да е насочен към подобряване на ситуацията на световните пазари и понижаване на цените.\n\nМихайло Подоляк, съветник на ръководителя на президентската канцелария на Украйна, каза, че Русия няма причина да предоговаря забележително споразумение, което позволява на Украйна да изнася зърно от черноморските пристанища и че условията на сделката се спазват стриктно. В разговор с Ройтерс Подоляк нарече позицията на Русия \"неочаквана\" и \"безпочвена\".\n\nВ различни медии се появяват коментари, че макар целта на зърнената сделка да беше осигуряване на критични хранителни доставки за гладуващите в Азия и Африка, много кораби пътуват към Европа.\n\nАвстрийският вестник Der Standard представя справка от Съвместния координационен център в Истанбул, според който от украински пристанища досега са отплавали 59 кораба с хранителни доставки, като най-много от тях са били насочени към Турция - 20; Италия - 6; Египет - 5; Южна Корея - 3; Иран, Израел и Китай - по 2; Судан, Ливан, Индия, Йемен и Джибути - по 1; за страни от ЕС (включително Италия) са отплавали 17 кораба.\n\nНа 23 юли Русия нанесе ракетни удари по пристанището в Одеса само часове след подписването на споразумението в Турция, което много наблюдатели оцениха като предупреждение от Москва, че от нея зависи изпълнението на това споразумение.",
    "На този ден: България се мобилизира за Първата световна война": "Атентатът срещу кулите близнаци - травмата, запечатала се в ДНК-то на Ню Йорк завинаги.\n\nАтентатите от 11 септември 2001 г. са поредица от 4 съгласувани самоубийствени атаки срещу САЩ, извършени на 11 септември 2001 г. в Ню Йорк и Вашингтон.\n\nСутринта на този ден 19 терористи от ислямската военна групировка „Ал-Кайда“ отвличат 4 пътнически самолета. Първо умишлено са разбити 2 от тях във 2-те кули-близнаци на Световния търговски център в Ню Йорк. За по – малко от 2 часа нюйоркчани стават свидетели на това, как кулите са сринати до основи.\n\nСледващата стъпка на терористите е разбиването на 3-тия самолет в сградата на Пентагона – седалището на Министерството на отбраната на САЩ, намиращо се в окръг Арлингтън, Вирджиния. Четвъртият самолет се разбива в открито поле в окръг Съмърсет, Пенсилвания. Поради оказана съпротива от пътниците самолетът не успява да достигне крайната си цел във Вашингтон. Официално броят на загиналите при атентатите е 2 974 души, без 19-те терористи. Никой от пътниците в отвлечените самолети не оцелява. Основната част от жертвите са цивилни лица от 90 държави. Загиват също така и полицаи, пожарникари и други спасителни работници.\n\nНай – многобройни са жертвите при атаката на двете кули близнаци на Световния търговски център в Ню Йорк. Освен те двете се срутва и още една съседна сграда от комплекса. Трите сгради от комплекса на Световния търговски център се срутват в резултат на структурни повреди. Южната кула пада в 9:59 ч. след като 59 минути е обхваната от пожар, причинен от сблъсъка със самолета. Северната кула пада в 10:28 ч. след като гори 102 минути. Когато северната кула пада, отломки от нея падат върху съседната сграда от комплекса, като я повреждат и предизвикват пожар. Тези пожари горят с часове и компрометират конструктивната цялост на сградата, в резултат на което тя се срива в 17:21 ч.\n\nЗа терористите е установено, че са свързани с Ал-Кайда – добре организирана ислямска терористична групировка, ръководена от Осама бин Ладен от Саудитска Арабия. Двама от тях са от Обединените арабски емирства, останалите – от Египет и Ливан. Американските следователи заключават, че Халед Шейх Мохамед е планирал нападенията. Той е заловен през 2003 г. Бин Ладен първоначално отрича, но по-късно потвърждава съучастието си. Най-интересното е, че ФБР не издирва Осама бин Ладен за атентатите от 11 септември 2001 г., а за организиране на други атентати през 1998 г. Следователно съпричастността на Осама бин Ладен към събитията от 11.09.2001 г. е спорна.\n\nПрез декември 2008 година Халед Шейх Мохамед и други четирима подсъдими се признават за виновни по организиране на атентатите. Късно вечерта на 1 май 2011 г. (2 май в Пакистан) президентът на САЩ Барак Обама обявява в официално обръщение от Белия дом, че Осама бин Ладен е убит в Абботабад, Пакистан, от американски командоси и тялото му е в американски ръце. След края на военната операция тялото е откарано в Афганистан за идентификация, а след това погребано, без да бъде предадено на близките му, на неназовано място в Арабско море според ислямските традиции.\n\nПрез 1915 г. В Царство България започва мобилизация на българската армия за Първата световна война.\n\nЗапочват изкопните работи по построяването на Пентагона\n\nПентагонът е седалището на Министерство на отбраната на САЩ. Думата се употребява не само за Министерството на отбраната на САЩ, но често и като символ на Въоръжените сили на САЩ. Това е най-голямата административна сграда в света и има формата на правилен петоъгълник. Намира се в окръг Арлингтън, Вирджиния, близо до столицата Вашингтон.\n\nСтроителството на Пентагона започва на 11 септември 1941 г. и за 6 месеца са извършени грубите строителни работи. Въпреки участието на САЩ във Втората световна война вътрешните строителни работи продължават интензивно, както и обзавеждането на сградата. Общата стойност на сградата към предаването ѝ е 83 млн. долара. Тя е предадена напълно за експлоатация на 15 януари 1943 г.\n\n\n\nФормиран е Световният фонд за дивата природа\n\nСлед посещение с научно-консултантска цел в Източна Африка през 1960 г., бъдещият основател на WWF сър Джулиън Хъксли (известен биолог и първи директор на UNESCO), публикува статии в британския седмичник „Observer“, предупреждаващи британското общество за истинските мащаби на унищожението на природата в Източна Африка. Видни бизнесмени, еколози и други британски природозащитни организации, заинтересовани от проблема, предлагат подкрепата си, за да се наберат средства за разрешаването му. Идеята за фонд в подкрепа на застрашените животински видове първоначално е предложена на Хъксли от Виктор Столън в отговор на статиите в „Observer“. Това предложение кара Хъксли да свърже Виктор Столан с Макс Никълсън– природозащитник и орнитолог, човекът, който всъщност измисля името на организацията. WWF е основана на 29 април 1961 г. под името World Wildlife Fund, а първият офис на организацията отваря врати на 11 септември същата година в град Морж, Швейцария.\n\nПрез 1997 г. непилотираният космически апарат на НАСА Марс Глобъл Сървейър достига орбитата на Марс.\n\nРодени на този ден са българският футболист и треньор Пламен Марков, немският футболист и треньор Франц Бекенбауер, журналистът Кеворк Кеворкян, американският филмов режисьор Брайън Де Палма и други.",
    "Поскъпване: България е сред най-засегнатите, Турция е рекордьор": "В най-тежко засегнатите от инфлацията страни поскъпването се усеща по-силно заради това, че голяма част от доходите на домакинствата отиват за храна. Как изглежда България в сравнителен план?\n\nПочти в целия свят цените нарастват. Глобалната инфлация през тази година ще достигне 7,7%, показва проучването Economic Experts Survey (EES) на германския институт Ифо и на швейцарския Институт за икономическа политика, проведено в над 100 държави. Как изглежда инфлацията по света? Къде поскъпването е най-осезаемо и какви са причините?\n\nБългария е сред най-засегнатите, в Германия поскъпването е поносимо\n\nКартата на европейската инфлация, изготвена от Евростат, показва, че България е сред шестте европейски държави, където през август поскъпването спрямо август 2021 е било най-високо – над 15%. В тази група, състояща се все от бивши соцстрани, влизат още Чехия, Унгария, Естония, Литва и Латвия. Според Националния статистически институт, за периода между август 2021 и август 2022 в България цените са се вдигнали със 17,7 на сто.\n\nВ Германия за същия период цените са нараснали със 7,9 на сто. Най-много са поскъпнали енергоносителите, но германците са принудени да плащат и за храна над 16 процента повече, отколкото преди година. Все пак в границите на еврозоната Германия остава сред държавите с най-ниско поскъпване. От въвеждането на еврото през 1999 година насам сегашната инфлация обаче се оказва най-високата.\n\nДвуцифрена инфлация и в балтийските страни\n\nЗаради войната в Украйна и прекратените доставки на руски газ цените на енергоносителите в еврозоната са се качили с цели 38,6%. По-нататък поскъпването е засегнало храните, алкохола и тютюневите изделия. Според Евростат най-ниска инфлация се наблюдава във Франция, Малта и Финландия, а най-висока - в балтийските държави, които много зависят от вноса на торове от Русия, Украйна и Беларус. Сега този внос е затруднен и те трябва да купуват по-скъпи торове от Швеция или Финландия.\n\nСпециалистите смятат, че в държавите, ударени най-сериозно от инфлацията днес, цените на енергията и на храните засягат домакинствата по-тежко, отколкото другаде. Защото за храна там се харчи около една пета от месечния доход, докато германците плащат за храна само 15% от доходите си. Обяснението се крие в структурата на потребителската кошница в държави с висока инфлация като Чехия, Полша и България. Докато в Германия домакинствата плащат сериозен процент от дохода си за наем, в държавите с висока инфлация в момента в кошницата сериозно място заемат енергоносителите, храните и транспортът – а тъкмо те поскъпват най-сериозно днес. Във Великобритания инфлацията надхвърли 10%, като и там виновни са най-вече високите цени на енергията и храните.\n\nЕвропейски шампион по инфлация обаче е Турция. Там цените на потребителските стоки през август бяха с 80% по-високи, отколкото година по-рано. Храните и безалкохолните напитки поскъпнаха с цели 90%, а транспортът – със 117%. Една група независими експерти твърди дори, че общото поскъпване в Турция възлиза на 170%.\n\nВ дъното на всичко е фактът, че Турция внася много суровини, които купува на международните пазари за долари, а девалвацията на турската лира сериозно оскъпява този внос. Да не говорим, че нападението на Русия срещу Украйна вдигна цените на суровините по цял свят.\n\nХиперинфлация на места в Африка и Южна Америка\n\nВ международен мащаб сред най-засегнатите от инфлацията държави попада Судан, където цените са нараснали с 200%. Заради тежката суша там храните сериозно поскъпнаха, а положението допълнително се влоши поради прекратените доставки на зърнени храни от Русия. В Латинска Америка рекордьор по инфлация е Венецуела, където всичко е поскъпнало повече от два пъти. И това дори звучи като добра новина за тази държава, която се превърна в синоним на безкрайни кризи, корупция и хиперинфлация, защото през 2020 година там беше регистрирана чудовищна инфлация от 2959 процента.\n\nМного високо поскъпване беше регистрирано и в Ливан, който преживява най-тежката икономическа криза в историята си. 80% от ливанците живеят в бедност, храните поскъпнаха пет пъти. На злощастното първо място по инфлация в света се изкачи друга африканска държава. В Зимбабве поскъпването възлиза на 285%. Според наблюдателите главна причина са валутните сътресения в страната.",
    "Азербайджан осъди нападенията срещу дипломатическите й представителства...": "1881396\n\nМинистерството на външните работи на Азербайджан реагира на опитите на арменски групи да атакуват азербайджанските посолства в чужбина и поиска съответните институции на страните, в които има опити, да подходят отговорно към задълженията си.\n\nВ изявлението на министерството се посочва, че неотдавнашните опити на арменски общности да атакуват сградите на дипломатическите мисии на Азербайджан в чужди държави предизвикват сериозна загриженост.\n\nВ изявлението се отбелязва, че опитите, съдържащи вандалски и терористични елементи, са насочени срещу живота и имуществото на дипломатите и следователно се описват като действия, които представляват криминални престъпления. \"Азербайджан изисква актовете на вандализъм от радикални арменски групи да бъдат разследвани от правоприлагащите органи на съответните страни и извършителите на тези престъпления да бъдат оценени законно“, се казва в изявлението.\n\nВ социалните медии бяха споделени изображения, че арменски групи са се опитали да атакуват азербайджанските посолства в САЩ, Франция и Ливан.",
    "Над 1,6 милиона тона украинска продукция премина през Истанбул": "Близо 2 милиона тона селскостопански продукти са били изпратени от Украйна след подписването в Истанбул на споразумението за износ на зърно, съобщи турската Генерална дирекция по морско дело.\n\n„Като част от „Споразумението за зърнения коридор“ над 1,6 милиона тона товари бяха превозени за един месец“, се казва в Туитър.\n\nООН, Русия, Украйна и Турция подписаха споразумение в Истанбул на 22 юли за възобновяване на износа на зърно от три украински черноморски пристанища, който беше спрян след началото на руско-украинската война през февруари.\n\n26 от 69 кораба, акостирали в украински пристанища, са или под турски флаг, или са собственост на турски компании, а 27 с повече от 378 000 тона са отплавали от Украйна за Турция, отбелязва изданието.\n\nДругите кораби са тръгнали от украински пристанища за Германия, Джибути, Китай, Франция, Южна Корея, Индия, Холандия, Обединеното кралство, Иран, Ирландия, Испания, Израел, Италия, Либия, Ливан, Египет, Румъния, Сомалия, Судан и Гърция.\n\nДесет различни вида товари - слънчогледово семе, слънчогледов шрот, слънчогледово олио, ечемик, пшеница, царевица, соя, захарно цвекло и грах, бяха превозени с корабите.\n\nКорабите, превозващи грах, царевица, слънчогледов шрот, пшеница, слънчогледови семки и слънчогледово олио, са акостирали в турски пристанища.\n\nДесетки кораби отплаваха за Украйна след отварянето на зърнения коридор.\n\nДосега общо 86 кораба, които ще отидат в пристанищата Южно, Черноморск и Одеса в Украйна за първи път след откриването на зърнения коридор, са проверени или планирани да бъдат проверени от Съвместния координационен център в Истанбул.\n\nВ Истанбул е създаден Съвместен координационен център с представители на трите страни и ООН, който наблюдава и контролира плавателните съдове с пратките, отиващи и пристигащи от Украйна.",
    "Киану Рийвс и добрината, която няма нужда от показност": "13613 Снимка: Getty Images\n\nКиану Рийвс е един от най-обичаните и уважавани актьори в Холивуд. Част от ролите му оставят следа в историята на киното, а неговата личност е не по-малко пъстра от тях. Вчера той стана на 57 години.\n\nСнимка: Getty Images\n\nМакар и с канадско гражданство, Рийвс е с разнообразно потекло: английско (от страна на майка си), хавайско, китайско, португалско и ирландско (от страната на баща си), а името му значи \"хладен бриз над планината\" на хавайски. Ражда се в Бейрут, Ливан, където родителите му се срещат. Той и сестрите му израстват с китайското изкуство и английските маниери, които Киану продължава да спазва и до днес.\n\nEmbed from Getty Images\n\nДетската му мечта е да стане хокеист, но тя бива разбита след тежка катастрофа. Така актьорското майсторство се превръща в неговата нова желана пътека и той тръгва по нея без да подозира какво го очаква.\n\nEmbed from Getty Images\n\nСтартира с малки второстепенни роли като тийнейджър и постепенно със съзряването му всеки следващ герой става по-различен и комплексен. Пробива в индустрията през 1994 година с филма \"Скорост\". Става и достатъчно известен, за да подбира сам ролите си. По този начин успява да изненада всички, когато отказва да играе в \"Скорост 2\" и попада в черния списък на FOX за десет години.\n\nEmbed from Getty Images\n\nНе отказва второстепенни роли, стига да му харесват и открито подкрепя експериментните и необичайни филми. Сред тях са \"Адвокатът на дявола\" (заедно с Ал Пачино)\n\nEmbed from Getty Images\n\nКакто и световно известният феномен \"Матрицата\" (1999 година).\n\nEmbed from Getty Images\n\nВинаги влага сърце и душа във всичко, което прави. Цени изкуството за това, което е, а не заради материалната му стойност. Сам предлага да намалят заплащането му за \"Адвокатът на дявола\", за да може студиото да си позволи да плати на Ал Пачино. Киану прави същото и за продълженията на \"Матрицата\", но вместо за друг актьор, парите отиват в бюджета за костюми и допълнителни специални ефекти. През 2019 година дори се съгласява да изиграе леко преувеличена версия на себе си във филма \"Always Be My Maybe\". Чувството му за самоирония и хумор правят сцените с него едни от най-добрите моменти в целия филм. Други известни заглавия от неговата филмография са: \"Критична точка\" (1991 г.), \"47 ронини\" (2011 г.), трилогията \"Джон Уик\" (2014-2019 г.) и други.\n\nПовечето персонажи, в чиято кожа влиза, изискват определени умения като бойни изкуства, скачане надалеч и от високо и много други. Киану е от актьорите, които предпочитат сами да изпълняват каскадите си и истински уважава работата на каскадьорите. Когато снимат сцената в \"Джон Уик 3\", където той трябва да се бие с двама опитни убийци (каскадьори), Рийвс настоява героите да не бъдат поредните убити.\n\nОбаче каскадите му не са само на екран. Неведнъж звездата от \"Матрицата\" е претърпявал инциденти с мотора си или както той казва небрежно: \"Няколко пъти съм падал от мотора\". Един от тях се случва в следствие на \"демонско каране\" (каране без включени фарове в участък без светлини). Тогава се блъсва с мотора в скала, счупвайки ребра и разкъсвайки далака си, заради което лежи една седмица в болница. Въпреки това актьорът обича моторите толкова, че създава своя собствена марка.\n\nСнимка: Getty Images\n\nЗа разлика от много други знаменитости, Киану Рийвс не разкрива много за личния си живот. Няма социални мрежи и предпочита да се наслаждава на момента. Описва се като човек, който вярва в много неща като Бог, съдбата, личността. Макар и да не проповядва будизма, той оставя своята следа върху вижданията му спрямо света, особено след заснемането на \"Малкият Буда\" (1993 г.). В интервю през 2019 го питат какво се случва след смъртта. Киану въздъхва и отговаря тихо: \"Знам, че ще липсваме на тези, които ни обичат\".\n\nEmbed from Getty Images\n\nЖивотът му не е лесен. Още от дете бива изоставен от баща си и израства с три различни бащи, а сестра му се разболява от левкимия. През 1998 година започва връзка с Дженифър Сайм, която забременява. За нещастие, през 1999 година детето се ражда мъртво, а през 2001 майката го последва като загива в автомобилна катастрофа. По това време Киану трябва да снима продължението на \"Матрицата\", но решава да си даде \"мир и време\". Най-добрият му приятел Ривър Финикс умира от свръхдоза.\n\nEmbed from Getty Images\n\nСлед подобни удари човек трудно продължава напред и с добро, но той успява да изплува и продължава да прави добро за другите, независимо дали отстъпва мястото си в метрото, разведрява пътници от принудително кацнал самолет или ще прави компания на бездомници. През 2010 година дори празнува рождения си ден не с пищно парти с много хора, шампанско и торта, а само с един мъфин със свещ от близка пекарна и прекарал деня си в това да черпи кафе всеки минаващ човек, който го заговори. Съвсем наскоро непозната двойка в хотела му спонтанно го кани на своята сватба и без колебание той приема.\n\nEmbed from Getty Images\n\nДобрите хора в света са малко, а в Холивуд - още по-малко. С възрастта външния вид и светогледа може да се променя, но добротата остава. Киану Рийвс не търси медийно внимание със своите дела, нито се хвали с благотворителност. Единствената кауза, която има е да направи живота на хората, които среща по-добър дори ако е способен да отдели само няколко минути. Според него това е много по-важно от която и да е сума пари.\n\n\"Парите са последното нещо, за което мисля. Мога да живея с това, което съм постигнал още няколко века.\".\n\nEmbed from Getty Images",
    "И третият американец започна тренировки с Балкан": "В четвъртък вечерта Калвин Годфри се включи в подготовката на Балкан. Той пристигна в България ден по-рано с полет през Лондон.\n\nГодфри, който е роден 1990 година и е висок 206 см, има сериозна професионална кариера. Миналия сезон игра за тима от Косово Пея, където има средно по 12.6 точки, 8.3 борби и 1.8 чадъра. Преди това е играл за украинските Химик и Будивелник, турските Коняспор и Маниса, за естонския Талин, както и в първенствата на Чехия, Уругвай, Мексико, Ливан, Катар и Бафрейн.",
    "НОВИЯТ ДЕН на 5 септември с Мариела Димитрова -": "В края на лятото топлата морска вода, около 25 градуса, все още привлича желаещи за къпане и събиране на естествен витамин Д. Не случайно морелечението е един от най-ефективните начини за оздравяване и закаляване на организма. В 8.10 часа качеството на морската вода в акваторията на Варна в края на сезона, ще коментираме с Радка Траянова, главен инспектор в дирекция \"Обществено здраве\" във варненската Регионална здравна инспекция.\n\nЗа провелия се в Балчик Фестивал на сиренето с уникалните сирена с дъх на билки от Добруджа ще разкажем 8.40 часа.\n\nЛошите условия, в които биват лекувани пациентите във варненската Инфекциозна болница, станаха тема за коментари в последните дни. Повдигането й за пореден път стана след публикуването в социалните мрежи на снимки на условията вътре. Сега поглед и от човек, който работи там - д-р Минас Козмидис с гледна точка за ефекта от ремонтите през годините, ще го чуем в 9.20 часа.\n\nЗдравната рубрика на д-р Емилова е в 9.40 часа.\n\n11 зумба звезди са в Балчик за десетия международен зумба фестивал Алегрия. Освен инструкторите в Балчик, до 6 септември, са и над 500 почитатели на фитнес танците от 15 точки на света – България, Украйна, Русия, Нидерландия, Унгария, Румъния, Полша, Словакия, Австрия, Белгия Франция, Дания, Великобритания, вкл. от Канада и Ливан. Разказваме в 10.20 часа.",
    "В 62 държави ще се гласува на 2 октомври": "© В 62 държави ще се гласува на изборите за народни представители на 2 октомври, реши Централната избирателна комисия (ЦИК). Според данните, посочени в решението, приблизителният брой секции, които ще бъдат разкрити зад граница, е 755. Този брой все още не е окончателен. Секциите в някои държави като Австрия, Германия, Канада и Норвегия ще бъдат обявени до 16 септември под условие, че бъде получено съгласието на приемащата държава за произвеждане на изборите и разкриването на избирателни секции.\n\n\n\nБроят на секциите, които се разкриват автоматично на база на данни от предходни избори, е 734. Вчера от Министерството на външните работи заявиха, че очакват да бъдат разкрити до 760 секции за вота зад граница, съобщава БТА.\n\n\n\nЕто в кои държави ще се проведат парламентарните избори през октомври и колко секции се очаква да бъдат разкрити:\n\n\n\nАвстралия - 5\n\n\n\nАвстрия - 15\n\n\n\nАзербайджан - 1\n\n\n\nАлбания – 5\n\n\n\nАлжир - 1\n\n\n\nАрмения - 1\n\n\n\nБеларус – 1\n\n\n\nБелгия - 15\n\n\n\nБосна и Херцеговина - 1\n\n\n\nБразилия - 1\n\n\n\nГермания - 77\n\n\n\nГрузия -1\n\n\n\nГърция – 24\n\n\n\nДания - 9\n\n\n\nЕгипет - 1\n\n\n\nИзраел - 1\n\n\n\nИран – 1\n\n\n\nИрландия - 5\n\n\n\nИсландия - 1\n\n\n\nИспания - 65\n\n\n\nИталия – 26\n\n\n\nЙордания - 1\n\n\n\nКанада - 14\n\n\n\nКатар – 1\n\n\n\nКипър - 8\n\n\n\nКитай - 2\n\n\n\nКосово - 1\n\n\n\nКувейт – 1\n\n\n\nЛиван - 1\n\n\n\nЛюксембург – 2\n\n\n\nМалта – 2\n\n\n\nМароко – 1\n\n\n\nМолдова – 8\n\n\n\nНидерландия - 23\n\n\n\nНова Зеландия - 2\n\n\n\nНорвегия – 11\n\n\n\nОбединени арабски емирства - 2\n\n\n\nОбединено Кралство Великобритания и Северна Ирландия - 126\n\n\n\nПолша - 2\n\n\n\nПортугалия - 3\n\n\n\nРепублика Корея - 1\n\n\n\nРепублика Северна Македония - 7\n\n\n\nРепублика Южна Африка - 3\n\n\n\nРумъния – 1\n\n\n\nРусия - 3\n\n\n\nСаудитска Арабия - 1\n\n\n\nСАЩ - 55\n\n\n\nСингапур – 1\n\n\n\nСловакия – 1\n\n\n\nСловения – 1\n\n\n\nСърбия – 4\n\n\n\nТунис – 1\n\n\n\nТурция – 166\n\n\n\nУнгария – 1\n\n\n\nФинландия – 4;\n\n\n\nФранция – 16\n\n\n\nХърватия – 1\n\n\n\nЧерна гора – 1\n\n\n\nЧехия – 3\n\n\n\nШвейцария – 11\n\n\n\nШвеция – 3\n\n\n\nЯпония - 2",
    "Рябков: Биологичната активност на Запада води до повишаване на санитарните и епидемиологичните рискове": "/КРОСС/ Опасната дейност на западните страни в биологичната сфера води до многократно увеличаване на рисковете в санитарно-епидемиологичната сфера, във връзка с което Роспотребнадзор е изправен пред мащабни предизвикателства. Това заяви заместник-министърът на външните работи на Руската федерация Сергей Рябков, обръщайки се към членовете на колегиума на Роспотребнадзор, посветен на стогодишнината от създаването на санитарно-епидемиологичната служба на Русия, предава ТАСС.\n\n„От гледна точка на нашето външно министерство, позволете ми да изразя мнението, че вашата служба никога досега не е била изправена пред проблеми и предизвикателства от толкова остър и мащабен характер, каквито са сега. Бурното развитие на новите технологии, разпространението на зарази, опасните дейностите на западните държави в биологичната сфера водят до многократно увеличаване на рисковете в санитарно-епидемиологичната област, изпълнени с екзистенциални заплахи за населението на отделните страни и като цяло за човечеството като цяло\", допълни още Рябков.\n\nБезценната интелектуална и експертна подкрепа на Роспотребнадзор, според заместник-министъра, помага за защитата на интересите на Русия и изпълнението на задачите за укрепване на Конвенцията за забрана на биологичните и токсинните оръжия (КБТО). Сред примерите за такова участие Рябков посочи инициатива за формиране на мобилни биомедицински екипи по Конвенцията, които да насърчават развитието на международното сътрудничество с цел предотвратяване на инфекциозни заболявания, осигуряване на защита срещу биологични оръжия и разследване на случаи на предполагаемо използване на биологични оръжия.\n\n„Ние от своя страна ще продължим да полагаме последователни усилия за реализиране на тази инициатива\", подчерта Рябков.\n\nБлагодарение на участието на специалисти от Роспотребнадзор, както отбеляза дипломатът, „позицията на Руската федерация на консултативната среща на страните-членки на КБТО в Женева стана още по-основна, разработена и авторитетна\". Експертите на службата, според него, са помогнали да се разкрие военно-биологичната дейност на Вашингтон и Киев на украинска територия.\n\nЗаместник-външният министър на Руската федерация отбеляза големия принос на Роспотребнадзор в борбата с ковид.\n\n„Русия предложи помощ на всички заинтересовани страни, като Роспотребнадзор отново беше на преден план, подчерта Рябков. „В най-трудните периоди на пандемията беше оказана многостранна помощ в организирането на противоепидемичната работа, лабораторната диагностика и лечението на COVID-19. в Армения, Италия, Киргизстан, Казахстан, Таджикистан, Узбекистан, Сърбия, Молдова, Туркменистан, Ливан, Абхазия и Южна Осетия\".",
    "Куба преговаря за повече доставки на електроенергия, произведена от турски кораби": "Куба, която е засегната от тежка енергийна криза, довела до чести спирания на електрозахранването, преговаря с турска компания за удвояване на електроенергията, която в момента произвежда за карибската страна от генератори, разположени на борда на кораби. Това съобщи Ройтерс, позовавайки се на два източника, запознати с преговорния процес.\n\nПо думите им кубински държави служители водят преговори с \"Карпауършип\" (Karpowership), един от най-големите световни оператори на плаващи електроцентрали, и част от базираната в Истанбул енергийна корпорация \"Карадениз Холдинг\" (Karadeniz Holding), заявиха източниците. Към момента пет кораба на компанията генерират електроенергия край бреговете на Куба, с капацитет около 250 мегавата всеки.\n\nСтраната трябва да генерира повече от 3000 мегавата електроенергия, за да отговори на търсенето, като сега произвежда между 2000 и 2500 мегавата.\n\nИзточниците, пожелали анонимност поради деликатността на въпроса, казаха, че разговорите са били съсредоточени върху това как да се гарантират лизингови плащания за енергията.\n\n\"Търговското ембарго (наложено от страна на САЩ) сериозно затруднява западните трансакции и Куба изпитва недостиг на средства и изостава в плащанията към много доставчици и партньори\", каза един от източниците.\n\nТурската компания ще трябва да увеличи флота си край кубинските брегове, за да произведе необходимото количество енергия, твърдят експерти. Корабите, оборудвани с генератори, които работят на гориво или газ, биват закотвени близо до брега, след което се свързват към местната електрическа мрежа.\n\nАко се осъществи, сделката бързо би осигурила така необходимо облекчение за изпадналото в затруднение кубинско правителство, тъй като прекъсванията на електроподаването засегнаха целия остров, а продължителността им се увеличи.\n\nКуба отчаяно се нуждае от повече електрическа енергия.\n\nПрекъсванията на тока обикновено са за периоди от по 4 до 6 часа по два пъти на денонощие в по-голямата част от страната. Това може би представлява най-болезнения симптом на по-дълбока финансова криза, причинена от външни фактори, каквито са американските санкции, пандемията от коронавирус и лошо управление на икономическите процеси, посочва Ройтерс.\n\nКубинците живеят при недостиг на храна, лекарства и горива, което ги принуждава да се редят на дълги опашки за основни продукти.\n\nДруг проблем са остарелите местни електроцентрали. Средната им възраст е около 35 години, а резервната система от стотици по-малки генератори е на поне 15 години. Само 5 процента от кубинската енергия е генерирана от алтернативни енергийни източници.\n\nПравителството обяснява с липса на средства неспособността си да осъвремени остарялата си мрежа, като посочва авариите, а не недостигът на гориво, за основна причина за прекъсванията на електроподаването.\n\nМиналата седмица министърът на енергетиката и минното дело Ливан Аронте Крус съобщи, че страната се надява да елиминира всички прекъсвания на тока до края на годината, отчасти чрез добавяне на 531 мегавата към производствения си капацитет чрез нови инвестиции.",
    "Киану Рийвс": "Чудовищният провал на “Матрицата: Възкресения” не успя да очерни репутацията на Киану Рийвс и той все пак продължава своя личен актьорски ренесанс. Сега прочутият холивудски аутсайдер закова името си към още едно продължение с надежди за различен от този на четвъртата “Матрица” резултат. Става въпрос за дяволитата екстраваганца “Константин”.\n\nКиану е от хората, които запазват доброто си име дори след участия в боклуци. Продължението на “Матрицата” отврати милиони хора по света, включително и в България. Ала Рийвс излезе чист от този катастрофален творчески крах и не понесе трайни щети по солидната си звездна репутация. Това е Киану Рийвс. Ексцентричният актьор е толкова обичан от феновете, че те му простиха участието в екранното недоразумение на бившите братя Уашовски, сега идентифициращи се като сестри.\n\nВсъщност “Матрицата: Възкресения” бе дело само на половината от някога славното дуо Уашовски - Лана, която се ражда като биологичен мъж с името Лари. Киану спечели публиката на своя страна и с новината, че е дарил 70% от хонорара си за благотворителност.\n\nВече повече от четвърт век Рийвс е сред от най-прочутите, енигматични и ексцентрични актьори на планетата. Той никога не е бил номиниран за “Оскар”, “Златен глобус” или БАФТА, а стотици критици през годините са го отписвали дори като “еднопластов” и “лишен от емоции”. Но дистанцираното, непроницаемо и студено излъчване на Рийвс е ключ към неговия грандиозен глобален успех. Той е живото доказателство, че в киното излъчването е от изключително значение.\n\nРийвс започва с изявите в средата на 80-те години на миналия век, но се превръща в екранна сензация в началото на 90-те с “Критична точка” и “Скорост” - две маркови екшън заглавия, които го пласират в елита на младите звезди. А през 1999-а става една от най-големите звезди на планетата с главна роля в невероятно успешната и влиятелна научна фантастика “Матрицата”. За стотици милиони зрители от всички ъгли на света Киану става Нео - “Избраният да спаси човечеството, поробено от машините”.\n\nКиану е канадски гражданин, но се ражда в Бейрут, Ливан. Майка му е английска дизайнерка на костюми и изпълнителка, а баща му е от Хаваите. В кръвта на Киану тече хавайска, китайска, португалска и английска кръв. Смесеният произход е като изрисуван върху лицето на Киану - тази богата и внушителна биологична релефна карта, в която се пресичат европейски, азиатски и тихоокеански генетични пътеки.\n\nМайката на Рийвс среща баща му по време на работен ангажимент в Бейрут. Той е проблемна фигура, престъпник, дилър на хероин. Зарязва малкия Киану и жена си твърде рано, а животът на младия Рийвс се превръща в постоянно приключение. Майка му се мести често, той живее на много места по света и има различни доведени бащи.\n\nЕдин от тях е театрален и телевизионен режисьор, който завежда семейството в Торонто, Канада. Тогава Рийвс е в тийнейджърските си години и започва да работи в шоубизнеса. За пет години той учи в четири различни гимназии и по това време развива траен интерес към киното и актьорската професия. Заминава за САЩ, където успява да спечели роли в реклами и телевизионни продукции. В края на 80-те прави впечатление с изявата си в младежката “марихуанена” комедия “Чудесното приключение на Бил и Тед”. Успехът на филма отваря вратите на Рийвс към десетилетието, което ще му донесе епичен екранен успех и ще дефинира публичния му профил - 90-те години на миналия век.\n\n“Критична точка” на Катрин Бигълоу от 1991-а е критичен момент за кариерата на Киану. Този динамичен сърфистки екшън превръща Рийвс в секс-символ. На следващата година той печели наградата на MTV за “най-желан мъж”.\n\nПрез 1992-а Киану получава една от главните роли в пищната готическа хорър драма на Франсис Форд Копола “Дракула”.\n\nПрез 1994-а стъпва на холивудския Олимп с екшън блокбастъра “Скорост”. Въпреки глобалния успех на този филм, Киану отказва да се държи като звезда и води анти-холивудски начин на живот, спечелил му допълнителни фенове. През 1996-а влиза в заглавията след като отказва чек за 11 милиона долара и главна роля в “Скорост 2”. Една от причините е турнето на неговата банда и театрална изява в постановка на “Хамлет” в Канада. Много фенове сега си казват, че е трябваше да откаже и продължението на “Матрицата”.\n\nСработихме се чудесно в „Адвокат на дявола“ Снимахме „Адвокат на дявола” с Киану преди години и имам чудесни спомени от момчето. Той вече е мъж, разбира се. Винаги съм знаел, че го чака голямо бъдеще в киното. Той просто има излъчване и начин на игра, които те карат да искаш да гледаш какво се случва с образа, в който се е превъплътил, да желаеш да знаеш какво му предстои. Много добре се сработихме с него и режисьора Тейлър Хакфорд. Преди това го бях гледал при Бертолучи в “Малкият Буда”. Наистина притежаваше нещо специално. Ал Пачино, актьор\n\nКачи ме на мотора си, като бях тийнейджърка Имах честта и привилегията да работя с Киану още през 80-те, когато бях малко дете. Този човек е като благословия за нашата индустрия. Третира хората с невероятно благородство и такт, независимо от контекста. Помня как ме качи на мотора си за 16-ия ми рожден ден. Беше невероятно приключение. Почувствах се толкова свободна. Дрю Баримор, актриса\n\nПоредното продължение на „Матрицата“ беше брутален провал Киану Рийвс положи усилия, но „Матрицата: Възкресения” е катастрофална излагация. Дано този провал не опетни окончателно наследствата на оригинала. Аз харесвам Рийвс. Не съм съгласен с оценките на други критици, че той играе адски “дървено”, ако мога така да се изразя. Но някои роли просто не му пасват. Други пък стават хит. Както Нео от “Матрицата” и после в поредицата за Джон Уик. Джон Нолте, автор и кино критик\n\nПознава вкуса на провала\n\nКиану Рийвс познава вкуса на провала и преди “Матрицата 4”. Киберпънк екстраваганцата “Джони Мнемоник” и студийния продукт “Верижна реакция” губят пари, а романтичният трилър “Да напуснеш Минесота” не успява да намери своята публика. В средата на 90-те кариерата на Рийвс изглежда застрашена.\n\nТогава идва Ал Пачино като Лукавия и ролята в “Адвокат на дявола” и дава нов тласък на кариерата на Киану.",
    "Wall Street Journal: Използваните от Русия ирански дронове създават нови опасности за украинските войски (Видео)": "Русия е нанесла сериозни щети на украинските сили с наскоро въведените ирански дронове камикадзе, в първото си широкомащабно разполагане на чужда оръжейна система от началото на войната, пише Wall Street Journal, като се позовава на свидетелствата на украински командири.\n\nПрез изминалата седмица безпилотни самолети Shahed-136 с делта-крило, пребоядисани в руски цветове и преименувани на \"Херан 2“, започнаха да се появяват над украинските бронирани и артилерийски позиции в североизточния район на Харков, заяви полковник Родион Кулагин, командир на артилерията на 92-а механизирана бригада на Украйна.\n\nСамо в оперативната зона на неговата бригада иранските дронове — които обикновено летят по двойки и след това удрят целите си — са унищожили две 152-мм самоходни гаубици, две 122-мм самоходни гаубици, както и два БТР-а, разкрива той. Преди сегашното широкомащабно използване на \"Шахед“, Русия е провела тестове миналата семдица, когато е ударена 155-мм гаубица M777, отбелязва още Кулагин. Друг ирански дрон се е повредил и е бил открит.\n\nДосега иранските дронове изглежда са били разположени най-вече в района на Харков, където 92-ра бригада и други украински сили извършиха голяма офанзива този месец, превземайки около 8500 кв. км земя, окупирана от Русия, и завладявайки или унищожавайки стотици руски танкове, артилерийски оръдия и бронетранспортьори, пише WSJ.\n\n\"В други райони руснаците имат огромна артилерийска огнева мощ и се справят с това. Тук вече нямат това артилерийско предимство и започнаха да прибягват до тези дронове\", обяснява полк. Кулагин.\n\nНезависими експерти, изследвали снимки на скорошни останки от дрон от района на Харков, казват, че това изглежда е Shahed-136, последната еволюция на дизайна на делта-крилото на Техеран.\n\nСкот Крино, основател и главен изпълнителен директор на Red Six Solutions LLC, стратегическа консултантска фирма, смята, че Shahed-136 може да предостави на Русия \"мощна противотежест“ на високотехнологичните оръжейни системи, като например ракетните установки HIMARS, които САЩ предоставиха на Украйна.\n\n\"Присъствието на Shahed-136 във войната в Украйна несъмнено променя оперативните планове на Киев“, отбелязва той. \"Самият размер на бойното поле на Украйна затруднява защитата срещу Shahed-136.“\n\nКрино посочва, че Shahed-136 може да се използва с голям ефект, като единият се насочва към радарната система, а вторият - към артилерийските и ракетни платформи. Иран също има системи за защита от смущения, които могат да затруднят противодействието на украинските сили. \"След като Шахед се хване в целта, ще бъде трудно да бъде спрян“, подчертава той.\n\nИзползването на безпилотни самолети Shahed-136 от Русия в Украйна представлява най-предизвикателното разширяване на арсенала на Техеран отвъд Близкия изток, където Иран успешно използва своите безпилотни летателни апарати за натиск върху Америка и нейните съюзници в региона. Това също така подчертава недостатъците в собствената руска програма за дронове, която не успя да достигне огневата мощ на ударните БПЛА, с които разполага Украйна.\n\nИзраел и Западът обвиниха Иран и неговите подставени лица, че са използвали дроновете, за да нанасят удари по петролната индустрия на Саудитска Арабия, столицата на Обединените арабски емирства, американски войници в Сирия, както и танкери в Оманския залив през последните години.\n\nИранските дронове са сравнително малки и летят на много ниска височина, което затруднява откриването им от украинските системи за ПВО, посочва още полк. Кулагин. Той се надява САЩ и съюзниците им да осигурят на Украйна по-съвременни технологии за борба с дронове или да се намесят, за да спрат доставките на ирански дронове за Русия.\n\nПрез юли съветникът по националната сигурност на САЩ Джейк Съливан предупреди, че служители на руското министерство на отбраната са посетили Иран, подготвяйки се да закупят до няколкостотин ирански дрона, включително такива, способни да носят боен товар, в ускорен срок. По това време външният министър на Иран Хосейн Амир-Абдолахиан отрече плана в телефонен разговор с украинския си колега и каза, че Техеран се противопоставя на войната срещу Украйна, според изявление на иранското външно министерство.\n\nРусия не е коментирала публично покупките на ирански дронове. Министерството на външните работи на Иран не отговори на скорошно искане на Wall Street Journal да коментира въпроса. Руските министерства на отбраната и външните работи не отговориха веднага на исканията за коментар.\n\nНа 8 септември Министерството на финансите на САЩ обяви, че е санкционирало иранската компания Safiran Airport Services за координиране на руски военни полети, транспортиращи ирански дронове и свързано с тях оборудване до Русия, както и иранските компании за производство на дронове Paravar Pars, DAMA и Baharestan Kish.\n\nБезпилотните самолети от различни видове играят важна роля в украинския конфликт. Стотици военни и търговски разузнавателни дронове кръжат във въздуха ежедневно по фронтовите линии, забелязвайки цели и насочвайки артилерийски огън.\n\nУкрайна също има флот от ударни. Произведените в Турция Bayraktar TB2 унищожиха няколко руски бронирани колони в първите дни на войната и се използват отново по-често, сега, когато Киев успя да отслаби руската противовъздушна отбрана в много области, отчасти благодарение на доставените от САЩ антирадарни ракети AGM-88 HARM.\n\nИ Русия, и Украйна използват безпилотни самолети-камикадзе, известни още като лутащи се снаряди. Руската компания \"Калашников“ е разработила самоделен дрон, известен като Куб-БЛА, докато Украйна разполага с полските Warmate и доставените от САЩ Switchbladeю, както и някои местни БЛА. Тези дронове имат много по-малък обсег и време на полет от разработените от Иран безпилотни самолети Shahed и носят значително по-малък боен товар.\n\nИран се превърна в един от най-находчивите разработчици на бойни дронове в света, отчасти чрез обратно инженерство на американски дронове, заловени през последните две десетилетия в Ирак и Афганистан.\n\nОткакто Иран представи своите дронове камикадзе през 2016 г., техни версии са използвани за извършване на атаки в Близкия изток. Миналата година британското правителство обвини Иран, че е използвал дронове Shahed-136, за да удари петролен танкер, свързан с Израел край бреговете на Оман, при инцидент, при който загинаха двама членове на екипажа. Американската военна прокуратура откри останки от дронове край танкера MT Mercer Street и стигна до заключението, че това са части от ирански дронове с делта-крило.\n\nВашингтон също обвини Иран, че използва дронове с делта крило като част от координирана атака през 2019 г. срещу петролната индустрия на Саудитска Арабия.\n\nСАЩ и Израел обвиняват Иран, че предоставя на бойци навсякъде от Йемен до Ливан обучението и частите, от които се нуждаят, за да разработят свои собствени дронове.\n\nПодкрепяните от Иран сили на хусите в Йемен многократно са използвали дронове с делта крило, за да извършват атаки срещу съседна Саудитска Арабия. През февруари израелски официални лица съобщиха, че американски изтребители са свалили два ирански дрона с делта крило над Северен Ирак. Израелските официални лица са уверени, че дроновете са летели към Израел.\n\nМайкъл Найтс, военен специалист във Вашингтонския институт за близкоизточна политика прогнозира, че украинските сили ще могат бързо да се противопоставят на заплахата, представлявана от ирански дронове камикадзе. \"Дроновете на Иран изглеждат страхотни в Йемен, Сирия и Газа, но стават все по-блокируеми“, каза той.\n\nПо думите му, Украйна е \"сериозна противовъздушна среда с множество средства за радиоелектронна борба, каквато Иран наистина не е изпитвал преди“. Тези дронове, добавя Найтс, \"първоначално имат ударен ефект, но впоследствие той изчезва“.",
    "БТА :: Над 1,6 млн. тона украински селскостопански продукти са изнесени по силата на Истанбулското споразумение, съобщи Турция": "Почти 2 млн. селскостопански продукти са били изнесени от Украйна по силата на подписаното на 22 юли в Истанбул споразумение за експорта на зърно, съобщи в петък турската Дирекция по морските въпроси, цитирана от Анадолската агенция.\n\n„Като част от споразумението за зърнения коридор повече от 1,6 млн. тона товари бяха превозени за един месец“, се казва в съобщение на дирекцията в Туитър.\n\nУкрайна, Русия, Турция и ООН подписаха споразумение в Истанбул за възстановяване на износа на зърно от три украински пристанища.\n\nВ съобщението се отбелязва, че 26 от 69 кораба, акостирали в украински пристанища, са били под турски флаг или с турска собственост, а 27 с над 378 хил. тона са заминали от Украйна за Турция.\n\nОстаналите кораби са отпътували за Германия, Джибути, Китай, Франция, Южна Корея, Индия, Нидерландия, Великобритания, Иран, Ирландия, Испания, Израел, Италия, Либия, Ливан, Египет, Румъния, Сомалия, Судан и Гърция.\n\nКорабите са превозвали слънчоглед, слънчогледово масло, ечемик, пшеница, царевица, соя, захарно цвекло, грах и рапица.",
    "Мажд Алгафари: Не тръгна ли Ковид от биолабораториите на САЩ в Украйна?": "/ПогледТВ/ „Защо се стигна до газовата криза? Да се поставим на мястото на Русия и някой да ти налага постоянно санкции. И да иска през цялото време да си зависим и да не си част от света. Не може НАТО и САЩ, които нямат разлика, да строят военни бази около Русия. Нали зачеркнахме Варшавския договор да го няма? Нали САЩ обещаха, че НАТО няма да се разширява? Не спряха да обграждат Русия.“ Това каза в предаване на Поглед ТВ, пред Валентин Кардамски, журналистът и преводач Мажд Алгафари.\n\n„Русия е велика сила. Тя е огромен фактор в света. Като спряха износ на руски стоки, в т.ч. газ, кой закъса? Европа и ще стои на студено. Русия има на кого да продаде природния си газ. А Европа щяла да налага таван на цената на газа. Кои сме ние, че ще го правим? Това е форма на безпомощност. От Брюксел не знаят каква друга глупост да измислят, за да кажат, че са по-силни от Русия. Ако Русия реши, от Европа няма да остане и помен“, каза Алгафари.\n\n„Някой задава ли си въпроса, какво стана с пандемията от Ковид, след като биолабораториите в Украйна спряха да работят и минаха под контрола на Русия? Да не се окаже, че самолети от Украйна са ни заразявали. Защото с всеки изминал ден заболелите намаляват. Имам подозрения, че Ковид тръгна от биолабораториите на САЩ в Украйна“, каза Мажд Алгафари. Той изрази убеждение, че е било въпрос на време, ако Украйна беше влязла в НАТО, Алиансът да удари военно Русия. По думите му, след първия паднал камък от разрушената Берлинска стена е започнала Третата Световна война. Алгафари беше категоричен, че Русия възстановява завладените и пострадали градове от престрелките в Украйна, докато САЩ не са си мръднали пръста за Ирак, Сирия, Ливан, Йемен, Афганистан, които са били обект на техни военни операции.\n\nЦялото интервю с Мажд Алгафари, вижте във видеото.\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели"
}