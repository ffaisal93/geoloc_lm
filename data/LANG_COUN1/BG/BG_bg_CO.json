{
    "Колумбия и Венецуела отвориха общата си граница": "© gettyimages\n\nСлушай новината Слушай новината\n\nКолумбия и Венецуела днес отново отвориха общата си граница, след като възстановиха обтегнатите си от години дипломатически отношения, съобщи БТА.\n\n\"Това е исторически ден за страната, за региона и за Америка като цяло\", заяви колумбийският президент Густаво Петро.\n\nПървият товарен камион премина през моста \"Симон Боливар\" от Колумбия и влезе в съседната държава за първи път от седем години. Предстои да бъдат възобновени и пътническите полети.\n\nМадуро: Венецуела може да даде на света петрол и газ\n\nОткакто на 19 юни Петро стана първият ляв президент в най-новата история на Колумбия, двете южноамерикански държави започнаха постепенно да се сближават и неотдавна те възобновиха дипломатическите си отношения.\n\nГраницата беше затворена за първи път през 2015 г. поради увеличаването на контрабандата на евтини стоки от Венецуела в Колумбия и съобщенията за боеве между венецуелски войници и колумбийски контрабандисти.\n\nСлед това през 2019 г. напрежението между тях отново ескалира, когато колумбийското правителство, с помощта на САЩ, се опита да достави камиони с помощи на венецуелската опозиция, оглавявана от Хуан Гуайдо. Тогава границата беше затворена за една година.\n\nОт години насам Венецуела страда от тежка политическа и икономическа криза. Повече от шест милиона венецуелци са напуснали страната, като в момента два милиона от тях живеят в Колумбия.\n\n0\n\n\n\n\n\n\n\n\n\nКопирано",
    "Семейство от Нидерландия прави българско кисело мляко в Британска Колумбия": "Българско кисело мляко вече може да се намери в търговската мрежа в провинция Британска Колумбия, Канада. Продуктът е направен по български модел и е с български вкус.\n\n„Намерихме го, след като канадските ни приятели от Ванкувър ни насочиха към местната ферма“, разказва генералният ни консул в Торонто Велислава Панова и решава лично да я посети, за да научи историята й.\n\nСемейството на Кейт, което е с холандски произход, купува фермата преди повече от 15 години.\n\nСлед като се заселват в Канада, започват да отглеждат крави и да произвеждат млечни продукти, характерни за Нидерландия.\n\nОсвен известни сирена и кашкавали от родината, решават да започнат производство и на други известни и уникални продукти от Европа. Сред тях е и българското кисело мляко.\n\n„Ще направим всичко възможно на табелката с описанието да пише България“, допълва консулът Велислава Панова.",
    "По пътя на латино екзотиката - колоритната Колумбия - Списание \"още за КЪЩАТА\" - Строителство, Архитектура, Проектиране": "Продължаваме своето екзотично пътешествие към една изключително колоритна страна. Дом на травматична, но богата история, зашеметяваща природа и някои от най-гостоприемните и изискани хора на континента, Колумбия е естествена притегателна дестинация за пътуващите в Южна Америка. Въпреки продължилата четири десетилетия гражданска война и репутацията на опасно място, подобрените условия за сигурност доведоха до рязко увеличаване на желаещите да я посетят.\n\n\n\nЗапочваме обиколката си от нейната столица. Този град ще ви спре дъха. Не само защото Богота има толкова много зашеметяващи гледки и атракции, но и защото това е високопланинска столица, разположена на почти 2640 м. надморска височина. Хората тук се гордеят с културните постижения на своето общество, минали и настоящи, които правят Колумбия толкова уникална и разнообразна. Богота е история на успеха в градската трансформация, място, където иновациите непрекъснато нарастват, докато колониалното ѝ наследство е удивително добре запазено.\n\n\n\nГрадът предлага интересна комбинация от исторически и модерни атракции, включително повече от 50 музея. Museo de Oro (Музей на златото) притежава най-голямата колекция от златни артефакти в света – повече от 55 000, като освен златни, можете да видите и други експонати, датиращи от предколумбийски времена.\n\n\n\n\n\nГуатапе Източник: www.viatravelbg.com\n\n\n\nИсторическият квартал Ла Канделария е дом на някои от най-забележителните архитектурни обекти в града. Ще намерите красиви църкви, ресторанти, магазини и музеи, разположени около масивен площад в испански стил, наречен Plaza Bolívar. Колосалната катедрала, Catedral Primada de Colombia, гордо бди над площада. В района се преплитат различни стилове като арт деко, барок и испански колониализъм. Докато се разхождате по калдъръмени улици, докосвайки се до прекрасни църкви от 18-ти век, ще зърнете градската изтънченост на Богота с издигащи се отгоре небостъргачи. Оживени улици, изпъстрени с графити, пресичат вековни площади. Рушащите се фасади и магазини са разположени в най-богатите квартали на града. А отвъд бетонната джунгла на Богота се извисяват величествените Анди.\n\n\n\nКато столица и мултикултурна мека на страната, Богота е място, което любителите на храната няма да искат да пропуснат. Затова не забравяйте да опитате местните ястия и напитки и да се насладите на голямото разнообразие от плодове и зеленчуци, типични за района.\n\n\n\nАко желаете да завършите обиколката си със страхотна гледка към околността, непременно трябва да се изкачите на хълма Монсерат. През 1650 г. с разрешението на архиепископа, тук е построено малко светилище, в което се почита Черната Мадона от Монсерат. През 1656 г. на отец Рохас е било възложено да пази светилището и по негово време е издялано разпятие и скулптура на Исус Христос. След като статуята била свалена от кръста, тя получила името Падналия Христос. И до днес, повечето туристи са привлечени именно от тази статуя повече, отколкото от самото светилище.\n\n\n\nНедалеч от Богота, в градчето Сикапира, ще откриете едно емблематично място. „Солната катедрала“ е атракция, намираща се на 180 м. под земята и представлява архитектурно чудо, построено в подземни кухини и тунели. Бившата солна мина е издялана с римокатолически символи - Архангел Гавраил и 14-те изображения на Христос по пътя на болката към Голгота. В края се намират 3 нефа, представляващи раждането и покръстването на Христос, неговия живот, смърт и възкръсване. Във всеки неф има красиви статуи, над чиито форми са творили както скулптори, така и миньори. Зданието е толкова впечатляващо, че през 2007 г. е обявено за „първото чудо на Колумбия“.\n\n\n\n\n\nДолината Кокора Източник: www.viatravelbg.com\n\n\n\nИ тъй като сме тръгнали по пътя на кафето, няма как да пропуснем да осъществим досег и до тази божествена напитка. Колумбийско кафе може да опитате във всяка кафетерия по пътя, но за да се докоснете до първоизточника, трябва да излезете от града и да посетите някоя от местните плантации за кафе. Няма друго място, където кафеените зърна да са ценени повече, отколкото в района, известен като „тригълника на кафето” - Киндио, Рисаралда и Калдас. Тук се произвежда и 10% от световния износ на кафе. И това не е случайно. Климатът на района е основната причина за високото качество, защото се обуславя от целогодишно високи температури и валежи, както и от богатата вулканична почва.\n\n\n\nДегустацията на тази тонизираща напитка върви ръка за ръка и с другите атракции на района. Тук можете да се насладите на местната архитектура, представена от традиционни къщи guadua, направени от бамбук. Те се намират в селището Саленто, отправна точка за удивително красивата долина Кокора и бреговете на река Киндио. Разходката си заслужава, защото тя ще ви отведе в природния резерват Акаиме. Там ще имате възможност да наблюдавате как представители на 15 вида колибри необезпокоявано се хранят от специално поставените хранилки със сладка вода. А пейзажите, на които ще се насладите няма как да опишем с думи. Само ще загатнем за гората от восъчни палми Palma de Cera. Това е националното дърво на Колумбия с височина около 60 м. – едни от най-високите палми в света.\n\n\n\n\n\nСкалата Пеньол в Гуатапе Източник: www.viatravelbg.com\n\n\n\nОбиколката ни из Колумбия няма как да пропусне Меделин – „градът на вечната пролет“. Тук се провеждат множество национални и местни фестивали, сред които е традиционният ежегоден фестивал на цветята. Тук се намира и една от най-известните ботанически градини, прочута с колекцията си от орхидеи. Емблематично място в Меделин е кварталът Комуна 13 или „Сан Хавиер“. Миналото му е било свързано с личността на Пабло Ескубар, безредици, престъпност и насилия. Но след събитията през 2002 година, районът и неговите жители променят облика си и днес той се превръща в интересна туристическа атракция. Други забележителности, които да посетите са катедралата Метрополитана и намиращия се съвсем наблизо площад Ботеро с 23 скулптури на най-прочутия и обичан колумбийски творец – родения в Меделин Фернандо Ботеро. И не спираме дотук.\n\n\n\n\n\n\n\nКартахена през нощта. Източник: www.viatravelbg.com\n\n\n\nНяма как да пропуснем Картахена и да не Ви разкажем за това райско кътче, за разнообразието от пейзажи от недостъпни джунгли и сухи солени равнини, за Карибските плажове с кристални води и необятното синьо на този тропически район. Колоритен и светъл, той ни потапя в света на пирати и морски легенди, пренася ни в атмосферата на едно далечно минало, за да изживеем, макар и за кратко, неговата неподправена история. Целият център на курортното градче е под егидата на ЮНЕСКО от 1984 г. Не се колебайте да направите един пешеходен тур през колониалните квартали Гецемани, Санто Доминго и Сан Диего, да посетите площад Тринидат, площада на Каляските, площада на Митницата, парк Боливар и площад Санта Доминго. Една от атракциите на Картахена е занаятчийският пазар Лас Боведас, построен в бивш военен склад и затвор до стените на града. И не забравяйте да се насладите на карибските залези в компанията на чаша колумбийско кафе.\n\n\n\nС това латино пътешествието ни достигна своя край, но сме сигурни че вече се замисляте как да организирате неговото начало. Защото няма нищо по-хубаво от това, човек да трупа богатство от преживявания. Добавете и щипка екзотика за разкош!\n\n",
    "На 26 септември отварят границата между Венецуела и Колумбия": "Властите във Венецуела и Колумбия съобщиха в петък, че ще отворят отново общата си сухопътна граница по-късно този месец и ще възобновят търговските полети след подновяването на дипломатическите връзки, прекъснати през 2019 г., съобщи АФП.\n\nВ петък венецуелският президент Николас Мадуро написа в \"Туитър\", че на 26 септември \"съвместно ще отворим границите между Венецуела и Колумбия. Освен това ще възобновим полетите между Каракас-Богота и Валенсия-Богота\".\n\nКолумбийският му колега Густаво Петро сподели същата информация в Twitter, като добави: \"Ние потвърждаваме ангажимента на правителството да възстанови братските отношения\".\n\nПрипомняме, че страните възстановиха официалните връзки на 29 август под ръководството на президента социалист на Венецуела Николас Мадуро и новия левичарски лидер на Колумбия Густаво Петро.\n\nДвамата назначиха посланици в страните и обявиха, че също така искат да възстановят и военното сътрудничество.\n\nВенецуела прекъсна връзките си със съседа си през 2019 г., след като Колумбия под управлението на десния бивш президент Иван Дюке - заедно с десетки други страни - отхвърли преизбирането на Мадуро през 2018 г. и вместо това призна опозиционния лидер Хуан Гуайдо за легитимен лидер.\n\nПосолствата и консулствата в двете страни бяха затворени, а полетите между съседите - приземени.\n\nСподелената 2000-километрова сухопътна граница на страните - сцена на сблъсъци между въоръжени и престъпни групи - беше затворена от 2019 г. и отново отворена през октомври миналата година, но само за пешеходци.",
    "Венецуела и Колумбия подновиха дипломатическите си отношения, прекъснати от години": "Венецуела и Колумбия възстановиха дипломатически отношения.\n\nКаракас скъса дипломатическите отношения с Богота през февруари 2019 г., когато десният колумбийски президент Иван Дуке не призна преизбирането на Николас Мадуро, припомня Le monde.\n\nВенецуела и Колумбия официално подновиха дипломатическите си отношения, прекъснати от три години, с пристигането в Каракас на колумбийския посланик, назначен от новия президент Густаво Петро.\n\n\"Отношенията с Венецуела никога не трябваше да бъдат прекъсвани, ние сме братя и въображаема линия не може да ни раздели\", написа в Туитър посланик Армандо Бенедети.\n\nЕдна от целите на това възобновяване на отношенията е възстановяване на търговските връзки между двете страни. Венецуела и Колумбия обявиха на 11 август намерението си да разменят посланици. В допълнение към обмена на посланици, процесът на нормализиране предвижда пълното повторно отваряне на границата от над 2000 км, която разделя двете страни, напълно затворена за превозни средства от 2015 г. и отворена отново само за пешеходци от края на 2021 г.",
    "Фенове нахлуха на мач в Колумбия, нападнаха играчи и треньор (видео)": "Побеснели фенове в Колумбия нахлуха на терена и прекратиха мач от първенството на Колумбия. Освен това те нападнаха футболистите, както и един от треньорите. Екшънът се разигра на двубоя между Кортулуа и Депортиво Кали в 81-ата минута при резултат 2:0. Ядосани от очертаващата се загуба, хиляда привърженици на гостите прескочиха огражденията и запонаха да вандалстват на терена.\n\nПо-съобразителните като съдията на мача и някои футболисти избягаха в съблекалните. Други обаче ядоха пердах от феновете, които не подбираха между свои и чужди. По данни на органите на реда, около 1400 са били нахлулите на терена на „Естадио Досе де Октубре“.\n\nCritican a las fans de artistas por llorar en conciertos, pero son unos mamertos que van a agredir a sus “favoritos”, en fin que se puede esperar del típico hombre colombiano.\n\n\n\nDeportivo Cali Flop\n\n\n\npic.twitter.com/2Ga2ZAAILN — tats 🦩 (@babysoopink) September 21, 2022\n\nЕдин от пострадалите бе нападателят на гостите Теофило Гутиерес, който е бивш национал на Колумбия. Той бе приклещен от нахлулите фенове, които го удряха и ритаха. Същото се случи и с треньора на Депортиво - Майер Кандело.\n\nОт клуба публикуваха официално изявление, в което поискаха от местните власти да се намесят, за да предотвратят повторение на подобен инцидент в бъдеще.\n\n„Спортната асоциация на Кали, Изпълнителният комитет, президентът Луис Фернандо Мена, професионалният щаб, длъжностните лица и служителите категорично отхвърлят агресията, тормоза и насилието, претърпени от нашия отбор по време на мача срещу Кортулуа. Това ясно осъжда всеки акт на насилие срещу нашите играчи и треньорския щаб. Молим с уважение правителството и спортните власти да се намесят, за да избегнем трагедия в бъдеще, която да скърби за нашия спорт“, написаха от Депортиво (Кали).",
    "Колумбия дава на фермери имоти, конфискувани от престъпни групи": "Латиноамериканската страна обикновено се опитва да продаде конфискувани имоти\n\nКолумбия ще предостави имоти, конфискувани от групи за трафик на наркотици и оценявани на около 4,9 млрд. долара, на фермери, женски организации, младежки колективи и университети, заяви левият президент Густаво Петро в четвъртък.\n\nЛатиноамериканската страна обикновено се опитва да продаде конфискувани имоти и стоки, за да финансира обезщетения за жертвите, и миналата година основа имотна агенция, която да управлява някои от къщите, фермите и други имоти.\n\nПродажбата им обаче често е предизвикателство, тъй като купувачите се страхуват, че ще се появят предишните собственици или техните роднини, особено след като големи бивши десни парламентарни лидери се завръщат от САЩ, излежали присъди за трафик на наркотици там.\n\n„Трябва да направим така, че незаконно придобитите активи да отидат към колумбийския народ. Не става въпрос за каква да е сума, а за 22 трлн. песо (4,9 млрд. долара)“, заяви Петро на събитие по повод назначението на официални лица, включително новия ръководител на отдела за борба с прането на пари.\n\n„Това ще изисква повече кураж“, каза Петро, според изявление след събитието.\n\nПетро, който бе избран през юни, обеща амбициозни социални програми, които според него ще започнат да поправят вековете несправедливост в Колумбия. Освен това той ще търси „абсолютен мир“ с лявата партизанска група Националната освободителна армия и престъпни групи.",
    "Двама журналисти бяха убити в Колумбия": "Двама колумбийски журналисти бяха застреляни вчера от движещи се с мотор нападатели, предаде Франс прес. Лейнер Монтеро Ортега, на 37 години, и Дилия Контерас Кантильо, на 39 години, са пътували с кола между градовете Ел Копей и Фундасион. Те са\n\n/ЛМ/",
    "Награда „Сахаров“: номинациите за 2022 г.": "Всяка година Парламентът присъжда наградата на изключителни хора и организации, които са се посветили на каузата на демокрацията и на правата на човека. Миналата година за носител беше обявен руският опозиционен лидер Алексей Навални за борбата си срещу корупцията и нарушенията на правата на човека от страна на Кремъл.\n\n\n\nНоминации могат да бъдат издигани от политически групи в Парламента или от групи от поне 40 депутати. Предложенията за 2022 година бяха представени на съвместно заседание на парламентарните комисии по външни работи и развитие и подкомисията по права на човека на 26 септември. Те са:\n\n\n\n\n\nсмелият украински народ, представляван от президента Володимир Зеленски (номинация на ЕНП)\n\nнародът на Украйна (номинация на групите на С&Д и Обнови Европа)\n\nСоня Гуажажара (номинация на групата на Зелените/ЕСА)\n\nпрезидентът Зеленски (номинация на ЕКР)\n\nКомисията за истината в Колумбия (номинация на групата на Левицата)\n\nШирийн Абу Аклех (номинация на Грейс О‘Съливан и още 42 други депутати)\n\nДжулиан Асанж (номинация на Сабрина Пинедоли и 40 други депутати)\n\nСмелият украински народ, представляван от президента Володимир Зеленски, е номинация на Европейската народна партия. Непровокираното нашествие в Украйна от страна на Русия причинява огромни щети на украинския народ - много хора загубиха живота си в конфликта, а градове и села бяха напълно унищожени. Украинците се борят да защитят домовете си, независимостта си и териториалната цялост на държавата си, но също така воюват за свободата, демокрацията, върховенството на закона и европейските ценности, се заявява в номинацията.\n\n\n\nГрупите на социалдемократите и Обнови Европа номинират украинския народ, като изтъкват ролята на отделни хора, представители на граждански инициативи и на държавни и обществени институции. Сред посочените в номинацията са държавната служба за спешна помощ, Юлия Паевска, основател на доброволческа група за медицинска помощ “Ангелите на Таира“, Олександра Матвийчук (активист за правата на човека), движението за гражданска съпротива „Жълта лента“ и Иван Фьодоров (бивш кмет на украинския град Мелитопол).\n\n\n\nЕвропейските консерватори и реформисти предлагат за наградата украинския президент Володимир Зеленски като олицетворение на смелостта на украинския народ, като посочват неговата твърдост и отдаденост на Украйна и на европейските ценности.\n\n\n\nСоня Гуажажара, номинирана от групата на Зелените/ЕСА, е активист за опазване на околната среда и защита на правата на коренното население в Бразилия. Като водач на обединение на етнически общности тя се противопоставя на опити за заграбване на земите им от влиятелни лобита на земеделски стопани и компании за минно дело. Заради дейността си тя влиза в конфликти и с бразилските власти.\n\n\n\nКомисията за истината в Колумбия, номинирана от групата на Левицата, е създадена съгласно мирното споразумение от 2016 г., с което се слага край на гражданската война в страната. Комисията цели да установи фактите относно нарушенията на правата на човека по време на дългогодишния конфликт и да се застъпи за правата на милионите жертви. Номинацията споменава имената на Франсиско де Рукс, Алехандро Валенсия Вия, Марта Руис Наранхо, Алфредо Молано Браво (посмъртно), Алехандро Кастийехо, Саул Алонсо Франко, Лусия Виктория Гонсалес, Патрисия Тобон Ягари, Алехандра Мийер, Лейнер Паласиос, Анхела Саласар Мурийо (посмъртно) и Карлос Мартин Беристаин и е представена като възможност за изразяване на подкрепа за мирния процес в Колумбия.\n\n\n\nШирийн Абу Аклех, номинирана от Грейс О‘Съливан и още 42 депутати, е била известна палестино-американска журналистка, работеща за новинарския канал Ал Джазира. В продължение на много години тя предава репортажи от конфликта между Израел и палестинците в окупираните територии. На 11 май 2022 г. е застреляна, докато отразява нахлуване на израелски военни в бежанския лагер Дженин на Западния бряг.\n\n\n\nДжулиан Асанж, едно от водещите лица на асоциацията Уикилийкс, е номиниран от Сабрина Пинедоли и други 40 депутати. Асанж предоставя на водещи новинарски организации документи за военни престъпления, необосновани задържания, нарушения на правата на човека и мъчения. Той се намира в затвор във Великобритания и е изправен пред екстрадиция в САЩ, където би бил подложен на съдебен процес по обвинения за шпионаж и злоупотреба с компютърни данни.",
    "Колумбия: „Териториите, катализатори за мира“": "С мотото „Териториите, катализатори за мира“, Епископската конференция на Колумбия, чрез Националния секретариат за пастирска грижа в социалния сектор и различни регионални и национални социални организации, организира 35-ото издание на „Седмицата за мир“, която се провежда от 4 до 11 септември 2022 г.\n\nТази година организаторите са избрали мото, което подчертава значението на „териториите, които изразяват многообразието и социалната, културна и политическа жизненост на страната. Тук се преживяват напрежението, конфликтите и жестокостта на насилието, но тук се проявяват и надеждата, съпротивата и смелите усилия за изграждане на достойни условия за живот. Така мирът се изгражда ден след ден\".\n\nСедмицата на мира има за цел да направи видими ежедневните усилия на хиляди хора, групи, организации и институции, които работят в изграждането и укрепването на мира, както и да популяризира инициативи в и извън териториите. Седмицата за мир се провежда всяка година през септември, като част от Деня на правата на човека в Колумбия и празника на Св. Педро Клавер на 9 септември. През 2022 г. се навършиха 35 години, откакто Седмицата на мира се провежда постоянно и организирано, като с това подкрепя и прави видими различни граждански инициативи с послания, съобразени с контекста и политическия момент на страната. Целта е да се засили общественото съзнание за неотложната необходимост от изграждане на солиден, траен и плуралистичен мирен процес в Колумбия.\n\n\n\nПо повод инициативата, литургичният отдел при Постоянния секретариат на Колумбийската епикопска конференция подготви литургичен наръчник и специални молитви за всеки ден от Седмицата за мир, а отдела за социални комуникации материали, които да бъдат публикувани в социалните мрежи.\n\n\n\n(dg/fides)\n\n\n\n(",
    "Виляреал се подсили с национал на Колумбия": "Виляреал реализира важен трансфер в последния ден от летния трансферен прозорец, купувайки Йоан Мохика от Елче. „Жълтата подводница“ ще плати 5,5 млн. евро за Мохика, който през миналата кампания изигра 34 мача за Елче във всички турнири, като се отчете с 2 гола и 5 асистенции.\n\nДоговорът му с Виляреал е за 4 години, като той ще играе с №12 на „Естадио де Ла Серамика“. Мохика ще донесе конкуренция в зоната на левия бек в тима на Унай Емери, където се подвизават още Аблерто Морено и Алфонсо Педраса.\n\nНовините на Dsport и във Facebook, Viber, YouTube и TikTok!",
    "8 полицаи са убити при нападение в Колумбия": "ООН: Съвременните форми на робство са широкоразпространени по целия свят\n\nв югозападната част на Колумбия са, съобщи\"Категоричнопри което загинаха осем полицаи\", заяви Петро в Twitter и добави \"солидарност със семействата им\".\"Това беше нападение срещу полицейски патрул ... изглежда, че е било с експлозиви, а те са били убити с огнестрелни оръжия\", заяви пред АФП говорител на регионалната полиция.Това е, откакто в началото на миналия месец бившият партизанин Петро пое властта като първия ляв президент на Колумбия, съобщи АФП.Петро(АНО), която е призната за последната организирана партизанска групировка, действаща в Колумбия.Неговият предшественик,, прекъсна мирните преговори след нападението с кола бомба през 2019 г. срещу полицейската академия в Богота, при което загинаха 22 души.Петро предложи и \"многостранно\" прекратяване на огъня с дисидентите от Революционните въоръжени сили на Колумбия (ФАРК), коитов опит да сложи край на продължаващия вече шест десетилетия конфликт, в който участват и наркотрафиканти.Някои дисидентски фракции и наркотрафиканти,проявиха интерес да се присъединят към прекратяването на огъня.\"Тези действия показват явен саботаж на пълния мир\", казва Петро.",
    "Новото крило от Колумбия излиза без пари на ЦСКА": "ЦСКА няма да плаща трансферна сума за Марселино Кареасо, въпреки че крилото има договор с колумбийския елитен Онсе Калдас до края на календарната година, съобщават местните медии, цитирани от \"Тема Спорт\".\n\nОт клуба обявиха официално, че са дали разрешение на 22-годишния футболист да пътува за България, където да премине медицински прегледи и ако всичко е наред, да подпише с \"червените\". Южноамериканците няма да имат финансови претенции към играча и двете страни ще се разделят по взаимно съгласие.\n\nКареасо е тренирал индивидуално на базата на Онсе Калдас в последните три месеца. В паузата между шампионатите Апертура и Клаусура той е отказал офертата на клуба да преподпише своя договор.\n\nОсвен това обаче той не е пожелал да премине местния гранд Атлетико Хуниор, който е отправил предложение за него, като е заявил, че иска да играе в чужбина. Онсе Калдас дори се е принудил да насочи случая към колумбийската футболна федерация. Изглежда обаче двете страни в крайна сметка ще се разделят по цивилизован начин.\n\nМарселино Кареасо е чакан до часове в София, а трансферът трябва да бъде финализиран в близките дни. Единственият клуб в досегашната му професионална кариера е Онсе Калдас, за който дебютира на 1 април 2018 година, когато е само на 17.\n\nТой бързо си печели място в състава, като за последните 4 години е взел участие в 140 двубоя във всички турнири, в които е отбелязал 20 попадения. Балансът му в тазгодишното издание на шампионата Апертура е 16 мача, 3 гола, 1 асистенция и 4 жълти картона.",
    "Насилие, наркотици и тероризъм: Комунистите, които 50 години водиха война в джунглата": "Датата 24 ноември е особено важна в историята на Колумбия. Не, това не е рождената дата на Пабло Ескобар, нито пък е някакъв национален празник.\n\nВсъщност на 24 ноември 2016 г. е подпечатан краят на един кървав конфликт, продължил повече от половин столетие.\n\nТогава правителството на на президента Хуан Мануел Сантос подписва окончателното примирие с \"Революционните въоръжени сили на Колумбия - Народна Армия\" (ФАРК), а половин година по-късно една от най-опасните нелегални комунистически организации в света окончателно се разоръжава.\n\nПрез по-голямата част от своето съществуване ФАРК представлява най-голямата бунтовническа организация в страната и заема централно място в изключително сложен конфликт, където идеология, политика и организирана престъпност се преплитат.\n\nКолкото до зверствата, те се извършват както от държавата, така и от всички останали въоръжени групировки - от армия и полиция до крайнолеви и крайнодесни партизани, наркотрафиканти и всякакви други престъпници. Границите между всички тях много често се размиват напълно.\n\nСамата ФАРК се появява като военното крило на Колумбийската комунистическа партия по време на особено нестабилен период на страната в началото на 60-те.\n\nКомунизмът винаги е намирал солидна почва за развитие в Централна и Латинска Америка заради традиционно голямото социално неравенство, а специално в Колумбия местната комунистическа партия е сред първите появили се в региона още след края на Първата световна война.\n\nТя лесно набира подкрепа сред бедното селско население, което често се чувства репресирано за сметка на класата от богати, едри земевладелци.\n\nТака в началото на 60-те, виждайки успеха на кубинската революция, на много места из страната започват да действат левичарски мрежи на партията, които отцепват цели райони от правителствен контрол.\n\nЕдин от тях става известен като република Маркеталия в централната част на страната и за кратко успява да се самоуправлява, начело с Мануел Маруланда. Логично, подобни автономни анклави се възприемат като заплаха за централната власт и правителството изпраща армията, за да ги разчисти една по една.\n\nТочно това се случва и с хората на Маруланда, които обаче успяват да се укрият в планините и оттам да формират ядрото на това, което през 1964 г. се превръща във ФАРК.\n\nМакар и да се разраства значително в следващите години, получавайки подкрепа от Комунистическата партия и бедните земеделски общности в страната, организацията все пак няма капацитет да предприеме нещо повече от дребни атаки срещу правителствената армия в отдалечени райони.\n\nТова обаче се променя след началото на 80-те и бума на търговията с наркотици. Първоначално е отхвърлена възможността да се прибегне до подобен източник на финансиране, но виждайки по какъв начин наркобарони изграждат истински малки армии около себе си, ръководството на ФАРК решава да смени тактиката.\n\nПървоначално се започва с налагане на такси за производителите на кокаин, действащи на територии, където ФАРК има силно влияние, в замяна на протекция, налагане на ред и дори собствени закони и разпоредби. Впоследствие дейността се разширява, като организацията започва да се включва директно в производството и трафика на кокаин.\n\nПрез 1992 г. в доклад на ЦРУ се пише, че ФАРК \"все повече се замесва с наркотиците чрез \"данъчно облагане\" на търговията в райони под техен географски контрол и в някои случаи бунтовниците защитават инфраструктурата за трафик, за да финансират допълнително своя бунт.\"\n\nОписват се също така и взаимоотношенията между ФАРК и наркотрафикантите като \"характеризиращи се както със сътрудничество, така и с конфликти\".\n\nСнимка: Getty Images Мануел Маруланда е лидер на ФАРК в продължение на 44 години до смъртта си през 2008 г.\n\nОчевидно в търсенето на път за изпълняване на своята цел за установяване на социално равенство и справедливост за бедните земеделски общности (включително и тези, които отглеждат кока) се правят значителни компромиси в използваните методи.\n\nОсвен чрез производството и трафика на наркотици, ФАРК започва да трупа средства и чрез банкови обири, рекет и отвличания, а основна цел са хора от средната и висшата класа, военни, правителствени служители, както и чужденци.\n\nОценки на неправителствени организации показват, че за периода 1997-2007 г. са били отвлечени над 6700 души, а мащабът е толкова голям, че дори Уго Чавез и Фидел Кастро, които винаги са подкрепяли ФАРК, през 2008 г. се обявяват публично срещу практиката на отвличания.\n\nОрганизацията често е обвинявана и в извършването на убийства и екзекуции на политически опоненти, журналисти, лидери на общностни групи или просто цивилни, подкрепящи други въоръжени групировки.\n\nСред тях е и американският учен Томас Харгроув, чиято история инспирира холивудския филм \"Доказано жив\" с Ръсел Кроу и Мег Райън.\n\nПрез 1985 г. ФАРК, Комунистическата партия и други леви групи се обединяват в политическия Патриотичен съюз (ПС) като част от споразумение за прекратяване на огъня с правителството на тогавашния президент Белисарио Бетанкур. На следващата година ПС участва в избори и печели исторически резултат за комунистическа партия.\n\nТова обаче не води до спад на насилието. В следващите години хиляди членове и симпатизанти са убити при различни атаки на крайнодесни групировки, включително трима от кандидатите за президент на коалицията. Други лидери пък са принудени да заминат в изгнание и Патриотичният съюз се обезкървява до положение, при което изчезва окончателно.\n\nПрез това време ФАРК постепенно достига върха на своята сила и изоставя политиката. Към началото на века се смята, че групировката разчита на 15 000-20 000 въоръжени бойци, може би още двойно толкова, които помагат по други начини, и контролира между 10 и 15 процента от територията на страната.\n\nЗатова и през 1998 г. президентът Андрес Пастрана прави опит за постигане на мирно споразумение и демилитаризира територия от около 42 000 квадратни километра в южната част на Колумбия, де факто прехвърляйки целия контрол върху нея на бунтовниците.\n\nВсички преговори за мир обаче пропадат, след като те отвличат самолет, на който пътува депутат, а малко след това властите залавят на летището в Богота трима членове на ИРА, пристигнали месеци по-рано, за да обучават членове на ФАРК в правене на бомби.\n\nТези два случая преливат чашата и всички преговори за мир пропадат. В началото на 2002 г. Пастрана мобилизира целия ресурс на страната и нарежда на армията на навлезе в демилитаризираната зона. Като пряко последствие на това идва и отвличането на кандидат-президента Ингрид Бетанкур, която е освободена при специална операция чак през 2008 г.\n\nВ края на въпросната 2002 г. са проведени президентски избори, спечелени от Алваро Урибе. През цялото си управление, подкрепен от САЩ, той провежда изключително динамична и на моменти дори брутална кампания срещу всички комунистически въоръжени групировки, включително ФАРК.\n\nПостепенно те започват да губят своето влияние в един бавен процес на деградация, продължил с години.\n\nОрганизацията губи много от водачите си в битки с правителствените сили, като сред тях са главнокомандващите Раул Рейес (убит 2008 г.) и Алфонсо Кано (убит 2011 г.), наследили Мануел Маруланда, след като той умира от естествена смърт. Постепенно се топят и членовете на ФАРК, като се смята, че към 2011 г. групировката е останала с капацитет от около 7000 бойци.\n\nВ крайна сметка огромният натиск води до започването на пореден опит за помирение, а през 2016 г. се стига до дългоочакваното споразумение след години на тежки преговори. То е посрещнато с масово одобрение от целия свят, а Хуан Мануел Сантос, тогавашният президент на страната, печели Нобелова награда за мир.\n\nНо мирните договори с такива мащаби никога не са лесни за реализация и бързо става ясно, че предстои дълъг и тежък път. Споразумението, до което достигат двете страни, се оказва амбициозно и твърде комплексно със своите стотици отделни договорености.\n\nВсе пак ФАРК се трансформира в политическа организация, начело с нейния лидер Родриго Ечевери, познат и с бойното име от партизанските си години - Тимоченко. Старата организация се разпуска, а повечето нейни членове предават оръжията си под мониторинга на ООН.\n\nНе всички обаче приемат условията.\n\nРазлични дисидентски групи и продължават да действат и до днес в джунглите по границата с Венецуела и периодично стават причина за напрежение между двете страни.",
    "За Линда Петкова раят е в Британска Колумбия (Снимки)": "Бившата премиерша Линда Петкова публикува в мрежата много снимки от Британска Колумбия.\n\nВ краткия си пост във фейсбук тя пише, че това е раят и е тагнала приятели.\n\nНа снимките се виждат прекрасни гледки от океана.\n\nУайт Рок е посочен като мястото, в който е отседнала Линда с една от дъщерите си. Градът в Британска Колумбия, Канада, граничи със залива Semiahmoo на юг и е заобиколен от три страни от Съри. На югоизток през пешеходен мост се намира първата нация Semiahmoo, която е в границите на Съри.\n\nКакто стана известно преди дни, съпругата на съпредседателя на \"Продължаваме промяната\" - Кирил Петков, е заминала за родината си с децата, а сладкарницата й е затворена.\n\n\"Събирам енергия за изборите, във ваканция съм\", написа тогава в инстаграма си Линда Макензи, която е посочила, че е в столицата на Британска Колумбия - Виктория.",
    "Музиканти от Испания, Русия, Украйна, Колумбия, Латвия и България казаха ''Путин, спри войната!'' -": "\"Моля ви, не искам повече да пиша подобни творби!\" В тези думи Венци Мицов се обърна към публиката, дошла на премиерата на неговата творба за струнен оркестър \"Lamento/Прекъсната молитва\" вчера във Враца.\n\nПремиерата на творбата в памет на жертвите от войната на Путин срещу Украйна беше снощи в концертната зала на Симфониета Враца.\n\n12-минутната композиция, написана за струнен оркестър и тимпани, редува в себе си контрасти - от тих молитвен транс към безмилостна и бездушна канонада от звуци.\n\nРешена в минималистичен стил, тя, по думите на нейния автор е \"музика, която не може да развие себе си, защото смъртта стои на пътя ѝ\".\n\n\"Lamento/Прекъсната молитва\" е първото българско произведение за оркестър, което изразява отношение към войната. До момента гражданска позиция спрямо случващото се в Украйна не е изразил почти никой български композитор.\n\nВ края на симфоничната пиеса музикантите от Симфониета Враца, които са от много различни националности се присъединиха към призива на композитора Венци Мицов, който каза \"Putin, stop this fuckin' war!!!\".\n\nВидео от снощната премиера:",
    "Финалът на бразилското първенство за жени подобри рекорд в Южна Америка": "Финалният мач на бразилското футболно първенство за жени постави нов рекорд за посещаемост в Южна Америка, съобщава агенция АП. Коринтианс надделя с 4:1 над Интернасионал в Сао Пауло пред 41 хиляди души на стадион \"НеоКимика\" и спечели втората си поредна титла, а миналата седмица двата отбора направиха 1:1 пред 36 хиляди в Порто Алегре.\n\nПреди финалните двубои рекордът се държеше от Колумбия. През юни Америка де Кали победи Депортиво Кали с 3:1 пред 37 хиляди привърженици.\n\nБразилската футболна федерация плаща 6.3 милиона долара на шампиона при мъжете и едва 200 хиляди на първенеца при жените.",
    "На 22 септември във Ванкувър ще изгрее \"Светлината на буквите\"": "play\n\npause\n\nstop\n\nmute\n\nunmute\n\nmax volume / Интервю на Силвия Великова с Велислава Панова и Владимир Попов в предаването ''Преди всички'' Update Required To play the media you will need to either update your browser to a recent version or update your To play the media you will need to either update your browser to a recent version or update your Flash plugin\n\nИзложба \"Светлината на буквите\" ще бъде открита във Ванкувър в Деня на българската независимост. Тя разказва за славната история на българската азбука и е създадена по инициатива на Държавния културен институт към българското министерство на външните работи. 13 произведения, посветени на българската азбука, ще бъдат изложени в канадския град по повод 1150 години от Великоморавската мисия на светите братя Кирил и Методий.\n\nПо време на изложбата Българо-канадското дружество \"Британска Колумбия\" ще бъде наградено със специалната награда на Държавната агенция на българите в чужбина. Ще има представяне и на български носии.\n\nВелислава Панова, генерален консул на България в Торонто, сподели пред БНР, че в Канада има две български училища и българската държава се опитва да осигури признаването на българския език за кредит в университетите за децата, които имат завършено българско училище. Британска Колумбия и Онтарио ще бъдат първите две провинции, в които се очаква това да се случи. Библиотеката във Ванкувър пък ще има българска секция.\n\nВладимир Попов, президент на Българо-канадското дружество \"Британска Колумбия\", допълни в предаването \"Преди всички\", че българската общност в Канада наброява над 5000 души, по официални и по-стари данни, а зад Океана вече тече подготовката за провеждането на предсрочните избори за български парламент.\n\nПовече по темата можете да чуете в звуковия файл.",
    "Четири града, които предпочетоха пешеходците пред колите": "Пандемията от коронавирус, която доведе до неколкократно въвеждане на локдауни, и новите изисквания към градската среда създадоха условия за стартирането на инициативи в полза на пешеходците. Те настояват за повече места без автомобили.\n\nЗа да добиете представа за тенденцията, която се наблюдава в цял свят, ще ви представим четири града. Те направиха бързи и смели промени, които насърчават жителите да се движат пеша или с колело.\n\nПариж, Франция\n\nОще преди пандемията френската столица имаше сериозен напредък в осигуряването на по-благоприятна среда за пешеходците. Кейовете, непосредствено по поречието на река Сена например, бяха обявени за пешеходни в края на 2016 г. Четири години по-късно кметът Ан Идалго бе преизбрана точно заради подкрепата си за концепцията “15-минутният град”, която предвижда градско планиране, което позволява на жителите да извършват ежедневните си задачи - от пазаруване до ходене училище и работа – на разстояние от 15 минути пеша или каране на велосипед.\n\nПрез годините бяха изградени и още велоалеи, което доведе до намаляване на автомобилния трафик.\n\nПариж планира да създаде допълнителни 180 км велосипедни алеи и 180 000 места за паркиране на велосипеди до 2026 г. В същия срок трябва да бъдат засадени и 170 000 дървета с цел охлаждане на града.\n\nНовите 10 най-добри града за колоездачи Градовете в Европа са начело в списъка\n\nЗа да стимулира карането на колело, френската столица намали с една лента някои от основните си пътища, създавайки място за велосипедни алеи.\n\nВ очакване на домакинството на града на Олимпийските игри през 2024 г. мостът между Айфеловата кула и Трокадеро също ще бъде напълно пешеходен.\n\nБогота, Колумбия\n\nКолоезденето е национален спорт в Колумбия. Затова не е никак учудващо, че Богота е град с отлична инфраструктура за каране на колело. Пандемията ускори процеса на ограничаване на употребата на автомобили.\n\nПрез 2020 г. кметът Клаудия Лопес определи допълнителни 84 км временни велоалеи към съществуващата 550-километрова мрежа от велосипедни алеи, наречена Ciclorruta. В момента те са такива за постоянно.\n\n„Има толкова много велосипеди по улиците по всяко време на деня, това е доста вдъхновяващо”, казва Алекс Гилард, основател на блога Nomad Nature Travel. По време на пандемията той има възможността да живее в Богота.\n\nОсвен това в неделя и на официални празници автомобилите в града са напълно забранени по определени маршрути, влизащи в програма, известна като Ciclovia.\n\nИнициативата привлича седмично над 1,5 млн. колоездачи, пешеходци и любители на бягането.\n\nЗа облагородяването на градската среда спомагат и новите градски автобуси, които работят на газ и ток, пише Би Би Си.\n\n„Атмосферата на Богота се промени. Сега е много по-лесно, по-спокойно и по-безопасно да се движиш в града“, казва местната жителка Жозефин Ремо, която има блог, посветен за пътувания.\n\nМилано, Италия\n\nИталия бе една от европейските страни, която бе най-силно засегната от пандемията от коронавирус. Градовете ѝ обаче се адаптираха бързо, за да осигурят алтернатива на претъпкания градския транспорт.\n\nПрез лятото на 2020 г. Милано се зае с амбициозен план за разширяване на тротоарите и колоездачни алеи по протежение на 35 километра пътища, които преди това бяха предназначени за автомобили.\n\nПромените преобразиха града. Появиха се повече заведения за хранене и пазари на открито. Все по-търсени станаха градските градини.\n\nОбичам концепцията за 15-минутния град, казва Луиза Фаварето, основател на сайта Strategistico, посветен на живота чужбина. Тя е привлечена от променящата се градска инфраструктура, която дава приоритет на хората пред автомобилите. Тенденцията създава повече причини хората да бъдат на открито и да се срещат.\n\nНай-живописните велосипедни маршрути в ЕвропаЕлектронното издание Cycling Today представя 8 от най-живописните места за колоездене в Европа\n\nМилано впечатлява и със своя нов квартал CityLife. Той е не само най-голямата зона без автомобили в града, но и една от най-големите зони без автомобили в Европа. Кварталът впечатлява с много зелени площи и изобилие от велосипедни алеи.\n\nФаварето препоръчва да се разходите по каналите на Navigli и да се насладите на заведенията за хранене на открито и нощния живот в квартала.\n\nСеверната част на квартал Изола е превърната от индустриален район в пешеходна и велосипедна зона, пълна с модерни кафенета, галерии и бутици.\n\nГостите на града не трябва да се притесняват за намирането на велосипед, за да се насладят на велосипедните алеи. Градската услуга за споделяне на велосипеди, BikeMI, има 300 станции в целия град и предлага както обикновени, така и електронни велосипеди.\n\nСан Франциско, САЩ\n\nВ началото на пандемията в Сан Франциско стартира Slow Streets – програма, която използва знаци и бариери, за да ограничи автомобилния трафик и скоростта по 30 улици в опит да ги направи по-удобни за пешеходци и велосипедисти.\n\nПрограмата е постигнала 50% намаляване на трафика по пътищата и 17% ръст на пешеходците в делнични дни. За велосипедистите ръстът е още по-голям - 65%.\n\nНа жителите на града тази промяна така се хареса, че те настояха четири участъка да останат за постоянно достъпни само за пешеходци и колоездачи. Сред тях са Golden Gate Avenue, Lake Street, Sanchez Street и Shotwell Street. Този месец предстои да бъдат гласувани още освободени от коли марщрути.\n\n",
    "Удар с глава тип Зидан, бой и червени картони на мач във Франция (ВИДЕО)": "В истиниска корида се превърна срещата между Франция и Полша от турнира до 18 години във френския град Лимож. Сблъсъкът бе спрян десетина минути преди края му, тъй като се стигна до масово сбиване между играчи на двата отбора.\n\nДо него се стигна, след като футболист на „петлите“ удари с глава свой съперник по примера на Зинедин Зидан, който го стори срещу Марко Матераци на Световното първенство през 2006 г.\n\nFrance U18 vs Poland U18s match abandoned after France picked up a FOURTH red card and was 7 vs 11 players pic.twitter.com/pPs4BWQVVo — M•A•J (@Ultra_Suristic) September 25, 2022\n\nФренският играч получи червен картон, като той стана четвъртият футболист на тима, който бе изгонен.\n\nПреди това нямаше индикации, че ще се стигне до подобен развой на мача. До 55-ата минута резултатът бе 2:2, но в следващите 20 минути главният съдия изгони четирима френски футболисти – Илиес Усни (ПСЖ), Жанюел Белосиан (Рен), Йони Гомис (Льо Авър) и Дарнел Ерик Биле (Сент Етиен).\n\nСлед настъпилото сбиване реферът сложи край на мача, който дойде при резултат 3:2 за Полша. Френският треньор Бернар Диомед, който е световен шампион с тима от 1998 г., заяви, че футболистите му, които са замесени в свадата, повече няма да получават повиквателни за националния отбор.\n\nНовините на Dsport и във Facebook, Viber, YouTube и TikTok!",
    "Авантюристи, пазете се: 5-те най-опасни джунгли в света": "Джунглите са зашеметяващи. С умопомрачително биоразнообразие, обитавани от най-красивите същества на Земята, криещи някои от най-зрелищните природни съкровища, те отдавна са едно от най-вълнуващите места за посещение на този свят. Но могат да бъдат изключително опасни за хората. Независимо дали става дума за животни, флора или метеорологични условия, джунглите диктуват свои собствени правила. И в повечето случаи тези правила са твърде трудни, за да се справят с тях обикновените хора. Често незачитането на тези закони означава нараняване, заболяване и последваща смърт. Към джунглите трябва да се отнасяме с уважение. Някои трябва да се избягват напълно. Елате на пълно с адреналин пътешествие и вижте най-опасните джунгли в света.\n\nПропастта Дариен/ Darién Gap\n\nКЪДЕ: Колумбия и Панама\n\nЕдно от най-дъждовните места в света, пропастта Darién Gap несъмнено е сред най-опасните. Тук спира Панамериканската магистрала, която свързва Северна и Южна Америка. Това е пропаст. И при това ужасяваща.\n\nВлизането в буйните джунгли на пропастта Дариен без професионален местен водач често може да бъде еквивалентно на самоубийство. Освен природните опасности като обилни валежи, тежки терени, липса на пътеки, отровна флора и фауна, има и такива, създадени от човека. Този национален парк се намира точно на границата на Колумбия и Панама, жизненоважна сухопътна връзка, която е свидетел на редовни преминавания на мигранти и трафик на наркотици. Освен това тук активно присъства FARC, колумбийска марксистка партизанска група. Това създава допълнителни опасности за потенциалните пътници, които се опитват да пресекат джунглата.\n\nАндхарбан/ Andharban\n\nКЪДЕ: Индия\n\nПреведено като „Тъмната гора“, Andharban е участък от джунгла близо до историческия град Пуна в западния индийски щат Махаращра. Поход на средно ниво ви отвежда до спиращите дъха гледки към буйните хълмове, безкрайните водопади и завладяващите долини. Въпреки че не е опасно само по себе си, по време на сезона на мусоните обикновено има изчезнали хора, загубени и умиращи по време на прехода. Непредсказуемостта на времето и изключително силния дъжд могат да доведат до наводнения за секунди и е много лесно да попаднете в беда. Все пак това е прекрасно и подценено приключение в джунглата на открито, което е доста достъпно. Но ако решите да го направите, вземете допълнителни предпазни мерки и идете подготвени.\n\nДжунгла на Папуа Нова Гвинея\n\nКЪДЕ: Папуа Нова Гвинея\n\nПапуа Нова Гвинея е поразителна – място, все още недокоснато от масовия туризъм. Разположен точно до северния край на Австралия, тя остава загадка за повечето пътници. Третата по големина островна държава в света може да се похвали с огромните 851 местни езика, говорени на обширната й територия и включва умопомрачително биоразнообразие.\n\nИ идва безкрайната джунгла на Папуа. Страната е дом на най-голямата тропическа гора в света след Амазонка и Конго. Въпреки че е прекрасно, това е и изключително опасно място. Първо, има няколко безконтактни коренни племена, които не искат да се срещат с вас . Второ, срещата с местните животни като казуар (известен още като най-опасната птица в света), папуанска черна змия (чиято отрова ви парализира за броени часове) и питохуи с качулка (или токсична птица) не звучи твърде приветливо.\n\nМестна територия на Уру-Еу-Уав-Уау/ Uru-Eu-Uaw-Uaw\n\nКЪДЕ: Бразилия\n\nМестната територия Uru-Eu-Uaw-Uaw се намира дълбоко в джунглата на Амазонка на бразилския щат Рондония. Той е дом на няколко коренни племена, много от които са без контакт. Животновъдите и дървосекачите обаче се стремят да завземат части от гората , което води до продължаваща война за земята, често има случаи на насилие и масови убийства. Това прави територията на джунглата изключително опасно място за всеки външен човек. Но по-важното е, че това е тъжен случай на конфликт между икономически интереси и местния начин на живот.\n\nДжунгла на остров Северен Сентинел\n\nКЪДЕ: Остров Северен Сентинел, Индия\n\nСентинелското племе е едно от последните изолирани коренни хора в света. Техният местен дом, остров Северен Сентинел, има недокосната природна красота и километри девствена джунгла. Сентинелците обаче не желаят да се контактува с тях и е имало инциденти, при които хора, които са искали да го направят, са били убити при нападение.",
    "Роджър Уотърс нежелан в Полша заради позицията си за Украйна": "Рокзвездата анулира свои концерти, след като срещна обществено неодобрение в страната\n\nПозициите на винаги политически активния Роджър Уотърс са на път да го превърнат в персона нон грата в много страни.\n\nПозициите на винаги политически активния Роджър Уотърс са на път да го превърнат в персона нон грата в много страни.\n\nСъоснователят на Pink Floyd Роджър Уотърс отмени планираните си концерти в Полша на фона на възмущението в страната, предизвикано от позицията му относно войната, която Русия води в Украйна, съобщи Guardian, позовавайки се на полски медии.\n\nСлужител на Tauron Arena в Краков, където музикантът трябваше да изнесе два концерта догодина, е заявил, че те няма да се състоят. „Мениджърът на Роджър Уотърс реши да се оттегли, без да посочи причина“, обяснява Лукаш Питко. В уебсайта за концертното турне на Уотърс This Is Not a Drill концертите в Краков, предварително обявени за 21 и 22 април, вече не фигурират. На 18 април музикантът, известен с левите си убеждения, ще изнесе шоу в Копенхаген, а на 23 април – в Будапеща. Датите 21 и 22 април са свободни в програмата му.\n\nРоджър Уотърс, който в момента е на турне в САЩ, отрече във Фейсбук твърденията, че той или неговия мениджър са отменили концертите и обвини градския съветник Лукаш Вантух, че прилага „драконовски мерки“ към работата му.\n\nОчаква се следващата седмица общинските съветници в Краков да гласуват предложението Роджър Уотърс да бъде обявен за персона нон грата в града, изразявайки „възмущение“ от позицията му за войната в Украйна. „Да се позволи на Роджър Уотърс, открит поддръжник на Путин, да свири в Краков, би било срамно за нашия град. Нека пее в Москва“, коментира в социалните мрежи Вантух.\n\nПо-рано Уотърс написа отворено писмо до украинската първа дама Олена Зеленска, в което обвинява „крайните националисти“ в Украйна, че са извели страната на „пътя на тази разрушителна война“. 79-годишният британски музикант критикува Запада и най-вече Вашингтон за това, че снабдява страната с оръжия, а НАТО провокира Русия, струпвайки войски по границите й.\n\nНе за пръв път съоснователят на една от най-влиятелните рокгрупи в света излага възгледите си по въпроси от международната политика. През 2019 г. например Уотърс порица концерт в стил Live Aid в Колумбия, набиращ средства за хуманитарна помощ за бедстващите във Венецуела, с твърдението, че това е акция на САЩ, целяща да компрометира социалистическото правителство на Николас Мадуро. По-рано, през 2018-а, на свой концерт в Бразилия в навечерието на президентските избори в страната, той се обяви против десния кандидат Жаир Болсонаро, който впоследствие спечели изборите за поста. А родните меломани помнят, че още по-рано, по време на шоуто му в София през 2013 г., на таблото на Националния стадион с големи червени букви се изписа \"Оставка\" в знак на подкрепа към българите, които тогава масово протестираха срещу правителството на Орешарски.",
    "Топ 5 най-скъпи футболисти, които ще пропуснат Световното първенство в Катар": "730\n\nДо Мондиал 2022 остават по-малко от два месеца и феновете търпеливо чакат най-големия световен форум. Мечтата на всеки футболист е да представлява нацията си на Световно първенство, но не всеки играч на най-високо ниво получава възможността да го направи.\n\nДокато най-добрите национални отбори ще се борят на Световното първенство по футбол по-късно през годината, не всеки топ футболист в света ще участва в надпреварата. Няколко качествени отбора не успяха да се класират за Мондиала и в резултат на това някои от най-разпознаваемите лица в света на футбола няма да присъстват в Катар.\n\nВ настоящия материал ще ви представим петимата най-скъпи футболисти, чиято цена е определена от Transfermarkt, които ще пропуснат предстоящото Световно първенство.\n\n5. Виктор Осимен (Нигерия/Наполи) - 65 милиона евро\n\nВиктор Осимен е един от най-обещаващите млади нападатели в Европа в момента. Нигерия има куп невероятни играчи, но не успя да се класира за Световното първенство по футбол.\n\nВисокият и енергичен Осимен щеше да води атаката на \"супер орлите\" в Катар, но за съжаление той ще гледа турнира като обикновен зрител. Осимен до момента има два гола и една асистенция в пет изяви за Наполи в Серия А през настоящия сезон.\n\n4. Николо Барела (Италия/Интер) - 70 милиона евро\n\nНиколо Барела е смятан за един от най-добрите полузащитници на своето поколение. Неуспехът на Италия да се класира за Мондиала означава, че няма да можем да видим и него в действие. Действащите шампиони на Европа загубиха полуфиналите на плейофите срещу Северна Македония по шокиращ начин.\n\nВ момента Барела играе на върха на силите си и много ще липсва на Световното първенство. В осем участия във всички турнири за Интер, досега през сезона, 25-годишният футболист е отбелязъл два гола и е направил две асистенции.\n\n3. Луис Диас (Колумбия/Ливърпул) - 75 милиона евро\n\nЛуис Диас доказа, че е вдъхновение за Ливърпул. Упоритото ляво крило спечели феновете с манталитета си на воин и желанието за игра, които показа, откакто се присъедини към гигантите от Висшата лига. Той е умело крило, което притежава много усет.\n\nЗа съжаление, Диас няма да участва на Мондиала, след като Колумбия не успя да се класира за турнира, завършвайки на шесто място в квалификациите за Световното първенство. В девет мача във всички състезания за Ливърпул досега този сезон Диас отбеляза четири гола.\n\n2. Мохамед Салах (Египет/Ливърпул) - 90 милиона евро\n\nМохамед Салах е един от най-уважаваните футболисти в света. Нападателят на Ливърпул също беше в страхотна форма през сезон 2021/22 и сподели \"Златната обувка\" на Висшата лига с Хюн Мин Сон от Тотнъм. Формата на Салах обаче спадна след началото на годината и той не успя да осигури класиране за Световното първенство за своя национален отбор. Египет загуби от Сенегал след дузпи в последната си квалификационна среща.\n\nСалах не успя да достигне нивата на формата си от края на 2021 година. Сега обаче той върши доста прилична работа през сезона за Ливърпул. В девет участия във всички турнири за мърсисайдци през този сезон Салах може да се похвали с четири гола и три асистенции.\n\n1. Ерлинг Холанд (Норвегия/Манчестър Сити) - 150 милиона евро\n\nЗвездата на Манчестър Сити - Ерлинг Холанд, е може би нападателят в най-добра форма в света в момента. Норвежкият национал превзе Висшата лига, откакто се присъедини към Манчестър Сити това лято, със сделка на стойност 60 милиона евро.\n\nХоланд обаче няма да присъства на Световното първенство по футбол, след като Норвегия не успя да се класира за турнира. Младият нападател много ще липсва, тъй като напоследък демонстрира футбол от световна класа и е просто удоволствие да се гледа на терена. В 10 мача, във всички турнири за Манчестър Сити досега през кампанията, Холанд има 14 гола и една асистенция.",
    "Суша в Бразилия свива доставките на кафе": "Плантациите в Централна Америка също са застрашени от климатични несгоди\n\nСпоред неговите оценки до март резервите от кафе в страната може да намалеят до 7 милиона чувала от по 60 кг, докато в същото време най-подходящо би било ниво от 9-12 милиона торби, уточнява БНР.\n\n„Запасите достигнаха толкова ниско ниво, че даже при добра реколта следващата година Бразилия трудно би успяла да удовлетвори търсенето. Просто имаме нужда от дъжд”, убеден е Нелсън Карваляиш, член на управата на групата износители Cecafe.\n\nВ същото време световното търсене продължава да нараства. Според изследователския център hEDGEpoint Global Markets употребата на кафеени зърна тази година се е увеличила с 1,5% и с 2% миналата година. Успоредно с това нарастват и цените. Агенцията отбелязва, че стойността на фючърсите за сорта арабика в Ню Йорк са се увеличили с 11% на годишна база, като анализаторите са на мнение, че тази тенденция ще продължи.\n\n\"Световните цени ще продължат да се покачват и една от причините за това е несигурността относно бразилските доставки\", обяснява Гилерме Мория, старши икономически анализатор в холандската банка Rabobank.\n\nСитуацията едва ли ще се промени в близко бъдеще, смята изданието. В публикацията се посочва, че сушата в Бразилия ще се засили през следващите месеци, докато в Колумбия, втората по големина страна производител на кафе, ще има прекомерни валежи.\n\nНеблагоприятни метеорологични условия се очаква и в плантациите за кафе в Гватемала, Хондурас и Никарагуа.",
    "Фалшива самоличност и чадър от федерацията: Скандалът, който може да изхвърли цял един отбор от Световното първенство": "Байрон Кастийо е играл в Еквадор с фалшиви документи и е лъгал за възрастта си и за мястото на раждане. Местната федерация го е прикривала, а до момента и ФИФА си затваряше очите\n\nФалшива самоличност на футболист може да доведе до изхвърлянето на цял един отбор от предстоящото Световно първенство в Катар.\n\nЕдин от националите на Еквадор е фалшифицирал акта си за раждане и местната футболна федерация го е прикрила, а това може да има тежки последици за националния тим на страната.\n\nБританското издание \"Дейли мейл\" представя документи и доказателства, за да сглоби странната история на Байрон Кастийо - десен бек, изиграл осем мача в квалификациите за Мондиала.\n\nРазкритията около Кастийо се случват само няколко дни преди Апелативната комисия на ФИФА да се произнесе по случая.\n\nТова трябва да се случи този четвъртък и Еквадор е застрашен да загуби визата си за Катар.\n\nОсновният въпрос е дали футболистът е роден в Еквадор или в Колумбия. Таблоидът публикува запис от интервю с Кастийо отпреди четири години, в което той признава, че е роден през 1995 г. в Колумбия, а не през посочената в еквадорския му акт за раждане 1998-а.\n\nВ интервюто той посочва и пълното си име Байрон Хавиер Кастийо Сегура, което съвпада с това от колумбийския му акт за раждане - докато името му в еквадорския документ е различно (Байрон Давид Кастийо Сегура).\n\nИграчът описва как напуска колумбийския град Тумако, за да отиде в Сан Лоренсо в съседен Еквадор и там да преследва футболна кариера. Байрон назовава и еквадорски бизнесмен като човека, осигурил му новата фалшива идентичност.\n\nВъпросното интервю е направено пред следствената комисия на Еквадорската футболна федерация. Разследващите излагат своите изводи в официален доклад до президента на федерацията и до дисциплинарната комисия, в който пишат, че Кастийо е колумбийски гражданин, роден през 1995 г. в Тумако.\n\nВъпреки това, през 2019-а федерацията на Еквадор го обявява за еквадорец, който има право да се състезава в националния отбор на страната.\n\nОт април тази година ФИФА се занимава със случая, след като Чили подаде жалба, че в националния отбор на Еквадор има нередовен играч - колумбийски гражданин, влязъл в страната като нелегален емигрант.\n\nПрез юни ФИФА отхвърли жалбата и обяви, че Кастийо е родом от Еквадор, но тогава все още не разполагаше с появилите се сега доказателствени материали.\n\nСъмненията около този футболист всъщност датират още от 2015-а, когато неговият трансфер между два еквадорски клуба съмнително пропада поради \"нередности\" в документацията.\n\nТогава Байрон е собственост на клуба Норте Америка, който три години по-късно е изключен от местната федерация, тъй като е признат за виновен за уреждане на фалшиви документи на футболисти.\n\nСлучаят предизвиква сформирането на независима разследваща комисия, която се заема да разнищва масовия проблем в страната с фалшиви паспорти на играчи.\n\nDailyMail de Inglaterra: Ecuador podría ser expulsado del próximo mundial. Reporte incluye audio donde Byron Castillo reconocé tener cédula falsa y haber nacido en Colombia. El medio inglés habla de pasaportes falsos, multiples identidades y encubrimientopic.twitter.com/w5qM07EXYA — Chilean Premier League (@AbranCancha8) September 12, 2022\n\nИменно пред тази комисия Кастийо се явява за ключовото интервю, проведено през декември 2018 г.\n\n\"Пресякох границата, защото моят отбор от Тумако ходеше да играе в Сан Лоренсо\", разяснява той пред разследващите.\n\n\"Отидох на проби в Сан Лоренсо, помня много добре\".\n\n\"Не бях одобрен в нито един отбор на тези проби, но моят приятел, който беше одобрен, така и не се появи. Затова вместо него отидох аз\", небрежно признава футболистът.\n\n\"Казах на родителите си, че трябва да замина отново, но тогава нямахме пари, никакви. И започнах да плача. Баща ми и после майка ми казаха, че просто ще трябва да се случи някой друг път. Мама беше разтревожена, аз самият също бях. Баща ми излезе около 7, върна се в 11-12 с парите, 20 000 колумбийски песос. С тях успях да стигна до Сан Лоренсо\".\n\n\"Пристигнах и не знаех как да се оправя. Казаха ми така и така: ще го направим, ще ти помогнем. Бях там, за да помогна на семейството си. Започнах да играя без никакви проблеми и едва сега проблемите започват да изникват\", обяснява още Байрон.\n\nИграчът посочва собственика на Норте Америка Марко Самбрано като човека, осигурил му фалшивата самоличност и новите документи.\n\nПо времето на разследването Байрон Кастийо вече е юношески национал на Еквадор, но за мъжкия отбор дебютира едва през 2021-ва.\n\nФутболистът не е коментирал публично своята националност, но тази седмица е призован на видеоразговор от Апелативната комисия на ФИФА. Все още не е ясно дали той смята да се яви.\n\nПоложението му обаче не изглежда никак добро, защото съществуват още няколко доказателства за редовността на колумбийския му акт за раждане и нередовността на еквадорския.\n\nГолемият въпрос е как ще решат от ФИФА да процедират по казуса, който може да предизвика куп проблеми два месеца преди Мондиала в Катар.\n\nПо програма Еквадор трябва да играе още в откриващия мач на Световното първенство на 20 ноември срещу домакина Катар. Ако се наложи южноамериканският състав да бъде изключен толкова скоро преди първенството, това ще е голям срам за ФИФА.\n\nВ Чили ще се надяват именно те да заменят Еквадор на шампионата, тъй като Кастийо игра срещу тях в две квалификационни срещи, в които те взеха само точка.\n\nАко ФИФА се придържа към скорошния прецедент и присъди две служебни победи на Чили с по 3:0, \"Ла Роха\" ще се придвижи от седмо до четвърто място в таблицата на квалификациите, пред Перу по голова разлика.\n\nЗа Катар се класират първите четири отбора от квалификациите в Южна Америка.\n\nИменно Перу е другият възможен печеливш от ситуацията, защото завърши на петата позиция. Ако Еквадор бъде изключен и резултатите му от квалификациите просто бъдат анулирани, Перу ще се добере до желаното четвърто място.\n\nПрез 2016 г. Боливия беше санкционирана за използването на нередовен играч в лицето на защитника Нелсон Кабрера, който преди това беше играл за Парагвай. В резултат, на Чили и Перу бяха присъдени служебни победи с по 3:0 срещу боливийците.\n\nЗа момента ФИФА и Футболната федерация на Еквадор отказват да коментират последното развитие по случая с Байрон Кастийо.\n\nНалага се обаче да бъдат взимани категорични решения по казуса, и то много скоро.",
    "БТА :: Седмицата в ЕП: 26 септември – 2 октомври 2022 г.": "Информация за медиите\n\n\n\nСедмицата в ЕП: 26 септември – 2 октомври 2022 г.\n\nЗаседания на парламентарни комисии, политически групи, Брюксел\n\nПредседателят на ЕЦБ Кристин Лагард. Председателят на Европейската централна банка (ЕЦБ) Кристин Лагард ще проведе редовен дебат с комисията на ЕП по икономически и парични въпроси (ECON), първият след решението на ЕЦБ да повиши на два пъти лихвените проценти. Очаква се евродепутатите да дискутират паричната политика на ЕЦБ в контекста на бързо покачващата се инфлация и въвеждането на новия „Инструмент за защита на трансмисионния механизъм“ (TPI) за закупуване на национални облигации при определени условия. След това те ще обсъдят текущите и предстоящите приоритети относно данъчната политика с комисаря по въпросите на икономиката Паоло Джентилони (понеделник).\n\nНа живо: заседание на ECON, понеделник, 26 септември, 16:00 ч. българсо време\n\nУкрайна / Транспорт. Комисията на ЕП по транспорт и туризъм (TRAN) ще разговаря с украинския заместник-министър на инфраструктурата Мустафа Найем относно логистичната ситуация в Украйна, включително новия „зърнен коридор“ през Черно море, договорен на 27 юли 2022 г. с Русия (понеделник).\n\nНа живо: заседание на TRAN, понеделник, 26 септември, 16:00 ч. българско време\n\nУкрайна / Дезинформационни кампании от страна на Русия. Специалната комисия на ЕП по въпросите на външната намеса и дезинформацията (ING2) ще проведе изслушване на тема „Руската дезинформация и пропаганда по отношение на Украйна в контекста на нейната агресивна война и въздействието им върху демократичните процеси в ЕС“. Сред гост-ораторите са Дмитрий Муратов, лауреат на Нобеловата награда за мир за 2021 г. и главен редактор на Новая газета, и Олга Руденко, главен редактор на Киев Индипендънт (Kyiv Independent) (четвъртък).\n\nНа живо: заседание на ING2, четвъртък, 29 септември, 10:00 ч. българско време\n\nТайван / Дезинформационни кампании от страна на Китай. Специалната комисия на ЕП по въпросите на външната намеса и дезинформацията (ING2) ще проведе дебат с тайванския министър на цифровите въпроси Одри Танг относно отговора на Тайван срещу китайската намеса (четвъртък).\n\nНа живо: заседание на ING2, четвъртък, 29 септември, 12:30 ч. българско време\n\nНаграда „Сахаров“ за 2022 г. Евродепутатите от комисиите на ЕП по развитие (DEVE) и външни работи (AFET) и подкомисията по правата на човека (DROI) ще представят кандидатите за тазгодишната награда „Сахаров“ за свобода на мисълта на ЕП. Сред номинираните са народа на Украйна и украинският президент Володимир Зеленски, палестинско-американската журналистка Ширин Абу Акле, основателят на Уикилийкс (WikiLeaks) Джулиан Асандж, бразилската активистка в областта на околната среда и проблемите на коренното население Соня Гуахахара и Комисията за истината на Колумбия (понеделник).\n\nНа живо: заседание на AFET/DEVE/DROI, понеделник, 26 септември, 16:00 ч. българско време\n\nПодготовка на пленарната сесия на 3-6 отковмри. Политическите групи ще се подготвят за пленарната сесия на 3-6 октомври, по време на която членовете на ЕП ще обсъдят и гласуват правилата за въвеждането на общо зарядно устройство с цел улесняване на потребителите и ограничаване на отпадъците от електрическо и електронно оборудване, законодателство относно Здравния съюз на ЕС, чиято цел е подобряване на превенцията, готовността и реакцията на равнището на ЕС и на национално равнище, както и ще приемат резолюция относно отговора на ЕС срещу покачващите се цени на енергията. Парламентът също така ще обсъди и гласува резолюции относно хуманитарното положение в Пакистан след опустошителните наводнения, положението на ромите в ЕС, и прекратяването на незаконната търговия с диви животни до 2025 г.\n\nПрограма на председателя на ЕП. Във вторник председателят на ЕП Роберта Мецола ще се срещне с изпълнителния директор на Европол Катрин де Бол. В сряда тя ще се срещне с Юлия Навалная и Леонид Волков, началник на щаба на Алексей Навални и председател на Фондацията за борба с корупцията, както и ще произнесе встъпителното слово по време на Европейските дни на научните изследвания и иновациите. В сряда вечерта председателят на ЕП ще бъде в Берлин за „Нощта на европейските идеи“, където ще произнесе основната реч. В четвъртък тя ще проведе среща с генералния директор на Международната организация по миграция Антонио Виторино.\n\nБрифинг за медиите относно темите от пленарната сесия. Пресслужбата на ЕП ще проведе пресбрифинг относно темите от пленарната сесия с говорителите на политическите групи на Парламента в петък от 12.00 ч. българско време (зала „Анна Политковская“, пресцентър, Брюксел).\n\nНа живо: брифинг за медиите относно пленарната сесия, петък, 30 септември, 12:00 ч. българско време\n\n\n\nДопълнителна информация\n\n\n\nСедмична програма\n\nПресслужба на Парламента\n\n\n\n\n\n\n\n\n\n\n\n\n\n\n\n\n\n\n\n\n\n",
    "Пожарът в хотел в София: 10 души са пострадали, сред тях и три деца (ОБЗОР)": "Една жертва и 10 пострадали след пожар в хотел в центъра на София.\n\nСред ранените има и три деца\n\nПожарът избухва рано тази сутрин в 6:00 часа. Като пламъците тръгват от стая на третия етаж. В този момент всичките 70 стаи на хотела са заети, предимно от чужденци. Налага се всички да бъдат евакуирани. 8 от пострадалите са чужденци. Състоянието им не е тежко. Към този момент само един човек е в болница за лечение. Останалите са прегледани и освободени.\n\n“Чух звуци, тропане по вратите, събудих се и като отворих моята врата влезе дим”, разказа Ахмед, гост на хотела.\n\nПламъците тръгват от третия етаж на сградата и бързо се разрастват. Подаден е сигнал на телефон 112.\n\nНа място веднага пристигат няколко пожарни автомобила, полиция както и шест линейки.\n\nПожарникарите откриват, че огънят е тръгнал от стая на третия етаж.\n\n“От там са изведени мъж и жена. Живи и здрави са”, каза комисар Владимир Димитров.\n\nЖена от Колумбия, отседнала в съседната стая, обаче загива.\n\nЧаст от гостите успяват да излязат сами.\n\n“Бързо се облякох излязох и забелязах, че няколко човека са в асансьора, толкова се бяха притеснили, че не можеха да намерят изхода”, каза Ахмед.\n\nДруги обаче се оказват в капан и не могат да напуснат стаята си.\n\n“Помня, че спахме и влезе пушек в стаята. Отидох в банята, за да взема кърпи, да ги намокря, да си ги сложим на устата. Нямаше как да излезем от стаята, а пушекът влизаше все повече”, разказа Джовани, гост на хотела.\n\nДжовани и приятелят му опитват да отворят прозореца, но не успяват. Единият опитва да го счупи с маса, другият започва да дава сигнали, че са в опасност.\n\n“Имахме едно фенерче и просто започнахме да светим с него и да даваме сигнали, че има нещо. Пожарникарите дойдоха по стълбите. Опитаха се да стигнат, да ни извадят оттам, но не успяха”, добави той.\n\nСлед пожара – част от третия етаж на хотела е негоден за ползване.",
    "Осъдиха на доживотен затвор актьор, застрелял майка си": "Райън Грантъм от сериала „Ривърдейл“ планирал да убие канадския премиер Джъстин Трюдо\n\nКанадският актьор Райън Грантъм, известен с ролята на Джефри Огъстин от криминалния сериал „Ривърдейл“, беше осъден на доживотен затвор за убийството на собствената си майка, съобщи сайтът TMZ. Върховният съд на Британска Колумбия, Канада, обяви решението си в сряда – приблизително шест месеца след като той се призна за виновен по обвиненията в убийство от втора степен.\n\nПрез 2020 г. Грантъм застрелва в тила своята 64-годишна майка Барбара Уейт, докато тя свирела на пиано. По думите му, направил това, за да я „спаси“, тъй като не искал да види как той убива канадския премиер Джъстин Трюдо. Прокурорите разкриват, че актьорът е записал изповедта си със собствената си камера по онова време.\n\nЗа да извърши покушението над политика, за подготовката за което си водел дневник, 24-годишният Райън Грантъм планирал да пътува с автомобил над 50 часа. На следващия ден след убийството той натоварил колата си с оръжия, боеприпаси, коктейли „Молотов“ и указания как да стигне до „Ридо Котидж“ – резиденцията, където живее Трюдо. Но променил намеренията си пътьом. Вместо да посегне на канадския премиер, младежът решил да осъществи „акт на масово насилие“ в университета „Саймън Фрейзър“, от който би изключен по-рано. След като все пак не посмял да извърши масовото убийство, бившият актьор отишъл в полицейското управление, където признал, че е застрелял собствената си майка и искал да убие министър-председателя Трюдо. Извадки от дневника потвърждават намеренията му. В психиатричните доклади за състоянието му се казва, че Грантъм е преминавал през тежки периоди на клинична депресия, докато е планирал убийствата, имал е и самоубийствени мисли, предава CBC. Въпреки това той не е обявен за невменяем.\n\nРайън Грантъм няма да има право на предсрочно условно освобождаване в течение на първите 14 години от излежаването на присъдата. Съдия Катлийн Кер определи случая на Грантъм като „сърцераздирателен, трагичен и разбиващ живота му“. Освен в „Ривърдейл“ актьорът е участвал и в сериала „Свръхестествено“, филма „Сделката на доктор Парнасъс“ и т.н.",
    "Защо богати и развити държави искат да разширяват възможностите за умиране на хората?": "Защо богати и развити държави искат да разширяват възможностите за умиране на хората?\n\n0 0\n\nСнимка: БТА\n\nФренският президент Еманюел Макрон обяви миналата седмица национални дебати за разширяване на възможностите за слагане край на живота, които ще включват проучването на варианта за легализиране на асистираното самоубийство.\n\nСъгласно сегашното законодателство във Франция лекарите могат да поддържат с успокоителни медикаменти пациенти, смятани за нелечимо болни, до настъпването на смъртта. За момента обаче асистираното самоубийство не е узаконено в страната, посочва Асошиейтед прес.\n\nЦелта на инициативата на Макрон е догодина да бъдат направени промени в тази област. Той каза в писмено изявление, че орган, съставен от граждани, ще работи по въпроса в идните месеци в координация със служители от здравеопазването, а във френските региони се предвижда да бъдат организирани местни дебати. В същото време правителството ще свиква обсъждания с депутати от всички партии, за да намери най-широк консенсус.\n\nПри кампанията си за преизбиране по-рано тази година Макрон обеща да започне такива дебати, намеквайки, че лично той подкрепя узаконяването на асистираното от лекари самоубийство.\n\nВ момента в Европа евтаназията е легализирана в Нидерландия, Белгия, Люксембург, Германия и Испания при определени условия – първите две страни дори разрешават евтаназията на деца. В Швейцария е позволено асистираното самоубийство, при което пациентът сам взема смъртоносна доза медикаменти. Австрия, Финландия и Норвегия разрешават пасивната евтаназия, а в редица европейски държави се водят дебати по въпроса за подпомаганата смърт.\n\nМиналата седмица след асистирано самоубийство в Швейцария почина режисьорът Жан-Люк Годар. Според швейцарската статистическа служба асистираните самоубийства в страната се увеличават в последно време – от 187 случая през 2003 г. до 965 през 2015 г. След лек спад през 2016 г. броят им отново е започнал да нараства, сочат данните, цитирани от Франс прес.\n\nАсистираното самоубийство и евтаназията са два вида подпомагана смърт, които се различават помежду си според степента на лекарско участие. При доброволната активна евтаназия лекарят играе дейна роля, като обикновено инжектира смъртоносна доза медикаменти на пациента. При асистираното самоубийство медицинският персонал предоставя смъртоносните средства, а пациентът сам ги приема. Някои държави също така позволяват пасивна евтаназия, която представлява спиране или въздържане от предоставяне на животоподдържащо лечение по искане на пациента или негов роднина, пояснява Евронюз.\n\nПрез май Колумбия стана първата държава в Латинска Америка, узаконила асистираното самоубийство. През 1997 г. страната разреши евтаназията.\n\nПо света евтаназията е разрешена също така в Канада, Нова Зеландия, някои щати на Австралия. В САЩ някои щати позволяват асистираното самоубийство.\n\nВ Канада законодателството за подпомаганата смърт предизвиква тревога сред експерти в областта на грижите за хората с увреждания. Страната има може би най-либералните правила за евтаназия в света, като позволява на хора със сериозни увреждания да изберат да бъдат убити, без да са налице други медицински основания, посочва Асошиейтед прес.\n\nНапоследък широка известност придоби случаят на канадец, поискал да бъде евтаназиран и умъртвен въпреки притесненията, изразени от неговото семейство и грижещо се за него медицинско лице. Алън Никълс е страдал от депресия и други здравословни проблеми, но никой от тях не е бил животозастрашаващ. Мъжът е бил приет в болница поради опасения, че може да има намерения за самоубийство, а месец по-късно е поискал евтаназия, която му е била предоставена. В неговото заявлението за подпомагана смърт е бил посочен само един здравословен проблем като причина за искането му да умре, а именно загуба на слух. Семейството му съобщило за случая на полицията и здравните власти, настоявайки, че той не е бил в състояние да разбира процедурата и не е страдал непоносимо, каквито са били едни от изискванията за евтаназия.\n\nСпециалисти в грижите за хора с увреждания казват, че това не е единичен случай в Канада, където миналата година над 10 000 души са умрели след евтаназия – около три пъти повече в сравнение с предходната година.\n\nДиректорът на Канадския институт за приобщаване и гражданство към Университета на Британска Колумбия Тим Стантън определя законодателството за подпомаганата смърт в страната като „навярно най-голямата заплаха за съществуването на хората с увреждания след програмата на нацистите в Германия през 1930-те години“.\n\nХора с увреждания заявяват, че лесният достъп до евтаназия в Канада води до тревожни и дори плашещи дискусии. Роджър Фоли, който страда от дегенеративно мозъчно разстройство, бил толкова обезпокоен, когато хора от персонала на болница в провинция Онтарио, където е хоспитализиран, споменали за евтаназия, че започнал да прави тайни аудиозаписи на някои от техните разговори. На един от записите, с които се е сдобила АП, ръководителят по етичните въпроси в болницата казал на Фоли, че продължаването на престоя му в здравното заведение би струвал \"над 1500 долара на ден\". Пациентът отговорил, че споменаването на парични такси му звучи като принуда, и попитал какъв е планът за дългосрочните грижи за него. Директорът по етичните въпроси отвърнал, че работата му е да разговаря с него, за да види дали \"се интересува от асистирано умиране\". Фоли казва, че никога преди това не е споменавал за евтаназия. Болницата заяви, че не е забранено персоналът да повдига въпроса.\n\nСпоред преподавателката от университета \"Райърсън\" в Торонто Катрин Фрейзи подобни случаи вероятно са само върха на айсберга. По думите й е трудно да бъде установен техният брой, защото не е лесно да бъдат проследени. Тя даде за пример историята на 25-годишна жена с церебрална парализа, чиято майка я завела в болница в Нюфаундленд преди пет години. По време на болничния престой лекар казал, че пациентката – Кандис Луис, е кандидатка за евтаназия и че ако майка й избере дъщеря й да не бъде евтаназирана, това щяло да бъде \"егоистично\", разказа майката Шийла Елсън пред канадската телевизия Си Би Си.\n\nОрганизацията \"Да умреш с достойнство\", която се застъпва за евтаназията, казва, че процедурата е мотивирана от \"състрадание, (стремеж за) край на страданието и дискриминацията и желание за лична самостоятелност\". Защитници на правата на човека обаче заявяват, че регулацията на асистираната смърт в Канада е лишена от необходимите гаранции, обезценява живота на хората с увреждания и подтиква лекарите и други здравни работници да предлагат процедурата на пациенти, които иначе вероятно не биха я обмисляли като вариант.\n\nПътят на Канада към разрешаване на евтаназията започна през 2015 г., когато нейният Върховен съд постанови, че забраняването на асистираното самоубийство лишава хората от достойнство и самостоятелност. През 2016 г. бяха легализирани както евтаназията, така и асистираното самоубийство за хора, навършили 18 години, при определени условия: да имат сериозен здравословен проблем, заболяване или увреждане, което да е в напреднало и необратимо състояние на влошаване и да преживяват „непоносимо физическо или психическо страдание, което не може да бъде облекчено при условия, смятани от пациентите за приемливи“; изискваше се също така тяхната смърт да бъде „разумно предвидима“ и искането за евтаназия да бъде одобрено от поне двама лекари.\n\nВпоследствие законодателството беше променено, позволявайки на хора, които не са смъртно болни, да изберат да бъдат умъртвени, като по този начин значително беше разширен кръгът на имащите право да се ползват от процедурите са слагане край на живота. Според критиците с тази промяна е била премахната важна гаранция, имаща за цел да защитава хора, на които е възможно да им остава да живеят още години или десетилетия.\n\nСега в Канада всеки пълнолетен човек, който има сериозен здравословен проблем, заболяване или увреждане, може да поиска да му бъде помогнато да умре. А от догодина страната се готви да разреши умъртвяването на хора просто на основание, че имат психически проблеми. Обмисля се евтаназията да стане достъпна и за деца – „зрели“ лица под 18-годишна възраст, които отговарят на същите критерии като пълнолетните, посочва АП.\n\nРъководителката на Канадската комисия за правата на човека Мари-Клод Ландри каза, че споделя „дълбоката тревога“, изразена миналата година от експерти на ООН по човешките права. Според правозащитниците законодателството за евтаназията в Канада, изглежда, нарушава Всеобщата декларация за правата на човека. Те заявиха, че то има „дискриминационно въздействие“ върху хората с увреждания и е несъвместимо със задълженията на Канада да спазва международните стандарти в областта на човешките права.\n\nВ Канада за разлика от Белгия и Нидерландия няма месечни комисии, които да разглеждат евентуалните проблемни случаи. Канада е единствената страна, която позволява не само лекари, а и други здравни работници да слагат край на живота на пациентите. Медицинските власти в канадските провинции Онтарио и Квебек изрично инструктират лекарите да не посочват в смъртните актове дали хората са умрели след евтаназия.\n\nВ Белгия лекарите са съветвани да избягват да споменават евтаназията пред пациентите, защото това може да бъде погрешно изтълкувано като медицинска препоръка, а в австралийският щат Виктория е забранено лекарите да повдигат въпроса за евтаназията пред пациентите. В Канада обаче няма подобни ограничения – асоциацията на канадските здравни работници, които предоставят евтаназия, казва на лекарите и медицинските сестри да информират пациентите дали евентуално отговарят на критериите за асистирана смърт като една от възможните здравни грижи, които са на тяхно разположение.\n\nЗа разлика от Белгия и Нидерландия в Канада не е необходимо пациентите да са изчерпали всички алтернативи за лечение, преди да поискат евтаназия.\n\nКанадският здравен министър Жан-Ив Дюкло заяви, че законодателството за евтаназията в страната „признава правата на всички лица . . . както и присъщата и равна стойност на всеки живот“. Според него в Канада има подходящи предпазни мерки, които да гарантират, че никой човек с увреждане не е насърчаван или принуждаван да прекрати живота си.\n\nПравителствените данни показват, че над 65 процента от хората, подлагани на асистирана смърт, са евтаназирани заради рак, следвано от сърдечни, дихателни и неврологични проблеми.\n\nБезпокойство сред правозащитниците предизвикват също така случаите на хора, избиращи асистирана смърт, защото не получават достатъчна държавна подкрепа, за да живеят. Някои хора с увреждания избират да бъдат умъртвени заради трупащи се сметки.\n\nСтантън от Университета на Британска Колумбия изтъкна, че нито един канадски регион не предоставя помощ за хора с увреждания над линията на бедността. Преподавателката по етика, свързана с хората с увреждания, Хайди Джанз от Университета на Алберта заяви, че хората с увреждания в Канада трябва да преминат през толкова много трудности, за да получат подкрепа, че „често това може да бъде достатъчно да наклони везните“ и да ги тласне към евтаназия.\n\nЕксперти предупреждават, че тревожните случаи на евтаназия на хора с увреждания също така свидетелстват за криза в канадската здравна система и неспособност на страната да предостави подходящи грижи на най-уязвимите си граждани, отбелязва в. „Гардиън“.\n\nКанада има едно от най-ниските равнища на разходи за социални грижи сред индустриализираните държави. Макар правителството да настоява, че асистираната смърт е свързана единствено със самостоятелността на личността, то не пренебрегва и финансовите предимства за себе си, посочва „Спектейтър“. За канадската държава е по-изгодно да плаща за евтаназия, отколкото да поема разноските за дългосрочна грижа за нуждаещи се хора. Още преди през 2021 г. да бъде разширено приложението на асистираната смърт, в доклад на парламентарния директор по бюджета беше посочено, че докато старият режим на асистирана смърт е спестявал 86,9 милиона долара годишно, новото законодателство би довели до икономисването на още 62 милиона долара на година. Здравеопазването, особено за хората, страдащи от хронични заболявания, е скъпо, докато медицинската помощ за умиране, обхващаща евтаназията и асистираното самоубийство, струва на държавата само по около 2300 долара на „случай“ и се предлага безплатно на желаещите да се възползват от услугата, отбелязва списанието.\n\nСпоред Ландри лидерите би трябвало да се вслушат в притесненията на хората в затруднено положение, които смятат, че евтаназията е единствената им възможност. Ръководителката на Канадската комисия за правата на човека призова в канадското законодателство да бъдат закрепени социални и икономически права, които да гарантират, че хората могат да получат подходящо жилище, здравеопазване и подкрепа.\n\n„В епоха, в която признаваме правото да умреш с достойнство, трябва да направим повече, за да гарантираме правото да живееш с достойнство“, казва тя.\n\nPlease enable JavaScript to view the comments powered by Disqus.",
    "Корупция, наркотици и престъпност - реалността в Доминикана отвъд красивите плажове": "Там хората на върха на картелите не приличат на гангстери, а са приели ролята на \"уважавани бизнесмени\"\n\nСвикнали сме да мислим за Доминиканската република като за едно екзотично място с живописни плажове, лазурно море, красиви жени, латино музика и коктейли с чадърчета.\n\nПод повърхността на всичко това обаче се крие една значително по-мрачна действителност.\n\nРазследване на международния журналистически екип на InSight Crime, фокусиран върху организираната престъпност в Латинска Америка, показва до каква степен всъщност карибската държава е обхваната от пипалата на наркокартели.\n\nСамо за първите шест месеца на тази година местната специална дирекция за борба с разпространението на наркотиците е заловила 17 тона кокаин. Най-големият удар е от април, когато е конфискувана пратка от 1,2 тона бял прах на път за Нидерландия.\n\nЗа целия месец са заловени 7,6 тона, което е повече от всичко прихванато общо за 2018 г. и 2019 г.\n\nОказва се, че Доминикана освен с прекрасна природа, разполага и със стратегическо разположение като транзитен хъб в центъра на Карибско море между кокаиновите производители в Южна Америка и потребителите в Северна Aмерика. На изток през океана пък са богатите европейски държави.\n\nОсвен за кокаин, същите мрежи се използват и за трафик на жени. През август е разбит канал, който прекарва колумбийски и венецуелски момичета на възраст между 18 и 23 години. Те са привличани с обещания за работа в Доминикана, но впоследствие им се казва, че дължат огромни суми за пътуването си и са принуждавани да проституират из местните курорти.\n\nСтраната се намира на около хиляда километра от Колумбия и Венецуела, което означава, че до там може да се стигне и с по-големи моторни лодки. Трафикантите използват плажовете в южната част на острова, за да акостират, а след това превозват стоката си към някое от пристанищата в района, когато става въпрос за наркотици.\n\nЕдин подобен опит от март тази година завършва с престрелка, когато властите изненадват трафиканти и служители на пристанището в Кауседо докато прехвърлят стоката си. Осъзнавайки, че са разкрити, те откриват огън по полицията и след това бягат.\n\nВ това си начинание трафикантите са подпомогнати от служители на пристанището или митничари, които лесно се поддават на изкушаващи предложения.\n\n\"Даже може да не поискат от вас да правите каквото и да е. Понякога може да предложат 10 000 долара, само за да отидете до тоалетната за три минути, в точния момент\", разказва Алберто Ареан Варела, регионален координатор на Службата на ООН по наркотиците и престъпността. \"Без корупция няма как да прекарате наркотиците към Европа.\"\n\nКорупцията обаче върви и много по-нагоре.\n\nДоклад на Transparency International, който изтъква подобрения в борбата а престъпността, класира Доминиканската република на 128-о място от 180 държави, предупреждавайки, че нейните обществени институции остават крайно уязвими, въпреки известния напредък в борбата с организираната престъпност.\n\nТази административна корупция се просмуква надолу и създава среда на безнаказаност, където границата между политическия елит и подземния свят се размива почти напълно. Няколко скорошни събития илюстрират нагледно тази връзка.\n\nПрез септември 2021 г. конгресменът Ектор Дарио Фелиз Фелиз прикрива в своя личен автомобил наркобоса Хуан Хосе де ла Крус Моралес \"Уанди\", когато пристигат следователи, за да го арестуват.\n\nСамият Фелиз Фелиз не може да бъде официално обвинен в съда поради депутатския си имунитет.\n\nИзглежда Уанди е търсил именно подобни приятели през последните години, тъй като според прокурорите неговата мрежа за трафик на наркотици е допринесла пряко за политическите кампании на не един и двама доминикански законодатели.\n\nДруг случай е този с Роса Амалиа Пиларте Лопес, също конгресмен, която е омъжена за Мигел Фиоренсио, познат и с прякора си Мики Лопес. Според доминиканската прокуратура той не само има мрежа за разпространение на синтетични наркотици, но предоставя и услуги за пране на пари на други представители от подземния свят.\n\nНерядко доминиканските политически фигури преминават границата от общуване с престъпници до пряко замесване в престъпления.\n\nПрез 2021 г. конгресмен Мигел Гутиерес Диас е арестуван на летището в Маями и впоследствие е обвинен в трафик на кокаин. Той не е първият подобен.\n\nГодина по-рано властите екстрадират друг политик и повдигат обвинение срещу експерт по политически пиар - и двамата са с обвинения в трафик на наркотици. Последният даже е обвинен от Главната прокуратура на САЩ, че работи директно с мексиканския картел Синалоа.\n\nДруго лице от доминиканския престъпен свят е Сезар Пералта, който е считан за един от най-влиятелните наркобосове в страната. През 2019 г. той е вкаран в черния списък на американските власти и опитва да избяга в Колумбия.\n\nТам обаче е заловен и екстрадиран в Пуерто Рико и в момента очаква съдебен процес.\n\nВ пика на своята сила \"Ел Абусадор\", както е известен, се приема за един от най-влиятелните трафиканти на дрога и жени на Карибите, чиято мрежа прекарва към САЩ по 25 тона кокаин годишно, а контактите му се простират от Колумбия и САЩ до Испания, Нидерландия и Италия.\n\nХора като него често служат като посредници за европейски престъпни групировки, които нямат директен контакт с южноамериканските си \"колеги\".\n\n\"Европейските банди дори не трябва да пътуват до острова\", обяснява Ареан Варела. \"Мадрид е мястото, където най-често се провеждат срещи.\"\n\nПо думите му хората на върха на картелите не приличат на гангстери. Те влизат в ролята на уважавани бизнесмени с легитимен бизнес и работят с банки и дори с правителството.\n\nНапример Сезар Пералта движи пет от най-актуалните нощни клубове в столицата Санто Доминго, наред с други бизнеси, които му позволяват да пере пари от наркотици, но също така го свързват и с доминиканския елит.\n\nВ телефонни разговори, записани преди да избяга в Колумбия , Пералта се оплаква от това как могъщи фигури, включително бившият президент Данило Медина Санчес, са го предали, въпреки че им е помагал с финансови средства.\n\nПрестъпникът даже казва за Медина, че \"ако той продължи с преследването на моите хора, на моето семейство и всички останали, аз също ще говоря\".\n\nВръзките между Пералта и Медина се изясняват, когато бившия президент признава че е бил подпомаган за предизборната си кампания, но не е знаел, че парите идват от незаконни дейности. Това се случва въпреки факта, че Пералта вече е имал няколко ареста зад гърба си.\n\n\"Твърде много политици и полицаи са свързани с организираната престъпност\", казва председателят на Доминиканския антикорупционен алианс Хулио Сесар Тибурсио.\n\n\"Няма начин организираната престъпност да бъде успешна без участието и подкрепата на властите\".",
    "Връщаме се към въглищата заради енергийната криза": "Износители от Африка се възползват\n\nКупувачите в Европа се надпреварват да плащат високи цени\n\nЕмисиите въглероден диоксид ще нараснат\n\nСпокойното танзанийско пристанище Мтвара е търгувало основно с ядки кашу до края на миналата година. Сега то е пълно с кораби, които товарят въглища. Войната в Украйна предизвиква световна надпревара за твърдото гориво.\n\nТанзания традиционно изнася въглища за термичните централи само за съседни страни в Източна Африка. По-далечното им изпращане въобще не можеше да се обсъжда, тъй като изисква транспортиране на материала с камиони на повече от 600 км от мините в югозападната част на страната до Мтвара, най-близкото пристанище на брега на Индийския океан, пише Ройтерс.\n\nПарализиращата енергийна криза в Европа промени всичко това. Цените на въглищата, използвани за производство на електричество, нараснаха до рекордни нива в резултат на войната. Много европейски страни загубиха жизненоважни доставки на природен газ и въглища от техния водещ доставчик Русия.\n\nКупувачите в Европа и извън нея сега се надпреварват да плащат високи цени за въглища от често отдалечени мини на места като Танзания, Ботсвана и дори потенциално Мадагаскар. Възстановяващото се търсене на въглища, водено от правителствата, които се опитват да се откажат от руската енергия, като същевременно задържат цените на електроенергията, се сблъсква с климатичните планове за отказване от най-замърсяващото изкопаемо гориво.\n\n„Европейските играчи търсят въглища на всяко място, където ги има“, коментира Ризван Ахмед, управляващ директор на въгледобива на Блускай Майнингс (Bluesky Minings) в Дар ес Салам, Танзания. „Те предлагат да платят много добри цени“, допълва той.\n\nЕвропа се конкурира с други купувачи, а алтернативата – газът, е много по-скъпа. Експерти прогнозират, че ще се засилят доставките на въглища към Стария континент от Колумбия, Южна Африка и дори по-далеч.\n\nТоплинните въглища в австралийското пристанище Нюкасъл се търгуват на 429 долара за тон, малко под историческия връх от 483,50 долара, достигнат през март. По същото време на миналата година цената им беше 176 долара за тон.\n\nПрез пристанището Мтвара са преминали 13 кораба, натоварени с въглища, от ноември 2021 г., когато е осъществена първата доставка. Последният кораб е отплавал за Франция.\n\nОт края на юни на спот пазара са направени 57 поръчки за товари и превоз на танзанийски въглища. За същия период на миналата година поръчките са само 2. Глобалният внос на въглища за термичните централи по море достигна 97,8 млн. тона през юли - най-високото ниво в историята, като на годишна база има увеличение от 9%. Обемът спада до 89 млн. тона през август, до голяма степен поради прекъсвания на износа от основния производител Австралия.\n\nТанзания очаква износът на въглища да се удвои тази година до около 696 773 тона, а производството се очаква да нарасне с 50% до около 1 364 707 тона. Заради значителните данъчни приходи от този ръст на износа правителството обмисля изграждането на железопътна линия, която да свърже въгледобивния регион Рувума с Мтвара.\n\nТърговците в Европа са готови да платят двойно на цената, предлагана от азиатските купувачи, според някои ръководители на мини. От Bluesky казват, че компанията в момента не изнася през Мтвара, но планира да го направи, защото има заявки от купувачи в Германия, Полша и Великобритания.\n\nЕвропейските страни временно оставиха настрана екологичните цели, тъй като се стремят да натрупат гориво и да отворят отново консервираните въглищни централи, за да се подготвят за очакваната трудна зима. Силните стимули тласнаха производството на въглища с 25% над нивата отпреди година, въпреки множеството затваряния на централи в последните години.\n\nНастоящото нарастване на термичното изгаряне на въглища води до сблъсък с амбициозните цели на страните от ЕС за намаляване на вредните емисии. В ЕС изгарянето на повече въглища ще увеличи емисиите въглероден диоксид с 1,3% годишно, ако доставките на руски газ бъдат напълно спрени, според енергийния мозъчен тръст Ембър.",
    "Каньо Кристалес – неземно красивата река с пет цвята": "3486 Снимка: iStock by Getty Images\n\nКаньо Кристалес е река в Колумбия, която се счита за най-красивата река в света и често е наричана \"река на дъгата\" или \"реката с 5-те цвята\".\n\nРеката променя цветовете си много бързо, правейки феноменално природно шоу, което си струва да се види на живо. То се случва при смяна на сезона между септември и ноември и се дължи на приливите и отливите. Когато слънчевата светлина грее върху водната фауна, която расте между скалните образувания, растенията грейват в ярки цветове.\n\nДругата причина за тази красива гледка е растението \"macarenia clavigera\", което се носи по течението в тези невероятни цветове - жълто, зелено, червено, синьо и черно.\n\nКаньо Кристалес е природен феномен, рай с богата флора и фауна и истинско богатство за Колумбия. Този район някога е бил изолиран и недостъпен за туризъм заради партизаните от Фарк. Днес обаче е процъфтяващ район, който всеки може да посети.\n\nРеката се намира на 170 км южно от Богота. С всеки нов сезон тя изглежда различно от предходната година. Цветовете на растението \"macarenia clavigera\" се определят от годишните валежи, температурата и слънчевата светлина. Едната година реката може да изглежда като пурпурен килим, а на следващата да бъде в ярко зелени и жълти цветове.\n\nСнимка: iStock by Getty Images\n\nГвианският щит\n\nКаньо Кристалес минава през върха на Гвианския щит, скално образование на 1,7 млрд. години, което се смята за едно от най-старите на планетата. Според някои изследователи Гвианският щит вероятно се е образувал от седимент след поредица от древни реки и днес е изключително богат на фосфор, желязо, кварц и други минерали. Тази богата на минерали основа се потапя под повърхността на Земята и се появява отново в централна Колумбия, за да създаде идеалното (и единствено) място на Земята за живот на растението \"macarenia clavigera\".\n\nОще любопитни факти и истории можете да прочетете тук",
    "Световно първенство за жени 2022: Преди началото - разпределение на силите, фаворити, очаквания": "Световно първенство за жени 2022: Преди началото - разпределение на силите, фаворити, очаквания\n\nПрез 2022-а се навършват 70 години от началото не провеждането на СП за жени. Деветнадесетото СП ще се проведе между 23 септември и 15 октомври, а домакини ще бъдат две страни – Полша и Нидерландия. Какво да очакваме на това първенство? Кои са фаворитите? Кои може да са изненадите? За да си отговорим на тези въпроси, нека разгледаме по-отблизо групите.\n\n24 отбора и една цел - започва Световното по волейбол при дамите\n\nГрупа А\n\nБелгия, Италия, Камерун, Кения, Нидерландия, Пуерто Рико\n\nДа започнем с очевидните фаворити – Италия, настоящите ервопейски шампионки, победители в тазгодишното издание на Лигата на нациите и безспорен претендент не само за спечелването на групата, но и на цялото първенство. Давиде Мацанти ще разчита на същия състав, който използва по време на VNL, така че особени изненади не се очакват там. \"Скуадра адзура\" беше домакин на приятелски турнир в Неапол между 12 и 15 септември, където направи проверки срещу отборите на Турция, Сърбия и Полша. Резултатите в отделните срещи бяха доста стабилни, като единствено поражение на домакините нанесе Турция с 1:3.\n\nБелгия категорично един от претендентите за излизане от Група А, с тяхната Брит Ерботс – неизменно сред лидерите в класиранията при нападателките на последните големи първенства. Без значими промени в състава ще излязат и белгийките на това СП, също след сериозен турнир във Франция, за последни проверки срещу отборите на Франция, Аржентина, Канада, Колумбия и Япония. Момичетата на треньора Герт Ван Де Брьок победиха Канада, Аржентина и Колумбия съответно с 3:0, 3:1 и 3:0, за да завършат на трето място след Франция и победителя Япония. MVP на турнира – Брит Ерботс... някак очаквано при липсата на Паола Егону за конкуренция.\n\nЕдин от домакините – Нидерландия без съмнение ще се бори да покаже най-доброто на родната публика. \"Лалетата\" имаха страхотни успехи през изманилите 10 години в женското направеление, смениха няколко треньора а сега за пореден път ги води Авитал Селинджър, който добре познава не само характера на момичетата, но и динамиката на отбора. Селекционерът на \"оранжевите\" ще заложи на 5 посрещачки в състава за СП, за сметка на само 3 централни блокировачи - към познатите Бюйс, Далдерооп, Савелкоел и Яспер, се присъединява и Джолин Кнолема. Друга промяна в състава на лалетата ще е липсата на либерото Кристен Книп. Вместо това треньорът ще разчита на Мирте Шуут и Флориен Реезник. Последните проверки на домакините бяха силни – 4:0 и 3:1 в контроли срещу Доминиканската република при затворени врата.\n\nПуерто Рико като цяло никога не се е изявявал като особено силен отбор между панамериканските, но цялостно (б.а. личен опит в срещи от световната купа) срещу тях не се играе лесно, отбор с темперамент, който се бори до последната точка. Със сигурност не са фаворит в Група А, дори може да срещнат трудности при излизането от групите въобще, за което могат да се борят с аутсайдерите от Африка – Камерун и Кения. Камерун взеха участие на Ислямските игри през август месец, където загубиха срещата за трето място с 1:3 от Азербайджан. Състезателки от Кения сме срещали през годините в европейските отбори, но като цяло страната няма особени традиции във волейбола, така че предстои да разберем какво ще предложат на зрителите и на противниците си през тазгодишното издание на световното първенство.\n\nОтборите от Група А ще изиграят мачовете си в Арнхем (Нидерландия), а първите четири от тях ще продължат към 1/8-финалната Група Е в Ротердам, в \"Ахой Арена\", където ще спорят с първите четири от Група D за влизане в четвъртфиналите.\n\nГрупа B\n\nХърватия, Доминиканска република, Полша, Тайланд, Турция, Република Корея\n\nХърватия с турския треньор Ферхат Акбаш (б.а. бивш помощник на Джовани Гуидети във Вакъфбанк) ще се изправи пред нелеката задача да играе в Група B. В началото на септември хърватките участваха в квалификационен турнир за ЕП 2023 в две фази, където срещнаха отборите на Румъния, Израел и Фарьорските острови. Единствената загуба на момичетата на селекционера Акбаш беше във втората фаза от отбора на Румъния с 1:3.\n\nГолямата новина за отбора на Доминиканската република, воден от бразилския треньор Маркос Квиек, е че звездата на отбора Бетания Де Ла Крус, която пропусна Лигата на нациите тази година се завръща в състава за световното първенство. \"Кралиците на Карибите\" имаха сериозна игрова подготовка преди началото на СП, като спечелиха Пан-Американската Купа и континенталното първенство на NORCECA безапелационно, макар и САЩ да участваха с втория си състав. Определено с огромни шансове за осминафинали в Група B.\n\nДругият домакин – Полша, е един фаворитите за спечелването на Група B. Във Волейболната Лига на нациите заеха едва 13-то място, а на ЕП през 2021 станаха 5-ти. Тук, обаче, имат и домакинско предимство да играят пред бурната полска публика. Звездите на отбора Стисяк и Горецка, ще видим и някои промени в състава на селекционера Стефано Лаварини, тъй като Лукашик и Смажек отсъстват от списъка със състезателки за това СП.\n\nТайланд безспорна бяха голямата изненада във VNL тази година завършвайки на 8-мо място. Очаквам от тях също толкова сериозно представяне и на световното първенство, като откровено смятам, че имат капацитета да победят всеки от отборите в тази група. Не изключвам и обратното, разбира се, но азиатките наскоро спечелиха турнира Азиатско Гран При 2022, където диагоналът на Тайланд - Кокрам, стана най-полезен играч.\n\nОтборът на Турция взе участие в приятелския турнир в италианския град Неапол, където победиха безапелационно отбора на домакините, както и силните отбори на Сърбия и Полша. Очаквам сериозно представяне на това СП за тях, макар топ формата на отбора в Неапол да не гарантира блестящо предствавяне на турнир няколко седмици по-късно. Напротив, може да се окаже, че другите отбори ще достигнат пика на играта си именно по време на Световното, което да не важи за Южните ни съседки. Категорично, обаче, Турция е фаворит не само за излизане от групата, но и за влизане в Топ 4 на първенството. За това красноречиво говорят резултатите им през последните години – 4-то място във VNL, 5-то на Олимпийските игри. Последните проверки на момичетата на Джовани Гуидети, бяха в края на август в три приятелски срещи срещу силния отбор на САЩ, които изгубиха съответно с 1:3, 2:3 и отново 1:3.\n\nБългария тръгва за Световното след втора победа над Република Корея\n\nРепублика Корея без звездата си Йеон Кун Ким не изглежда толкова заплашително, както в близкото минало. Корейките изиграха доста слаб турнир Азиатско Гран При 2022 2022, където изгубиха от всички участници. По-късно подготовката им продължи в България, където изиграха две контроли срещу нашите момичета, които загубиха с по 1:4. Не очаквам чудеса от Република Корея в тази силна група, но нека не подценяваме един азиатски отбор, с техния бърз стил на игра и стабилна игра в защита.\n\nПървите мачове от Група B ще се играят в Арнхем (Нидерландия), а после ще се преместят в полския град Гданск в зала \"Ерго Арена\". Първите четири отбора в тази група, отиват в Лодз, където ще станат част от Група F в 1/8-финалните сблъсици от 4-и до 8-и октомври.\n\nГрупа C\n\nБългария, Германия, Канада, Казакстан, САЩ, Сърбия\n\nЛоренцо Мичели обяви състава за Световното първенство\n\nНелека група се пада на нашите момичета, макар определено да вярвам в техните шансове за 1/8-финалната група и дори влизане в 1/4-финалите на световното първество. Срещи срещу повечето отбори България имаше по време на участието си във VNL и смятам, че дори САЩ да са силен противник, сме показвали неведнъж в миналото, че срещу силните играем много мобилизирано и стегнато. Смятам, че останалите отбори са много близо до нивото на българките, а някои дори под него. В отбора се завърна Елица Василева, вече Атанасийевич, и вярвам, че тя ще даде допълнителна сила на момичетата, която им липсваше във VNL. В състава се завръща и Гергана Димитрова, а либерото Жана Тодорова, ще бъде заменено от Мила Пашкулева. \"Лъвиците\" изиграха последни контроли срещу Република Корея, които спечелиха категорично, а очакванията на треньора Мичели са, за добро представяне в тази оспорвана група и изненада при достигане до осминафиналите. Пожелаваме им го!\n\nЛюбо Ганев пред Sportal.bg: По-възрастните волейболистки не са в националния, защото искаме да вдигнем нивото\n\nГермания е първият съперник на нашите момичета още на старта на първенството. Показали са, че са достойни да бъдат сред елита на Европа и света, без съмнение ще дадат всичко от себе си и на този турнир. Бундестимът по правило играе стегнато и организирано, а последната им проверка на 17 септември срещу силния отбор на Бразилия, завършила с 3:2 в полза на германките, показа сериозна заявка представянето им на СП. Големи промени в състава на Германия няма да има, освен една много съществена – няма да видим Луиза Липман, основният точконосител за момичетата на селекционер Витал Хейнен. Дано това бъде от полза за България в прекия двубой на 25 септември от 20,00 часа.\n\nЖана Тодорова: Надяваме се да излезем от групата, което ще е голям успех! Най-трудният мач е първият\n\nСрещу отбора на Канада се изправихме съвсем наскоро по време на Волейболната Лига на нациите, където победихме с 3:0. Не очаквам канадките да са проблем и сега за \"лъвиците\", разбира се с условието, че не подценяваме противника и не допускаме много грешки. Канада взеха участие в силен турнинр във Франция, където завършиха на последно място след силните отбори на Франция, Аржентина, Белгия, Колумбия и Япония. Въпреки предимстовото, което имаме „на хартия“, силно се надявам напрежението от това, че се очаква да победим, да не ни изиграе лоша шега. Срещата между България и Канада ще бъде на 30 септември от 17,00 часа.\n\nГергана Димитрова: Зарядът на старта на световното ще е голям\n\nКазахстан е отбор, който няма особени успехи в близкото минало, макар да имат нелошо вътрешно първенство. Определено смятам, че те ще бъдат аутсайдерът в Група C, но все пак, за да се класират на световно първенство притежават качествата, необходими да бъдат там. Подценяването е най-големият противник на всеки отбор, така че желая на \"лъвиците\" в срещата с Казакстан (на 1 октомври от 17,00 часа) мотивация и уважение към противника!\n\nМира Тодорова: Надявам се да започнем с успех на световното\n\nСАЩ – един от най-титулуваните отбори в света е абсолютният фаворит в тази група. Тяхното лято беше много натоварено, изиграха много турнири с панамериканските отбори, също така и приятелски турнири с отборите на Турция и Мексико. Американките имат дълга скамейка и изключително подредена игра – два фактора, които неизбежно ще бъдат в тяхна полза на това СП. Макар да са силен противник и настоящ олимпийски шампион, те не са непреодолии, а резултатът от директния двубой с България ще можем да проследим на 29 септември от 20,00 часа.\n\nПоследният участник в Група C е не по-малко титулуваният отбор на Сърбия. Макар с доста подмладен съства, отборът на Западната ни съседка е неизменно сред топ отборите на всички първенства – 3-ти във VNL, на Средиземноморските и на Олимпийските игри, 2-ри на Европейското първенство. С две думи един достоен и много труден съперник. Сръбкините винаги са имали много добри разпределители и много сериозни централни блокировачи. Не остъпват по нито един друг пост или елемент на съперниците си, но това от край време са техните най-опасни козове. Даниеле Сантарели, който пое отбора след като беше воден дълги години от сърбина Зоран Терзич, има нелеката задача да продължи успехите на плавите и за вбъдеще. Срещата България – Сърбия ще се проведе на 26 септември от 17,00 часа.\n\nОтборите в група C ще изиграят своите мачове в Арнхем (Нидерландия) от 24-и до 26-и септемрви, а после ще продължат в Полша – град Лодз. Към първите 4 от тази група ще се присъединят тези от Група B и 1/8-финалните мачове отново ще бъдат в Лодз.\n\nПожелаваме успех на \"лъвиците\" и сме с тях във всяка битка!\n\nГрупа D\n\nАржентина, Бразилия, Китай, Колумбия, Чехия, Япония\n\nАржентина зае 11 място на Олимпийските игри в Токио, като самото участие на отбора беше историческо събитие за женския национален тим. За разлика от мъжката формация, жените не са участник на всички олимпийски игри. Аржентинките взеха участие на турнира във Франция, задно с Франция, Балгия, Канада, Колумбия и Япония, където завършиха на 5-то място, изпреварвайки единствено Канада. Групата им е силна, но имат шансове да влязат в първите 4 отбора и да продължат към 1/8 финал.\n\nБразилия ще се срещне в тази група с познати съперници от VNL като Китай и Япония, където не срещна проблеми в преодоляването им. \"Селесао\" загубиха финалът с 3:0 от Италия, а тенденцията в последните години беше Бразилия да печелят повечето големи първенства, като неколкократно са измъквали златните олимпийски медали от САЩ. Виждаме, обаче, че има смяна в хегемонията на световно ниво и Бразилия, макар сред топ отборите навсякъде, далеч не са непреодолим съперник нито за \"Скуадра адзура\", нито са САЩ, а от последната контрола на \"Селесао\", която загубиха с 2:3 от Германия, явно и за тях. Въпреки това, бразилките си остават едни от фаворитите в Група D, а горните факти означават само по-равностойни мачове и повече интрига в срещите от тази група.\n\nМежду азиатските отбори вече може да се каже, че няма слаби. Китай по право са сред най-опасните противници от големия континент. Освен, че разполагат с изключително ръстови състезателки, те играят много бърз волейбол, посрещат невероятно и играят стрхотно в защита. Самият факт, че станаха олимпийски шампионки през 2016 година трябва да е достатъчно респектиращ за всеки противник на китайките. По правило подготовката на Китай протича по-специфично, така че преди заминаването си за Стария континент, азиатките изиграха контролни срещи срещу един от топ отборите на Китай в мъжкото направление – Жейян. Дали тази подготовка е била достатъчна за Китай, ще разберем от 25 септември, когато започва тяхното участие на световното първенство.\n\nОтборът на Колумбия също все участие в турнира във Франция, където завърши на 4-то място пред Аржентина и Канада. Нелоша заявка за представянето им на СП, но разбира се, в много тежката за тях Група D, влизането в първите 4 няма да е лесна задача.\n\nЧехия в отсъствието на звездите Хавелкова и Хавличкова далеч не е толкова опасен съперник. Все пак, момичетата на гръцкия селекционер Йоанис Атаносопулос имат своите шансове, както показаха и на квалификацията за европейско първенство в началото на септември, където завършиха без загуба.\n\nОтборът на Япония показа невероятно ниво на тазгодишната Лига на нациите, като завърши първата фаза на турнира без нито една загуба, за да завършат на 7-мо място в крайното класиране. Японките спечелиха Азиатската Купа за пръв път през август месец, а малко по-късно спечелиха и турнира във Франция без особени трудности срещу останалите отбори. Очертава се да нямат проблеми в Група D, поне що се касае първите четири места и участието им в осминафиналите.\n\nМачовете от групата ще се играят в Арнхем (Нидерландия), а първите 4 ще станат част от Група Е в Ротердам, за да се борят за участие в 1/4-финалите.\n\nВ Група Е ще се изиграят 1/4-финалните сблъсици в Апелдоорн (Нидерландия) на 11 октомври, а на същия ден в Гливице (Полша) сили ще премерят първите 4 от Група F. Полуфиналите от Група Е и F, са съответно на 13-и и 12-и октомври, след което на 15 октомври срещата за 3-о място и финалът ще бъдат изиграни в Арнхем (Неидерландия).\n\nГабриела Коева - бивша национална състезателка, коментатор и анализатор специално за volleycomment.bg\n\nГледайте спорт на MAX с най-вълнуващите двубои от волейболното Световното първенство 2022, на живо, в ефира на MAX Sport.",
    "Късен гол на Лозано донесе победата на Мексико над Перу в контрола": "Късният гол на Ървинг Лозано донесе успеха на Мексико над Перу с 1:0 в приятелска среща, която е част от подготовката на мексиканците за Световното първенство в Катар. Нападателят на Наполи се разписа в 85-та минута за победата на стадиона, който прие финала на Мондиала през 1994 година – „Роуз Боул“ в Калифорния.\n\nПобедният гол сложи край на серията от три поредни мача в контролите без вкаран гол за Мексико. Тимът помрачи и дебюта на селекционера Хуан Рейносо начело на перуанците. Дългогодишният наставник на южноамериканците Рикардо Гарека бе заменен на поста след поражението от Австралия с дузпи в плейофа за влизане на Световното първенство в Катар.\n\nМексико ще стартира своята кампания в група С на Мондиала с двубой срещу Полша на 22 ноември. Освен тях, в групата са още Аржентина и Саудитска Арабия. Съставът на Херардо Мартино продължава подготовката си за Световното във вторник, когато се изправя срещу Колумбия в Санта Клара, Калифорния, извън Сан Франциско.",
    "ТПС: Министър-председателката на Обединеното кралство Лиз Тръс обмисля преместване на британското посолство в Израел в Ерусалим": "Премиерът на Израел Яир Лапид се срещна вчера в кулоарите на Общото събрание на ООН в Ню Йорк с министър-председателката на Обединеното кралство Лиз Тръс, която е заявила, че обмисля да премести британското посолство в Израел от Тел Авив в Ерусалим, предаде израелската агенция ТПС.\n\nЛапид изрази \"най-дълбоките си съболезнования, от свое име и от името на народа на Израел, по повод кончината на Нейно Величество кралица Елизабет Втора\". Той поздрави Тръс с встъпването ѝ в длъжност и изрази \"увереност, че под тяхно ръководство връзките между Израел и Обединеното кралство ще достигнат нови висоти в различни области, по-специално в икономиката, иновациите и сигурността\", се казва в изявление на кабинета на Лапид.\n\nЛапид изтъкна още \"необходимостта от избягване на по-нататъшни компромиси с Иран и подчерта още, че очакванията на Израел са за постигане на по-дългосрочно и по-силно споразумение, което ще даде отговор на целия спектър от заплахи, произтичащи от Иран\". Двамата обсъдиха и \"продължаващото задълбочаване на двустранните връзки\" и инструктираха екипите си да \"ускорят преговорите по споразумение за свободна търговия\".\n\nБританският вестник \"Дейли телеграф\" съобщи, че Тръс е казала на Лапид, че може да премести посолството на Великобритания в Израел в Ерусалим.\n\nГоворителка на Даунинг стрийт заяви, че Тръс е информирала Лапид \"за преразглеждането на настоящото местоположение на британското посолство в Израел\".\n\nЛапид потвърди днес съобщенията в \"Туитър\" и благодари на Тръс, \"която обяви, че обмисля преместването на британското посолство в Ерусалим, столицата на Израел - ще продължим да укрепваме партньорството между страните\".\n\nКогато изпълняваше длъжността министър на външните работи, Тръс пое ангажимент за преместване на посолството в писмо до консервативната организация \"Приятели на Израел\".\n\nСАЩ бяха първите, които направиха историческата стъпка през май 2018 г., а Гватемала последва примера им скоро след това. Няколко държави направиха същото, а други увеличиха дипломатическото си присъствие в града. През май Суринам обяви, че има планове да открие посолство в Ерусалим в близко бъдеще. Също през май президентът на Еквадор Гилермо Ласо обяви откриването на еквадорско бюро за иновации в Ерусалим.\n\nПрез ноември 2021 г. президентът на Колумбия Иван Дуке беше в Ерусалим, за да открие официално офисите на Колумбийската служба за иновации в столицата. Бразилия и Хондурас имат търговски представителства в Ерусалим. Хондурас откри посолството си в Ерусалим през юни 2021 г., а Косово откри посолството си в града през март 2021 година. Доминиканската република, Малави и Екваториална Гвинея обявиха намеренията си също да открият посолства там.\n\n(Тази информация се разпространява от БТА по договор с израелската агенция ТПС).",
    "Звезда на Уулвс е аут от мача със Сити": "Мексиканският национал на Уулвърхамптън Раул Хименес все още се възстановява от контузия на слабините и няма да може да играе срещу шампиона Манчестър Сити в събота.\n\nНападателят бе включен в националния тим за контролите в Калифорния в края на месеца срещу Перу и Колумбия. 31-годишният футболист получи травмата на загрявката преди мача със Саутхамптън на 3 септември, като трябваше да бъде заменен в последния момент.\n\n\"Раул все още не е възстановен и не тренира с нас\", призна мениджърът на вълците Бруно Лаже.\n\nХименес имаше проблеми и през миналия сезон, като се възстанови след счупване на скула и вкара 6 гола в края на сезона. Той има едно попадение за тима от началото на тази кампания.\n\nОтсъствието и на тежко контузения австрийски национал Саша Калайджич може да принуди треньора да пусне в игра срещу \"гражданите\" Диего Коща, който подписа договор с клуба до края на сезона.",
    "Саша Илич разкри защо не пусна тримата нови срещу Левски и какво му попречи да говори след мача": "852\n\nТреньорът на ЦСКА Саша Илич коментира един от най-задаваните въпроси от \"червените\" привърженици, а именно - защо не включи в групата за Вечното дерби трите нови попълнения на тима Симеон Александров, Жираир Шагоян и Марселино Кареасо.\n\nПред клубната телевизия на \"армейците\" наставникът разкри и за причината, поради която той и играчите на \"червените\" не говориха пред медиите след края на двубоя.\n\n\"Не е нормално да отидеш някъде, да направиш 4-5 тренировки и веднага да си в групата за мача. Аз поне не го практикувам. Александров поне беше играл всички мачове за Септември, но Марселино дойде от Колумбия, където не беше играл дълго време. Така че за тях трябва време - по време на паузата за националните отбори ще видим как ще ги използваме занапред\", заяви Илич.\n\n\"Не успяхме да картотекираме Шагоян за мача. При него предимството, както и при Сами, е, че той идва от първенство, което в момента се играе. Играл е по 90 минути, така че веднага може да започне да тренира и да бъде готов за мачовете. Александров и Шагоян са в по-добро физическо състояние от Марселино, но не мисля, че той изостава много от тях\", допълни още той, обяснявайки причината да не даде интервю след срещата.\n\n\"След мача, на пътя ни към автобуса, имаше много фенове на Левски, заради които ситуацията не беше нормална. Именно това е причината нито играчите, нито аз като треньор да говорим след мача. Това няма никаква връзка със загубата - просто не бяха организирани нормални условия за даване на отзиви\", коментира сърбинът.\n\nЕто на какви позиции се очаква \"армейците\" да търсят футболисти през зимния трансферен прозорец",
    "Световната шампионка Пламена Миткова: Една шега стана реалност": "Един успешен тандем в леката атлетика, който донесе много радост на България, гостува в предаването „Код Спорт“ по RING. Пламена Миткова завоюва световната титла в дългия скок от шампионата до 20 години в Колумбия. А неин треньор е Ивайло Русинов, който през 1999 г. остана на второ място в тройния скок на първенството на планетата за същата възрастова група във Франция. Предлагаме акценти от разговора с двамата:\n\n- Пламена, какво си помисли, когато скочи 6,66 м в Кали?\n\n- Помислих си, че това е резултат, за който ще се говори цяла година. Но само на шега. След това, като го видях на таблото, се зарадвах, че шегата стана реалност.\n\n- Безспорно най-голямото име, което тренира в СК „Локомотив“ е това на Габриела Петрова. Тя помага ли ти със съвети? Как тренирате заедно?\n\n- Даже преди да замина за Световното, ми пожела успех. Каза ми: „Ти го можеш! Ние вярваме в теб! Направи си твоето!“ Като се върнах, тя също беше на летището да ме посрещне.\n\n- Разбрахме, че имаш навика след всяко успешно състезание да си купуваш пръстени. И сега са на ръката ти. Как започна това твое хоби?\n\n- Започна след Балканиадата в Турция, на която не се представих добре. Имахме на летището много престой. Губихме време, разкарвахме се и реших да си купя пръстен. Казах си: „Дано ми донесе късмет!“ Аз съм суеверна личност и докато скачах в Колумбия на финала, след третия опит, най-добрия, си помислих, че може да стане като традиция.\n\nТреньорът Ивайло Русинов пък хвърли светлина върху трудностите, с които се сблъсква всеки ден в стремежа си да се конкурира с най-добрите в световен план.\n\n- Г-н Русинов, вие самият сте сребърен медалист от световен форум до 20 години. Кой беше по-сладкият успех – този като състезател или този като треньор?\n\n- Като треньор, разбира се! Винаги е по-сладко като треньор. Целта е ученикът да надмине учителя. Всеки треньор би се радвал на това нещо.\n\n- Да поговорим за условията, в които работите и се подготвяте, заедно с вашите състезатели. Имате ли всичко необходимо в залата на Локомотив (Пловдив), за да подготвяте състезатели за елитен спорт?\n\n- Преди две години направиха ремонт на пистата, ремонт на дограмата. Тогава имаше обещание от тогавашния кмет да ни направят съблекални с тоалетни. Не знам трагично ли е, смешно ли е, и аз не знам как да го нарека, но никога не сме имали в нашата зала. Оттогава вече 2,5 години отзад има един груб строеж, по който нищо не се прави. Поради тази причина миналата зима поставихме и климатици, които не можем да използваме, защото таблото за тока трябваше да е в новите съблекални. Иначе самата писта е окей. Другото най-трагично нещо за цял Пловдив, за този голям град е, че нямаме нормален стадион за подготовка. На стадион „Пловдив“ не е настилка, не знам какво е вече покритието. То е на повече от 30 години. За нищо не става. Нашият клуб много малко ходим на стадиона. Почти целогодишно се готвим в залата. И там нищо не се случва, и там никой нищо не казва. Дано в най-скоро време хората, които отговарят от общината ли, държавата ли, не знам кой, да ни обърнат внимание, защото Пловдив заслужава нормален стадион за подготовка.\n\n- Колко е трудно да си треньор в България в днешно време и да изградиш един състезател, при положение, че има толкова много изкушения встрани от спорта?\n\n- Много е трудно, защото един треньор отговаря за всичко. Той е лекар, той е масажист, той е счетоводител, психолог, всичко. От тази страна е много трудно – ти не можеш да се съсредоточиш върху твоята си страна на работата и да си вършиш само твоето. Другото е, че много от треньорите работят на по две или три места, което също ги разсейва. Колкото до децата, които ги разсейват, вече много треньори трябва да разберат, че това поколение е съвсем ново. Не е нито предното, нито нашето, нито по-предното поколение. Трябва всеки да си намери правилния начин да стига до децата. Аз мисля, че съм си го намерил. Имам прекрасна голяма група. Много съм щастлив, че децата ми тренират и са мотивирани да правят това, което обичат.\n\nКрасимир МИНЕВ и Владимир ПАМУКОВ, „Ринг“",
    "Още от Футбол Свят": "Официално Хамес Родригес е новото попълнение на Олимпиакос, гръцкия гранд от Пирея. Мегазвездата от Колумбия дойде в Олимпиакос от отбора на Ал-Раян от Катар, а преди това е играл за Евертън, Реал Мадрид, Байерн Мюнхен, Монако, Порто.",
    "Потушаването на огромен пожар било преустановено заради дронове": "В последните няколко години дроновете се превърнаха от високотехнологични играчки във верни помощници при спасителни акции. Но се оказва, че има и някои изключения. Канадският сайт CTV News докладва, че Службата за диви пожари на Британска Колумбия е трябвало да прекрати въздушните операции за борба с горския пожар в Керемос Крийк, тъй е имало активно кръжащи дронове в близост до местността. Към тогавашния момент пожарът обхващал 27 квадратни мили и за неговото овладяване на терен са били 78 пожарникари, 3 хеликоптера и 3 броя тежкотоварна техника.\n\nВъпреки че заповедите за евакуация са отменени, екипът по потушаването на пожара определено не са били доволни от цивилната намеса в работата им. Те използваха Twitter за да напомнят на хората, че подобни действия не само са неуместни, а и незаконни и представляват заплаха за човешкия живот. „Това представлява значителен риск за безопасността на персонала за борба с горските пожари в Британска Колумбия, особено когато има ниско летящи противопожарни самолети“, се казва в поста. „Ако дрон се сблъска с противопожарен самолет, последствията могат да бъдат смъртоносни. Има нулева толерантност към хората, които управляват дронове в райони с активни горски пожари.“ Разпоредбите в Канада са доста сериозни - всички летателни апарати, включително дроновете, трябва да летят в радиус от 5 морски мили от пожара и около километър над земната повърхност. Наказанието включва глоби до 100 000 долара и до 18 месеца затвор.\n\nСнимки: Unsplash\n\nВиж още: Руски генерал хвали бойните качества на дроновете Mavic на DJI",
    "На 12 септември в \"От другата страна\" по Радио Варна": "На 12 септември в \"От другата страна\" по Радио Варна\n\nСпециално интервю с Mikael Åkerfeldt (OPETH). Представяне на новия сингъл на BIG MAMA SCANDAL \"One/I'm Looking For/\" – разговор с Иво Гочев. Петър Стоянов за новия сингъл на ОРЕНДЪ \"Ой, у лузi червона калина\". В \"Мазето на Вакашински\" – Ясен Вакашински проследява развитието на атмосферичния блек метъл проект от Колумбия NATURA AETERNUM.\n\nВ предаването ще звучи музика на:MGLA, THE ARISTOCRATS, GWENDYDD, INTELLIGENT MUSIC PROJECT, XANDRIA, ORIANTHI, RAZOR, BLOOD CHALICE, EMBRACE OF THORNS и др.\n\n\"От другата страна\" вече започва в 21 часа и продължава до полунощ!\n\nИнтервютата с българските групи и музиканти можете да чуете в подкаста на предаването и на Бинар.\n\n\"От другата страна\" се излъчва всеки понеделник от 21:00 до 24:00 ч. и може да бъде слушано на следните честоти: Варна 103,4 MHz; Добрич - 88,7 MHz; Бургас - 88,5 MHz; Провадия - 88,9 MHz; за Черноморието - 98,2 MHz или по Интернет на адрес: https://bnr.bg/varna, http://player.bnr.bg и www.predavatel.com. Официален сайт - www.otdrugatastrana.info.\n\n\n\n",
    "Без Чичарито на Мондиал 2022": "Мексико разполага с четирима централни нападатели по време на тренировъчния лагер преди Световното първенство в Катар, но в окончателната група ще бъдат включени трима. Селекционерът Тата Мартино обаче е категоричен, че за Персийския залив няма да пътува Хавиер Ернандес-Чичарито, който се бореше за участие на четвърто Световно първенство.\n\n34-годишният Ернандес прави невероятен сезон в американската Мейджър-лига (МЛС) за отбора на ЛА Галакси, но Мартино е фокусиран върху други четирима кандидати да водят атаката на отбора.\n\n\"Знам, че постоянно се върти името на Чичарито в медиите, но ние с щаба ми сме се насочили към други кандидати за позицията на нападателите в националния отбор. Сега трябва да изберем 26 футболисти, които ще бъдат максимално близо до окончателния ни избор за Катар\", каза цитираният от БТА специалист.\n\nЗа момента фаворитите му са Раул Хименес, Рохелио Фунес Мори, Хенри Мартин и Сантяго Хименес, но не всеки един от тях е готов за игра. Хименес работи във фитнеса по лечение на контузия в слабините, получила се в мач на клубния му отбор Уулвърхямптън. Фунес Мори пък има напрежение в бедрен мускул след тежкия сезон в местното първенство с отбора на Монтерей.\n\nСамият Мартино призна, че в мача с Перу в събота въпросните двама, както и срещу Колумбия в понеделник. Първата среща ще се играе на стадион \"Роуз Боул\" в Пасадена, а втората в Калифорния Бей.\n\n\"Имаме двама нападатели, които могат да участват в проверките и двама, които не могат. Нещото, което харесвам е, че не ни липсват футболисти. При всички случаи за Катар ще заминат трима играчи в атаката. Но се надявам, че всички те ще направят избора ми труден. Радвам се затова. Вероятно и самите те ще си говорят кой няма да пътува, но и четиримата са богатство за отбора, допълва аржентинският треньор.\n\nМартино даде лъч надежда на феновете и за крилото на Севиля Хесус Корона, тъй като той има счупена фибула на крака и скъсани връзки на глезена от август месец. От Севиля казаха, че най-вероятно той ще бъде извън строя за четири месеца. Треньорът обаче има друга информация и смята, че Корона ще започне тренировки точно преди да бъде изпратен списъка във ФИФА.\n\nНадеждите ни са той да започне леки тренировки през октомври и след това да възвръща формата си, заяви Мартино. Мексико иначе завърши на 2-о място след Канада в квалификационния финал в зона КОНКАКАФ, но вкара само четири гола в последните си пет мача, което извади на преден план дискусията за нападателите.",
    "Въоръжен мъж нападна вицепрезидента на Аржентина": "Мъж със зареден пистолет се е опитал да застреля вицепрезидента на Аржентина Кристина Фернандес де Киршнер в четвъртък, но пистолетът не е сработил и тя не е пострадала, съобщават местните власти, цитирани от Reuters.\n\nНападението подчертава нарастващото политическо напрежение в Аржентина и региона, което докара до ръба политиците от Колумбия до Бразилия.\n\n\"Мъж е насочил огнестрелно оръжие към главата й и дръпнал спусъка. Кристина е все още жива, защото, по някаква причина, която предстои да бъде потвърдена, пистолетът... не е стрелял\", заяви аржентинският президент Алберто Фернандес в телевизионно обръщение.\n\nПо думите му пистолетът на нападателя е бил зареден с пет куршума.\n\n\"Това е най-сериозното събитие, през което сме преминавали, откакто Аржентина се върна към демокрацията\", коментира президентът.\n\nСрещу Кристина Фернандес де Киршнер се води съдебен процес по обвинения в корупция и пред дома й по време на нападението е имало стотици нейни поддръжници. Видеозаписи показват мъж, който държи пистолет на сантиметри от главата й, докато тя поздравява подкрепящите я.\n\nНападателят е 35-годишен мъж от бразилски произход. Той е задържан бързо от полицията.",
    "Треньорът на Пламена Миткова има план до Олимпиадата през 2028 г.": "Световната шампионка в скока на дължина за девойки до 20 години Пламена Миткова ще дебютира в състезанията при жените следващата година, разкри личният й треньор Ивайло Русенов на пресконференция.\n\n\"Тя можеше да участва и тази година на Европейското първенство по лека атлетика в Мюнхен, но отказах, защото си мислех, че още не е готова. Но през 2023-а планирам да участва на състезания при жените. Има Европейско първенство в Истанбул, Световен шампионат в Будапеща, планирал съм и участие в комерсиални турнири. Смятам, че през следващата година ще бъде готова да се състезава при жените\", каза Русенов.\n\nМиткова беше наградена за спортист номер 1 на месец август в анкетата на спортните редакции, след като получи 18 гласа. Русенов е треньор номер 1 за август.\n\nСъстезателката на СКЛА Локомотив Пловдив спечели титлата на шампионата на планетата в Кали (Колумбия) с лично постижение от 6.66 метра.\n\n\"Еуфорията вече премина, но все още медиите ни търсят за интервюта. Аз обаче вече водя подготовка за следващите големи успехи, които ни предстоят. Не мисля, че имам голямо самочувствие дори и след този успех. Моят треньор винаги ми казва, че здравето, търпението, мотивацията и постоянството за най-важни. Също така, че само с талант е до време и трябва да се тренира, за да постигнеш успехи\", каза 17-годишната Миткова.\n\nНейният треньор разказа, че от клуба им са ги посрещнали на летището, но от Община Пловдив \"няма дори и честитка\". Освен това в залата, в която тренират, няма съблекалня и баня. Но тези проблеми не им пречат да постигат успехи.\n\n\"Това, че няма баня и съблекалня, не е най-важното. Все пак пистата в залата не е толкова лоша след ремонта преди няколко години\", добави Миткова.\n\n\"Главната цел за следващата година е Европейското първенство за девойки, защото тя още една година е във възрастта девойки. Не планирам лагери в чужбина, може би за олимпийските игри в Париж 2024. Моето мнение е, че държавата е длъжник на всички спортисти. Не знам какво трябва да се случи, за да обърне държавата внимание на спорта\", каза Русенов.\n\nЗа него едно от най-важните неща е психическата стабилност на състезателката.\n\n\"Работя с нея от 6-ти клас за психическа устойчивост, защото тя имаше проблеми с това в началото. Затова правя нещата постепенно и засега се справям. Ако не мога след време, ще потърся помощ от психолог. Не се срамувам\", добави треньорът.\n\nТой разкри, че в главата си вече има план до Игрите в Лос Анджелис през 2028 година.\n\n\"Аз съм малко мечтател. От миналата година съм планирал всичко до Лос Анджелис 2028. Но нея не е натоварвам с това, а карам постепенно - състезание след състезание, година след година\", каза Русенов.",
    "Двама четвъртфиналисти от US Open заявиха участие ...": "Григор Димитров вече тренира в София за участието си на Sofia Ope...\n\nГригор Димитров преди Sofia Open 2022: В София беше един от тези...\n\nДвама от четвъртфиналистите на Откритото първенство на САЩ са заявени за участие в седмото издание на Sofia Open, съобщиха от БФТ. Надпреварата от категория ATP 250 ще се проведе от 25 септември до 2 октомври в „Арена Армеец”.\n\nТова стана ясно след изтичането на срока за подаване на заявките за квалификациите в София. Списъкът е оглавяван от Андрей Рубльов, който в понеделник ще се завърне в Топ 10 на световната ранглиста и е шести в годишната класация на АТР. Рубльов стигна четвъртфинал в Ню Йорк и е един от двамата заявени участници на Sofia Open, класирал се за тази фаза. Освен него четвъртфиналист на US Open е и двукратният шампион в София Яник Синер, който отстрани друг от тазгодишните участници на Sofia Open – Иля Ивашка.\n\nСписъкът с участниците в основната схема на Sofia Open 2022 е впечатляващ, но и самият списък с потвърдените участници в квалификациите е изключителен. Освен Рубльов в квалификациите влизат Марк-Андреа Хюслер (Швейцария), Джей Джей Уулф (САЩ), Душан Лайович (Сърбия), Даниел Галан (Колумбия), Нуно Боржес (Португалия), Петер Гойовчик (Германия), Тим ван Райтхофен (Нидерландия), Ян-Ленард Щруф (Германия), Юго Юмбер (Франция) и Матс Мораинг (Германия).\n\nВ квалификациите на тазгодишния турнир има познати на публиката в София имена. Ян-Ленард Щруф е двукратен осминафиналист в „Арена Армеец”, като през 2019 г. отстъпи на Стефанос Циципас, а година по-късно – на бъдещия финалист Вашек Поспишил.\n\nСъщо през 2020-а пред българска публика се изявява и Марк-Андреа Хюслер. Швейцарецът победи бъдещият полуфиналист на „Аустрелиън оупън” Аслан Карацев и Николоз Басилашвили, преди да бъде спрян на осминафинал от Яник Синер.\n\nВ тазгодишните пресявки ще се появи и една от най-големите изненади на сезона. В момента №107 в световната ранглиста, Тим ван Райтхофен втрещи света на тениса през юни, когато стана шампион на тревния турнир в Хертогенбош, побеждавайки във финала световния №1 Данийл Медведев, а впоследствие стигна трети кръг на „Уимбълдън”.\n\nКолумбиецът Даниел Галан сътвори сензацията в първия кръг на продължаващото Открито първенство на САЩ, елиминирайки един от фаворитите в турнира Стефанос Циципас.\n\nВ квалификациите в „Арена Армеец“ ще участват двама тенисисти с „уайлд кард“, а последните трима в пресявките на Sofia Open 2022 ще бъдат определени на 24 септември.\n\nСписъкът с потвърдените участници в основната схема наистина е впечатляващ. Голямата новина е завръщането пред българска публика на шампиона от 2017 г. Григор Димитров. Ще играе още един победител в София - двукратният шампион Яник Синер.\n\nПред погледа на родните фенове ще се изявяват още настоящият ｹ10 в света Хуберт Хуркач, шампионът на \"Мастърс\"-а в Монреал Пабло Кареньо Буста, един от най-атрактивните тенисисти Гаел Монфис, носителят на три титли от \"Големият шлем\" Стан Вавринка, още един от шоумените в тура - Александър Бублик, италианската звезда на бъдещето Лоренцо Музети, Холгер Руне, Джак Дрейпър, Филип Краинович, Фабио Фонини, Алехандро Давидович, Николоз Басилашвили и други имена от елита на световния тенис. С \"уайлд кард“ за основната схема ще играят още двама българи - Димитър Кузманов и Александър Лазаров.\n\nБилетите за супертурнира Sofia Open 2022 са в продажба.",
    "Връзката между богатството и щастието в страните по света: по-щастливи ли са жителите в богати държави?": "Откакто съществува човечеството щастието е основна грижа на индивидите. Разбира се, ние хората, не се задоволяваме само с измерването на собственото си щастие и винаги гледаме в страни от нас. Годишният доклад за измерване на световното щастие, който използва данни от глобални проучвания, за да отчете как хората оценяват собствения си живот в повече от 150 държави, ни помага да направим точно това сравнение.\n\nФакторите, които допринасят за щастието, са толкова субективни и специфични и толкова много, колкото са и хората, но има няколко, които продължават да имат значение във времето - семейство, любов, цели в живота, богатство. Първите три примера са трудни за измерване, но последният може да бъде анализиран според данните, с които разполагаме, пише vusual capitalist.\n\nНаистина ли парите купуват щастие? Нека разберем\n\nВ проучването се включват данни от Credit Suisse, които калкулират средното състояние на възрастен жител в различни страни по света.\n\nТаблицата по-долу разглежда 146 държави според техния резултат за щастие и богатство:\n\nВъпреки че резултатите не сочат категорично, че богатството непременно значи щастие, все пак има силна взаимовръзка двете. Най-общо казано, най-бедните страни в света имат най-ниски нива на щастие, а в най-богатите живеят най-щастливите жители.\n\nНаблюдения на регионално и национално ниво\n\nДокато много от страните следват очевидна тенденция, че повече богатство значи щастие, има някои изключения, които си струва да бъдат проучени.\n\nВ Латинска Америка например хората смятат, че са по-щастливи, отколкото би следвало да покаже проучването, ако се вземат предвид богатствата на хората там. С две думи държави като Аржентина, Бразилия и Колумбия попадат в категория \"бедни и щастливи\".\n\nОт друга страна, много страни в Близкия изток отчитат малко по-малко \"степен\" на щастие, отколкото би се предположили, имайки предвид нивата им на богатство. Политическите сътресения, икономическата криза и опустошителната експлозия в Бейрут доведоха до резултат на Ливан много по-лош от очакваното. През последното десетилетие резултатът на страната е намалял с близо цели два пункта.\n\nОценката на Хонконг за нивата на щастие потъва от години. Неравенството, протестите, нестабилността и епидемиите от COVID-19 поставиха региона в необичайна зона в класацията, а именно \"богати и нещастни\". От графиката е видно, че нивата на щастие в там съвпадат с нивата, измерени в България например.\n\nИзследване на неравенството и щастието\n\nДруго любопитно от изследването е, че страните с по-ниско неравенство в доходите имат по-високи нива на щастие. Но това отново не е задължително правило. Въпреки високото неравенство в доходите, много страни от Латинска Америка отчитат нива на щастие, подобни на много по-богати европейски народи.\n\nХората се опитват да анализират щастието в продължение на хилядолетия, но е малко вероятно да се намери универсалната формула. Все пак, подобно на стремежа към щастие, стремежът към търсене и анализиране е в човешката природа.\n\nКолкото повече властите и обществеността разбират връзката между богатството и щастието, толкова по-вероятно е да можем да изградим общества, които ни дават по-добър шанс да живеем щастлив живот.",
    "Събитията днес - Дневен календар": "На 26 септември в историята\n\n26 септември 2022 г., понеделник, 39-а седмица от началото на годината\n\nБългарската православна църква отбелязва преставяне на св. ап. и ев. Йоан Богослов.\n\nНа този ден църквата празнува успението на св. апостол и евангелист Йоан Богослов, наричан още \"апостола на любовта\". Йоан бил син на галилейския рибар Заведей и Саломия. Веднъж Исус Христос минавал покрай Генисаретското езеро, където видял Йоан и брат му Яков да кърпят заедно с баща си рибарските си мрежи и ги призовал да тръгнат подир Него. Те оставили баща си, мрежите, кораба и го последвали веднага. Оттогава двамата били непрекъснато с Христос. Йоан бил възлюбеният му ученик. На кръста Христос поверява своята пречиста майка на грижите на Йоан, който я взел при себе си като своя майка и се грижил за нея до блажното й Успение. След разрушаването на Ерусалимския храм (70 г.) Йоан живял гр. Ефес в Мала Азия, където проповядвал словото Божие. Показвал със собствения си пример, какъв трябва да бъде християнинът. Римският император Домициан, като узнал за големите успехи на новата вяра в Мала Азия, заповядал да доведат апостола при него в Рим и го подложил на мъчения - дал му да изпие чаша с отрова, хвърлил го в котел с кипящо масло. Йоан останал здрав и невредим. Император Домициан го изпратил на заточение на о-в Патмос, където Йоан написал Откровението (Откр. 1:9). След завръщане от това заточение в Ефес той написал своето евангелие. Йоан Богослов умира на около 105 години.\n\nВ България се отбелязва:\n\nПразникът на град Карнобат. Отбелязва се с Решение 35 на Общинския съвет от 30 юни 1999 г. в деня на църковния празник Преставяне на св. ап. и ев. Йоан Богослов - 26 септември. Храмов празник на църквата \"Св. Йоан Богослов\", построена през 1880 г.\n\nПо света се отбелязва:\n\nМеждународният ден за борба за пълното унищожаване на ядреното оръжие. Отбелязва се от 2014 г. с резолюция A/RES/68/32 на Общото събрание на ООН от 5 декември 2013 г., за да се подчертае значението на ядреното разоръжаване като първостепенна задача на световната общност и да се информира обществеността за необходимостта от пълното унищожаване на ядрените оръжия.\n\nСветовният ден на контрацепцията. Отбелязва се от 2007 г. по инициатива на немската компания \"Байер Шеринг фарма\" с подкрепата на 16 международни правителствени и неправителствени организации, и научни и медицински дружества, с цел да се повиши информираността на младите хора по въпроси, свързани с репродуктивното здраве и предпазването от нежелана бременност.\n\nЕвропейският ден на езиците. Отбелязва се от 2001 г., обявена за Европейска година на езиците по инициатива на Съвета на Европа съвместно с Европейския съюз, за да се популяризира богатото езиково и културно разнообразие в Европа и да се насърчи изучаването на чужди езици във всяка възраст за повишаване на междукултурното разбирателство.\n\n\n\nНа този ден в България:\n\n1371 - При селището Черномен (близо до Одрин) османските войски на султан Мурад побеждават християнската войска на владетеля на Прилепска област Вълкашин и брат му серския деспот Иван Углеша. Вълкашин и Иван Углеша предприемат поход срещу турците с около 60 000 войска. Нападната с изненада християнската войска претърпява поражение, двамата братя загиват и пътят на османските войски за завладяване на българските земи е открит. Войската, изпратена на помощ от българския цар Иван Шишман, закъснява за битката и след края й султан Мурад разбива и изтласква до Стара планина и българите.\n\n1922 - Арестувани са министрите от кабинетите, управлявали България през 1912 - 1913 и 1918 г. На 14 октомври 1922 г. Народното събрание приема Закон за допитване до народа за виновността на министрите от кабинетите Иван Евстратиев Гешов (16 март 1911-1 юни 1913) и д-р Стоян Данев (1 юни-4 юли 1913) и Александър Малинов (21 юни-18 октомври 1918) за обявените и водени войни и за последвалите ги катастрофи през 1913 г. и 1918 г. Допитването за виновността им е проведено на 19 ноември 1922 г. От 926 490 избиратели, участвали в референдума, 647 313 гласуват с бялата бюлетина за \"виновен\", 223 584 - с черната за \"невиновен\", 55 593 бюлетини са недействителни. На 13 февруари 1923 г. е обнародван Закон за съдене на министрите от правителствата на Иван Евстр. Гешов и д-р Стоян Данев и на Александър Малинов. На 11 март 1923 г. на основание на допитването са предадени на Държавен съд членовете на кабинетите, пряко отговорни за националните катастрофи. След преврата, организиран на 9 юни 1923 г. от Народния сговор и Военния съюз, с който е свалено правителството на Александър Стамболийски, министрите са пуснати на свобода преди връчването на обвинителен акт.\n\n1947 - България възстановява дипломатическите си отношения с Холандия, установени 8 юни 1909 г. на ниво легации, и прекъснати на 4 март 1941 г. На 11 април 1968 г. са издигнати в ранг на посолства.\n\n1990 - С подписването в Лондон на официални документи България става член на Конференцията на европейските пощенски и телекомуникационни служби.\n\n1995 - В София е открита първата в България очна банка.\n\n2002 - В Ню Йорк, САЩ, в 16.30 ч. българско време завършва аукцион за замяна на брейди облигации за глобални доларови облигации, с което номинално външният дълг на България намалява със 107 млн. долара. Освен това с тази сделка се освобождава обезпечение от 135 млн. долара, с което намалението на дълга достига до 242 млн. долара. Разходите за обслужване на дълга през следващите 10 години се намаляват с 364 млн. долара.Това е втората сделка по замяна с външния дълг на страната.\n\n2004 - Силен ураганен вятър преминава над селата Войкова Лъка, Грамаде, Оглед и Пловдивци, в района на Рудозем. Бурята продължава около 15 минути, като причинява разрушения на 42 къщи. Ураганът прекъсва електропроводи, събаря дървета.\n\n2005 - В Пещера е открит завод за производство на алкохол на \"Винпром\". Проектът възлиза на над 3 млн. лв. Заводът е изграден на площ от 7039 кв. м със застроена площ от 4400 кв. м с реализиране на няколко технологични звена.\n\n2006 - В Стара Загора е открит първият в България завод на американската корпорация \"Алкоа\" за производство на алуминиево и полиетиленово фолио. Инвестицията е за 30 млн. долара. България е 44-ата страна в света, в която \"Алкоа\" има свой завод.\n\n2007 - В центъра на Смолян е открита скулптурната композиция Орфей и Евридика, представяща легендата за Орфей, свързан според митологията с Родопите. Автор на пластиката е Георги Чапкънов.\n\n2014 - Агенцията за проучване и поддържане на река Дунав регистрира рекордно високо ниво на река Дунав при гр. Русе. Нивото на р. Дунав при Русе е 553 см спрямо условната кота \"нула\". Според статистиката, която се води от 1941 г., водният стоеж на тази дата е с 358 см по-висок.\n\n2016 - В София се провежда Международна конференция по металургия и материали, организирана от Химикотехнологичния и металургичен университет.\n\n2017 - В Казанлък е подписано Споразумение за побратимяване и сътрудничество между град Казанлък и алжирския град Блида, от кмета на Казанлък Галина Стоянова и заместник-кмета на Блида по културните въпроси Халед Хасан Бей. На церемонията присъстват областният управител на Стара Загора Гергана Микова и посланикът на Алжир в България Латифа Беназа. Споразумението предвиждат общи инициативи в областта на културата и икономиката.\n\n2019 - В с. Баховица, община Ловеч, тържествено е открит новият германски завод \"Вос аутомотив\" (VOSS Automotive) за производство на автомобилни части. На церемонията присъстват заместник министър-председателят Томислав Дончев и управляващият директор на \"Вос аутомотив България\" Роланд Вайс, кметът на община Ловеч Корнелия Маринова и др. Инвестицията възлиза на 15 млн. евро и има стратегическо значение за развитието на бизнес отношенията между България и Германия, както и за региона.\n\n2020 - В София в зала 1 на Националния дворец на културата се провежда заседание на 50-ия юбилеен конгрес на Българсата социалистическа партия. За делегати са избрани 976 души. Ръководството на 50-ия конгрес е допълнено с бивши председатели на партията и на Народното събрание - Сергей Станишев и Георги Пирински. Част от него става и кметът на Перник Станислав Владимиров.\n\nМихаил Миков също е предложен да влезе в ръководството на Конгреса. Той обаче отказва. На форума присъстват над 500 гости - близо 40 представители на дипломатическия корпус, кметове, интелектуалци, хора на науката и културата, депутати от Великото народно събрание, представители на Парламентарната група на \"БСП за България\", евродепутати, общински и областни председатели на БСП от цялата страна. На заседанието е представен отчет на Националния съвет на БСП и на ПГ на \"БСП за България\", отчет на депутатите на БСП в Европейския парламент и отчет на Общопартийната контролна комисия на БСП. Избран е нов Национален съвет на БСП в състав от 185 членове и председател и членове на Общопартийната контролна комисия на партията.\n\n2021 - Жителите на с. Мадара, където е и Глобалният символ на България - Мадарският конник, гласуват на референдум с въпрос: \"Съгласни ли сте с. Мадара да се отдели от община Шумен и да се присъедини към съседната община Каспичан?\". Според Инициативния комитет за референдума и основния му организатор - кметът на Мадара Неделчо Неделчев, ако селото административно премине към община Каспичан ще се финансира по-добре и ще може да има собствен бюджет. Избирателната активност на референдума е 42 процента. За да се приеме за успешен вотът в Мадара, трябва да са пуснали бюлетина 50 процента плюс един от имащите право на глас в населеното място.\n\n\n\nНа този ден по света:\n\n1580 - В Плимут, Югозападна Англия, акостира корабът \"Златната кошута\" на Франсис Дрейк, който се завръща след 33-месечно околосветско пътешествие. Той и екипажът му стават първите британци, обиколили Земята по вода и вторият мореплавател след Фернандо Магелан, осъществил пълно околосветско пътешествие. На 13 декември 1577 г. Франсис Дрейк отплава по маршрута на Магелан. През м. април 1578 г. достига до бреговете на Южна Америка в района на Ла Плата и бавно се придвижва на юг. Зимата прекарват в залива Сан Хулиан, след това навлизат в Магелановия проток и заобикаляйки Южна Америка флотилията навлиза в Тихия океан. Минават по крайбрежието на Чили и Перу. В средата на м. юли 1579 г. Дрейк потегля през Тихия океан към островите Ладронес (Мариански острови). В началото на 1580 г. достигат остров Ява и взима курс право към нос Добра Надежда (Южна Африка). В края на м. юни носът е заобиколен, след два месеца е пресечен и Северния тропик и на 26 септември 1580 г. се завръща в Англия с пълни трюмове с подправки и испанско злато и сребро - след 2 години и 10 месеца плаване.\n\n1815 - В Париж, Франция, е подписан т. нар. Свещен съюз между пруския крал Фридрих Вилхелм Трети, австрийския император Франц Първи и руския император Александър Първи, с който те се задължават да поддържат мира на базата на ненарушимостта на границите, определени след Виенския конгрес (1814-1815).\n\n1880 - Основан е датският спортен клуб \"Орхус\".\n\nФутболната секция на клуба е създадена през 1902 г.\n\n1908 - Основан е норвежкият футболен клуб \"Бран\".\n\n1957 - Премиера в Ню Йорк,САЩ, на мюзикъла \"Уестсайдска история\" по музика на композитора Ленард Бърнстейн.\n\n1962 - Военен преврат в Северен Йемен, начело с Абдул ас Салал, началник щаб на армията на имам Мохамед ал Бадр. Премахната е монархията. Страната е провъзгласена за република - \"Арабска република Йемен\".\n\n1979 - Разпусната е Организацията на централния договор (СЕНТО). Началото на СЕНТО е дадено с подписването на Багдадския пакт (договор за военен съюз между Ирак и Турция) в Багдад, Ирак, на 24 февруари 1955 г., с който е създадена военна организация между двете страни. По-късно към нея се присъединяват Великобритания (4 април 1955), Пакистан (23 септември 1955) и Иран (3 ноември 1955). На 20 август 1959 г. е преименувана в Организация на централния договор (СЕНТО).\n\n1983 - Предотвратена е потенциална ядрена война между СССР и САЩ. В нощта срещу 26 септември 1983 г. дежурният съветски офицер подполк. Станислав Петров обявява за недействителна засечената от руски радар американска ракетна атака. В съветска вонна база е получено предупреждение, че американска ракета се е насочила към Съветския съюз. Минути по-късно системата отчита, че не една, а пет ракети летят от военната база в Монтана, САЩ. Въпреки всичко интуицията на Станислав Петров подсказва, че става въпрос за грешка и той не задейства системата за ответен удар, за което на 21 май 2004 г. е удостоен в Сан Франциско, САЩ, с отличието \"Гражданин на света\".\n\n1984 - Официална церемония в Пекин, Китай, на която е подписано споразумение между представители на Великобритания и Китай за връщането на Хонконг на Китай, считано от 1 юли 1997 г. Хонконг е завладян от Великобритания по времето на първата \"опиумна война\" с Китай (1839-1842). По силата на Нанкинския договор (1842) Сянган става британско владение под името Хонконг. На 6 юни 1898 г. е подписана конвенция за отдаване под наем от Китай на Великобритания на т.нар. Нови територии - съставна част от Хонконг, за срок от 99 години. На 19 декември 1984 г. в Пекин, Китай, Великобритания и Китай подписват Китайско-британска декларация за Хонконг, уреждаща условията за преминаване на Хонконг под китайски контрол. На 1 юли 1997 г. Хонконг е върнат на Китай под името \"Специален административен район Сянган\".\n\n1995 - В Палермо, Италия, започва съдебен процес срещу бившия министър-председател Джулио Андреоти по обвинение във връзки с мафията. Оправдан е на 23 октомври 1999 г. поради липса на доказателства. Джулио Андреоти седем пъти заема поста министър-председател на Италия в (17 февруари 1972-7 юли 1973; 5 юли 1976-2 април 1979; 22 юли 1989-24 април 1992). От 1991 г. е пожизнен сенатор.\n\n2001 - Завършва операцията на НАТО \"Необходима жътва\" за разоръжаване на албанските бунтовници в Македония. Събрани са 3875 единици оръжие.\n\n2002 - Във Вашингтон, САЩ, Камарата на представителите на Конгреса приема закон, според който да бъдат отделени средства за пълно погасяване на дълга на САЩ към ООН, както и да бъдат внесени допълнителни 78 млн. долара в рамките на новите задължения към организацията. През 2001 г., след като САЩ загубват мястото си в Комисията на ООН по правата на човека, Камарата на представителите блокира окончателното погасяване на американския дълг. През 2002 г. САЩ възвръщат мястото си в комисията.\n\n2005 - Ръководителят на Независимата международна комисия по разоръжаването на Ирландската републиканска армия (ИРА), канадският ген. Джон де Частлейн, връчва на правителствата на Великобритания и Ирландия доклад за приключилото обезвреждане на арсенала. Според огласените подробности около 4 тона взривни вещества, над 3000 единици огнестрелно оръжие и неуточнен брой миномети, гранатомети и боеприпаси са предварително прехвърлени в четири склада, където е започнало тяхното обезвреждане и унищожаване.\n\n2008 - В Туркменистан Народният съвет (Халк Маслахати) - орган, който представлява племената, регионите, правителството и парламента, приема нова конституция, с която се въвежда многопартийна система и пазарна икономика, узаконява се правото на частна собственост и се забраняват изтезанията и медицински експерименти с хора.\n\n2015 - Естонският гражданин Естон Кохвер, осъден в Русия за шпионаж, е разменен за бившия офицер от Министерството на вътрешните работи на Естония Алексей Дресен, изтърпяващ наказание за предаване на тайни сведения на руските служби за сигурност на международния контролно-пропускателен пункт \"Куничина гора\" в Псковска област на руско-естонската граница. Федералната служба за сигурност на Русия заявява, че размяната е била извършена на мост над река Пиуса. Естон Кохвер е осъден през м. август 2015 г. в Русия на 15 години затвор за шпионаж, след като е арестуван при операция в Псковска област през м. септември 2014 г. Естония твърди, че той е бил отвлечен и прехвърлен през границата. Алексей Дресен е арестуван през м. февруари 2012 г. в Талин, Естония, и по-късно осъден на 16 години затвор за държавна измяна.\n\n2016 - На официална церемония в конферентния център на Картахена, Колумбия, президентът на Колумбия Хуан Мануел Сантос и върховният лидер и командир на Революционните въоръжени сили на Колумбия (ФАРК) Родриго Лондоньо Ечевери подписват мирното споразумение за прекратяване на продължилия 52 години конфликт в страната, при който загиват близо 250 000 души и 6 млн. души са разселени. Споразумението е постигнато на 26 август 2016 г. в Хавана, Куба, след четири години преговори между правителството на Колумбия и Революционните въоръжени сили на Колумбия (ФАРК). На церемонията в Картахена присъстват около 2500 чуждестранни и местни официални лица в присъствието на стотици високопоставени лица, сред които генералният секретар на ООН Бан Ки-мун, президентът на Куба Раул Кастро, държавният секри етар на САЩ Джон Кери. Всички присъстващи са облечени в бяло като символ на мира, а споразумението е подписано с писалка, направена от куршум, върху която е врязана фразата \"куршумите пишеха нашето минало, образованието - нашето бъдеще\".\n\n2017 - Британската радиокорпорация \"Би Би Си\" започва радиопредавания и онлайн информационна емисия на корейски език, по-голямата част от чието съдържание ще е достъпно за гражданите на КНДР. Новите програми, които ще се излъчват на къси вълни по три часа дневно и един час на средни вълни, ще се подготвят от екип, базиран в Сеул (Република Корея), Лондон (великобритания) и Вашингтон (САЩ). Корейската служба на \"Би Би Си\" е една от 12-те нови, започнати през 2017 г. от британската радиокорпорация благодарение на отпуснатите от бюджета 291 млн. паунда. \"Би Би Си\" излъчва също на езици като панджабски, йорубски или пиджин.\n\n2019 - В Париж, Франция, на 86 години умира бившият президент на страната Жак Ширак. Жан Ширак управлява Франция в продължение на 12 години - от 17 май 1995 г. до 16 май 2007 г.\n\n2020 - В Украйна е обявен ден на траур за 25-те жертви на катастрофата на украинския военен самолет Ан-26, разбил се на 25 септември 2020 г. в района на Харков при планови учебни полети. Самолетът се разбил, приближавайки пистата на военното летище в Чугуев, при опит за кацане по време на учебен полет.\n\n2021 - В Швейцария е произведен референдум, на който с голямо мнозинство е одобрено узаконяването на еднополовите бракове в страната - 64,1 процента от участниците в допитването подкрепят мярката. Законодателните промени позволяват на еднополовите двойки в Швейцария да сключват брак и да осиновяват деца. През 2001 г. Нидерландия става първата западноевропейска държава, узаконила хомосексуалните бракове. Тя е последвана от повечето страни в региона, включително от Франция през 2013 г. и от Германия през 2017 г.\n\n\n\nРодени на този ден българи:\n\nПетко Ю. Тодоров (Петко Юрданов Тодоров), писател, драматург и общественик /1879-1916/.\n\nВ ученическите си години пише стихотворения, разкази и скици, които печата в ученическите издания в. \"Другар\" и в. \"Съвременна младеж\", а по-късно - в списанията \"Искра\", \"Светлина\" и др. Някои от тях събира в първата си книга \"Драски\" (с псевдоним Пенко). Следващата му книга \"Стихове на скучната лира\" излиза под същия псевдоним. През 1897 г. заедно с общественика Иван Белинов издава в. \"Законност\", където помества статии по обществено-политически въпроси. Един от основателите на Радикалдемократическата партия (1905). Автор е на драмите \"Зидари\" (1902), \"Първите\" (1907), \"Змейова сватба\" (1910), \"Идилии\"(1908) и др.\n\nген. Никола Бакърджиев, военен и държавен деец /1881-1954/.\n\nПрез Балканската война (1912-1913) е помощник-началник на Оперативната секция при Щаба на действащата армия. През Първата световна война (1914-1918) е началник на Оперативната секция в Щаба на действащата армия и командир на дружина в Първи пехотен софийски полк. Началник на Генералния щаб на армията (1926-1929; 1931-1934). Министър на войната (11 януари 1929-15 май 1930; 15 май 1930-31 януари 1931). Началник-щаб на Българската армия (1931-1934). Носител на орден \"За храброст\" трета степен, 2-ри клас, орден \"За храброст\" четвърта степен 1-ви и 2-ри клас, орден \"Св. Александър\" пета степен с мечове, орден \"Св. Александър\" втора степен без мечове, орден \"За военна заслуга\" пета степен на военна лента и орден \"За военна заслуга\" първа степен на обикновена лента, на с германския орден \"Железен кръст\" първа и втора степен и на турския \"Железен полумесец\".\n\nИван Камбуров, музикален публицист и лексикограф /1883-1955/.\n\nУчител в Пловдив и София (1909-1929). Сътрудник в Народния етнографски музей в София (1926-1928). Редактор на сп. \"Музикален живот\" (1928-1929) и на в. \"Музикален живот\" (1930-1933). Бил е диригент на хорове и военен капелмайстор. Автор е на първия български музикален енциклопедичен справочник \"Илюстрован музикален речник\" (1933) и др.\n\nРан Босилек (ист. име Генчо Станчев Негенцов), детски поет, писател и преводач /1886-1958/.\n\nУчител в Габрово (1904-1910). Главен редактор на сп. \"Детска радост\" (1923-1947), редактор на в. \"Врабче\" (1922-1943), заместник-главен редактор на сп. \"Дружинка\" (1953-1958). Пръв председател на Дружеството на детските писатели, основано на 11 ноември 1928 г. Той е един от създателите на художествено оформената детска книга в България. Автор е на приказки, сред които \"Косе Босе\" (1923), \"Кума Лиса\" (1925), \"Кумчо Вълчо\" (1925), \"Неродена мома\" (1926), \"Златна ябълка\" (1931), на сборници със стихотворения, сред които \"Чик Чирик\" (1925), \"Синчец\" (1930), \"Нова песен\" (1953) и др. За първи път в българската литература пише хумористични сюжети и ситуации в римувана проза - \"Патиланско царство\" (1927), \"Бате Патилан\" (1934), \"Патиланчо на село\" (1935) и др. Превежда световна литературна класика за деца.\n\nпроф. Кръстьо Горанов (Кръстьо Горанов Анков), философ, изкуствовед и политик /1931-2000/.\n\nЗавеждащ секция \"Естетика\" в Института по философия при Българската академия на науките /БАН/ (1954-1963). От 1968 г. е преподавател по философия във Висшия институт за театрално изкуство (ВИТИЗ) \"Кръстьо Сарафов\". Директор на Института за култура при БАН (1970-1976). Ректор на ВИТИЗ \"Кръстьо Сарафов\" (1976-1981). Чл.-кор. на БАН (1984). Министър на културата (8 февруари 1990-27 септември 1990). Депутат в VII Велико народно събрание (1990-1991). Работил е в областта на естетиката, социологията на изкуството и теорията на културата. Автор е на \"Изкуството като процес\" (1972, второ изд. 1977), \"Естетическото възпитание - система, програма, всенародно движение\" (1977), \"Съвременникът и изкуството\" (1983) и др.\n\nЙордан Василев, литературовед, журналист и политик /1935-2017/.\n\nРаботил е в сп. \"Септември\" (1966-1967), уредник в сп. \"Литературна мисъл\" (1969-1975). Литературен сътрудник в Института за литература при БАН (1975-1990). Основател и първи главен редактор на в. \"Демокрация\" (12 февруари 1990-септември 1990), редактор на всекидневника \"Ново слово\" (1996-1997). Деец на Клуба за подкрепа на гласността и преустройството, както и един от основателите на Съюза на демократичните сили. Депутат във VII Велико народно събрание (1990-1991) и в 36-ото Народно събрание (4 ноември 1991-18 май 1992). Председател на Общото събрание на Българската академия на науките (18 ноември 1991-1995). Автор е на \"Младостта на Багряна\" (1975, в съавторство с Блага Димитрова), \"Дни черни и бели\" (1975, в съавторство с Блага Димитрова), \"Иван Хаджийски в българската култура\" (1988), \"Мнения\" - студии и статии (1989), \"Литература. Учебник на ХI клас\" (1993, с колектив), \"Христоматия по литература за ХI клас\" (1994, с колектив), \"Женски силуети, етюди\" (2000), \"Българско слово за всекиго от Х до ХХ век\" (2001), \"Патила и радости, спомени\" (2002), \"Това се случи пред очите ми\" за президентския мандат на Петър Стоянов (2012, два тома), \"Копнеж\" (2015) и др.\n\nпроф. Стоян Дурин, икономист /1937/.\n\nРаботил е като счетоводител, финансов ревизор, преподавател в Университета за национално и световно стопанство и в Нов български университет, одитор. Бил е ръководил на управление \"Национално счетоводство\" към Министерство на финансите (1985-2000). Първи председател на Управителния съвет на Института на дипломираните експерт-счетоводители (1996-август 2002). През 2011 г. е избран за почетен председател на института. Под негово ръководството са разработени и приети всички нормативни актове по счетоводство през периода от 1991-2001 г. Има над 350 публикации в областта на счетоводната теория и практика. Носител на медал \"За заслуга\" за значителния му принос в областта на счетоводството и независимия финансов одит (1 октомври 2012).\n\nАндрей Луканов, политик и държавник /1938-1996/.\n\nРаботил е като инспектор в отдел \"Икономически, СИВ и Общ пазар\" към Министерството на външните работи (1963-1965). Първи секретар на Постоянното представителство на България при ООН в Женева (1968-1972). Постоянен представител на България в Съвета за икономическа взаимопомощ (СИВ) в Москва, СССР (1 юли 1976-1990). Председател на Изпълнителния комитет на СИВ (7 юли 1988-10 януари 1990). Член на Централния комитет (ЦК) на Българската комунистическа партия /БКП/ (19 декември 1977-2 февруари 1990), член на Политбюро и секретар на ЦК на БКП (16 ноември 1989-2 февруари 1990), заместник-председател на Висшия съвет на Българската социалистическа партия (21 февруари-27 август 1991). Заместник-председател на Министерския съвет (16 юни 1976-18 юни 1981;18 юни 1981-18 юни 1986), първи заместник-председател на Министерския съвет (18 юни 1986-18 август 1987). Министър на външноикономическите връзки (18 август 1987-17 ноември 1989). Член на Държавния съвет (17 ноември 1989-8 февруари 1990), председател на Министерския съвет (8 февруари-20 декември 1990). Депутат от 7-ото до 9-ото Народно събрание (1976-1990), в VII Велико народно събрание (1990-1991), в 36-ото Народно събрание (1991-7 юли 1992; 31 декември 1992-1994) и в 37-ото Народно събрание (1995-2 октомври 1996). На 2 октомври 1996 г. е убит пред дома му в София.\n\nпроф. Румен Георгиев - Рум, фотограф, художник и оператор /1947-2008/.\n\nОт 1960 г. се занимава с фотография. Бил е преподавател в Националната академия за театрално и филмово изкуство \"Кръстьо Сарафов\", основател на специалността \"Художествена фотография\" и ръководител на Катедрата по фотография в академията. Оператор е на филмите \"Другият\", \"Сиромашко лято\", \"Мъже без работа\", \"Този истински мъж\", \"Мечтател\", \"Прадеди и правнуци\" и др. Автор е на 11 книги и на над 100 публикувани статии.\n\nГеорги Чолаков, оператор и продуцент /1947/.\n\nБил е асистент-оператор и оператор в Студията за игрални филми \"Бояна\" (1983-1988). Оператор в Студията за научнопопулярни и документални филми \"Време\" (1988-1990) и оператор в Българската национална телевизия (1990-1991). Заместник-директор на Националния филмов център (1991-1995). Национален представител на България във фонда \"Евроимаж\" към Съвета на Европа (1993-1995). Преподавател по продуцентство в Националната академия за театрално и филмово изкуство \"Кръстьо Сарафов\" (1994-1996) и в Нов български университет (1999-2011). Председател на Асоциацията на филмовите продуценти (2001-2010). Председател на Националния съвет за кино към Националния филмов център (2008-2010). Директор на изпълнителна агенция \"Национален филмов център (13 март 2014-10 март 2015). Оператор е на филмите \"Фердинанд Български\", \"Стефан Стамболов - съзидателят и съсипателят\" (1991), \"Юдино желязо\" (1988), \"Ненужен антракт\" (1985), \"Коста Паница\" (1986), \"Тишина\" (1983), \"Ученик - последна година\" (1981), \"Избори на село\" (1991) и др. Съпродуцент е на филмите \"Кръвта\" (2012), \"Иван Радоев Ц аз съм и ножът, и раната\" (2012), \"Копнеж\" (2011), \"Шантав ден\" (2004) \"Баща ми\" (2000) и др.\n\nИван Голев, поет, преводач и драматург /1950/.\n\nРаботил е като редактор в издателство \"Народна младеж\" (1977-1978), в издателство \"Народна култура\" (1979-1990) и в сп. \"Панорама\" (1980-1989). От 1989 г. е заместник-главен редактор на сп. \"Съвременник\". Главен редактор на сп. \"Geo\" (2009-юни 2013). Автор е на повече от 18 книги, сред които \"Бяла пеперуда\", \"Този човек - сърцето\", \"Дворец от пясък\", Брокат и парцали\", \"Дани\" и др., на театрални пиеси, на книги за деца, сборници с разкази. Сценарист е на филма \"Бронзовата лисица\" по едноименната му повест.\n\nдоц. Методи Андреев, строителен инженер и политик /1959/.\n\nДепутат в 38-ото Народно събрание (7 май 1997-27 март 2001). Член на Комисията за разкриване на документи и установяване на принадлежност към бившата Държавна сигурност и към бившето разузнавателно управление на Генералния щаб (от 28 март 2001) и неин председател (6 април 2001-17 януари 2003). Депутат в 43-ото Народно събрание (2014-2017). Преподавател в Университета по архитектура, строителство и геодезия.\n\nАян Садъков, български футболист и треньор /1961-2017/.\n\nПрез футболната си кариера е играл за отборите на \"Локомотив\" (Пловдив), \"Беленензес\" (Португалия) и \"Ботев\" (Пловдив). За националния отбор по футбол има изиграни 79 мача и отбелязани 9 гола.\n\nНиколай Тодоров (псевд. Кайзера), футболист и треньор /1964/.\n\nПрез футболната си кариера освен за \"Левски\" е играл за отборите на \"Добруджа\" (Добрич), \"Локомотив\" (София), \"Септември\" (София), Монпелие, Кан (Франция), \"Анортосис\" и \"Саръйер\" (Турция).\n\nКамен Костадинов, политик /1970-2022/.\n\nДепутат в 38-ото Народно събрание (1997-2001), от 40-ото до 43-ото Народно събрание (2005-2017) и в 44-ото Народно събрание (19-26 април 2017). Член на Централното оперативно бюро на Движението за права и свободи /ДПС/ (7 март 2003-28 август 2022). Член на Изпълнителния комитет на Българския футболен съюз (2005-2022).\n\nГеорги Стоев, писател /1973-2008/.\n\nИзвестен като \"писателя на мутрите\". Автор е на поредицата \"Свидетели на времето\", посветена на силовите групировки СИК и ВИС, която включва книгите \"ВИС\", \"ВИС - 2\", \"Имало едно време на Изток\", \"BG Кръстника 1: истинската история на Маджо\", \"BG Кръстника - 2: Маргина, Бойко и другите\", \"BG -Кръстника 3: Любен Гоцев - истинският кръстник\", \"На пилона\", \" СИК - книга 1\", \"СИК - книга 2\", \"СИК - книга 3\". Убит е на 7 април 2008 г. близо до хотел \"Плиска\" в София.\n\nМариан Колев, състезател по спортна аеробика /1975/.\n\nПечели златен медал от Световното първенство по аеробика през 2004 г. (смесени двойки) и сребърен медал от Световното първенство по аеробика през 2000 г. (смесени двойки). Почетен гражданин на Тервел (юни 2004).\n\nНа този ден са родени и:\n\nсв. Франциск Асизки (св. Франциск от Асизи), италиански проповедник /1181-1226/.\n\nОсновател на Францисканския орден. Светец покровител на Италия и светец покровител на животните. С решение на Международния конгрес на природозащитниците във Флоренция, Италия (1931), Денят на свети Франциск - 4 октомври, се отбелязва като Световен ден за защита на животните.\n\nТеодор Жерико, френски художник и литограф /1791-1824/.\n\nАрчибалд Хил, британски биохимик /1886-1977/.\n\nНосител на Нобелова награда за физиология или медицина за 1922 г. заедно с немския биохимик Ото Майерхоф за откритие на фиксираното взаимоотношение между консумацията на кислород и метаболизма на млечна киселина в мускулите.\n\nТомас Стърнс Елиът, британски поет, драматург и литературен критик /1888-1965/.\n\nЕдин от първите представители на модернизма и формализма в съвременната литературна критика. Автор е на серия от статии и есета за английски драматурзи и поети, сред които са сборниците \"Свещената гора\" (1920), \"Избрани есета\" (1932) и есето \"Данте\" (1929), на поемите \"Пуста земя\" (1922), \"Чист понеделник\" (1930), \"Убийство в катедралата\" (1935), \"Четири квартета\" (1943) и др. Носител на Нобелова награда за литература за 1948 г. за неговия изключителен пионерски принос към \"поезията на днешния ден\".\n\nМартин Хайдегер, немски философ /1889-1976/.\n\nЕдин от основоположниците на немския екзистенциализъм.\n\nДжордж Гершуин, американски композитор и пианист /1898-1937/.\n\nАвтор е на песни и инструментални пиеси, основани на традициите на импровизаторския джаз, съчетани с елементи от афро-американския фолклор (блус, спиричуъл). Сред най- известните му творби са \"Рапсодия в синьо\" (1924) и операта \"Порги и Бес\" (1935).\n\nКарл Рапан, австрийски футболист и треньор /1905-1996/.\n\nАнтъни Фредерик Блънт, британски историк и изкуствовед /1907-1983/.\n\nЧлен на \"Кембриджката петорка\", която в средата на 30-те години на 20-и в. представя на съветското разузнаване секретни документи от британското Ми-5. През 1979 г. министър-председателят Маргарет Тачър изнася данни, че той е член на групата на съветския разузнавач Ким Филби. По тази причина кралица Елизабет Втора го лишава от званието \"сър\".\n\nФрантишек Бартошек, полски художник /1910-1943/.\n\nАлександър Алов, съветски режисьор и драматург /1923-1983/.\n\nВинченцо (Енцо) Беардзот, италиански футболист и треньор /1927-2010/.\n\nПечели златен медал от Световното първенство през 1982 г. в Испания като треньор на националния отбор по футбол. От 2011 г. се връчва награда на негово име на най-добрия италиански треньор. Победителят се определя от комисия, съставенa от представители на основните италиански спортни издания.\n\nМанмохан Сингх, индийски учен и политик /1932/.\n\nРъководител на Департамента по атомна енергия и на Департамента по космическите въпроси. Министър на финансите на Индия (23 юни 1991-16 май 1996; 30 ноември 2008-24 януари 2009), министър на железопътния транспорт (19 май 2011-13 юли 2011). Министър-председател на Индия (22 май 2004-26 май 2014).\n\nСалваторе Акардо, италиански цигулар /1941/.\n\nОливия Нютън-Джон, австралийска певица и актриса от британски произход /1948-2022/.\n\nПридобива световна известност след участието си във филма \"Брилянтин\" (1978) заедно с американския актьор Джон Траволта. Дуетът им \"You're the One That I Want\" е с продадени над 15 милиона екземпляра. Оливия Нютън-Джон е участвала и във филмите \"Ксанаду\" (1980), \"Прощално парти\" (1996), \"Най-добрият кум\" (2011) и др. Носителка на четири награди \"Грами\" (1974,1975 и 1983). Удостоена е със звезда на холивудската Алея на славата (1981). През 2012 г. песента й \"Physical\" от 1981 г. оглавява класацията на сп. \"Билборд\" за най-секси песни на всички времена. Четиринайсет нейни сингъла са в топ 10 на класациите в САЩ. Посланик на добра воля на Програмата на ООН за опазване на околната среда от 1990 г. Основавателка на Център за онкологично болни \"Оливия Нютън-Джон\" в Мелбърн, Австралия (2012).\n\nВладимир Ремек, чехословашки космонавт /1948/.\n\nТой е първият чехословашки космонавт, член на екипажа на борда на космическия кораб \"Союз 28\" (2 март 1978-10 март 1978). Като член на кораба \"Союз 28\" той участва в работата на първия в света международен космически екипаж по програмата \"Интеркосмос\" на орбиталния комплекс \"Салют-6\". Директор на Музея на авиацията и космонавтиката в Прага (1990-1995). Търговски представител на Чехия в Русия (2002-2004). Член на Европейския парламент (2004-2013). Посланик на Чехия в Русия (16 януари 2014-2018).\n\nКлодоалдо (Клодоалдо Тавареш де Сантана), бразилски футболист и треньор /1949/.\n\nПечели златен медал от Световното първенство през 1970 г. в Мексико с националния отбор по футбол.\n\nЛинда Хамилтън, американска актриса /1956/.\n\nУчаствала е във филмите \"Терминатор\" (1984,1991), \"Красавицата и звярът\" (1987), \"Върхът на Данте\" (1997) и др.\n\nКлаус Аугенталер, немски футболист и треньор /1957/.\n\nПечели златен медал от Световното първенство през 1990 г. в Италия и сребърен медал през 1986 г. в Мексико с националния отбор по футбол.\n\nМарко Антонио Ечевери, боливийски футболист /1970/.\n\nМихаел Балак, немски футболист /1976/.\n\nСерина Уилямс, американска тенисистка /1981/.\n\nЧетирикратна олимпийска шампионка - през 2000 г. в Сидни, Австралия (двойки), през 2008 г. в Пекин, Китай (двойки), през 2012 г. в Лондон, Великобритания (индивидуално и двойки). Печели 39 титли в турнири от \"Големия шлем\" (23 - индивидуално, 14 - двойки и 2 - смесени двойки ). Водачка в световната ранглиста на Женската тенис асоциация /WTA/ (8 юли 2002 - индивидуално) и (21 юни 2010 - двойки). Обявена е седем пъти за \"Играч на годината\" от WTA (2002, 2008, 2009, 2012, 2013, 2014 и 2015).\n\n\n\nТова е денят на смъртта на:\n\nКарл Йонас Алмквист, шведски поет /1793-1866/.\n\nХристо Силянов, български писател, журналист, историк, деец на Вътрешната македоно-одринска революционна организация (ВМОРО) /1880-1939/.\n\nПри подготовката на Илинденско-Преображенското въстание (1903) води чета в Одринския революционен окръг, секретар на конгреса на Петрова нива (1903). Участва в сраженията за освобождението на Василико (дн. Царево) и Ахтопол. През 1908 г. е избран за допълнителен член на Задграничното представителство на ВМОРО. Председател на Дружеството на столичните журналисти (1931-1932). Председател на Македонския научен институт. Главен редактор на в. \"Ден\" (1922). Основател на в. \"Българан\" (1904) и на сп. \"Сила\" (1918). Сътрудничи на сп. \"Македония\", сп. \"Обединение\", сп. \"Нова България\" на в. \"Илинден\", в. \"Трибуна\", в. \"Слово\" и др. Автор е на стихосбирките \"Тъгите на роба\" (1903), \"Стихове\" (1905), на документалната проза \"Писма и изповеди на един четник\" (1927), \"Освободителните борби на Македония\" (2 тома, 1933-1943) и др.\n\nДжордж Сантаяна, американски философ и писател /1863-1952/.\n\nКазимеж Нич, полски езиковед /1874-1958/.\n\nПрезидент на Полската акедемия на науките (1946-1952) и нейн вицепрезидент (1952). Един от основателите на Краковската школа на езиковедите. Под негова редакция излиза \"Малък атлас на полските диалекти\" (1957-1959). Един от основателите на Обществото на любителите на полския език (1920) и Полското лингвистично дружество (1925).\n\nБела Барток, унгарски композитор /1881-1945/.\n\nСред най-известните му произведения са операта \"Замъкът на Синята брада\" (1918), балета \"Дървеният принц\" (1917) и пантомимата \"Чудесният мандарин\" (1926) и др.\n\nАлександра Толстая, руска писателка /1884-1979/.\n\nНай-малката дъщеря на Лев Толстой.\n\nКарл Мане Сигбан, шведски физик /1886-1978/.\n\nНосител на Нобелова награда за физика за 1924 г. за неговите открития и изследвания в областта на рентгеновата спектроскопия. Президент на Международния съюз по теоретична и приложна физика (1938-1947).\n\nЛеополд Ружичка, швейцарски химик /1887-1976/.\n\nНосител на Нобелова награда за химия за 1939 г.за неговата работа върху полиметилените и висшите терпени. Той си поделя наградата с немския биохимик Адолф Бутенант, който я получава за работата си върху половите хормони на бозайниците.\n\nСюй Бей-хун, китайски художник и изкуствовед /1895-1953/.\n\nПървият китайски художник, използвал маслени бои. Създател на направление в китайското изкуство на 20 в., обединяващо националните художествени традиции с постиженията на европейския реализъм.\n\nНина Берберова, съветска писателка /1901-1993/.\n\nАлберто Моравия, италиански писател /1907-1990/.\n\nАвтор е на \"Безразличните\" (1929), \"Сбъркани амбиции\" (1935), \"Маскарад\" (1941), сборник разкази \"Епидемия\" (1944), \"Римлянката\" (1947), \"Презрение\" (1954), \"Чочарка\" (1957), \"Римски разкази\" (1954) и др.\n\nАна Маняни, италианска актриса /1908-1973/.\n\nУчаствала е във филмите \"Ученичката Тереза\" (1941), \"Рим - открит град\" (1945), \"Любовта\" (1948), \"Земята трепери\" (1948) , \"Най-красивата\" (1951), \"Златната карета\" (1953), \"Татуираната роза\" (1955), \"Сестра Летиция\" (1957), \"Дивият вятър\" (1958), \"Ад сред града\" (1959) и др. Един от най-известните й филми е \"Мама Рома\" (1962). Последният й филм е \"Рим\" (1972) на Федерико Фелини. Първата италианска актриса, носителка на \"Оскар\" (1955).\n\nГеоргий Марков, съветски писател и обществен деец /1911-1991/.\n\nПърви секретар на Съюза на писателите на СССР (1977-1986), два пъти Герой на социалистическия труд (1974, 1984).\n\nПол Нюман, американски актьор /1925-2008/.\n\nУчаствал е в над 60 филма, сред които \"Котка върху горещ ламаринен покрив\" (1958), \"Парижки блус\" (1961), \"Хъд\" (1963),\"Непокорният Люк\" (1967), \"Бъч Касиди и Сънданс Кид\" (1969), \"Ужилването\" (1973), \"Ад под небето\" (1974), \"Удар със стик\" (1977), \"Присъдата\" (1982), \"Писмо в бутилка\" (1999), \"Път към отмъщение\" (2002) и др. Носител на награда \"Оскар\" (1987) за най-добра главна мъжка роля във филма \"Цвета на парите\" и две почетни награди \"Оскар\".\n\nСтефан Тихчев, български журналист /1929-2011/.\n\nЛитературен сътрудник и заместник отговорен секретар във в. \"Народна младеж\" (1958-1962). От 1963 г. работи в Българска телеграфна агенция като кореспондент в Москва, заместник главен директор (17 декември 1969-1 януари 1981) и първи заместник главен директор (1 януари 1981-18 май 1982). Председател на Комитета за телевизия и радио към Комитета за култура (17 май 1982-20 януари 1986). Кандидат член на Централния комитет (ЦК) на Българската комунистическа партия /БКП/ (4 април 1981-5 април 1986). Бил е заместник завеждащ отдел \"Деловодство\" на ЦК на БКП. Пише по въпросите на международната политика и на външната политика на България. Носител на орден \"Кирил и Методий\" втора степен (1972), орден \"Народна република България\" втора степен (1979), орден \"Народна република България\" първа степен (1989).\n\nБети Картър (ист. име Лили Мей Джоунс), американска джазпевица /1930-1998/.\n\nУмрял Жак Ширак (Жак Рене Ширак), френски политик /1932-2019/.\n\nМинистър-председател на Франция (27 май 1974-25 август 1976; 20 март 1986-5 май 1988). Кмет на Париж (25 март 1977-16 май 1995). Президент на Франция (17 май 1995-16 май 2007). Генерален секретар на партията \"Съюз на демократите за защита на републиката\" /UDR/ (14 декември 1974-15 юни 1975). През 1975 г. е избран за почетен председател на партията. Основател и председател на партията \"Сбор за републиката\" (5 декември 1976-12 ноември 1994). Той е първият президент на Петата френска република, осъден от френското правосъдие. На 15 декември 2011 г. той е осъден на 2 години затвор условно по дело за корупция.\n\nРобърт Палмър, британски музикант, певец и композитор /1949-2003/. Носител на награда \"Грами\" (1986, 1988).\n\nАлън Ланкастър, британски музикант /1949-2021/. Съосновател на британската рок група \"Стейтъс куо\" (1962). От 1962 г. до 1985 г. е басист и вокалист на групата.",
    "Адриан Андреев и Пьотр Нестеров с \"уайлд кард\" за ...": "Григор Димитров преди Sofia Open 2022: В София беше един от тези...\n\nДвама българи получават \"уайлд кард\" за квалификациите на Sofia Open 2022. Адриан Андреев и Пьотр Нестеров ще играят в пресявките за влизане в основната схема на сингъл на супертурнира от категория ATP 250, който ще се проведе от 25 септември до 2 октомври в \"Арена Армеец\".\n\n21-годишният Адриан Андреев получи шанс да участва за първи път в квалификациите през 2017 г., още ненавършил 16 г. С получения \"уайлд кард\" за основната схема през 2018-а стана първият играч, роден през този век, участвал в основна схема на турнир от ATP тура. Андреев е бившият №2 в световната ранглиста за юноши.\n\nНа Sofia Open 2022 дебют в турнир на АТР ще направи Пьотр Нестеров. 19-годишният варненец стигна №35 в световната ранглиста за юноши през миналата година, а през тази дебютира и за националния отбор на България за Купа „Дейвис”.\n\nТенисът на най-високо световно ниво ще стартира още от пресявките на седмото издание на Sofia Open. Дори списъкът със заявените участници за квалификациите е изключителен. Оглавява го завръщащият се в Топ 10 в света Андрей Рубльов. Освен него в квалификациите влизат Марк-Андреа Хюслер (Швейцария), Джей Джей Уулф (САЩ), Душан Лайович (Сърбия), Даниел Галан (Колумбия), Нуно Боржес (Португалия), Петер Гойовчик (Германия), Тим ван Райтхофен (Нидерландия), Ян-Ленард Щруф (Германия), Юго Юмбер (Франция) и Матс Мораинг (Германия).\n\nСписъкът с потвърдените участници в основната схема пък наистина е впечатляващ. Голямата новина е завръщането пред българска публика на шампиона от 2017 г. Григор Димитров. Ще играе още един победител в София - двукратният шампион Яник Синер. Пред погледа на родните фенове ще се изявяват още настоящият ｹ10 в света Хуберт Хуркач, шампионът на \"Мастърс\"-а в Монреал Пабло Кареньо Буста, един от най-атрактивните тенисисти Гаел Монфис, носителят на три титли от \"Големият шлем\" Стан Вавринка, още един от шоумените в тура - Александър Бублик, италианската звезда на бъдещето Лоренцо Музети, Холгер Руне, Джак Дрейпър, Филип Краинович, Фабио Фонини, Алехандро Давидович, Николоз Басилашвили и други имена от елита на световния тенис. С \"уайлд кард“ за основната схема ще играят още двама българи - Димитър Кузманов и Александър Лазаров.\n\nБилетите за супертурнира Sofia Open 2022 са в продажба.",
    "Образуваха се километрични опашки за въглища в Полша frognews.bg": "Независимо от жегата през деня и неудобното спане в колите през нощта, опашките пред пунктовете за продажба на въглища в Полша не намаляват.\n\nПолша е от най-големите производители на въглища в Европа. В страната се добиват над 50 милиона тона годишно. Но те са предназначени почти изцяло за електрическите централи.\n\nЕдва около 1 процент от производството на всяка мина се продава на домакинства. Досега на частни клиенти се предлагаха и внесени от Русия въглища. Полша вече се опитва да компенсира с доставки от Индонезия, Колумбия и Африка.\n\n\"Бързо си спомнихме за опашките от комунистическите времена. Спим в колите, храним се в колите. Не можем да мръднем никъде. Не ми е хрумвало, че ще преживеем нещо дори по-лошо от тогава\", казват поляците.\n\n\n\nПрез последните години Полша беше от най-големите критици на европейската политика за климата и неохотно се съгласи да изпълни целите на Европейския съюз за климатичните промени. Миналата година правителството подписа споразумение с минната индустрия всички мини в Полша да бъдат затворени до 2049 година."
}