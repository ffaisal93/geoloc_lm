{
    "Чавушоглу е в Япония": "1884746\n\nМинистърът на външните работи Мевлют Чавушоглу заяви, че ще проведат консултации с Япония относно отбранителната промишленост и сигурността през следващите дни.\n\nЧавушоглу отбеляза: „Ако Япония иска да купи, независимо дали става въпрос за въоръжени безпилотни летателни апарати или други продукти на отбранителната промишленост, ние с радост ще отговорим на техните нужди в тази област.“\n\nЧавушоглу е в Токио за да присъства на погребението на бившия японски премиер Шиндзо Абе.\n\nНа въпрос на журналист дали въпроса с износа на въоръжени безпилотни летателни апарати от Турция за Япония ще излезе на преден план по време на посещението му, Чавушоглу отговори: „Безпилотните летателни апарати и въоръжените дронове, които произвеждаме, са сред най-добрите и дори най-добрите, произвеждени в света. В Либия и главно в Триполи турските въоржени дронове са тези, които предотвратиха окупацията. Искаме да задълбочим сътрудничеството си с Япония в областта на отбранителната индустрия, както и във всяка друга област.“\n\nЧавушоглу отбелязва: „През предстоящите дни ще проведем консултации с Япония относно отбранителната промишленост и сигурността... Ако Япония иска да купи въоръжени дронове или други продукти на отбранителната промишленост, други азиатски страни също са много заинтересовани в момента и главно Малайзия и Индонезия, тези страни са много заинтересовани от нашите продукти на отбранителната промишленост. Те проявяват голям интерес, договорите са подписани, ние с радост ще отговорим на нуждите на Япония и в тази област.\"",
    "Япония се готви за държавното погребение на Шиндзо Абе": "/КРОСС/ Държавното погребение на убития през юли бивш премиер Шиндзо Абе предизвика разделение в Япония, предаде Асошиейтед прес.По традиция в Япония държавните погребения се организират от императора в чест на хора със сериозни заслуги към страната.\n\nПреди Втората световна война японският император е почитан като божество и общественият траур за тези, за които е организирано държавно погребение, е задължителен. Най-често е ставало дума с държавни погребения са били почитани членове на императорското семейство, но в някои случаи и политически и военни ръководители. Държавно погребение например е организирано за Исороку Ямамото, който ръководи японската атака срещу Пърл Харбър и загива през 1943 г.\n\nСлед войната държавни погребения вече не се организират. Единственото държавно погребение в следвоенния период е това през 1967 г. на Шигеру Йошида. Той подписва договора от Сан Франциско, по силата на който приключва американската окупация на Япония и връзките със съюзниците са възстановени. Погребението на Йошида обаче провокира критики, че е било организирано без каквото и да било правно основание. По тази причина следващите правителства се въздържат от подобни инициативи.\n\nЯпонският премиер Фумио Кишида е на мнение, че Абе заслужава държавно погребение, тъй като той е най-дълго управлявалият лидер в съвременната политическа история на Япония.\n\nОпонентите на държавното погребение казват, че то е недемократично, че за него няма правно основание и че ще бъде организирано по едностранно решение на правителството на Кишида.\n\nОпонентите на Абе изтъкват, че той се е опитвал да омаловажи военновременните жестокости на Япония, че е настоявал за отделяне на повече средства за отбрана, че е бил реакционерски възгледи за ролите на мъжете и жените в обществото и че управлението му е било авторитарно.\n\nДържавното погребение на Шиндзо Абе ще струва на Япония 1,7 милиарда йени (11,8 милиона американски долара). Парите на данъкоплатците може да бъдат използвани за по-смислени цели, като например за справянето с икономическите неравенства, създадени от политиката на самия Абе, казват опонентите.\n\nЦеремонията ще се състои в покритата арена за бойни изкуства \"Будокан\" в Токио. Внасянето на храна и напитки няма да се разрешава. Само представителите на медиите ще могат да ползват компютри и камери. Речи ще държат премиерът Кишида и представители на изпълнителната, законодателната и съдебната власт. На погребението ще присъстват и чуждестранни лидери, сред които вицепрезидентката на САЩ Камала Харис.",
    "Румънският премиер иска да повиши двустранните отношения с Япония до ниво стратегическо партньорство": "Румънският премиер Николае Чука разговаря в Токио с Парламентарната лига за приятелство Япония-Румъния за повишаване на двустранните отношения до нивото на стратегическо партньорство, съобщава агенция Аджерпрес.\n\nНа страницата в Туитър на правителството Николае Чука написа: \"В Токио се проведоха важни разговори с Парламентарната лига за приятелство Япония-Румъния за повишаване на двустранните отношения до нивото на стратегическо партньорство - ценно наследство, оставено от бившия министър-председател Шиндзо Абе в областта на външната политика“.\n\nРумънският премиер и председателят на Камарата на депутатите Марчел Чолаку са на посещение в Япония от понеделник до сряда, където ще присъстват на държавното погребение на бившия японски премиер Шиндзо Абе на 27 септември, вторник.\n\nПредвидено е Чолаку и Чука да се срещнат с представители на японския парламент и с японския министър-председател Фумио Кишида.\n\nРумънското правителство отбелязва, че Шиндзо Абе е допринесъл за предприемането на необходимите стъпки за повишаване на двустранните отношения между Румъния и Япония до нивото на стратегическо партньорство в контекста на \"историческото\" му посещение в Букурещ през 2018 г., като първият японски министър-председател, посетил Румъния.\n\nКонсервативният политически лидер и най-дългогодишният министър-председател на Япония Шиндзо Абе беше застрелян на 8 юли от бивш офицер със самоделно оръжие по време на предизборна реч в град Нара. Извършителят, който бе арестуван, заяви, че не е убил Шиндзо Абе заради политическите му убеждения, а по-скоро от омраза към противоречивата Църква на обединението (сектата на Мун) на корейския религиозен лидер Сун Мюн Мун, тъй като е смятал, че Абе е свързан с нея.",
    "Япония, Хонконг, Китай -  всичко, което трябва да знаете за ограниченията при пътуване в Азия": "411 Снимка: iStock by Getty Images\n\nЯпония ще се отвори отново за чуждестранни туристи през октомври след повече от две години на ковид ограничения. Новината идва в момент, когато Тайван и Хонконг също облекчават правилата си за влизане на посетители. От днес на пристигащите в Хонконг вече няма да им се налага да се регистрират в задължителна карантина в хотел. Ограниченията ще се облекчат и в Тайван, където изискванията за задължителна карантина ще отпаднат от средата на следващия месец. Политиците във всяка от страните отбелязаха този ход като \"връщане към нормалния живот\". Но бъдещите посетители на близкия Китай все още се сблъскват със строги политики за карантина, пише Euronews.\n\nКакви са правилата за пътуване до Япония?\n\nОт юни насам Япония разрешава на малък брой посетители да посещават страната, но само в рамките на строго управлявани туристически групи. От 11 октомври тези изисквания ще отпаднат, а ограничението за дневните пристигания ще бъде премахнато. Туристите вече няма да се нуждаят от виза, за да влязат в страната, заяви министър-председателят Фумио Кишида.\n\nПрез 2019 г. 31,9 млн. души са пътували до Япония, като са похарчили 4,81 трлн. йени (35,2 млрд. евро). Тези приходи почти се стопиха, след въвеждане на ограничителните мерки.\n\nПрез 2021 г. страната посреща едва 250 000 чуждестранни посетители. Включително всички спортисти и помощен персонал, които са пътували до страната за Олимпийските игри в Токио.\n\nТайван ще отвори отново границите си от 13 октомври\n\nВластите ще отменят сегашното изискване пристигащите да се настаняват под карантина в хотели за три дни, след което да се самонаблюдават четири дни. Хората, които можеха да влизат в страната без виза преди пандемията, отново ще могат да го правят от 29 септември. Забраната за туристически групи ще бъде отменена от октомври. \"Най-накрая настъпи последният момент на пандемията. Сега трябва да положим всички усилия, за да съживим туризма, да стимулираме икономиката и да поведем тайванската икономика към скокообразно развитие.\", написа президентът Цай Ингвен на страницата си във Facebook. Посетителите, които са дали положителен тест за COVID-19, все още ще бъдат поставяни под карантина в хотел или у дома.\n\nХонконг си връща туристите\n\nОт днес пътниците, пристигащи в Хонконг, вече няма да преминават задължителна карантина в хотел. Отпада и изискването за представяне на отрицателен тест COVID-19 преди качване на борда на самолет до Хонконг. За да отговори на внезапно нарасналото търсене, Cathay Pacific добави повече от 200 полети през октомври. Пътниците обаче все още ще трябва да спазват някои правила. Те ще трябва да направят PCR тест на втория, четвъртия и шестия ден след пристигането си. В продължение на три дни след кацането им няма да им бъде разрешено да влизат в обществени зони като търговски центрове и ресторанти.\n\nКитай все още провежда политика на \"нулев COVID\"\n\nКитай продължава да поддържа строги правила за влизане на пътници. Пътуващите до Китай са подложени на 10 дневна карантина в хотел за своя сметка. Въпреки това властите на страната наскоро намекнаха, че ограниченията може би ще бъдат облекчени. Според проектодокумент, публикуван от Министерството на културата и туризма на Китай, туристическите групи, организирани от туристически агенции, скоро ще могат да се движат в граничните райони на Китай. Този план е подобен на японската туристическа политика, която е в сила през по-голямата част от тази година.",
    "Арестуваха за шпионаж генералния консул на Япония във Владивосток": "Генералният консул на Япония във Владивосток Мотоки Тацунори е бил задържан за шпионаж, предаде ТАСС, като се позова на руската Федерална служба за сигурност (ФСБ).\n\nВ момента на задържането консулът е получавал срещу парично възнаграждение информация за сътрудничеството на Русия с една от Азиатско-тихоокеанските държави и влиянието на западните санкции върху икономиката на Приморския край.\n\nОт ФСБ разпространиха видеозапис, на който Тацунори отговоря утвърдително на въпрос дали разбира, че е нарушил руското законодателство. Консулът е обявен за \"персона нон грата\", а на японската страна е заявен протест по дипломатически канали.\n\n\n\n",
    "Експерт: Япония няма да защити спада на йената": "Япония вероятно няма да се намеси на валутния пазар, за да защити спада на йената спрямо долара, и вместо това ще ограничи всякакви по-нататъшни действия до изглаждане на операциите, насочени към укротяване на нестабилността, каза валутният експерт Наоюки Шинохара, цитиран от \"Ройтерс\".\n\nСлед скока на долара до близо 146 йени, Япония се намеси на валутния пазар в четвъртък, за да купи йена за първи път от 1998 г. насам. Финансовият министър Шуничи Сузуки сигнализира за готовност да се намеси отново, ако движението на йената стане твърде нестабилно.\n\nШинохара, който ръководеше валутната политика на Токио по време на кризата с Lehman през 2008 г., каза, че всяка по-нататъшна интервенция за закупуване на йени ще бъде ограничена по мащаб предвид необходимостта на Япония да избягва да си навлича критики от страна на напредналите страни от G7.\n\n„Малко вероятно е Япония да продължи да се намесва, за да защити определена линия, като например 145 йени за долар“, каза Шинохара, който поддържа тесни връзки с настоящите политици.\n\n„Невъзможно е да се обърне широката тенденция на пазара само с интервенция“, каза той. „Най-многото, което властите могат да направят, е да успокоят пазарите, когато валутните движения станат много нестабилни.“\n\nДоларът падна до близо 140 йени малко след интервенцията в четвъртък, но се върна над 143 йени до петък. Стоеше на 143,320 йени в началото на азиатската търговия в понеделник.\n\n\"Съединените щати вероятно не критикуваха действието на Япония в четвъртък, тъй като Токио го описа като противодействие на „излишната волатилност, за която Г-7 е съгласна, че може да навреди на растежа\", каза той.\n\nНо Вашингтон вероятно ще изрази опозиция, ако Токио многократно навлиза на пазара или създава впечатлението, че предотвратява падането на йената под определено ниво, каза Шинохара, който също е бил заместник-управляващ директор на Международния валутен фонд до 2015 г.\n\nЙената се движеше около 24-годишно дъно спрямо долара, тъй като инвеститорите се фокусираха върху разширяващото се разминаване в политиката между агресивните повишения на лихвените проценти на Федералния резерв на САЩ и обещанието на Японската централна банка (BOJ) да поддържа изключително ниски лихви.\n\nНамесата на Токио дойде малко след спада на йената, предизвикан от решението на Банката на Япония да запази изключително ниски лихви, и коментарите на губернатора Харухико Курода след срещата, че лихвите вероятно няма да се покачат още няколко години.\n\nОще по темата:\n\nЯЦБ промени политиката си относно доходността по държавните облигации\n\nИнфлацията в Япония се забавя през април",
    "Япония разширява забраната за износ за Русия заради ядрените заплахи": "Япония забранява износа на стоки, свързани с химически оръжия, за Русия, съобщава \"Ройтерс\".\n\nГавният секретар на кабинета Хирокадзу Мацуно обясни, че това е допълнителна санкция на страната срещу Москва заради нейното нахлуване в Украйна и е в израз на дълбоката ѝ загриженост за възможното използване на ядрени оръжия.\n\nЯпония включи 21 руски организации и научни лаборатории в забранителния списък за износ.\n\nПравителството официално одобри новите санкционни мерки, обявени от външния министър на среща на Г-7 миналата седмица.\n\nЯпония е дълбоко загрижена за възможността за използване на ядрени оръжия по време на руската инвазия в Украйна, подчерта Мацуно на брифинг.\n\nТой увери, че Токио ще продължи да работи с международното общество в подкрепа на Украйна и санкциониране на Русия.\n\nПо време на речта си пред Общото събрание на ООН вчера руският външен министър Сергей Лавров обяви, че регионите на Украйна, в които се провеждат референдуми, ще бъдат под \"пълната закрила\" на Русия, ако бъдат анексирани от Москва, и страната ще ги отбранява дори и с ядрени оръжия.",
    "Япония: тайната на дълголетните семейни фирми": "С документи в ръка и облечена в кимоно на фини шарки, Ейко Кавашима влиза в централата на \"Шиосе\". Компанията произвежда основно манжу. А 98-годишната дама е неин президент. \"Най-важното нещо в манжу е пастата от червен боб. Тя се въргаля в тесто от брашно от ямс и ориз и след това се приготвя на пара\", обяснява Ейко.\n\nИзобретеното от китаец тесто, което не съдържа нито бакпулвер, нито вода, се меси ръчно. Необходими са 20 години, за да се овладее месенето му до съвършенство, категорична е 98-годишната японка. \"В продължение на векове нашата компания е изработвала продукти само по поръчка на специални групи - императорът, придворните благородници, военните, дърводелците и монасите.\"\n\nКъсметът да имаш наследник\n\nТова се променя чак в средата на 80-те години на миналия век, когато Ейко Кавашима поема фирмата. Тя е първата жена начело на сладкарската компания, за която днес работят около 50 служители. \"Просто исках и обикновените хора да познават нашето манжу и то да се продава в нормалните магазини.\"\n\nТази стъпка беше необходима и поради друга причина - за да не банкрутираме, разказва Ейко Кавашима, която дори на 98-годишна възраст не мисли да се оттегля от директорския пост. Сигурно е обаче, че компанията ще остане в ръцете на семейството: синът ѝ вече е изпълнителен директор и един ден ще поеме изцяло управлението. По негова собствена воля, подчертава Кавашима.\n\nТя е късметлийка, казва Тошио Гото, икономист в Университета в Токио. \"Често децата в подобни семейства не желаят да поемат бизнеса. А това създава проблеми за семейните предприятия, които са и най-дълголетните компании в Япония. Поради липсата на наследници някои дори си осиновяват деца\", казва Гото.\n\nРецептата за успех\n\nФактът, че толкова много компании са оцелели толкова дълго време се дължи на една японска особеност. Дори и в добри времена хората действат предпазливо, за да бъдат по-подготвени за кризисни ситуации.\n\n\"Над 85% от компаниите държат толкова много пари на депозит, че могат да оцелеят повече от половин година без да продават нищо. А всяка четвърта компания може да издържи дори и повече от две години\", казва Гото.\n\nРастежът не е основен приоритет на японците. Вместо това съществува огромно чувство за отговорност към служителите и общността, които са помогнали на компанията да стане успешна. Такъв е случаят и с производителя на сладкарски изделия \"Шиосе\". Сладкарите в компанията са едни и същи от 40 години насам, казва президентката Кавашима не съвсем без гордост.\n\n***\n\nВижте и това видео от нашия архив:",
    "Япония ще отмени ограниченията за пътуване на 11 октомври": "Япония ще отмени множество забрани за пътувания свързани с ковид след 11 октомври в опит да съживи туристическата индустрия. В речта си в Ню Йорк премиерът Фумио Кишида заяви, че индивидуалните туристи ще бъдат допускани в страната без визи, а дневните ограничения за броя на влизащи в страната ще бъдат премахнати. Туристите в Япония достигнаха рекорден брой от 32 милиона през 2019, а миналата година се понижи до 250 хиляди.\n\nФумио Кишида, премиер на Япония, заяви че от 11 октомври, Япония ще разхлаби мерките по граничния контрол и те ще са същите като в САЩ. Ще бъдат възобновени и безвизовите пътувания и индивидуалните пътувания.\n\nGoldman Sachs заявиха, че очакват Английската централна банка да повиши лихвите си със 75 базисни пункта през ноември и декември, след като трима членове на комисията гласуваха за по-големи увеличения в оспорван вот. ВОЕ повиши лихвите с 50 базисни пункта в четвъртък и така основната лихва стана 2,25%. Икономистите от Goldman смятат, че лихвата постепенно ще достигне 4,5%, а не 4%.\n\nNASDAQ се очаква да засили проверката на IPO-тата на компаниите с малка капитализация след като серията големи печалби от нови листвания бързо се изпариха. Източниците ни твърдят, че борсата проверява повече потенциалните емисии с на компании с малка капитализация и затова някои компании са замразили плановете си за IPO. Голяма част от последната вълна невероятни пазарни дебюти бяха на компании от Китай и Хонконг.\n\nСветовната здравна организация заяви, че пандемията от Ковид-19 все още не е приключила, само няколко дни след като президентът Байдън обяви нейния край в САЩ. Директорът на СЗО предупреди, че има райони с без ваксинации в по-бедните страни и рисковете от появява на по-опасни варианти не са изчезнали. В неделя Байдън обяви край на пандемията в САЩ, тъй като случаите на заболяване и смърт намаляха.\n\n\n\n",
    "Още едно място е заето: Япония ще продължи да има пилот във Формула 1": "682 Снимка: Getty images\n\nСвободните места за следващия сезон на Формула 1 останаха само четири, след като Юки Цунода продължи своя договор с \"Алфа Таури\".\n\n22-годишният японец ще стартира своя трети сезон с отбора, макар това да бе поставено под съмнение заради неубедителната до момента 2022-а за Цунода.\n\nТой безспорно е сред най-талантливите пилоти, произлезли от академията на \"Ред Бул\", но в състезанията Цунода прави доста наивни и леки грешки.\n\nОт \"Алфа Таури\", който е дъщерен на \"Ред Бул\" отбор, ще продължат да разчитат на японеца, като не е маловажен и факторът, че участието на Цунода значително повишава интереса към Формула 1 в родината му.\n\nВ миналия сезон, който бе дебютен за него, Цунода завърши на 14-о място с 32 точки, записвайки престижните шесто и четвърто място.\n\nНастоящият сезон не е толкова успешен за него, като с оставащи шест състезания до края, той има 11 точки в актива си, а вече в 11 поредни старта не е записвал никакъв актив.\n\nТака с преподписването на Цунода, вече 16 от 20-те места за сезон 2023 са заети.\n\nВъпросителните остават с това дали китаецът Гуаню Джу ще продължи да е съотборник на Валтери Ботас в \"Алфа Ромео\", втори пилот се търси и в \"Алпин Рено\", както и в отборите на \"Хаас\" и \"Уилямс\".",
    "Доминантен Милър спечели в Япония, Баная не завърши на „Мотеги“": "Доминантен Милър спечели в Япония, Баная не завърши на „Мотеги“\n\nДжак Милър направи едно невероятно каране и завоюва своята четвърта победа в кариерата в MotoGP и първа такава от Гран При на Франция миналата година, след като триумфира в надпреварата за Гран При на Япония. Австралиецът стартира седми на „Мотеги“, но още в първите обиколки успя да си проправи път до челото на колоната.\n\nThriller Miller did it! 😍\n\n\n\nThe Aussie rider is back on winning ways for the first time since Le Mans 2021 ⚡️#JapaneseGP 🇯🇵 pic.twitter.com/yclo4fW264 — MotoGP™🏁 (@MotoGP) September 25, 2022\n\nПилотът на Дукати направи силен първи тур, в който прогресира до третото място, след което последователно изпревари Брад Биндър и Хорхе Мартин в спирането на 11-я завой в съответно втората и третата обиколки. След като веднъж поведе Милър не погледна назад и наложи непосилно за своите съперници темпо.\n\nWhat a ride for P2 🥈\n\n\n\nA fantastic final lap manoeuvre from @BradBinder_33 👏#JapaneseGP 🇯🇵 pic.twitter.com/qMfKEk9EZ1 — MotoGP™🏁 (@MotoGP) September 25, 2022\n\nНа финала той завърши на цели 3.4, след като върна темпото във финалните метри, секунди пред бъдещия си съотборник в КТМ Биндър, който в началото на последния тур успя да изпревари Мартин в битката за второто място. За испанеца остана последната позиция на подиума, а топ 5 допълниха тръгналият първи Марк Маркес и вторият пилот на КТМ Мигел Оливейра.\n\nHe's back on the podium 🙌@88jorgemartin loses out on the final lap but takes P3 🥉#JapaneseGP 🇯🇵 pic.twitter.com/EHsJINJWf1 — MotoGP™🏁 (@MotoGP) September 25, 2022\n\nСветовният шампион Фабио Куартараро завърши състезанието на осмото място, зад Лука Марини и Маверик Винялес, но си тръгва доволен от Япония. Французинът прибави цели 8 пункта към своя аванс в битката за титлата с Франческо Баная, след като италианецът регистрира своето пето отпадане за сезона.\n\nПилотът на Дукати се движеше на деветото място в началото на последния тур, но опита твърде оптимистична атака срещу Куартараро в третия завой, но предната му гуми на го задържа и се стигна до неговото падане. По този начин за първи път от Гран При на Германия през юни той загуби точки от световния шампион в битката за титлата.\n\nСлед падането на Баная топ 10 в Гран При на Япония допълниха Енеа Бастианини и Марко Бедзеки, а точки от старта на „Мотеги“ взеха още Йоан Зарко, Пол Еспаргаро, Алекс Маркес, Франко Морбидели и Кал Кръчлоу. На крачка от зоната на точките финишира Алейш Еспаргаро, чието състезание започна по кошмарен начин.\n\n59\n\nИспанецът трябваше да стартира шести, но заради проблем в електрониката не своя мотор се прибра в бокса в края на загряващата обиколка. Той успя да се качи на резервната си машина преди изгасването на светофарите и да се включи в надпреварата, но въпреки всичките си услия си тръгва с празни ръце от Япония.\n\nДо края на сезона в MotoGP остават само четири състезания, а преди тях Куартараро има преднина от 18 точки пред Баная и 25 пред Алейш Еспаргаро. На 49 пункта зад световния шампион е Бастианини, а победителят от днешното състезание Милър запазва петото си място в генералното класиране, но с пасив от 60 точки.\n\nБитката за титлата в MotoGP продължава следващата неделя с надпреварата за Гран При на Тайланд, която подобно на Гран При на Япония не се проведе през последните две години заради пандемията от коронавирус.\n\nПълна хронология на състезанието за Гран При на Япония в MotoGP:\n\nСтарт на състезанието! Най-добро потегляне направи Биндър, който от третата позиция на старта успя да поведе в спринта до първия завой.\n\n1/24 - Мартин излезе начело в средата на първия тур, след един много силен старт и агресивни маневри срещу Маркес и Биндър съответно на трети и девети завой.\n\nАлейш Еспаргаро имаше комшарно начало на състезанието, след като трябваше да влезе в бокса в края на загряващата обиколки, за да смени своя мотор. Куартараро и Баная се движеха осми и 11-ти след първата обиколка.\n\n2/24 - Милър зае второто място, след като изпревари Биндър в спирането за 11-я завой.\n\n3/24 - Милър изпревари и Мартин в битката за първото място, отново на 11-я завой. Мартин се опита да окаже съпротива на пилота на Дукати, но в крайна сметка австралиецът надделя в този дуел. Двамата бяха на над половин секунда пред Биндър.\n\n4/24 - Бастианини опита атака срещу Баная в битката за 11-та позиция в 11-я завой, но заводският пилот на Дукати успя да парира атаката на своя бъдещ съотборник.\n\n5/24 - Оливейра успя да се пребори с Биндър за третото място с перфектна маневра в деветата крива на \"Мотеги\".\n\n6/24 - Зарко допусна грешки на пети и десети завои, които го смъкнаха от седмото до 13-то място само в рамките на една обиколка. Печеливши от тези неточности на пилота на Прамак Дукати бяха Куартараро и Баная, които се изкачиха с по едно място напред.\n\n8/24 - Отпред в края на първата третина на състезанието Милър имаше аванс от близо секунда пред Мартин, като двамата се бяха откъснали на близо 2.3 пред Оливейра, Биндър и Марк Маркес, които бяха в група.\n\n9/24 - В спирането за десетия завой Бастианини направи този път успешна атака срещу Баная и зае десетото място.\n\n10/24 - Авансът на Милър много бързо достигна до 3.1 секунди, след като Мартин допусна грешка и загуби 1.5 секунди само в последния сектор на десетия тур.\n\n11/24 - Бастианини продължи със своя прогрес от 15-та позиция на старта, изпреварвайки Пол Еспаргаро в спора за 9-то място в спирането за 11-я завой.\n\n12/24 - Баная последва своя бъдещ съотборник и изпревари Пол Еспаргаро в спирането за първия завой на японското трасе.\n\n14/24 - Винялес допусна грешка при преминаването на завои 1 и 2, която позволи на Марини да го изпревари в спора за шестото място.\n\n16/24 - В края на втората третина на дистанцията авансът на Милър пред Мартин бе цели 4.5 секунди. На 1.9 зад испанеца се движеше Биндър, който неуловен от камерите си бе върнал третото място от съотборника си Оливейра и бе на 1.5 пред португалеца.\n\n18/24 - Куартараро догони бившия си съотборник Винялес в битката за седмата позиция и започна да оказва преса над испанеца по-малко от 7 обиколки преди финала на надпреварата.\n\n20/24 - Баная направи много агресивна атака срещу Бастианини в последния завой, след която се изкачи на деветата позиция, непосредствено зад Куартараро.\n\n22/24 - Биндър догодни Мартин в битката за втората позиция, а отзад Марк Маркес атакува и изпревари Оливейра в спирането за деветия завой. Така пилотът на Хонда се изкачи на четвъртото място в домашното състезание на своя отбор.\n\n24/24 - В началото на последната обиколка Биндър изпревари Мартин в първите два завоя. Голямата драмата обаче дойде в спирането за третата крива, където Баная пробва много агресивна и оптимистична маневра срещу Куартараро, но загуби сцепление в передната си гума и напусна състезанието.\n\nТри завоя преди финала Марини пробва да се изкачи на петото място в спирането за 11-я завой, но Оливейра контраатакува и се класира в топ 5.\n\nКрай на състезанието! Джак Милър с първата победа от Гран При на Франция през 2021 година, втори и трети в състезанието в Япония завършиха Брад Биндър и Хорхе Мартин.\n\nСнимки: MotoGP\n\nГледайте спорт на MAX с най-вълнуващите състезания от MotoGP, WRC, NASCAR и Supercars, на живо, само в ефира на MAX Sport.",
    "Тайфунът Талас взе една жертва в Япония": "Тайфунът Талас се приближи днес до бреговете на Япония, предизвиквайки проливни дъждове и свлачища, които взеха една жертва и оставиха няколко ранени само седмица след друг циклон, отнел живота на четирима души, предаде Франс прес.\n\nМъж на около 40 години загина в град Какегава, префектура Шидзуока, след като къщата му била затрупана от свлачище, съобщи днес японската обществена телевизия Ен Ейч Кей и местни медии.\n\nВ град Хамамацу, също в префектура Шидзуока, друго свлачище рани леко трима души, съобщи Ен Ейч Кей. Прелелите реки наводниха улиците на града.\n\nПолицията засега не е в състояние да потвърди тази информация.\n\nСпоред Японската метеорологична агенция тайфунът Талас се е намирал днес в 6:00 ч. местно време в Тихия океан на близо 100 км южно от префектура Шидзуока. Той се движи на североизток, съпроводен с пориви на вятъра, достигащи 90 км/ч.\n\nМетеорологична агенция предупреди, че има риск големи вълни, проливни дъждове, свлачища и наводнения да засегнат Централна, Източна и Северна Япония, включително столицата Токио.\n\nЯпония бива връхлетяна от близо 20 тайфуна всяка година, обикновено в края на лятото и началото на есента. Миналата седмица четирима души загинаха, а 151 бяха ранени при преминаването на тайфуна Нанмадол през югозападната част от архипелага, припомня АФП.",
    "Български IT специалисти успешно популяризират японската култура по света": "Има няколко български IT компании, в които се създават приложения, разпространяващи традиционната японска култура навсякъде по света. В последно време хората са обърнати повече към технологиите и по-малко към традициите. Нашата амбиция е да съчетаем тези две неща и да запазим традициите, които ни правят хора. Това каза Янко Попов, координатор в гр. Мураяма за България, в предаването \"Бизнес старт\" на Bloomberg TV Bulgaria с водеща Роселина Петкова. Поводът за гостуването на Попов бе наскоро откритият паметник на „диамантените момичета“ в японския град Мураяма, където е протекла подготовката на златните ни медалистки за олимпийските игри в Токио.\n\n\"България е една от страните, която дава началото на художествената гимнастика в Япония и до днес японците изпитват благодарност към нашата страна за това, че ние сме им показали пътя\".\n\nЯпонско-българската асоциация се занимава с културния и икономическия обмен между България и Япония. Тя има свой клон в Мураяма след победата на нашите \"Диамантени момичета\" в Токио, като основната идея е да продължат отношенията със страната ни и след приключване на Олимпиадата, каза госът.\n\nПрез последните месеци са започнало и произвеждането на българска лютеница, която въпреки че не е с висока цена, се намира вече много трудно, защото се изкупува в големи количества от ресторантите, сподели събеседникът. \"Мураяма е малко градче с около 40 000 жители, като основният поминък е земеделието, но това е едно много високотехнологично земеделие. Черешите, например, цъфват и връзват през зимата, като \"карат\" дървото да \"си мисли\", че е лято. Въпреки че населението е малко, то се увеличава приблизително двойно, когато дойде сезонът за бране на черешите. Те са изключително вкусни, но също и най-скъпи\".\n\n\"Япония за мен е втори дом. Интересен е контрастът с България. Има много неща, по които България и Япония си приличат - по гостоприемството и трудолюбието, обичаме традициите. Специално в Мураяма много харесва розите и символът на града е розата. Миналата година те посадиха и български рози в градската ботаническа градина\".\n\nИма няколко български IT компании, в които се създават приложения, разпространяващи традиционната японска култура навсякъде по света, сподели гостът. \"Те се финансират от японската агенция на културата и под формата на игри човек се запознава с различните маски на театър \"НО\", с различните ветрила и декори. Тъй като в последно време хората са обърнати повече към технологиите и по-малко към традициите, нашата амбиция е да съчетаем тези две неща и да запазим традициите, които ни правят хора\".\n\n\"Имаме около 900 хиляди сваляния и в този смисъл приложението се развива добре и набира популярност. В момента се разработва нова версия, при която акцент вече ще бъдат и танците в традиционния театър \"НО\", които са свързани и с бойните изкуства\".\n\nКакви са възможностите за професионално развитие на японистите в България?\n\nВижте целия коментар във видеото.\n\nВсички гости на предаването \"Бизнес старт\" може да гледате тук.",
    "Япония се присъедини към кампанията за сплашване на света с руските ядрени удари по Украйна": "/Поглед.инфо/ Клеветническите инсинуации на Токио не трябва да предизвикват \"недоумение\", а силен протест\n\nВъв враждебните към Русия страни е започнала пропаганда за предполагаемите планове на Москва да използва ядрено оръжие срещу Украйна. По-специално The New York Times писа за това на 17 септември , позовавайки се на изявления на американски официални лица.\n\nВ отговор на подобни „предположения“ президентът на Руската федерация В. Путин заяви в обръщението си към народа: „Използван е и ядрен шантаж. Става дума не само за обстрела на Запорожката атомна електроцентрала, насърчаван от Запада, който заплашва с ядрена катастрофа, но и за изявленията на някои високопоставени представители на водещите държави от НАТО за възможността и допустимостта на използване на оръжия за масово унищожение срещу Русия - ядрени оръжия.\n\nНа тези, които си позволяват подобни изказвания по адрес на Русия, напомням, че страната ни също разполага с различни средства за поразяване, а за някои компоненти по-модерни от тези на страните от НАТО. И ако териториалната цялост на страната ни бъде застрашена, ние със сигурност ще използваме всички средства, с които разполагаме, за да защитим Русия и нашия народ. Това не е блъф.\n\nГражданите на Русия могат да бъдат уверени, че териториалната цялост на нашата родина, нашата независимост и свобода ще бъдат осигурени - отново подчертавам това - с всички средства, с които разполагаме. И тези, които се опитват да ни изнудват с ядрени оръжия, трябва да знаят, че розата на ветровете може да се обърне и в тяхната посока.\n\nТова е изчерпателно изложение относно спекулациите за „използване на ядрено оръжие в Украйна“. Обяснено е на нашите врагове: не си играйте с ядрения огън, той и вас смъртно ще опари. Територията на Съединените щати и техните европейски сателити, както и азиатските съюзници на Вашингтон, е много по-уязвима при ядрена война, отколкото огромна Русия.\n\nАвторът на статията „Арсеналът на Сатаната: Русия сериозно ли ще използва ядрени оръжия?“, публикувана от Ал Джазира, Шади Абдел Хафиз прави повторен анализ на документа, озаглавен „Основи на държавната политика на Руската федерация в областта на ядреното възпиране“, публикуван на 2 юни 2020 г. Авторът отбелязва, че от гледна точка на Русия по отношение на ядреното възпиране, заплахата от ядрена ескалация или действителното използване на ядрени оръжия ще послужат за „деескалация“ на конфликти при условия, които са в интерес на Москва.\n\nРуската военна доктрина разглежда ядрените оръжия единствено като средство за възпиране и поставя редица условия, които изясняват този момент. А именно, използването на ядрени оръжия от Русия може да бъде отговор на същото използване на ядрени оръжия или други видове оръжия за масово унищожение срещу нея или нейните съюзници, вражеска атака срещу секретни държавни и военни обекти на територията на Руската федерация. ,\n\nОт себе си отбелязваме, че в случай на подобни заплахи всяка държава, притежаваща такъв арсенал, ще използва ядрено оръжие. Иначе защо е създадено такова оръжие?\n\nБарутът трябва да се поддържа сух. Така В. Путин през декември 2020 г. каза, че оборудването на стратегическите ядрени сили с модерни оръжия е 86% при 82% през предходната година. Той прогнозира, че тази цифра ще нарасне до 88,3% в рамките на една година, тъй като „степента на промяна във всички критични за въоръжените сили области е необичайно висока“. Нашите бивши „партньори и колеги“, а сега противници, винаги трябва да имат това предвид.\n\nКолективният Запад обаче трябва да представи страната ни като „империя на злото“, готова да доведе света до ръба на ядрено унищожение. А васалите на Вашингтон ревностно се занимават с разпалване на омраза към всичко руско. Японското правителство е особено ревностно.\n\nПолучил зелена светлина от Вашингтон, Токио се включи в кампанията за сплашване на света с руските ядрени удари срещу Украйна. Хирокадзу Мацуно, генерален секретар на Кабинета на министрите на страната, обяви „загрижеността“ на японските власти в това отношение:\n\n„На 21 септември президентът Путин обяви частична мобилизация и подчерта, че Русия ще бъде готова да използва всички възможни средства в свое разположение, за да защити своята териториална цялост и своя народ. В тази връзка ние сериозно се опасяваме от възможността ядрено оръжие да бъде използвано срещу Украйна. Като единствената страна, пострадала от ядрено оръжие, Япония смята за неприемлива заплахата и възможността за използване на този вид оръжие от Русия.“\n\nТова провокативно изявление на японското правителство принуди руското външно министерство решително да реагира пред токийските политици. Посланикът на Русия в Япония получи съответното изявление: „Напомняме, че принципната руска позиция е недопустимостта на ядрена война. Именно страната ни е инициатор за приемането на 3 януари на съвместно изявление на лидерите на петте ядрени държави за предотвратяване на ядрена война и недопускане на надпревара във въоръжаването, в което се посочва, че не може да има победители в ядрена война, следователно тя никога не трябва да се отприщва.\n\nВ същото време е учудващо, че японските власти и журналисти сякаш забравят кой и къде пръв използва атомни бойни глави във въоръжен конфликт и коя от световните сили има опит в използването на всички видове ОМУ. Още повече, че това са САЩе единствената държава, която разполага ядрени оръжия извън своята национална територия.\n\nПо думите на посланик М. Галузин, „странно е да се чуват „ядрени“ обвинения срещу Русия от страна на Япония, която, както е известно, разчита в политиката си за сигурност не на какво да е, а именно на американския ядрен „чадър“, непрекъснато полагайки грижи за неговата здравина и надеждност. Той също така отбеляза, че \"антируските аргументи в Япония във връзка с тежката ситуация в Запорожката атомна електроцентрала, която продължава да бъде подложена на масиран обстрел от Украйна, будят недоумение\".\n\nВъпреки че в този случай, според нас, клеветническите инсинуации на Токио не трябва да предизвикват \"недоумение\", а решителен протест. Освен това японското правителство, потвърждавайки своята враждебност към Русия, придружи необоснованите си изявления с нов пакет от икономически и други санкции.\n\nТака Япония ще разшири антируските санкции в отговор на изявлението на президента на Руската федерация за въвеждането на частична мобилизация. Японският външен министър Йошимаса Хаяши каза в Ню Йорк на среща с колегите си от Г-7:\n\n„Що се отнася до ситуацията в Украйна, по време на срещата обясних на колегите си мерките, които Япония е предприела досега. Казах също, че ще разширим списъците със санкции срещу руски организации, свързани с армията, както и ще забраним доставките на стоки, свързани с химически оръжия, в Русия.\n\nТАСС припомня, че от началото на СВО Япония вече няколко пъти е въвеждала нови санкции срещу Русия. Към днешна дата са санкционирани над 700 руснаци, беларуси, жители на ДНР и ЛНР и над 200 компании. Над 400 позиции стоки са забранени за износ. Освен това Япония замрази активите на редица руски организации, компании и банки.\n\nВ условията, когато японското правителство обидно забрани на руския президент да се появи в Токио на държавното погребение на Шиндзо Абе и продължава да разпалва русофобия, Москва изпрати специален представител на президента на Руската федерация за международно културно сътрудничество М. Швыдкой в погребална церемония.\n\nПревод: ЕС\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели",
    "Растежът на активността на японските фабрики се забави до 20-месечно дъно": "Новите поръчки и продукцията намаляват за трети пореден месец през септември\n\nРастежът на бизнес активността на японските фабрики се забави до 20-месечно дъно през септември, когато фирмите са били изправени пред редица предизвикателства, в т.ч. устойчивия инфлационен натиск, влошаващия се икономически растеж в световен мащаб и продължаващото поевтиняване на японската йена, пише Ройтерс.\n\nИндексът на мениджърите по поръчките (PMI) на au Jibun Bank в производството е спаднал до 51 пункта през септември, след като през август се равнявал на 51,5 пункта. Това е било най-бавното разрастване на дейността от януари 2021 г., въпреки че показателят е останал над прага от 50 пункта, разделящ ръста от понижението.\n\nPMI индексът за услугите е достигнал 51,9 пункта, връщайки се към територията на растеж, след като през август се равняваше на 49,5 пункта. Сходно движение се наблюдава и при общия PMI индекс, съчетаващ данните за производство и услуги, който се е покачил до 50,9 пункта. За сравнение - през август той бе на ниво от 49,4 пункта.\n\nПричина за движението са намалелите нови поръчки и продукция, които са отчели спад за трети пореден месец, а намалението в поръчките е най-бързото от две години насам.\n\n\"Цялостният растеж остава потиснат, а инфлационният натиск и влошаващият се икономически растеж в световен мащаб натежават на активността както в производствения сектор, така и в този на услугите\", каза Джо Хайес, старши икономист в S&P Global Market Intelligence.\n\nОсвен това нагласите на японските фабрики за предстоящата година са се влошили през септември, спадайки до петмесечно дъно, отчасти заради поевтиняващата йена и нарастващата разлика между паричната политика на Япония и на САЩ.",
    "Агресивната позиция на Пауъл създава главоболия и в Япония": "Гуверньорът на Федералния резерв Джером Пауъл ясно показа и на своя японски колега Харухико Курода, че евтината йена няма скоро да поскъпне въпреки че създава сериозни проблеми за японската икономика, пише Тору Фуджиока за Bloomberg.\n\nВ началото на днешната сесия йената поевтиня до 5-седмично дъно, след като в своята реч от симпозиума на централните банкери в Джаксън Хол, Пауъл предупреди, че паричната политика не трябва да бъде разхлабвана прекалено рано. Заедно с други централни банкери, Пауъл подчерта своята решимост в борбата с инфлацията, докато Курода ясно показа, че ще продължи да разхлабва паричната политика в Япония.\n\nКоментарите увеличиха натиска за продажба върху йената, отчасти поради очакванията, че разликата в лихвените проценти между Япония и САЩ ще се увеличи допълнително и ще продължи по-дълго от очакваното. Коментарите от Джаксън Хол преобърнаха пазарните възгледи от последните няколко седмици, че забавянето на темпото на повишаване на лихвените проценти в САЩ ще спре тенденцията на отслабване на йената.\n\nМнението на Пауъл вероятно ще подкрепи прогнозите на някои анализатори, че йената ще пробие ключово психологическо ниво от 140 за долар, след като миналия месец се обезцени до 139,39. Това вероятно ще засили опасенията сред бизнеса и домакинствата, които вече са засегнати от най-високото ниво на инфлация от десетилетия, дори ако се изключи въздействието на повишените данъци.\n\nНезависимо от всичко не се очакват незабавни действия от Японската централна банка (ЯЦБ), като миналия месец Курода недвусмислено отрече възможността за промяна на политиката, само за да спре падането на валутата.\n\nТова би наложило значително увеличение на лихвения процент от ЯЦБ и в крайна сметка ще навреди сериозно на икономиката на фона на бавното възстановяване от пандемията, каза миналия месец Курода.\n\nВ събота той повтори акцента си върху необходимостта от ръст на заплатите, за да се трансформира текущата инфлация, тласкаща разходите, в по-устойчива форма на повишаване на цените в икономиката. Това е нещо, което засега е малко вероятно да стане ясно преди края на мандата на Курода през април.\n\n„Нямаме друг избор освен да продължим да разхлабваме паричната политика, докато заплатите и цените не се покачат по стабилен и устойчив начин“, каза Курода по време на конференцията в Джаксън Хол. Следващото заседание на ЯЦБ за паричната политика ще приключи на 22 септември.\n\nСъбитието напомни на Курода, че по-слабата йена не е само вътрешен проблем.\n\nВ панелна дискусия по време на конференцията управителят на Корейската централна банка Рий Чан-йон каза по адрес на Курода, че по-слабата йена причинява проблеми и в Южна Корея.\n\n„Гуверньорът Курода беше уважаван ментор и дългогодишен съветник за мен. Но напоследък изобщо не ми помага в краткосрочен план“, каза Рий Чан-йон, предизвиквайки смях в стаята. „В краткосрочен план обезценяването на йената ми създава много главоболия“.\n\nПо-слабата йена може да породи опасения сред корейците, че техният износ може да загуби относителна конкурентоспособност, въпреки че търговските отношения между двете страни са станали по-скоро съвместни, отколкото конкурентни през годините чрез високотехнологична верига за доставки.\n\nДруга възможност е обезценяването на йената да повиши стойността на долара и по този начин допълнително да отслаби вона.",
    "От над 30 милиона чуждите туристи в Япония спаднаха до малко над 200 хил. души": "Япония предприема мерки за премахване на дневния лимит за пристигащите от чужбина от октомври и ще обмисли отмяната на други оставащи пречки пред чуждестранния туризъм по същото време, съобщи Bloomberg.\n\nСама по себе си, липсата на тавана от 50 000 души на ден няма да върне отвореността на японските граници отпреди пандемията, тъй като и в момента от чужденците, които не пребивават в страната, се изисква да получат визи за краткосрочен престой и могат да влизат с цел туризъм само в рамките на одобрени туристически пакети.\n\nПравителствените служители са разделени по въпроса кога да се премахнат тези мерки. Едно от предложенията е и трите да отпаднат едновременно, докато други призовават първо да бъде свалено ограничението за влизане и да се наблюдават резултатите, преди да се разреши връщането на индивидуалния туризъм и премахването на визите.\n\nПо-рано в неделя заместник-главният секретар на кабинета Сейджи Кихара заяви пред японска телевизионна програма, че правителството ще облекчи допълнително правилата си за туризъм в \"подходящо време\", защото Япония \"не трябва да изостава\" от останалия свят.\n\nПремиерът Фумио Кишида обеща по-рано тази година да направи Япония толкова лесна за посещение, колкото и другите страни от Г-7, но отварянето на страната беше поетапно, като дневният лимит за влизане беше разхлабен на етапи, а от туристическите групи първоначално се изискваше да бъдат придружавани през цялото време. Миналата година Япония е имала около 246 000 чуждестранни посетители, което е далеч от рекордните 31,9 милиона през 2019 г.\n\nАдминистрацията на Кишида е на мнение, че трябва да облекчи ограниченията за пътуване през есента и ще бъде трудно да се направи ход по-късно, ако зимата донесе възобновяване на инфекциите с Covid-19.",
    "Япония трябва да отмени незабавно плана си за изхвърляне на радиоактивната вода от АЕЦ „Фукушима“ в океана": "/Поглед.инфо/ През април миналата година японското правителство обяви план за изхвърлянето в океана на радиоактивна вода от АЕЦ „Фукушима“, което трябва да започне през пролетта на 2023 г. За да оправдаят мярката, японски политици твърдят, че водата е безопасна и „годна за пиене“, след като е пречистена от системата за обработка ALPS.\n\nНаскоро Токийската електропреносна компания обяви, че след вземане на проби и анализ на води от АЕЦ-а, пречистени от ALPS, е установено, че концентрацията на Стронций-90 е била три пъти над националния стандарт. Това показва, че прокламираната от правителството на Япония „безопасност“ на пречистената радиоактивна вода е абсолютно несериозна. Съмненията на редица държави относно надеждността на японските данни, ефективността на пречиствателните устройства и неяснотата от тяхното въздействие върху околната среда са напълно разумни и обясними. Мнозина японски граждани също са против решението за изхвърляне на водата в океана.\n\nСпоред прогнозите, повече от 1,3 милиона тона радиоактивна вода в момента се съхранява в АЕЦ „Фукушима“. Японското правителство твърди, че океанът има „способност за самопречистване“ и ускорява плана си за изхвърляне водите, изправяйки хората в повече държави и региони пред огромни рискове.\n\nИзхвърлянето на радиоактивните води от АЕЦ „Фукушима“ в никакъв случай не е вътрешен въпрос, а е свързан с безопасността на глобалната морска екосреда, живота и здравето на хората във всички страни. Независимо дали става въпрос за протестите от страна на собствените му граждани или силната съпротива на съседните страни, японското правителство не трябва да се прави на глухо и сляпо, а да реагира и незабавно да спре опасния план за изхвърляне на радиоактивната вода в океана.\n\nСтани приятел на Поглед.инфо във facebook и препоръчай на своите приятели",
    "Котешките острови в Япония": "1725 Снимка: iStock by Getty Images\n\nЯпония е известна с любовта си към атракциите на животинска тематика - от кафенета за зайци в Токио, до питомните елени, които се скитат из Нара, и снежните маймуни на Джигокудани, които се къпят в горещи извори...пише oste.bg\n\nВ страната е популярно да се дават работни роли на котките, като например назначаването им за господари на замъци и управители на гари. Всичко това е с цел да се привлекат повече туристи в Япония.\n\nИма една атракция обаче, която превъзхожда всички - \"Котешките острови\" (Неко-Шима). Цели острови, обитавани от котки. Най-известният от тях е остров Аошима, който се намира в префектура Ехиме. Вторият е Таширо-джима. Островите са 11 на брой.\n\nТе се състезават кой от тях има повече котки. На остров Аошима на всеки един човек се падат по петнадесет котки. На острова живят само 10 жители и има над 150 котки. На остров Таширо-джима съотношението е 100 жители:100 котки. Най-голяма популация от хора и котки има на остров Манабешима, където живеят малко под 300 души и има приблизително толкова котки.\n\nСнимка: iStock by Getty Images\n\nКак са стигнали котките до там?\n\nИсториите за това как толкова котки са стигнали до островите са най-различни. Аошима има толкова много котки, защото е била популярно място за риболов през 1900-те години и рибарите многократно са имали проблеми с мишки на своите лодки, така че често взимали котки със себе си. С течение на времето те се населили по островите и започнала масовата им популация.\n\nСнимка: iStock by Getty Images\n\nОстров Таширо-джима обаче има различна история. На него се отглеждали копринени буби, което привличало много мишките. За да намалят популацията им, хората започнали да отглеждат котки. Котешките острови привличат туристи през цялата година. На остров Таширо-джима дори има светилище, където се почитат котките. Котешкият туризъм става все по-голяма атракция за любителите на животни, особено на котки.",
    "Полина Оба: в Япония сме популярни заради киселото мляко и розите": "Полина Оба е млад предприемач, търсещ решения за биснеса в хранително-вкусовата промишленост в... Япония:\n\n\n\nplay\n\npause\n\nstop\n\nmute\n\nunmute\n\nmax volume / Полина Оба Update Required To play the media you will need to either update your browser to a recent version or update your To play the media you will need to either update your browser to a recent version or update your Flash plugin\n\n\"Историята започна преди 11 години, когато бях 9 клас в гимназията. Тогава се докоснах до Япония. Имаше интересна стипендия от фирмата, представила българското кисело мляко в 1970. От 2009 те предоставят 4 стипендии за обмен. Участвах случайно, единственото което знаех за Япония беше техниката, красивите гейши и самураи. Спечелих, бях на 15, запалих се по Япония - уникално място. Много исках да се върна пак.\n\nВ Холандия учих специалност с бизнес и с японски. На обмен като студентка бе още по-уникално. Общуваш повече и разбрах, че това е моето място. Преди 3 години реших да се върна за по-дълго време. Първоначално живеех в Токио, сега се връщам в града, където първо бях - Фукока.\n\nВ Токио си връхлетян от различни емоции. Въпреки, че в Токио и окръга е 38 милиона, е подредено и спокойно. Всичко е много различно, във всеки един момент се докосваш до нещо друго. Храната е интересна, малко трябва да посвикнеш. Хората са изключително топли.\n\nПреди 2 години започнахме да градим мрежа от консултанти, които подпомагаме бизнеса в хранително-вкусовата промишленост, вече имаме консултанти и в Южна Корея и Китай. Свързваме консултантите с нашите клиенти, които искат да представят иновативни продукти.\n\nВеганските продукти са много нашумели, но не са популярни. Диетата там е богата на соеви продукти, зеленчуци и риба. Когато ти сервират има от всичко по малко. Храната е много чиста и хората живеят дълго. Ако вземеш порцията на един японец, частта от рибата или месото е около 20%. Знаят кое с какво да комбинират. Имат много ферментирали продукти, полезни за стомаха - соя и какво ли не. 1% от чужденците могат да ядат това. Киселото ни мляко е най-популярното. Като говоря с японци ме питат дали в България живеем 100 години като ядем кисело мляко.\n\nБългария ми липсва, но повече в Холандия, отколкото в Япония където сме популярни заради киселото мляко и розите.\"",
    "Япония победи САЩ в контрола": "Даичи Камада и Каору Митома вкараха за националния отбор по футбол на Япония, който продължи подготовката си за световното първенство по футбол с победа с 2:0 срещу САЩ в Дюселдорф.\n\nКамада се разписа в 24-та минута и даде преднина на японците, а Митова оформи крайния резултат само две минути преди края на редовното време. За САЩ пък сериозни пропуски направиха Жезуш Ферейра и Сержиньо, но това бяха две от редките положения за отбора на Грег Берхалтер.\n\nПрез ноември Япония ще играе за седми път на световни първенства в историята си, като съперници на азиатците ще бъдат Германия, Испания и Коста Рика. САЩ е в група с Англия, Иран и Уелс.",
    "САЩ, Япония и Южна Корея предупредиха Северна Корея, че ще има \"силен и решителен\" отговор, ако Пхенян извърши ядрен опит": "Съединените щати, Япония и Южна Корея предупредиха, че ако Северна Корея извърши ядрен опит, международната общност ще реагира със силен и решителен отговор, предаде ДПА.\n\nПо време на среща в рамките на Общото събрание на ООН в Ню Йорк външните министри на трите съюзнически държави изразиха опасения във връзка с приетия от Пхенян нов закон за ядрената политика, с който управляваната от комунистическия режим страна се обявява за държава, притежаваща ядрено оръжие.\n\nНовоприетият закон позволява и нанасянето на превантивни ядрени удари.\n\nДържавният секретар на Съединените щати Антъни Блинкън, японският министър на външните работи Йошимаса Хаяши и южнокорейският външен министър Пак Джин подчертаха значението на съвместната работа на трите държави за справяне с дестабилизиращото поведение на Северна Корея и за напредък в постигането на общата цел за пълна денуклеаризацията на Корейския полуостров.\n\nТе осъдиха многобройните изстрелвания на балистични ракети от страна на Пхенян през годината, всяко от които нарушава множество резолюции на Съвета за сигурност на ООН и представлява сериозна заплаха за региона.\n\nБлинкън потвърди твърдите ангажименти на САЩ относно защитата на Япония и Република Корея.\n\nТримата външни министри призоваха Пхенян да се върне на масата за преговори.",
    "Десетки ранени при тайфуна „Нанмадол“ в Япония (Снимки+Видео)": "Мощен тайфун връхлетя югозападната част на Япония със силни валежи и ветрове, рани десетки хора и се насочи на север към Токио, съобщи Асошиейтед прес.\n\nСлед като тайфунът \"Нанмадол\" достигна сушата в района на Кюшу вчера, улиците бяха залети с кална вода от реките, а голяма част от жилищата останаха без ток.\n\nПо данни на Японската метеорологична агенция тайфунът е навлязъл с постоянни ветрове със скорост 108 км/ч и пориви до 162 км/ч.\n\nДесетки хиляди хора прекараха нощта в гимназии и други обекти в рамките на превантивна евакуация на застрашените жилищни сгради.\n\nПо данни на японските медии повече от 60 души са били ранени.\n\nTyphoon Nanmadol pounded western Japan with heavy rain and strong winds, forcing airlines to cancel flights, snarling train operations and leaving more than 300,000 households without power https://t.co/YiKhGxwykW pic.twitter.com/8ehEmPrs1g — Reuters (@Reuters) September 19, 2022\n\nСтраховитият вятър е разбил указателни табели. В град Кагошима, Югозападна Япония, се е счупил строителен кран.\n\nВлаковете-стрели и авиокомпаниите преустановиха работа. Бяха издадени предупреждения за свлачища и придошли реки. В югозападната част на Япония временно бяха затворени вериги магазини за хранителни стоки и служби за доставки, а движението по някои магистрали беше преустановено, също така хората имаха известни проблеми с мобилните телефони.\n\nTyphoon Nanmadol brought heavy rain and destructive landslide risk to Japan’s southernmost main island, after millions were ordered to seek shelter from the storm. https://t.co/xdLyoh7a8i pic.twitter.com/lCC16GwNfc — The New York Times (@nytimes) September 18, 2022\n\nСпоред прогнозите бурята ще продължи да се движи на североизток над главния японски остров Хоншу, като ще предизвика проливни валежи в региона, включващ градовете Осака и Киото, преди утре да достигне Токио и да се насочи към североизточна Япония.",
    "Рекорден процент мъже и жени в Япония не смятат никога да встъпват в брак": "Рекорден процент мъже и жени в Япония заявяват, че не възнамеряват да встъпват в брак. Еспертите предупреждават, че тази тенденция възпрепятства усилията на страната да противодейства на демографската криза.\n\nНационалният институт за населението и социална сигурност отчете, че резултатите от изследване от 2021 г., публикувани този месец, засилват притесненията, свързани с ниските нива на раждаемост, пише „Гардиън“.\n\nСпоред резултатите 17,3 на сто от мъжете и 14,6 на сто от жените на възраст между 18 и 34 години заявяват, че нямат намерение никога да се женят/омъжват. Това е най-високият процент от 1982 г. насам, от когато се прави такова проучване. В първото изследване отпреди 40 години едва 2,3 на сто от мъжете и 4,1 на сто от жените казват, че никога няма сключат брак.\n\nСпадът в женитбите се отразява върху раждаемостта в Япония. Страната е изправена пред перспективата за драматично намаляване на населението, свиване на работната сила и удар по икономиката.\n\nЕкспертите обясняват тази тенденция с множество фактори – в това число и нарастващото желание младите работещи жени да се радват на свободата да не са обвързани и да правят кариера.\n\nМъжете също отговарят, че им харесва да не са женени, но и сред причините да се въздържат от брак са притесненията да не останат без работа и доколко ще им е възможно да издържат семейство. Специалистите отправиха препоръки към правителството да улеснят връщането на работа на жените, след като са родили. Сред една от пречките са пословично дългите работни часове в Япония.\n\nНа въпрос как изглежда идеалният начин на живот за жените – близо 40 на сто от необвързаните мъже и 34 на сто от жените без партньори избират възможността да се комбинира кариерата с отглеждането на деца. По-малко от 7 на сто от мъжете казват, че биха искали бъдещата им съпруга да си стои у дома и само да се грижи за семейството.\n\n„Японското правителство се опитва да увеличи раждаемостта с мерки, насочени към онези, които искат да сключат брак и да имат деца. Но ако хората, които не искат да се обвързват трайно продължи да расте, управлението ще бъде принудено да преоцени политиките. Това може да доведе до още по-голям спад в раждаемостта“, казва Шигеки Мацуда, професор по социология в Университета на Чукьо.\n\nБроят на бебетата, родени в Япония през 2021 г., спада с 29 231, или 3,5 на сто, спрямо 2020 г. до рекордно ниските 811 604, съобщи министерството на здраеопазването на страната през юни т. г. Броят на браковете намалява с 24 391 до 501 116, като това е най-ниското число след края на Втората световна война.\n\nНаселението на Япония е намаляло с рекордните 644 хил. през 2021 г. Това е 11-а поредна година на низходяща тенденция. По въпроса се изказа даже Елон Мъск, който прогнозира, че Япония ще спре да съществува, ако не облекчи изискванията за имиграция в страната и не прави повече да промотира по-здравословен баланс между работа и свободно време. Той беше критикуван заради твърде мрачните си прогнози, в коментарите се отбелязваше, че Япония далеч не е единствената развита икономика, която изпитва все по-сериозни демографски проблеми.",
    "Япония се лишава от достъпни и евтини въглища от Русия: За какво?": "/Поглед.инфо/ Руските въгледобивни предприятия съобщиха за отказа на Япония от добре регулираните и надеждни доставки на така необходимите суровини за производство на енергия и метали. По-специално Анна Цивилева, председател на съвета на директорите на въгледобивната компания Koлмар, заяви това на Източния икономически форум във Владивосток:\n\n„Нашите дългосрочни партньори, като Япония и Южна Корея, с които изградихме дългосрочни и стабилни отношения, сега отказаха да купуват руски въглища.“\n\nKoлмар е сравнително ново предприятие за въглища в Якутия, което ще замени въглищната мина Нерюнгри, която е изчерпала ресурсите си, която някога е била създадена на компенсаторни условия специално за доставка на въглища за Япония. Пунктът за претоварване на суровини в южната част на Приморието трябваше да стане строящото се източно пристанище с мощни въглищни терминали.\n\nПосле дойдоха други времена, Япония се вписа в новата глобална програма за намаляване на въглеродните емисии в атмосферата. Но дори и тук неочаквана катастрофа очакваше страната - унищожаването на атомната електроцентрала във Фукушима, което принуди властите да се откажат от ядрената енергия и да се върнат към обичайните енергийни суровини.\n\nВ резултат на това руските компании започнаха да увеличават доставките на въглища в Страната на изгряващото слънце. Само Mining Company Vostochnaya на Сахалин е увеличила производството и доставките на въглища няколко пъти. Никога не е имало такъв брой кораби, товарещи въглища по пътищата на Татарския пролив дори в най-добрите съветски времена.\n\nИ сега, в името на санкциите на Запада, Япония отказва да купува руски въглища, които поради близостта си до нея и открития метод на добив бяха изгодни за нейните потребители във всички отрасли - от производството на електроенергия до производството на метали .\n\nИ вече в самата Япония тревогата за това нараства: както пише изданието Asahi, цитирано от РИА Новости:\n\n„Решението на Токио да забрани доставките на въглища от Русия във връзка със специална операция в Украйна ще доведе до негативни последици за самата Япония.“\n\nТук трябва да се има предвид, че Япония, за разлика от други страни, не е създавала запаси от суровини - било то въглища или нефт на територията си поради островната си ограниченост и предпочита да ги консумира, както се казва, \"от колелата\".\n\nТова обстоятелство допълнително изостря бъдещи проблеми в основните сфери на икономиката на източната ни съседка. Тя беше принудена да помоли задграничните си покровители да й оставят достъп поне до сахалинския газ, който сега лесно и бързо се доставя на японските потребители във втечнена форма от южната част на руския остров.\n\nЯпонските власти казват, че ще търсят алтернатива на руските енергийни суровини, въпреки че е ясно, че доставката им от други части на света ще им струва доста пари. Отново рисковете от такава доставка нарастват, защото никой не гарантира безопасността по световните морски пътища. Да, и дългосрочни договори за подмяна на руски суровини също.\n\nОсновният въпрос остава открит: защо Япония, с нейния прагматичен и винаги обмислен подход към решаването на трудните си проблеми, предприема такава стъпка? Абсолютно очевидна дискриминация както за нейната икономика, така и за населението на страната.\n\nЕ, не заради Украйна, която е далеч от това? Най-вероятно - само за да угодят на задграничните си партньори.\n\nПревод: ЕС\n\nВАЖНО!!! Уважаеми читатели на Поглед.инфо, ограничават ни заради позициите ни! Влизайте директно в сайта www.pogled.info . Споделяйте в профилите си, с приятели, в групите и в страниците. По този начин ще преодолеем ограниченията, а хората ще могат да достигнат до алтернативната гледна точка за събитията!?\n\nКогато видите знака \"фалшиви новини\", това означава, че тази статия е препоръчително да се прочете!!!\n\nАбонирайте се за нашия Ютуб канал/горе вдясно/: https://www.youtube.com\n\nСтани приятел на Поглед.инфо във facebook и препоръчай на своите приятели",
    "Инфлацията в Япония достига 31-годишен връх": "Нарастващите разходи оказват влияние върху потребителите в третата по големина икономика. Въпреки това повишаването на лихвените проценти е малко вероятно\n\nИнфлацията в Япония достигна най-високото си ниво от повече от три десетилетия насам. По този начин тя се превърна в фактор, който затруднява централната банка в Токио, която се очаква да се придържа към паричния си курс на стимулиране, когато в четвъртък вземе решение за лихвените проценти и вероятно не ги увеличи, предава Bloomberg.\n\nМинистерството на вътрешните работи съобщи във вторник, че потребителските цени, без тези на пресните храни, са се повишили с 2,8% през август спрямо година по-рано. Това е най-рязкото увеличение от 1991 г. насам, без да се отчита влиянието на повишаването на ДДС. Анализаторите очакваха инфлация от 2,7%.\n\nНарастващите разходи за енергоизточници и преработени храни продължават да са причина за по-голямата част от годишното увеличение. За него са допринесли и по-високите цени на електроенергията и в по-малка степен - промените в цените на мобилните телефони.\n\nИсторически ръст на инфлацията в Япония. Графика: Bloomberg\n\nНо тъй като ръстът на цените се разпространява и извън енергийните продукти, натискът върху банката да обоснове необходимостта от продължаващите си стимули се засилва. Потребителските цени без тези на пресните храни и енергията нараснаха с 1,6%.\n\n\n\nВъпреки по-бързия темп на инфлацията е малко вероятно данните да накарат Японската централна банка да промени политиката си в четвъртък. Управителят Харухико Курода многократно е заявявал, че централната банка ще запази лихвените проценти на най-ниските нива, докато стабилният ръст на заплатите не направи инфлацията по-устойчива.\n\n„Настоящата инфлация, задвижвана предимно от разходите, е лоша за потребителите, но ЯЦБ ще продължи да облекчава условията с надеждата, че в крайна сметка тя ще се превърне в положителна инфлация\", казва икономистът Юичи Кодама от Meiji Yasuda Research Institute. „Политиката на централната банка няма да се промени до края на мандата на Курода, тъй като това е последната, голяма възможност за него\" наистина да съживи инфлацията.\n\nРешимостта на Курода да се придържа към курса на стимулиране превърна ЯЦБ в аутсайдер сред световните централни банки. През тази седмица Федералният резерв на САЩ, както и Английската централна банка и Швейцарската национална банка вероятно ще повишат лихвените проценти.",
    "Камала Харис внезапно се появи и хукна към Япония. Какво се случва?": "Вицепрезидентът Камала Харис ще води делегацията на САЩ на държавното погребение на бившия японски министър-председател Шиндзо Абе по-късно този месец, предаде Асошиейтед прес, позовавайки се на Белия дом.\n\nПо време на пътуването си от 25 до 29 септември Харис ще посети и Южна Корея.\n\nБелият дом заяви, че \"посещението ѝ ще почете наследството на министър-председателя Абе и ще подчертае важността на неговото лидерство в отстояването на съюза между Съединените щати и Япония и в напредъка на един свободен и отворен Индо-Тихоокеански регион\".\n\nПътуването ще бъде първото официално посещение на Харис в двете страни след встъпването ѝ в длъжност миналата година. Тя ще се срещне с висши държавни служители и лидери на гражданското общество, а Белият дом заяви, че по време на пътуването си вицепрезидентката ще обсъди теми, свързани с икономическите и търговските интереси, както и сигурността.\n\nАбе беше застрелян през юли на улица в Западна Япония от мъж, който откри огън по него в гръб, докато политикът произнасяше предизборна реч, припомня АП. Шестдесет и седем годишният Абе беше най-дълго служилият лидер на Япония, когато подаде оставка през 2020 година.",
    "В условия на санкции - търговията между Русия и Япония скочи с 31% през август": "Търговският оборот между Русия и Япония се е увеличил с 31% през август в сравнение със същия период на миналата година, до 219 милиарда йени (около $1,53 милиарда). Това показват данните от търговската статистика на японското министерство на финансите, съобщи \"Известия\".\n\nОтбелязва се, че това увеличение е свързано основно с повишените световни цени на горивата. Което доведе до значително нарастване на вноса на енергоносители от Русия в стойностно изражение.\n\nПо-конкретно, вносът на руски втечнен природен газ (LNG) във физическо изражение се е увеличил през август с 211% в сравнение със същия период на миналата година, а в стойностно изражение нарастването е с 386%.\n\nОсвен това, Япония намали обема на вноса на въглища от Руската федерация, но в стойностно изражение той се е увеличил през миналия месец на годишна база със 120%.\n\nПо данни на Министерството на финансите на Япония, общата стойност на минералните горива, закупени от Русия през август, е нараснала със 135% на годишна база.\n\nЯпония също така увеличи вноса на зеленчуци от Русия със 154%, но пък намали драстично вноса на зърно и соя.\n\nВ същото време, износът за Русия от Япония намалява през август на годишна база с 21,5%. Най-много се свива износът на резервни части за автомобили за (със 73%). Намаляват и доставките на автобуси и камиони (с 51%).\n\nИзносът на японски компютри обаче нараства със 107%, а на компонентите им - със 161%. Също така, доставките на леки автомобили за Русия са се увеличили с 5,8%.",
    "Япония протяга ръка на Северна Корея": "Японският министър-председател Фумио Кишида заяви, че е готов да се срещне със севернокорейския лидер без предварителни условия, предаде АП.\n\n\"Решен съм да се срещна с президента Ким Чен Ун без предварителни условия и няма да пропусна нито една възможност да предприема такова действие\", заяви Кишида по време на обръщение към 77-ата сесия на Общото събрание на ООН.\n\nТой припомни, че Япония се стреми да нормализира отношенията си със Северна Корея \"чрез цялостно разрешаване на всички въпроси, които будят безпокойство, като например отвличанията, ядрените и ракетните въпроси, и чрез разрешаване на нещастното минало\".",
    "Разрушителни тайфуни удариха Пуерто Рико и Япония, щетите са катастрофални (снимки/видео)": "7488 Снимка: АР/БТА\n\nРазрушителни тайфуни оставиха без ток Пуерто Рико и югозападна Япония, десетки са ранени, хиляди евакуирани, а щетите са катастрофални.\n\nУраганът \"Фиона\" удари югозападното крайбрежие на Пуерто Рико\n\nвчера, предизвика свлачища, извади от строя електропреносната мрежа, а наводненията изровиха асфалт от пътищата, съобщава Асошиейтед прес, цитирана от БТА.\n\nСтотици хора бяха евакуирани или спасени на целия остров, докато наводненията бързо се увеличаваха. Придошлите реки от кафява вода заляха автомобили, първите етажи на къщите и дори пистата на летището в южната част на острова.\n\nСиноптиците заявиха, че бурята заплашва да изсипе \"исторически\" количества дъжд в неделя и понеделник, като в източната и южната част на Пуерто Рико е възможно да паднат до 76 см.\n\n\"Щетите, които виждаме, са катастрофални\", заяви губернаторът Педро Пиерлуиси.\n\nБурята отнесе мост в централния планински град Утуадо, който според полицията е бил монтиран от Националната гвардия след урагана \"Мария\" през 2017 г. Съобщава се и за големи свлачища, при които водата е влачела големи плочи от изтръгнат от пороя асфалт и се е стичала в дерета.\n\nПо данни на Националния център за ураганите на САЩ в неделя вечерта \"Фиона\" е с център на 75 км югоизточно от Пунта Кана, Доминиканска република, с максимални постоянни ветрове от 140 км/ч. Той се движи на запад-северозапад със скорост 17 км/ч.\n\n\"Лума\", компанията, която управлява преноса и разпределението на електроенергия, заяви, че лошото време, включително ветрове със скорост 120 км/ч, е нарушило преносните линии, което е довело до \"прекъсване на електрозахранването на целия остров\".\n\n\"Фиона\" връхлетя само два дни преди годишнината от урагана \"Мария\" - опустошителна буря от четвърта категория, която се разрази на 20 септември 2017 г., разруши енергийната мрежа на острова и причини смъртта на близо 3000 души, посочва АП.\n\nМощен тайфун връхлетя днес и югозападната част на Япония\n\nсъс силни валежи и ветрове, рани десетки хора и се насочи на север към Токио, съобщи Асошиейтед прес. По-рано елевизия Ен Ейч Кей-Уърлд Джапан съобщи, че на около четири милиона души в югозападна част на страната е наредено да се евакуират преди мощния тайфун \"Нанмадол\" да връхлети региона. Властите поискаха крайбрежните райони и селищата заплашени от наводнения и свлачища да бъдат освободени превантивно.\n\nПо данни на Японската метеорологична служба от днес сутринта епицентърът на тайфуна се намира в района на префектура Фукуока в северната част на остров Кюшу и бавно се придвижва на североизток.\n\nСлед като тайфунът \"Нанмадол\" достигна сушата в района на Кюшу вчера, улиците бяха залети с кална вода от реките, а голяма част от жилищата останаха без ток.\n\nПо данни на Японската метеорологична агенция тайфунът е навлязъл с постоянни ветрове със скорост 108 км/ч и пориви до 162 км/ч.\n\nДесетки хиляди хора прекараха нощта в гимназии и други обекти в рамките на превантивна евакуация на застрашените жилищни сгради.\n\nПо данни на японските медии повече от 60 души са били ранени. Повече от 300 000 домакинства са без електричество поради скъсани проводници и други последици от бедствието.\n\nСтраховитият вятър е разбил указателни табели. В град Кагошима, Югозападна Япония, се е счупил строителен кран.\n\nВлаковете-стрели и авиокомпаниите преустановиха работа. Бяха издадени предупреждения за свлачища и придошли реки. В югозападната част на Япония временно бяха затворени вериги магазини за хранителни стоки и служби за доставки, а движението по някои магистрали беше преустановено, също така хората имаха известни проблеми с мобилните телефони.\n\nСпоред прогнозите бурята ще продължи да се движи на североизток над главния японски остров Хоншу, като ще предизвика проливни валежи в региона, включващ градовете Осака и Киото, преди утре да достигне Токио и да се насочи към североизточна Япония.\n\nМетеорологичните служби издадоха извънредно предупреждение за префектура Кагошима на остров Кюшу. На жителите на 965 000 домакинства беше наредено да се евакуират от крайморските градове Миядзаки, Кагошима и Амакуса.\n\nПредупреждение от пето ниво, най-високото по японската скала от предупреждение за бедствия, е издадено за повече от 14 000 души в град Нишинумоте на остров Кюшу.\n\n\"Нанмадол\" е четиринадесетият тайфун, който Япония преживява тази година.",
    "Земетресение разтърси Япония (СНИМКА)": "Трус разлюля за кратко Токио. По данни на властите в южната част на японската област Ибараки за кратко е имало земетресение с предварителен магнитуд 4,5, предаде Ройтерс. Трусът е бил на дълбочина от 80 километра.\n\nИбараки се намира в региона Канто на главния японски остров Хоншу, който включва района на Токио. Няма незабавни съобщения за ранени или щети.",
    "Япония тества безжично зареждане на електрическия транспорт в движение": "Технологията може да влезе в експлоатация още през 2025 г.\n\nЯпонски компании започнаха да тестват система за безжично зареждане в движение на електрически превозни средства. Очаква се иновативната технология да влезе в реална експлоатация през 2025 година.\n\nКонтактните мрежи, които в продължение на десетилетия осигуряват електричество на трамваите и тролейбусите, в бъдеще може да влязат под земята, а предаването на електроенергия към новите видове транспорт ще се извършва чрез електромагнитна индукция.\n\nоще по темата Купувачите на е-коли искат безжично зареждане\n\nДве японски компании, Obayashi и Denso, вече тестват подобна технология, която до 2025 г. може да се използва реално по градските улици. Основната цел на такива системи е непрекъснатото презареждане на обществени електрически превозни средства.\n\nПод пътното платно ще бъдат скрити кабели и индукционни вериги, което ще позволи непрекъснато захранване на тяговата батерия на електрическия автобус, движещ се по маршрута, разказва за иновацията Nikkei Asian Review. Благодарение на това, автобусът може да бъде направен по-лек и по-компактен, както и с капацитет да превозва повече пътници.\n\nСтроителната компания Obayashi се обедини с доставчика на авточасти Denso, за да изгради 15-километрова тестова писта в изследователски център в Токио, където ще тества технологията за презареждане на електрически превозни средства по безконтактен начин в движение.\n\nДокато Denso отговаря за инфраструктурата за зареждане, Obayashi е разработила бетон, подсилен с влакна, който прави възможно покриването на зарядните вериги, монтирани на пътното платно, с достатъчно тънки, но в същото време издръжливи плочки. Твърди се, че те могат да издържат на интензивната употреба в столичния район.\n\nПодобни решения вече тестват и европейски автомобилни производители. Изпитанията в Япония ще продължат до март следващата година и ако решението се докаже като ефективно, практическото му внедряване ще стане факт до 2025 г.\n\n\n\n\n\n\n\nObayashi работи също с производителя на кабели Furukawa Electric по проект за полагане на кабели за захранване на зарядни устройства по пътищата. Развитието на такава инфраструктура, според участниците в инициативата, ще допринесе за популяризиране на електрическия транспорт.\n\nВ същото време ще бъдат положени телекомуникации, които позволяват на “умните” свързани автомобили да обменят информация с центрове за обработка на данни с висока скорост по цялото трасе.",
    "Японски културен десант в България. Какво ни чака от 1 септември": "Пет български града ще посрещнат поредица от събития, пренасящи магията на японската култура, от утре до края на ноември. 33-тото издание на „Дни на японската култура в България“ ще посети София, Пловдив, Варна, Бургас и Стара Загора, а организатори са Посолството на Япония в България и Клуб „Приятели на Япония в България – Нихон Томоно Кай“.\n\nЖителите и гостите на петте града ще могат да се докоснат до плеяда от творби и майстори от Страната на изгряващото слънце.\n\nУтре е началото на първата изложба, а с нея – и откриването на тазгодишната поредица от събития.\n\nСептември ще донесе пъстра палитра от цветовете на Япония чрез изложби, филмови прожекции, концерти и лекции.\n\nОт 1-ви до 30-и септември в зала „Триъгълна кула на Сердика“ на Регионалния исторически музей - София ще бъде на разположение експозицията „Форми на хартия“, в която могат да се видят инсталации и пана на японската калиграфка Ацуми Мурата. Те са изработени от нейната авторска ръчна хартия козо, отлята с имплантирани многослойни структури.\n\nНа 2 и 3 септември пловдивчани и гости на града ще могат да се насладят на кимоното в пълния му блясък чрез изложба, съвременни японски песни и балет. „Кимоното – традиция и бъдеще“ ще се състои в Културен център-музей „ТРАКАРТ“ (Археологически подлез) от 17 ч. в петък и от 11 ч. в събота.\n\nНе по-малко пленително е и първото събитие за Варна. На 5 септември от 18 ч. в Арт салон на Радио „Варна“ ще се състои откриването на изложбата на калиграфия, хайга и сумие „Полъх от изтока“ . Експозицията ще остане в морската столица до 18 септември и ще покаже 55 творби на четирима автори. Тя има за цел да демонстрира разнообразието в подходите и художествения език, стилистика и интерпретации чрез техниките на източната четка и туш. Ще бъдат представени традиционна и съвременна калиграфия (изписана с канджи или с кирилица), хайга (рисунки, съчетани в едно картинно пространство с хайку стих) и рисунки с туш (сумие или суминагаши).\n\nПоредицата от вълнуващи събития продължава с тонизиращия „София Екиден маратон“, който се провежда за осма поредна година под патронажа на Посолството на Япония в България. Той се организира в чест на 137 год. от Съединението на Княжество България и Източна Румелия с желание да се популяризира щафетното бягане и в България. Тази година началото му е на от 9 ч. на 6 септември, а мястото – пред Национален стадион „Васил Левски“.\n\n„Панорама на японското кино“ ще има в два града – Бургас и София - в 33-тото издание на „Дни на японската култура“, като Бургас я посреща първи между 12 и 14 септември. Морският град ще може да се потопи безплатно в три прожекции на нови заглавия от фонда на филмотеката на Японската фондация: „Красива звезда“, „Банан? По това време на нощта?“ и „Мечът на умиротворението“– в Морското казино, зала „Петя Дубарова“ всяка вечер от 19 ч..\n\n„Икебана – чудесата на цветята“ пък е поредица от изложби, демонстрации и работилници на изящното изкуство на композирането на цветя и нейните издания ще се състоят през септември и октомври – 14 до 19 септември в София (Арт Галерия в НДК (пл. „България“ №1)), 28 септември до 2 октомври в Пловдив (Източен сектор на Римския стадион (ул. „Княз Александър I“ № 11)) и 4-9 октомври в Стара Загора (Народно читалище \"Свети Климент Охридски 1858 г.\" (бул. „Цар Симеон Велики“ 156, ет.3)). Ще бъдат организирани и съпътстващи работилница по икебана за деца или възрастни.\n\nНа 20 септември от 19 ч. в концертна зала в НМА „Проф. Панчо Владигеров“ ще се състои Концерт на Детския хор на БНР и студенти от Национална музикална академия „Проф. Панчо Владигеров“. Концертът, който ще е достъпен с покани, ще съдържа песни от японски композитори - Акира Юяма, Хидео Кобаяши, Масами Ямамото и др., а също така и произведения от българската и световна музикална класика.\n\nТазгодишното издание на Деня на отворените врати в Катедра Японистика е посветено на силата на словото. То ще се състои на 26 септември – на Европейския ден на езиците – между 18 и 21 ч. в Центъра за източни езици и култури към СУ в София.\n\nТри дни по-късно във Варна пък ще се състои лекция на тема “Японската цивилизация през призмата на географския и други фактори”. Желаещите да присъстват могат да го направят безплатно на 29 септември (четвъртък) между 18:30 и 20:00 ч. в Община Варна, зала Пленарна. Лекцията ще бъде водена от Светлана Иванова, PhD, специалист по история на Япония, която ще разкаже как фактори от общогеографско естество играят фундаментална роля при формирането на японската цивилизация.\n\nАктуалната програма и информация за следващите месеци може да бъде следена на сайта на Японското посолство в България и Фейсбук страницата на „Дни на японската култура“, като потенциални промени също ще бъдат обявявани на тези две места в интернет.\n\nДните на японската култура в България се провеждат ежегодно без прекъсване от 1990 г. насам. През 2022 г. е тяхното 33-то издание, като те се организират от Посолството на Япония в България в партньорство с Клуб „Приятели на Япония в България – Нихон Томоно Кай“ и с любезната финансова подкрепа на Astellas, Geotechmin, JBBA, JTI, LB Bulgaricum, Mitsubishi Electric – ClimaCom, Moto-Pfohe, Takeda, Toyota и Yazaki.",
    "Защо Япония иска хората да пият повече алкохол": "\"Младите хора не приемат така лесно подобни покани\", казва господин Токумото, мъж в средата на четирийсетте години, отпивайки от бирата си. Заедно с още двама свои колеги той е седнал в една исакая - сакé бар в токийския квартал Сибуя. Петък вечер е и тримата мъже би трябвало вече да са приключили с работата - но не съвсем, тъй като господин Токумото е решил да изпие едно питие. А щом шефът ти го иска, по-добре е да не му отказваш.\n\nТъй наречените \"номикай\", в буквален превод \"среща за пиене\", дълго време в Япония са били задължителни преди двата почивни дни в събота и неделя. Но младите се противопоставят на този ритуал. Това е и една от причините за рязко спадащата консумация на алкохол в страната на изгряващото слънце, а заедно с това и на постъпления в държавния бюджет. Ако до преди 10 години акцизите от алкохол са съставлявали 3 процента от всички данъчни постъпления, днес техният дял е спаднал до 1,7 процента.\n\nЗащо пият по-малко\n\nОсвен това пандемията от коронавирус промени навиците на пиене на много хора, тъй като баровете бяха затворени или работеха само до 20 часа и хората прекарваха повече време у дома. През тази метаморфоза е преминал и Йошики Такахаши. Преди това той е прекарвал много от свободното си време в пиене на бира и гледане на футбол, а днес пие по-малко и се чувства значително по-добре - подобно на много други млади японци, които съвсем умишлено странят от алкохола.\n\nЗа да промени това, правителството поде нова инициатива: \"Sake Viva!\" се казва кампанията, която е насочена към 20 до 39-годишните, тъй като в Япония е позволена консумацията на алкохол чак от 20 години. До началото на септември хората могат да дават идеи как да бъде възродено пиенето на алкохол в Япония, например с различни рекламни послания или нови питиета.\n\nЕиджи Кусуми е директор на клиника в Токио и е възмутен от кампанията на Националната данъчна агенция. Самият той признава, че обича да пие алкохол, но се застъпва за умерена консумация на алкохол. Тази правителствена кампания сега обаче ще повиши случаите на алкохолна зависимост или на различни здравословни проблеми, свързани с консумацията на алкохол, убеден е лекарят. Дори и да започнат да влизат повече пари в бюджета, в дългосрочен план ще се повишат разходите за здравеопазване, както и отсъствията от работа заради препиване предния ден.\n\nДанъчните власти: \"Това е нещо съвсем естествено\"\n\nВ Япония алкохолът има важна обществена роля. В една страна, в която много хора имат проблеми с това да се поотпуснат и да говорят открито за себе си и живота, алкохолът може да помогне при запознанствата. Въпросът е дали насърчаването на консумацията на алкохол е правилният метод.\n\nДанъчните власти отказват коментари по темата, в най-добрия случай отговарят само писмено на зададените въпроси. От там твърдят, че умереното пиене на алкохол е \"нещо съвсем естествено\", както и че в никакъв случай кампанията не цели безогледното напиване.\n\nВ социалните мрежи правителствената кампания е остро критикувана, по-малко негативни отзиви ще срещнете на улицата. За 20-годишната Цубаса Изумису \"Sake Viva!\" не е неправилна стъпка. Тя смята, че ако човек не пие редовно, това може да е и един вид възнаграждение. Но признава, че целенасочената реклама повишава желанието за консумация на алкохол: \"Когато вървя през града и навсякъде те дебнат примамливи плакати на алкохолни напитки, и на мен ми се приисква да пия\", казва тя. Студентката току-що е навършила възрастта, след която може легално да консумира алкохол, но - особено с по-силните алкохолни напитки - тя предпочита да свиква най-напред вкъщи: \"За да не се търкалям пияна по улиците\", казва момичето.\n\nВ късните вечерни часове баровете и улиците в Сибуя са пълни. Господин Токумото и двамата му служители умуват в кой бар да се преместят. Макар да имат вече по няколко промили в кръвта си, шефът им казва: \"Да се разберем да излизаме всяко първо число на месеца и да пием!\". Или още по-добре: \"Да пием за сметка на държавата. Ето това аз наричам добра идея!\"\n\n***\n\nВижте и това видео от нашия архив:",
    "Маратон на Японските изкуства на 18 септември в София": "Японски куклен театър \"Такеда\" ще представи два уникални спектакъла на Театрална формация \"Сенджу\" - \"Дъщерята на самурая\" и \"Иссън Боши\" (Източник: Театър \"Такеда\")\n\nПренесете се за 1 ден в Япония с куклен театър, бойни изкуства, демонстрации, работилници, беседи и всичко това с Вход свободен\n\nАко обичате японската култура и изкуства, пренесете за един ден в Япония с 10 часовия Маратон на Японските изкуства! Ще има куклен театър, бойни изкуства, демонстрации, работилници, беседи и всичко това с Вход свободен. Ето и част от програмата:\n\nЯпонски куклен театър \"Такеда\" ще представи два уникални спектакъла на Театрална формация \"Сенджу\" - \"Дъщерята на самурая\" и \"Иссън Боши\" (Източник: Театър \"Такеда\")\n\nЯпонски куклен театър \"Такеда, със спектаклите на Театрална формация \"Сенджу\" - \"Дъщерята на самурая\" и \"Иссън Боши\".\n\nИ двата спектакъла са уникални по рода си, защото са създадени с менторството на самия Сенджу Такеда - единственият наследник на театър \"Такеда\" в света! Ще видите както традиционни марионетки \"Такеда\", така и марионетки-гиганти, маскоти и театър на сенките.\n\nЯпонски куклен театър \"Такеда\" ще представи два уникални спектакъла на Театрална формация \"Сенджу\" - \"Дъщерята на самурая\" и \"Иссън Боши\" (Източник: Театър \"Такеда\")\n\nЯпонски куклен театър \"Такеда\" ще представи два уникални спектакъла на Театрална формация \"Сенджу\" - \"Дъщерята на самурая\" и \"Иссън Боши\" (Източник: Театър \"Такеда\")\n\nБойното изкуство Айкидо - демонстрация и беседа за пътя бойното изкуство, неговата философия и сила.\n\nШодо калиграфия - в двучасовата работилница ще ви въведем в пътя, основните познания и умения за японската калиграфия, който винаги води до спокоен ум, предавайки духа на словото чрез четка и мастило.\n\nЯпонски куклен театър \"Такеда\" ще представи два уникални спектакъла на Театрална формация \"Сенджу\" - \"Дъщерята на самурая\" и \"Иссън Боши\" (Източник: Театър \"Такеда\")\n\nОригами клас - в двучасовия клас, ще направим така, че японската хартия в ръцете ни да оживее. Ще създадем чудни фигури, а всичко това ще бъде подкрепено с разкази за възникването на това древно изкуство, криещо своите тайнства.\n\nХрана за душата и тялото - Мастър класове по приготвяне на суши за деца от 7 до 15 години\n\nПредставяне на японска литература преведена на български език и издадена от издателство Книгомания. Благодарение на тях ще има и томбола за посетителите с награди книги.\n\nСъбитието е част от Лятна програма на Столична община и е възможно, благодарение на финансовата подкрепа на Столична община.\n\nЯпонски куклен театър \"Такеда\" ще представи два уникални спектакъла на Театрална формация \"Сенджу\" - \"Дъщерята на самурая\" и \"Иссън Боши\" (Източник: Театър \"Такеда\")\n\n18 септември, от 11 до 21 ч. в Регионален център за съвременни изкуства \"Топлоцентрала\", София, 10 часов маратон на Японските изкуства. Вход свободен!",
    "Мощен тайфун приближава бреговете на Япония": "Мощен тайфун се приближава към бреговете на южни японски острови, предава Франс прес. Местните власти призоваха жителите да си намерят подходящо убежище преди стихията да връхлети сушата.\n\nWeather officials in Japan warn a powerful typhoon is approaching the southern prefecture of Okinawa. They say Typhoon #Muifa could bring strong winds and rough seas to some areas.https://t.co/L9FzjolksH — NHK WORLD News (@NHKWORLD_News) September 11, 2022\n\nТайфунът, наречен Муйфа, се намира на повече от 100 км на юг от остров Ишигаки, недалеч от Тайван, като ветровете достигат скорост от 216 км/ч.\n\nМетеорологичната служба на Япония прогнозира, че след като връхлети Ишигаки, тайфунът ще се устреми в северна посока и към китайския финансов център Шанхай.",
    "Япония насърчава чрез състезание младите да пият повече": "Отказването на младите хора от алкохола би следвало да се приема като нещо положително, изглежда не и в Япония. Липсата на желаещи да пият алкохолни напитки определено не е добра новина за компаниите, които се занимават с производство на такива. Освен това се отчита и спад в данъчните приходи.\n\nНационалната данъчна агенция в Япония реши да приложи един нетрадиционен метод, за да накара младите японци да пият повече алкохол. Как ли? Предизвиква ги да се впуснат в онлайн състезание - Sake Viva!\n\nОт младите хора ще се изисква да представят свои предложения и креативни идея и това да доведе до популяризирането на някои напитки, сред които саке, бира и алкохол, които не се консумират толкова особено по време на пандемията в Япония.\n\nОграничения заради COVID-19 попречиха на много хора да посещават различните питейни заведения в Япония. Хората пък не пият достатъчно алкохол, когато са сами у дома, а не сред компания навън, това посочват от данъчната агенция.\n\n\"Поради демографски промени като намаляващата раждаемост и застаряването на населението, пазарът също \"се свива\", пише в уебсайта, специално създаден за конкурса, цитиран от новинарския портал npr.org.\n\nСъстезанието е насочено към „съживяване на алкохолната индустрия“. Но това предизвика неприятна нотка сред много хора, които се питат защо правителство, което преди е насърчавало хората да пият в определени граници и отговорно, или пък направо ги е съветвало да се въздържат, то сега моли за помощ, за да накара младите хора да пият повече.\n\nПисателката и журналистка Карин Ниши подчерта противоречието, като каза, че Япония върви в обратна посока, към която се стремят повечето съвременни правителства, и подчерта, че алкохолът е опасен.\n\nКампанията насърчаваща пиенето ще приключи през есента.\n\nВ The Sake Viva! ще могат да се включат хора от 20 до 39 години. Желаещите да участват трябва да изпратят своята заявка до 9 септември.\n\nСтигналите до самия финал пък ще бъдат приветствани на церемония в Токио на 10 ноември.",
    "Министрите на отбраната на Япония и САЩ ще се срещнат утре, за да обсъдят въпросите на сигурността": "Министърът на отбраната на Япония Ясукадзу Хамада каза, че ще посети САЩ тази седмица и ще проведе разговори с американския си колега Лойд Остин, за да потвърди двустранния съюз на фона на нарастващата заплаха от Китай в Индо-тихоокеанския регион, предаде Киодо.\n\n/ЛМ/",
    "Тревога в Япония: При Трета световна война страната ще бъде зачеркната, тя ще воюва само две седмици": "https://blitz.bg/analizi-i-komentari/trevoga-v-yaponiya-pri-treta-svetovna-voyna-stranata-shche-bde-zacherknata-tya-shche-voyuva-samo-dve-sedmitsi_news910668.html Blitz.bg\n\nСамурай без гориво е подобен на самурай с гориво. Само че все пак е без гориво.\n\nВ случай на Трета световна война Япония ще се бие само две седмици, пишат медии.\n\nТова съобщи на журналисти представител на японските сили за самоотбрана.\n\nВ Токио вече е късно през нощта, но новината за предстоящите референдуми в ДНР, ЛНР, Херсон и Запорожие сериозно разтревожи японските медии. Предимно изразяващи проамериканска — и в резултат на това украинолюбива — позиция.\n\n„Готова ли е Япония за предизвикателствата, ако Русия обяви мобилизация и реши да се включи в глобална битка?“ попитаха японски журналисти.\n\n„Несъмнено! - отговори представителят на японските сили за самоотбрана. — Но само до края на септември.“\n\nФакт е, че поради високите цени на енергията японската армия е в режим на строги икономии и ще има достатъчно гориво за войските като цяло до края на този месец.\n\nПо-нататъшните планове на силите за самоотбрана отсъстват.\n\nСамурай без гориво е подобен на самурая с гориво. Само че е без гориво.",
    "Япония мисли за исторически обрат -  завръщане към ядрената енергия": "Енергийна криза се разпростира вече по целия свят. В Обединеното кралство недостигът на енергия и високите цени предизвикаха извънредна енергийна криза, смятана за \"по-голяма от пандемията\".\n\nЕнергийната криза в Япония пък принуждава правителството да направи промяна в политиката и то в посока, в която се заклеха, че никога няма да тръгнат отново: ядрената енергия.\n\nЯпония е страна, която отбягва технологията след ядрената трагедия във Фукушима през 2011 г., когато най-мощното земетресение, регистрирано някога в Япония, предизвика цунами и вълна, която се разби в атомната електроцентрала във Фукушима, което създаде най-лошата ядрена катастрофа от Чернобил дотогава. След Фукушима японското население протестира срещу ядрените централи и японското правителство обеща окончателно прекрати зависимостта от източника на енергия.\n\nИзмина повече от десетилетие и енергийният пейзаж е коренно различен от този, когато японското правителство направи тези обещания.\n\nСега, когато последствията от пандемията и войната на Русия в Украйна продължават да се отразяват на енергийните пазари, Япония гледа на всичките си спрени ядрени енергийни централи с по-розова перспектива, пише Oiprice.\n\nТази седмица министър-председателят Фумио Кишида обяви, че Япония не само ще рестартира неработещите ядрени централи, но и ще обмисли разработването на нови реактори от следващо поколение, което е рязък обрат от политиката им през последното десетилетие.\n\nДосега Япония разчиташе на вноса на въглища и природен газ, за ​​да компенсира загубата на собствен капацитет за ядрена енергия, но тези източници на гориво стават все по-оскъдни и по-скъпи и Япония е принудена да търси нови алтернативи.\n\nЯдрената енергия е очевидният избор. Япония вече има инфраструктура, която чака само едно натискане на превключвателя.\n\nВъпреки ядрените аварии във Фукушима, Чернобил и остров Три Майл, ядрената енергия като цяло е изключително безопасна форма на производство на енергия. Доклад от 2013 г. на учени от НАСА установи, че като цяло ядрената енергия е спасила 1,8 милиона живота, които иначе биха били загубени от замърсяването на въздуха от изгарянето на изкопаеми горива.\n\nПрез последното десетилетие Япония не показа признаци на отказ от ядрена енергия, въпреки че установяването на енергийна независимост и постигане на целите на страната по отношение на климата, би било почти невъзможно без това.\n\nСпоред доклад на Reuters антиядрената позиция на японската общественост е смекчена значително през последните месеци, \"тъй като цените на горивата се повишиха и ранното и горещо лято стимулира политики за пестене на енергия\".\n\n\"Използването на ядрената енергия ще бъде насърчавано при основната предпоставка, че общественото доверие в ядрената енергия трябва да бъде спечелено и че безопасността трябва да бъде осигурена\", гласи схема от плана на японското правителство.\n\nКлиматичните цели на Япония включват постигане на въглеродна неутралност до 2050 г. \"Амбициозната перспектива\" на страната, както е очертана в 6-ия стратегически енергиен план, призовава за енергиен микс до 2030 г., който включва до 38% възобновяема енергия и 20% до 22% ядрена енергия енергия.",
    "Япония с по-силен от обявения първоначално растеж през второто тримесечие": "Икономиката на Япония е нараснала по-силно от първоначално обявеното през второто тримесечие на годината, след като отмяната на ковид ограниченията в страната е стимулирала потреблението на домакинствата и разходите на бизнеса, предаде Ройтерс.\n\nТова означава, че японската икономика е нараснала за трето поредно тримесечие в периода април-юни, макар че перспективите могат да бъдат помрачени от тревоги за развитието на ситуацията предвид забавянето на световната икономика и високите цени на енергията.\n\nБрутният вътрешен продукт на третата по големина световна икономика е нараснал с 3,5 процента на годишна основа спрямо първоначалните оценки за темп от 2,2 на сто, сочат публикувани днес официални данни.\n\nКорекцията се дължи на уточняването на показателя за вътрешното лично потребление, което формира над половината от брутния вътрешен продукт на Япония. Той е нараснал с 1,2 на сто спрямо предишното тримесечие благодарение на отмяната на ограниченията, свързани с пандемията от ковид. В резултат силно са се повишили приходите на ресторанти, увеселителни заведения, магазини. Значително са се увеличили и продажбите на автомобили, допълва ТАСС.\n\nПри корпоративната статистика се отчита растеж на инвестициите в обновяване на програмното обезпечение в частния сектор. Същевременно експерти се опасяват, че тенденцията към растеж може да се забави през третото тримесечие заради рязкото поскъпване на енергията на световните пазари.",
    "Ще успее ли Япония да спре резкия спад на йената?": "Усилията на Япония да спре резкия спад на йената чрез пазарна интервенция ще бъдат ограничени по отношение на въздействието си, предупреди високопоставен член на управляващата партия в страната, тъй като данните показват, че неотдавнашният спад на валутата взриви търговския дефицит до рекорд, пише \"Ройтерс\".\n\nЯпонската йена се задържа над 24-годишно дъно спрямо щатския долар в четвъртък, ден след като властите издадоха най-ясните си сигнали до момента, че не са доволни от скорошните резки спадове на валутата и се подготвят за интервенция. Последно йената се търгуваше около 143,30 за долар, спад от 0,1%.\n\nСацуки Катаяма, ръководител на изследователска комисия по финансовите въпроси на управляващата Либерално-демократическа партия (ЛДП), заяви в сряда, че Токио няма ефективни средства за борба с падането на йената и че едностранните интервенции ще бъдат ограничени.\n\n„Самостоятелната валутна интервенция няма да бъде толкова ефективна за спиране на рязкото падане на йената, което се дължи на разликата в лихвените проценти между Съединените щати и Япония\", каза Катаяма.\n\nПовишаването на изключително ниските лихвени проценти в Япония също би било трудно предвид въздействието, което може да има върху банковите заеми на страната от 550 трилиона йени (3,84 трилиона долара), каза Катаяма, който също е бивш служител на Министерството на финансите (MOF) с опит във финансовите пазари.\n\nОтделно, данните в четвъртък показаха, че търговският дефицит достигна най-големия си рекорд за един месец през август от 19,7 милиарда долара. Сривът следва почти 20% спад на йената от началото на годината.\n\nСлабата йена причини особена болка на бюджетите на домакинствата, които са изправени пред натиск от покачването на цените\", каза Аяко Сера, пазарен стратег в Sumitomo Mitsui Trust Bank.\n\n„Когато сравняваме положителното и отрицателното въздействие на слабата йена върху ситуацията в Япония като цяло, очевидно има повече негативи“, каза Сера.\n\nТърговските данни показват, че средният обменен курс е бил 135,08 йени за долар, което е 22,9% скок на зелените пари спрямо йената спрямо година по-рано.\n\nОще по темата:\n\nЯЦБ промени политиката си относно доходността по държавните облигации\n\nИнфлацията в Япония се забавя през април",
    "Япония отменя задължителното използване на дискети и компактдискове": "Японският министър на цифровите технологии Таро Коно обеща да отмени законите, изискващи използването на дискети и компактдискове при изпращане на данни до националното правителство.\n\nНовината бе съобщена на 5-ата конференция на японското цифрово общество във вторник, на която бе очертана стратегия за разработване на цифрови правителствени услуги. Япония ще тръгне по утъпкания път на издаване на електронна национална лична карта, която в случая се нарича MyNumber.\n\nНо тъй като подобни услуги по своята същност включват качване на данни в правителствени агенции, министърът инициира преглед на законите, уреждащи предоставянето на информация.\n\nОдитът разкри повече от 1900 разпоредби, които определят начина, по който данните могат да бъдат предавани на правителството - много от тях изискват използването на дискети или компактдискове. Не са описани методи като изтегляне на информация от интернет, така че те не са технически разрешени.\n\nКоно обеща да преработи тези правила във възможно най-кратък срок. Той не е първият, който се опитва да извърши цифровата трансформация на Япония. През 2021 г. бившият министър-председател Йошихиде Суга обеща да намали използването на печати и факсове. Но мандатът на Суга беше кратък и програмата му за цифрови технологии не беше изпълнена.",
    "Южна Корея, Япония и Съединените щати за строги мерки срещу ядрен КНДР": "Южна Корея, Япония и Съединените щати се споразумяха за строги мерки срещу нов ядрен опит от Северна Корея. Това съобщи в четвъртък висшият съветник по сигурността на Южна Корея Ким Сунг-хан, цитиран от \"Йонхап\".\n\nТой добави, че реакцията на страните ще бъде различна от тази в миналото.\n\nКим Сун-хан направи забележките след тристранна среща с колегите си от САЩ и Япония Джейк Съливан и Акиба Такео Акиба в Хонолулу.\n\n\"Ние се съгласихме, че не трябва да има наивно мислене или реакция, че Северна Корея е извършила шест ядрени опита и че нов тест ще бъде само още един ядрен опит\", каза Ким.\n\n\"Ако Северна Корея проведе седмия си ядрен опит, нашата реакция със сигурност ще бъде различна от досегашната\", добави той.\n\nДлъжностни лица в Сеул и Вашингтон по-рано казаха, че Северът изглежда е завършил \"всички приготовления\" за ядрен опит и че може би само преценява времето.\n\nПхенян проведе своя шести и последен ядрен опит през септември 2017 г.\n\nТристранната среща между висшите съветници по националната сигурност на Южна Корея, Япония и САЩ беше първата от 16 месеца, както и първата, откакто Ким встъпи в длъжност по-рано тази година.\n\nПрипомняме, че в края на август президентът на Южна Корея Юн Сук Йел нареди на военните да актуализират своите стратегически и оперативни планове срещу нарастващите ядрени и ракетни заплахи от страна на Северна Корея.\n\nВ началото на месеца САЩ, Южна Корея и Япония участваха в съвместно учение за защита от балистични ракети край бреговете на Хавай. Това бяха първите подобни учения от 2017 г. насам, когато отношенията между Сеул и Токио достигнаха най-ниското си ниво от години.",
    "Япония трябва да покаже своята искреност при помощта си за Африка": "На 27 и 28 август в Тунис се проведе 8-ата Конференция за развитие на Африка (TICAD). Тя бе председателствана от Япония, а Китай макар да не участва в нея, отново бе „главен герой“.\n\n\n\nНа конференцията японският министър-председател Фумио Кишида обяви, че страната му ще инвестира 30 милиарда долара в Африка и ще обучи 300 000 кадри от различни държави през следващите три години, твърдейки, че Токио ще се развива заедно с Африка. Той също подчерта, че „това е различно от действията на Китай“. Най-големият японски вестник „Асахи шимбун\" посочи в коментар за форума, че Кишида се опитва да засили отношенията между Япония и африканските страни, за да се конфронтира с Китай.\n\nДанни на японското Външно министерство показват, че общият обем на японско-африканската търговия през 2018 г. едва е бил по-малко от 20 милиарда долара. След 2018 г. икономическите отношения на Токио с Африка още повече се отчуждават и е почти невъзможно стокообменът между тях да се поддържа на ниво около 20 милиарда долара. Япония многократно е обещавала да увеличи инвестициите си в Африка, но те продължават да намаляват и през последните две години са около 5 милиарда долара. Освен това японската икономика спада непрестанно през последните няколко години и рейтингът на одобрение на кабинета на Кишида продължава да се понижава. Затова е логично да поставим под съмнение дали Япония ще удържи на обещанието си към Африка.\n\nАфрика е голям пазар за международно сътрудничество, а не арена за игри с нулев резултат. Кишида твърди, че Япония се стреми да се развива съвместно с африканските държави. За целта Токио трябва да бъде искрен към африканците, да ги уважава, да работи за общата изгода с тях. Кишида обаче изобщо не спомена за сътрудничество с международната общност, а акцентира единствено върху конфронтация и конкуренция с Китай. Такава помощ с лична изгода не е нужна за Африка.",
    "Флойд Мейуедър бързо нокаутира японски инфлуенсър": "Флойд Мейуедър бързо нокаутира японски инфлуенсър\n\nФлойд Мейуедър остава непобеден на боксовия ринг. Този път американецът нокаутира японския инфлуенсър и ютубър Микуру Асакура.\n\nДемонстративният мач в Сайтама бе предвиден за три рунда, но срещата приключи още във втория.\n\nДвубоят започна с разузнаване и дебнене, а чак в последната минута на първия рунд двамата се развихриха и си размениха няколко добри удара.\n\nВъв втория рунд Асакура тръгна в атака и сякаш пласира по-точни удари, но точно преди гонга Мейуедър нокаутира японския си колега.\n\nНачалото на двубоя се забави заради американеца, който видимо не бързаше за никъде, а това със сигурност изнерви 30-годишния Асакура. Мейуедър не уважи и началото на галавечерта.\n\nТова беше четвърти демонстративен мач за Мейуедър. В професионалната си кариера той има 50 победи, 27 от които с нокаут, и нито една загуба.\n\nNote: if you pay Floyd Mayweather enough dough he’ll climb through the ropes to face anybody, anywhere. But if you put it on him and break the unwritten exhibition code then expect to get chinned! 😂 #MayweatherAsakura #boxing\n\n\n\npic.twitter.com/Y1uVKzPTCW — Nick Peet (@Peety_Editor) September 25, 2022\n\n\"Искам да благодаря на цяла Япония, невероятна страна, много вълнуваща, луда публика. Щастлив съм, че успяхме да дарим феновете с вълнение. Благодаря, че ме приехте! Ще се върна отново!\", каза Мейуедър след мача.\n\nbtvsport.bg",
    "120 ранени и 2 жертви при преминаването на тайфуна Нанмадол в Япония": "120 ранени и 2 жертви при преминаването на тайфуна Нанмадол в Япония\n\n0 0\n\nСнимка: БТА\n\nНад 120 са ранените при преминаването на тайфуна Нанмадол в Япония, съобщава японската телевизия Ен Ейч Кей. Двама души са загинали, един се издирва.\n\nТайфунът връхлетя първо югозападната част на страната, със силни валежи и ветрове. Стихията се намира сега край бреговете на префектура Ивате на Тихоокеанското крайбрежие и се придвижва в североизточно направление със скорост от 75 километра в час. Поривите на вятъра й достигат до 35 метра в секунда.\n\nНа много места в страната е издадена тревога за проливни дъждове, причинени от тайфуна. Синоптици предупреждават и за големи вълни, които могат да достигнат до 6-7 метра в централните и североизточните части на страната.\n\nОтменени са фериботи и над 70 самолета.\n\nPlease enable JavaScript to view the comments powered by Disqus.",
    "Япония ще вдигне дневния си таван на пристигащите в страната до 50 000 от 7 септември": "© Getty images\n\nСлушай новината Слушай новината\n\nЯпония ще вдигне от 7 септември дневния си таван на пристигащите в страната до 50 000 души от сегашните 20 000 - по-нататъшно смекчаване на строгия граничен контрол заради COVID-19, заяви премиерът Фумио Кишида, цитиран от БТА.\n\nТъй като страната изостава в сравнение с другите големи икономики при отварянето си за чуждестранни туристи, вече няма да бъде нужно те да обикалят с екскурзовод, каза Кишида на пресконференция.\n\nЯпония няма да иска COVID-тестове от ваксинираните пътници\n\n\"Видяхме, че международният обмен набира сила в различни части на света. Повишаваме дневния таван за новопристигащи до 50 000 от 7 септември, за да се впишем в тенденцията и да сме сигурни, че ще се усетят ползите от слабата йена\", допълни японският премиер.\n\nЯпония на практика затвори вратите си за чуждестранни граждани и е критикувана, че този ход е твърде строг, но напоследък постепенно облекчава мерките с напредването на ваксинационната кампания. От 7 септември пристигащите от чужбина пътници, които са с най-малко три дози ваксина, няма да са длъжни да представят отрицателен тест за коронавирус.\n\nСега новопристигащите трябва да представят отрицателен тест, направен най-много 72 часа преди да заминат.\n\nЯпонският премиер работи дистанционно от официалната си резиденция, откакто даде положителен тест за коронавирус по-рано този месец. Той се върна на работа в кабинета си днес.\n\nЯпония все още се бори със седмата си ковид вълна, но Кишида се опитва да запази икономиката. Затова правителството не налага ограничителни мерки, въпреки рекордно високия брой нови случаи на коронавирус, отбелязва Киодо.\n\n0\n\n\n\n\n\n\n\n\n\nКопирано",
    "Япония разследва дали атака срещу нейни правителствени сайтове е свързана с проруска групировка": "Токио разследва дали проруска групировка е свързана с кибератаката срещу множество правителствени уебсайтове в Япония, съобщи главният секретар на кабинета Хирокадзу Мацуно, предаде Ройтерс.\n\n/БЗ/",
    "Знакова среща Индия-Япония на фона на руско учение с индийско участие": "2803 Снимка: БТА/АП\n\nЯпония и Индия въпросите на сигурността на двустранни срещи в Токио между министрите на отбраната и на външните работи в опит допълнително да укрепят военните си връзки на фона на нарастващото напрежение в региона заради Русия и Китай, предаде Асошиейтед прес.\n\nЯпонският министър на отбраната Ясуказу Хамада се срещна с индийския си колега Раджнат Сингх, преди двамата да се присъединят към външните министри Йошимаса Хаяши и Субрахманям Джайшанкар на разговорите по сигурността по-късно през деня. През 2019 г. Япония и Индия проведоха първите си преговори по въпросите на сигурността от типа \"2+2\", съобщава БТА.\n\nСрещата се състоя в деликатен момент, когато Русия провежда голямо многонационално военно учение в Далечния Изток, в което участие вземат Китай и Индия.\n\nТокио протестира, че в учението на Москва са включени оспорвани острови, управлявани от Русия, върху които Япония претендира за суверенитет. Япония е предупредила Индия да не се присъединява към ученията, провеждани на островите, заявиха представители на външното министерство. Токио също така e \"сериозно обезпокоено\" от военноморските учения, включващи стрелби, проведени съвместно от Русия и Китай край северното крайбрежие на Япония през уикенда.\n\nСнимка: БТА\n\nПредставители на японското външно министерство вчера заявиха, че Япония иска да засили съвместните военни учения и сътрудничеството в областта на разработването и трансфера на военно оборудване и технологии с Индия.\n\nСнимка: БТА\n\nТокио иска също така да потвърди подкрепата на Индия за насърчаване на \"свободна и отворена Индо-тихоокеанска визия\", която Япония и Съединените щати поддържат, заедно с Австралия, като противодействие на китайската настъпателност в региона."
}