{
    "Тайланд купува израелски дронове \"Хермес 900\" за патрулиране в морето": "Търсене в Всички сайтове Днес Лайф Корнер Бизнес IT Impressio Времето\n\nВсички Ателие Архитектура Дизайн Фотография Палитра Улично изкуство Тату Сцена Кино Трейлър Хорър Букви Моето дете чете Ноти Лица Интервю Портрет Икони Носталгия Изгубената България Втори поглед Калейдоскоп Любопитно Гурме Душа Импресио пита Impressio Quiz Афиш Премиера\n\nВсички Общество Крими Темида Политика Икономика Инциденти Свят Спектър На фокус Dir Podcast Мнение ДИРектно Региони София Пловдив Варна Бургас Русе PR Zone Овладей диабета\n\nВсички Звезди Шоу Мода Здраве и красота Отново в час Мама Дом Любопитно VЯRAFIED Дай лапа Любов и секс Шопинг PR Zone Акценти Разговори за съня Тествахме за вас...\n\nВсички Футбол Трите мача Тенис Волейбол Баскетбол F1 Бойни Сектор К Любопитно В мишената Шампионите Екстремни Моторни В ъгъла pr-zone Други\n\nВсички Икономика Банки и финанси Енергиен пазар Компании Кариери Пазари Имоти Какво могат парите? Маркетинг и реклама Експертно мнение Бърза банка Фин Култура Портфейл PR Zone\n\nВсички Наука Технологии Комуникации Джаджи Crypto Web Игри Ревю Дигитално образование PR Zone\n\nВсички Новини Пътна обстановка\n\nВсички Матинe WOR(L)DS bizarre stars directions style columnists screens thegamechangers More Than Italian video places Binge-watching Код 359 Семейни финанси trends SHE`s the one URBN shopping URBN чете URBN гледа URBN Music Club Големият Вайръл\n\nВсички Новини Пътеводител Препоръчано Семейно Photo Trip Video Trip My Trip PR Zone\n\nВсички Новини\n\nВсички Рецепти Пинизи\n\nВсички Астрология\n\nОбхват Цялата статия Заглавие Автор",
    "Волейболистките на Тайланд шокираха Турция на Световното първенство": "Волейболистките на Тайланд шокираха Турция на Световното първенство\n\nЖенският национален отбор на Тайланд по волейбол стартира с изненадваща победа на Световното първенство, което се провежда в Нидерландия и Полша.\n\nАзиатките надделяха над Турция с 3:2 (17:25, 31:29, 22:25, 25:19, 15:13) в мач от група В на надпреварата, изигран в Арнем.\n\nВолейболистките на Данай Шривачарамайтакул записаха първите си 2 точки в актива си.\n\nДвубоят предложи много интрига и обрати, но състезателките от Азия наложиха волята си.\n\nНад всички бе Чачу-Он Моксри с 33 точки (3 аса, 2 блока), Пимпичая Кокрам добави 12 точки.\n\nЗа Турция Ебрар Каракурт завърши с 24 точки (3 аса, 3 блокади), Ханде Баладън добави 17 точки (2 аса, 3 блока). Зехра Гюнеш приключи с 15 точки (2 аса, 3 блокади).\n\nСледващият двубой за тайландките е на 27 септември (вторник), срещу Полша - от 21:30 часа.\n\nТурция излиза срещу Република Корея - също във вторник, в 15:00 часа.\n\nГледайте спорт на MAX с най-вълнуващите двубои от волейболното Световното първенство 2022, на живо, в ефира на MAX Sport.",
    "В Тайланд забъркаха най-големия коктейл в света": "Хотел в Банкок постави световен рекорд на Гинес с най-големия коктейл „Негрони“, съобщи „Ройтерс“, цитиран от БТА. Бармани от заведение на хотела приготвиха над 630 литра от горчивата италианска напитка. Чашата, или контейнерът на питието, е била изрязана в леден къс с височина 1,7 метра, ширина 1,4 метра и тежащ близо 400 килограма.\n\nВ бара на хотел „Кимптон Маа-Лаи Банкок“ са смесени десетки бутилки от основните съставки на коктейла - джин, вермут и кампари с лед, в акрилен контейнер с височина 1,7 метра и тегло около 400 килограма.\n\nПредишният рекорд е поставен с 504 литра от коктейла, каза оценителят от Гинес Казуйоши Киримура. Хотелът ще бутилира и продаде цялата смес, отбелязала рекорда, през следващите няколко месеца.\n\n***",
    "4 тайни места в Тайланд, където турист не е стъпвал СНИМКИ": "https://blitz.bg/ptuvane/4-tayni-mesta-v-tayland-kdeto-turist-ne-e-stpval-snimki_news909481.html Blitz.bg\n\nТайланд е една от най-обичаните дестинации за почивка на морето от туристите, но само опитни пътници знаят, че това е място на сливане на култура, история, дива природа и „място на духовна сила“.\n\nYouTravel.me, авторска услуга за резервации на пътувания, състави ръководство за най-неизследваните и необичайни места в Тайланд от опитни организатори на авторски обиколки за „Тънкостите на туризма“.\n\nТайланд е не само плажовете на Патая и Пукет, но кои са скритите съкровища, за които туристите не знаят, прочетете в pochivka.blitz.bg",
    "Време е създателите на \"Плажът\" да платят за съсипването на \"най-красивия плаж на света\"": "Когато през 2018 г. известният тайландски плаж Мая затвори за посетители \"за неопределено време\" заради сериозна опасност от разрушаване на природата, мнозина погледнаха с укор към студиото 20th Century Fox и филма му \"Плажът\".\n\nЛентата на Дани Бойл с Леонардо ди Каприо в главната роля, която разказва за млад турист, озовал се случайно в тропическия рай на един уединен плаж с населяващата го там малка утопична група от хора, привлече огромно внимание към Мая и доведе милиони туристи за последните над 20 години.\n\nСега, 24 години след началото на снимките на филма, съдът в Тайланд взе решение да осъди двете продуцентски студиа, занимавали се със заснемането на \"Плажът\", както и няколко висши държавни служители в тогавашното правителство на страната, заради негативния екологичен отпечатък, който продукцията е оказала върху природата там.\n\nСнимка: iStock Купищата туристи доведоха до това местните власти да се притесняват за опасността от ерозия на плажа Мая.\n\nСпоред експерти самите снимки на плажа Мая са довели до редица последици за локалната природа - множество растения са били изкоренени, различни растителни видове са изчезнали от местната флора, а за капак на всичко силното човешко присъствие е ускорило разрушението на самия плаж.\n\nДелото в тайландския съд е заведено от местните власти и групи еколози още през 1999 г. срещу 20th Century Fox и местната тайландска компания, наета за продукцията да осигури терен за снимки. Според обвинението с действията си снимачните екипи са преобразили района, за да има по-кинематографичен изглед.\n\nИщците настояват тайландските власти да наложат глоба в размер на 100 млн. бата (над 2,7 млн. долара). Сега Върховният съд на Тайланд е взел решение да се придвижи напред изпълнението на глобата и компаниите да бъдат глобени.\n\nИнтересно е в случая кой ще плати тази глоба, тъй като в момента студиото 20th Century Fox е собственост на Disney, като оттам дори промениха името му на 20th Television. Този момент тепърва трябва да се изяснява.\n\nОще през 1998 г. екипът на продукцията плаща на Кралския отдел по горите на Тайланд сумата от 4 млн. бата (около 100 хил. долара), за да се проведат снимки на плажа Мая.\n\nСлед като продукцията се разполага там обаче, хора от снимачния екип започват да правят драстични промени в пейзажа, за да изглежда той по начин, който да удовлетворява естетическите изисквания на екипа за \"райски плаж\".\n\nСнимка: 20th Century Fox Според създателите на филма за правилната атмосфера са били необхоодими палми по плажа, каквито на Мая няма.\n\nИзкоренени са множество естествени храсти, които обграждали плажа и помагали за това пясъкът да се задържа там, а да не бъде изтеглен в морето, като по този начин е била засилена ерозията.\n\nХрастите са заменени от десетки палми, които преди това не са имали място на плажа.\n\nПо това време Ди Каприо, който тепърва утвърждава своите екологични ценности, се опитва да успокои критиците, заявявайки че островът и самото място, ще бъдат по-добре, отколкото преди продукцията, след като се приключи със снимките.\n\n\"От това, което виждам, всичко е наред. Не съм видял нищо, което да е повредено по някакъв начин\", заявява актьорът тогава.\n\nВ интерес на истината снимачният екип се опитва да върне плажа в първоначалното му състояние, след като снимките приключват - палмовите дървета са премахнати, а на тяхно място са върнати естествените храсти. Екипът дори поставя бамбукови огради по протежение на плажа, за да задържат пясъка и да не позволяват той да бъде отмит в морето.\n\nВъпреки това обаче свидетели, цитирани от британския в. \"Гардиън\", описват плажа след снимките на продукцията като \"запусната сцена с грозни бамбукови огради и мъртви местни растения\".\n\nПроблемът през следващите години само се задълбочава. Купищата туристи, вдъхновени от филма, започват да превръщат Мая в дестинация за \"холивудски туризъм\", където да опитат да се докоснат до любимата си звезда.\n\nСамото място дълго време запазва привлекателната си визия и привлича огромния поток хиляди туристи на ден, рекламиран шумно като \"най-красивия плаж на света\".\n\nСнимка: iStock Мая продължава да е едно наистина привлекателно място, а определението \"Най-красивият плаж на света\" не е далеч от истината.\n\nВ някои от най-натоварените дни там пристигат до 5000 души, а с това, заедно с всичкия волен и неволен боклук, който чужденците оставят след себе си, мястото започва да корозира.\n\nТака се стигна и до решението на тайландските власти от 2018 г. да затворят целия остров и да изготвят план за рехабилитацията му. Това изискваше подсилване на растителността, която държи пясъка, изчистване на морската вода от боклук и цялостното стабилизиране на местната флора.\n\nПрез януари тази година плажът отново отвори за туристи, но с ограничение за допустимия брой на посетителите и при стриктен график на часовете за посещение.\n\nМакар този режим да облекчи човешкото влияние и даде възможност на местните, които се занимават с туризъм, да възстановят част от приходите си, спрени за последните три години, ново затваряне беше наложено само месеци след това.\n\nВ началото на май местните власти отново затвориха плажа Мая, а официалната причина за това беше нуждата да се предпази крехката все още природа.\n\nСъдбата на тайландския остров, приютил продукцията на \"Плажът\", продължава да е един от най-ярките примери за това как свръхтуризмът става сериозен проблем за някои от най-красивите природни забележителности на света.\n\nКолкото до самия филм, той така и не успя да се превърне в истински хит, като критиката още през 2000 г. го посрещна доста студено. В Rotten Toamtoes оценката на критиците е едва 21%, докато зрителите му дават 57%.\n\nИ до днес се смята, че това е един от най-слабите филми на Дани Бойл.",
    "Пловдивският фотограф Минко Михайлов гостува в Казанлък с изложбата „Азия“": "Пловдивският фотограф Минко Михайлов гостува в Казанлък с изложбата „Азия“\n\n0 0\n\nСнимка: БТА\n\nПловдивският фотограф и пътешественик Минко Михайлов ще представи изложбата „Азия“ в Музея на фотографията и съвременните визуални изкуства в Казанлък. Това съобщават от културния институт. Събитието ще се състои на 3 октомври от 17:30 часа.\n\nЕкспозицията пресъздава колорита и красотата на държави от Южна Азия, които авторът е посетил – Камбоджа, Мианма, Лаос, Виетнам, Филипини, Тайланд, Обединени Арабски Емирства. Тя съдържа 39 творби – пейзажи, портрети и репортажни кадри, разкриващи духа на континента, посочват организаторите.\n\nМинко Михайлов е роден през 1972 година в Пловдив и е биолог по образование. Той е професионален фотограф и един от създателите и главните лектори на школата Photoschool.bg, посочват организаторите на изложбата. Носител е на редица престижни международни награди и отличия. За автора фотографията е ключ към нови светове и познанства, а самият той обича да пътешества и да разкрива красотата на света. Независимо дали снима хора или природа, Минко Михайлов се опитва да улови мига, който повече няма да се повтори. За него фотографията се събира в една дума – страст.\n\nИзложбата „Азия“ ще остане в Казанлък до 28 октомври.\n\nPlease enable JavaScript to view the comments powered by Disqus.",
    "Тайландските туристи ще могат да посещават Анкгкор само с граничен пропуск": "354 Снимка: iStock by Getty Images\n\nМеждуведомствената комисия за улесняване на пътуването и транспорта на туристи и пътници на международните гранични пунктове и международните пунктове в Камбоджа инициира привличането на тайландски туристи към посещаване на археологическия парк Ангкор, провинция Сием Реап, чрез използване само на гранични пропуски, предаде АКП за БТА.\n\nИнициативата беше обявена по време на заседание в Пномпен на Междуведомствената комисия под председателството на Негово Превъзходителство Тхонг Кхон, който е и министър на туризма.\n\nНегово Превъзходителство Хор Сарун, държавен секретар към министерството на туризма и вицепрезидент на Междуведомствената комисия, каза след срещата, че Н. Пр. Тхонг Кхон ще предложи инициативата на правителството на краля.\n\nСъгласно инициативата тайландците, живеещи в пограничните райони до Камбоджа, могат да преминат границата и да посетят комплекса храмове Ангкор в провинция Сием Реап, като използват само граничен пропуск вместо паспорт, каза Негово Превъзходителство Хор Сарун. Той обясни, че тайландците от провинция Са Каео могат да влязат в камбоджанската провинция Бантеай Меанчей, след което да продължат към Сием Реап. Тайландците от провинция Сурин пък могат да отидат до провинция Одар Меанчей и след това да вляза в провинцията, където се намира храмовият комплекс Ангкор.\n\nСветовноизвестният археологически парк Ангкор в Камбоджа е привлякъл 83 854 чуждестранни туристи през първите седем месеца на 2022 г., което е 13,5 пъти повече в сравнение със същия период на миналата година, според изявлението на държавната \"Ангкор Ентърпрайс\" (Angkor Enterprise).\n\nОт януари до юли кралството е приело общо 743 459 чуждестранни туристи, което е увеличение с 560 процента на годишна база, се посочва в доклада на министерството. Докладът също така подчертава, че Тайланд, Виетнам и Китай са начело в списъка на страните, от които идват чуждестранните туристи в Камбоджа.\n\nПровинциите на Тайланд, които граничат с Камбоджа, са Убон Ратчатани, Сисакет, Сурин, Бури Рам, Са Каео, Чантабури и Трат.\n\nВ момента Камбоджа и Тайланд въвеждат разрешителни за влизане и излизане на националната им територия за хора, живеещи от двете страни на границата.\n\nПритежателите на граничен пропуск могат да преминават границата без паспорт. За да получат този граничен пропуск, хората трябва само да имат лична карта и да кандидатстват за пропуска.",
    "Нетфликс показва зрелищното спасяване на тайландските деца, блокирани в пещера": "© gettyimages\n\nСлушай новината Слушай новината\n\nСлед филма на Амазон Прайм Видео е ред на стрийминг платформата Нетфликс да представи поредицата си за зрелищното спасяване на млади футболисти, хванати в капан в пещера в Тайланд през 2018 г., съобщава БТА.\n\nНетфликс ще покаже през октомври документален филм с нередактирани разкази на спасените деца.\n\nПодобно на игралния филм \"Тринадесет живота\" на Амазон Прайм Видео, поредицата \"Спасяването на невъзможното\" на Нетфликс разказва в шест епизода от по около час за драматичната операция, при която дванадесет момчета и техният треньор бяха извадени от наводнена пещера в северната част на Тайланд.\n\nСпасиха всички деца и треньора им от пещерата в Тайланд\n\nДрамата с тима \"Дивите глигани\" прикова вниманието на света през 2018 г. Момчетата и треньорът им попаднаха в капан в пещерата Тхам Луанг на 1000 метра под повърхността. Те останаха блокирани във вътрешността й в продължение на две седмици, след като силни дъждове им попречиха да излязат. Всичките 12 момчета на възраст между 11 и 16 години и треньорът им бяха спасени. Зрелищната спасителна акция, в която се включиха близо 10 000 местни и чуждестранни доброволци, обаче отне живота на бивш местен морски тюлен.\n\n\"Побиват ме тръпки само като си помисля за това. Когато децата излязоха, всички плачеха. Беше чудо\", спомня си актрисата Урасая Спербунд, която играе тайландско-американски хидроинженер в сериала.\n\nНетфликс залага на предимно местен актьорски състав, докато филмът \"Тринадесет живота\" на Амазон Прайм Видео е с участието на световни звезди от ранга на Колин Фарел и Виго Мортенсен и е режисиран от известния американски режисьор Рон Хауърд.\n\nТова са два противоположни начина да бъде разказана историята, която развълнува планетата.\n\nТрета версия под формата на документален филм се очаква да тръгне по Нетфликс на 5 октомври. Продукцията включва нередактирани разкази на децата, които според американската преса са подписали ексклузивен договор с Нетфликс за 100 000 долара \"на глава\". Документалният филм е озаглавен \"13-те оцелели: Нашият ад в пещерата\".\n\n\"Мисля, че сериалът обхваща моменти, за които не е говорено достатъчно, като историята на Саман Кунан - тайландския спасител, който загина по време на операцията. Епизодът, посветен на него, беше най-трудният\", казва единият от двамата режисьори, Натавут Пунпирия.\n\n\n\n\"Беше предизвикателство да направим сериал по действителни събития, тъй като всеки знае какъв е краят. Поредицата обаче продължава шест часа, което ни позволи да разкажем подробности за героите и ситуациите\", допълва режисьорът.\n\n\"Това е история за семейството: любов, отчаяние, надежда, грешки... Има толкова много емоции, които не сме виждали преди\", добавя актрисата Урасая Спербунд.\n\n0\n\n\n\n\n\n\n\n\n\nКопирано",
    "АКП: Азиатската банка за развитие вижда сравнително слаба перспектива за инфлация в Камбоджа въпреки глобалната енергийна криза": "Азиатската банка за развитие (АБР) заяви вчера, че се очаква Камбоджа да има едно от най-ниските нива на инфлация сред страните от АСЕАН през тази година въпреки глобалния скок на цените на горивата и торовете, предаде камбоджанската агенция АКП.\n\nВ годишната актуализация на своите \"Перспективи за развитие на Азия\" банката заяви, че е преразгледала прогнозата си за инфлацията в Камбоджа през тази година с тенденция за увеличаване от 4,7 процента до 5,0 процента - под средната прогноза от 5,2 процента за цяла Югоизточна Азия.\n\n\"Инфлацията се ускори по-бързо от очакваното през първата половина на годината поради силния ефект от увеличението на цените на горивата\", се казва в актуализирания доклад. \"По тази причина прогнозата за инфлацията за 2022 г. е преразгледана нагоре спрямо по-ранната прогноза\".\n\nОчаква се инфлацията да бъде по-ниска в три други икономики от АСЕАН, а именно в Малайзия (2,7 процента), Бруней (3,5 процента) и Виетнам (3,8 процента).\n\nНа други места в Югоизточна Азия АБР очаква инфлацията да надхвърли тази в Камбоджа, като прогнозите са за 4,6 процента в Индонезия, 5,3 процента във Филипините, 5,5 процента в Сингапур, 6,3 процента в Тайланд, 7,4 процента в Източен Тимор, 16 процента в Мианма и 17 процента в Лаос.\n\nЗа да се намали инфлационният натиск Камбоджа, Индонезия, Малайзия, Филипините, Тайланд и Източен Тимор са въвели субсидии за горивата, отбеляза банката. Лаос е спрял акцизите върху горивата, а Виетнам е намалил данъка за опазване на околната среда.\n\n\"Сред разнообразните причини за повишаването на цените са прекъсванията в доставките, причинени от войната в Украйна, по-високите цени на енергията и разходите за кредитиране, както и по-ниската селскостопанска продукция заради лошото време\", заяви АБР. \"По тази причина прогнозата за инфлацията за 2022 г. е ревизирана нагоре в сравнение с по-ранната прогноза.\"\n\nПрогнозите за инфлацията за следващата година сочат, че темпът на инфлация в Камбоджа ще спадне до 2,2 процента, което е най-ниското ниво в региона след Бруней, където се предвижда инфлация от 2,0 процента. Сред останалите икономики от Югоизточна Азия прогнозите са за инфлация от 2,3 процента в Сингапур, 2,5 процента в Малайзия, 2,7 процента в Тайланд, 4,0 процента във Виетнам, 4,3 процента във Филипините, 4,5 процента в Лаос, 5,1 процента в Индонезия, 5,5 процента в Източен Тимор и 8,5 процента в Мианма.\n\nПрогнозата на АБР за инфлацията в Камбоджа е в съответствие с доклада, публикуван от Международния валутен фонд във вторник - с една уговорка.\n\nМВФ заяви, че инфлацията в Камбоджа се очаква да достигне своя връх през тази година, да бъде по-ниска през 2023 г. и да продължи да намалява след това, \"ако приемем, че тя остава ограничена предимно до вносните стоки\".\n\nНа годишна база МВФ отбеляза, че през юни инфлацията в Камбоджа е достигнала 7,8 процента след значително увеличение на цените на горивата и торовете. Но през август тя се понижи до 4,9 процента.\n\nЩо се отнася до по-широките икономически перспективи, АБР остави прогнозата за растежа на Камбоджа за тази година непроменена на 5,3 процента, но понижи прогнозите за следващата година от 6,5 процента на 6,2 процента. Тези стойности са с няколко процентни пункта по-високи от прогнозите на МВФ.\n\n(Новина, избрана от камбоджанската агенция АКП за публикуване от БТА без намеса в текста съгласно договора за сътрудничество между агенциите)",
    "Русия затваря границите си на 28 септември": "Вероятно ще бъде въведена изходна виза, твърди \"Медуза\"\n\nРуските власти възнамеряват да затворят границите за мъже в мобилизационна възраст, съобщи източник, близък до администрацията на президента на Руската федерация пред \"Медуза\". Най-вероятната дата за въвеждане на забраната е 28 септември.\n\nВторият източник, също близък до администрацията на президента, твърди, че това ще стане „след референдумите“, които се провеждат в самопровъзгласилите се ДНР, ЛНР и в окупираните територии на Херсонска и Запорожка области на Украйна. Те ще приключат на 27 септември вечерта.\n\nИзданието отбеляза, че ще бъде въведено подобие на \"изходни визи\": за да напуснат Русия, мъжете ще трябва да получат разрешение от военната служба.\n\nПо-рано Медуза същ писа, че границите за мъже ще бъдат отворени до края на \"референдумите\" на 27 септември.\n\nМобилизацията в Русия започна на 21 септември. Според руския президент Владимир Путин на мобилизация подлежат тези, които са в запаса и имат съответните военни специалности и боен опит. На правителствения портал \"Обяснение.рф\" се казва, че \"приоритетно\" на мобилизация подлежат редници и сержанти до 35 години, младши офицери - до 50 години, старши офицери - до 55 години . В Русия войниците и сержантите са в запаса до 50 години, а генералите вече са до 70 години.\n\nКато част от мобилизацията Русия ще призове 1,2 милиона души в армията, каза по-рано пред Meduza източник, близък до едно от федералните министерства. Кремъл отрича това.\n\nНа този етап руснаците могат да влязат без задграничен паспорт в Армения - за 180 дни, в Беларус - за 90 дни и в Киргизстан и Казахстан - за 30 дни.\n\nСъс задграничен паспорт, но без виза руснаците могат да пътуват до Сърбия, Черна гора, Молдова, Азербейджан, Таджикистан, Узбекистан, Грузия, Индия, Индонезия, Малайзия, Шри Ланка, Монголия, Камбоджа, Лаос, Виетнам, Израел,Катар, Непал, Турция, Мавриций, Южна Корея, Тайланд, Мексико, Аржентина, Бразилия, Уругвай, Чили, Еквадор, Перу, Доминиканската република, Коста Рика, Египет, РЮА, Мароко,",
    "53 г. от най-дългата реч: Фидел Кастро и рекордите в живота му": "5719 Снимка: Getty Images\n\nПокойният лидер на Куба Фидел Кастро управлява страната си цели пет десетилетия. Днес се навършват 53 години от най-дългата реч, която той произнася на 26 септември 1969 г. на среща на ООН. В нея Кастро обяснява как Куба подкрепя СССР. Речта му е кратка в сравнение с една от словесните му изява в Куба - през 1986 г. на конгрес на Комунистическата партия в Хавана говори 7 часа и 10 минути.\n\nВ живота на сочения за един от най-големите оратори в световната история има и други рекорди, за които припомня сайтът Oshte.bg.\n\nФидел Кастро е третият държавен глава, най-дълго заемал такъв пост, след кралица Елизабет и краля на Тайланд. Приемайки марксистко-ленинския модел на развитие, превръща Куба в еднопартийна социалистическа държава. Приживе отказва личността му да се приема като култ. Затова в Куба няма улици, сгради или институции, които да носят неговото име.\n\nНезависимо от всички кроежи на ЦРУ и икономическите санкции срещу Куба, по времето на Кастро в САЩ се изреждат девет президенти - от Айзенхауер до Клинтън, но нито един от тях не успява да го свали от власт.\n\nФидел Кастро твърди, че е преживял 634 покушения срещу себе си, основната част от които са организирани от ЦРУ. Най-запомнящи от тях са отровни хапчета, токсична пура, експлодиращи рапани и химически отровен костюм за гмуркане, както и прах, който трябвало да накара брадата му да окапе, за да намали популярността му.\n\nКастро посещава България два пъти - през 1972 и 1976 г.\n\nТрима от неговите синове са кръстени на Александър Велики - Алексис, Алехандро и Александър. Смята се, че той има повече от седем деца, тъй като е имал и много любовни връзки. Самият той е плод на връзката между заможен търговец и една от слугините му. Има двама братя и шест сестри. През 2006 година предава управлението на своя брат Раул Кастро, тъй като има здравословни проблеми. Две години по-късно Раул встъпва официално в длъжността президент на Куба.\n\nЦялата статия прочетете ТУК",
    "Отново затварят залива Мая, 22 години след  снимките на \"Плажът\" с Леонардо ди Каприо": "7794 Снимка: iStock by Getty Images\n\nПовече от две десетилетия след заснемането на холивудския филм \"Плажът\" в приказния залив Мая в Тайланд, Върховният съд на кралството разпореди работата по възстановяване на околната среда да продължи, съобщава Guardian.\n\nПриключенската драма от 2000 г. с Леонардо ди Каприо в главната роля, предизвика критики заради въздействието на проекта върху някога девствената природа на залива, разположен в южната част на Тайланд.\n\nСъздателите на филма са засадили десетки палми, за да придадат на залива Мая по \"тропическо\" усещане, и са обвинени, че са изтръгнали от пясъчните дюни защитени растителни видове.\n\nВъпреки това американското продуцентско студио 20th Century Fox настоява, че е оставило плажа точно такъв, какъвто го е намерило, и че е премахнало тонове боклук.\n\nВ края на 1999 г. местните власти заведоха гражданско дело срещу тайландски правителствени агенции, 20th Century Fox и тайландски филмов координатор, с искане за обезщетение от 100 млн. бат, над 2, 7 млн. евро, за нанесени екологични щети.\n\nВ началото на седмицата Върховният съд в Банкок потвърди предишно решение на гражданския съд, според което Кралският департамент по горите е отговорен за възстановяването на залива Мая.\n\nВ окончателното си решение Върховният съд нарежда да бъде сформирана комисия, която да изготви план за възстановяване в рамките на 30 дни.\n\nЗащитници на околната среда стартираха две неуспешни съдебни процедури за спиране на снимките на филма, базиран на култовия роман на Алекс Гарланд, поради опасения за екологични щети.\n\nИменно \"Плажът\" поставя залива Мая на туристическата карта и го превръща в жертва на масовия туризъм. Райското кътче бе затворено през октомври 2018 г., за да може да се възстанови от въздействието на всекидневния наплив от над 6000 посетители.\n\nЗаливът Мая отново бе отворен за туристи в началото на 2022 г., но броят на посетителите е силно ограничен, за да бъде предотвратено по-нататъшното увреждане на околната среда.",
    "\"Драконов дъх\" – зарибяват с бонбони с течен азот. Колко са опасни?": "Необходимо е внимание при консумация от тийнейджъри\n\n„Бонбони“ с течен азот, нашумели като „драконов дъх“, може да причинят увреждане, ако не се внимава при консумацията им. За това предупреди общопрактикуващият лекар д-р Гергана Николова пред „Труд News”. Течният азот не е забранен в кулинарията, но при такава консумация от деца е рисков, особено при пациенти с бронхиолити.\n\nМанията за „драконов дъх“ се превърна напоследък в истински хит, особено сред децата и тийнейджърите. По курорти и градове с лунапаркове, на празници на открито, опашки се вият пред щандовете за замразен снакс по 7-8 лв. за чашка.\n\nХапвайки охладените шарени зърнени топчета, се получава димящ ефект от устата и ноздрите, който се превръща в атрактивно съдържание в социалните мрежи.\n\nКак се образува „драконов дъх“?\n\nНакратко – това е снакс, полят с течен азот. „Драконовите“ бонбони трябва да се консумират в рамките до 4-5 минути, защото течният азот се изпарява много бързо. Още през 2016 година „драконовият дъх“ става популярен в Турция, Тайланд, Япония, Бразилия, САЩ и много страни в Европа.\n\nМного известни готвачи също използват течен азот, например, при приготвянето на сладолед, като ефектът е същият – извива се кълбо от дим над десерта.\n\nД-р Гергана Николова: Трябва да се внимава при деца с астма и алергии\n\nД-р Гергана Николова е член на Управителния съвет на Българския лекарски съюз и на Националното сдружение на общопрактикуващите лекари в България. Тя има 30-години стаж като общопрактикуващ лекар и педиатър. От 2012 г. работи и за Лекари без граници - международна хуманитарна организация, която осигурява спешна медицинска помощ на хора, засегнати от въоръжени конфликти, епидемии и бедствия.\n\n- Д-р Николова, има ли опасност, когато приемаме храни, които са комбинирани с течен азот?\n\n- Азот е течен при -195 градуса по Целзий. Затова, когато се приготвя дадена храна с него, както при „драконовите“ бонбони, то този, който работи с него, го пипа с ръкавици, защото могат да му измръзнат пръстите. По същия начин този бонбон се взима не с ръка, а с клечки, защото, когато капне капка, то тя \"гори\". С такива капки течен азот работят дерматолозите, когато искат да отстранят някакво кожно образувание. Течният азот не е храна и не е пригоден за това.\n\n- В случая, при „драконовите“ бонбони, за какво трябва да се внимава, когато се консумират?\n\n- При охлаждането на тези царевични пръчици, се получава гъста пара, като тук трябва да отбележим, че този бонбон не създава възможност за изгаряне, просто има изпарение. Под формата на пара няма как да се получи изгаряне, но, ако се образува капчица или най-долу в чашката има остатък от капчици, които са се превърнали в течност, по никакъв начин не бива да се поглъщат, защото може да възникне проблем в долните пътища, които са храносмилателните. Ако в устната кухина попадне капчица, би могло да се предизвикат повреди. Затова тези, които консумират този тип бонбони, трябва да бъдат предупредени, да не изпиват течността, която остава на дъното на чашката или ако се получи някаква капка, то тя да не се поглъща. Трябва да се внимава при децата, които имат астма или които са алергични, както и тези, които имат студова алергия. Има много деца, които имат алергични бронхиолити или бронхиална астма. Тук в никакъв случай не би трябвало да се използват този вид продукти, защото биха могли да предизвикат един пристъп, който е от бронхиална астма. През 2018 година Американската администрация по харните и лекарствата издава едно предупреждение за храни, които съдържат течен азот. Там изрично е посочено, че това нещо, при поглъщане, може да причини увреждане или при дишане, може да има проблем при тези деца, които страдат от бронхиална астма. Важно е там, където се продават такива продукти, да се направи уточнение, преди самата консумация. Децата и родителите трябва да бъдат предупредени да не поглъщат евентуално образували се капчици. На родителите, които купуват тези бонбони, би трябвало да им направи впечатление, че търговците работят през салфетка, с ръкавици, защото чашата много бързо се заскрежава.\n\n- По какъв начин действа на слюноотделянето наличието на течен азот при смесване с храна?\n\n- Измръзването потиска слюноотделянето и то може да се намали. Другото, което е, че принципно би могло кислородът да бъде изместен от азота, а знаете, че ние сме същества, които дишат с кислород. Това би могло да доведе до задух. Затова родителите трябва да бъдат малко по-осторожни и да се знае, че това не е стандартният бонбон, който детето може да сдъвче и да изяде. Самият азот, сам по себе си, не е токсичен, но температура от - 195 градуса по Целзий и възможността той да стане на капка, може да доведе до измръзване. Това, от своя страна, може да увреди устната кухина.\n\n- Може ли този „драконов“ бонбон да навреди на фаринкса?\n\n- Тогава, когато се погълне втечнено количество, и се получи измръзване – да. Измръзването може да стане чрез образуване на капка. От капчицата втечнен азот може да се получи мехурче, там, където има измръзване, и да стане измръзване от втора степен. Уврежданията могат да настъпят в областта на прекия контакт - там, където е капнала капчицата. Отново казвам – не трябва да има поглъщане на втечнен азот, т.е., на капка. При тези „драконови“ бонбони няма опасност да се увредят вътрешните органи. Това, което би притеснило родителите е, ако детето е погълнало малко течност (капчици) и се получи затруднено дишане, особено при страдащите от астма.\n\n- Ако се стигне до поглъщане на втечнен азот, какви мерки да предприемем?\n\n- Тогава трябва да се потърси медицинска помощ, за да се огледа устната кухина и да се прецени дали има получено измръзване.\n\n- Какво е лечението, ако се установи измръзване?\n\n- При всички случаи ще трябва да се премине на по-щадящ режим на хранене, а лечението ще бъде свързано с локални медикаменти, които да намалят ефекта от измръзването.\n\nБългарска агенция по безопасност на храните пред „Труд News”: Не са получавани сигнали\n\nОт Българска агенция по безопасност на храните (БАБХ) съобщиха пред „Труд News”, че до момента при тях няма подадени сигнали за негативни последствия от консумацията на „драконови“ бонбони:\n\n„Азотът представлява добавка в храните (Е 941), която се получава при изпаряване на втечнен въздух. Може да съществува в течна, газообразна и твърда форма (кристални люспи или едри бели кристали).\n\nБългарската агенция по безопасност на храните (БАБХ) уведомява, че Е 941 е разрешена добавка във всички видове храни, съгласно Регламент №1333/2008 за добавките в храните. Използва се в газообразната си форма като защитна среда при опаковането на месо, месни и хлебни изделия, риба, както и различни мазнини, податливи на окисление.\n\nЕ 941 се използва също за охлаждане и замразяване на хранителни продукти и др. Хранителните продукти, в чието приготвяне участва азот, не представляват опасност за човешкото здраве.\n\nСама по себе си добавката Е 941 не се използва като храна самостоятелно и директната ѝ употреба може да представлява риск за човешкото здраве.\n\nКъм момента в БАБХ не са получавани сигнали във връзка с консумация на храни, в които има вложен азот.\"",
    "Полша даде само гейм на Хърватия на старта на Световното за жени": "Полша даде само гейм на Хърватия на старта на Световното за жени\n\nЕдин от съдомакините на Световното първенство по волейбол за жени - Полша, стартира с победа участието си на Мондиал 2022. Момичетата на селекционера Стефано Лаварини дадоха само гейм и се наложиха над Хърватия с 3:1 (25:19, 21:25, 25:23, 25:15) в първия си мач от Група В, който беше и мач на откриването на шампионата, игран тази вечер в Арнхем (Нидерландия).\n\nВъв вторите си срещи от групата \"Дружина полска\" ще играе с Тайланд, а Хърватия срещу Доминиканската република. Двубоите са във вторник (27 септември) съответно от 21,30 и 18,30 часа българско време.\n\nНай-полезни за Полша станаха Оливия Рожански (1 блок, 1 ас, 41% успеваемост в атака и 7% перфектно посрещане), Магдалена Стисяк (1 блок и 37% успеваемост в атака) и Агниежка Корнелук (7 блока! и 58% успеваемост в атака) съответно с 16, 15 и 14 точки за победата.\n\nЗа тима на Хърватия Лучия Млинар реализира 16 точки (2 блока, 1 ас, 48% успеваемост в атака и 45% перфектно посрещане), а Мартина Шамадан се отчете с 13 точки.\n\nСнимки: FIVB.COM\n\nГледайте спорт на MAX с най-вълнуващите двубои от волейболното Световното първенство 2022, на живо, в ефира на MAX Sport.",
    "Известен ресторант предлага бургери с бръмбари и бисквити с щурци": "Бургери с бръмбари и бисквити с щурци влизат в менюто на един от най-популярните ресторанти в Банкок. Целта е демонстрация на най-новия начин за включване на богатото на протеини месо в храната директно от фермите в Тайланд.\n\nПазарът на ядливи насекоми, който вече е алтернатива на месото, се очаква да се превърне в световна индустрия за милиарди долари през следващите години, тъй като много хора включват пълзящите насекоми в храната си в резултат на климатичните промени.\n\nТайландската компания Bounce Burger е най-новото попълнение на пазара с бургери, колбаси, кюфтета и дори енергийни десерти и бисквити с говеждо от щурци.\n\n\"Щурците не трябва да са само на сергиите на уличните търговци, които ги сервират със соев сос\", казва Пупипат Тиапайрат, съсобственик на ресторант Bounce Burger. \"Те могат да бъдат в бургери, хлебни изделия, меки бисквити или дори подправка от червен пипер, използвана за овкусяване на пържени картофи - всичко това е възможно.\"\n\nЩурците са източник на протеини, както и на множество полезни витамини, и са сред най-често консумираните от хората насекоми в световен мащаб, съобщават БГНЕС.\n\nВъпреки това Пупипат признава, че вретеновидните членестоноги се нуждаят от промяна на имиджа, тъй като \"не са много големи приятели на потребителите\".\n\n\"Ако отворим ресторант и предлагаме храна на основата на щурци, която не прилича на щурци, тогава потребителите може би ще бъдат по-отворени да опитат\", каза той. \"Проблемът с щурците е, че засядат в гърлото\", каза той и обясни, че фирмата му премахва \"твърдите\" части на насекомото - като крилата и краката - като оставя месестото тяло.\n\n\"Това е същата концепция като при говеждото или свинското месо, където не ядем костите.\"\n\nМакар че тайландците отдавна ядат буболечки като вкусна закуска, Паван Тедхонг, който похапва буболечка на сергия за пържени храни в Банкок, признава, че чужденците се гнусят.\n\n\"Можете да видите чужденци, които минават покрай вас и не биха се осмелили да опитат насекомите\", казва 24-годишният мъж. \"Ако се преработят в нещо по-привлекателно, хората биха могли да ги ядат повече.\"\n\nСред най-големите предимства на отглеждането на щурци е фактът, че въздействието му върху околната среда е много по-малко, отколкото при отглеждането на крави или прасета. Проучване от 2017 г. сочи, че производството на пилета в Тайланд е отговорно за 89% повече въглеродни емисии, отколкото производството на насекоми.\n\nДокато някои части на света едва сега откриват ползите, в Тайланд вече има хиляди ферми за отглеждане на насекоми. Много от тези ферми задоволяват нуждите от фуражи за животни, но някои от тях вече се фокусират върху ядливи насекоми за хора - като например фермата за щурци Bricket R&D, създадена през 2019 г. В покрайнините на Банкок фермата доставя 160 килограма щурци месечно директно в кухните на Bounce.\n\nДокато за бургерите щурците се слагат отгоре, за по-сладките продукти готвачите на Bounce използват прах, който се прави от насекомите и се пече в продуктите - от енергийните барове до бисквитите.\n\nЩо се отнася до клиентите?\n\n\"Вкусът е добър. Сосът се слива с миризмата на щурците\", коментира 53-годишният клиент Анут Соттибандху, докато похапва. \"Нямам усещането, че в бургера ми има насекоми\", добавя той с усмивка.",
    "Действията на Фед очертават мрачна картина за валутите в югоизточна Азия": "Южноазиатските валути са едни от най-засегнатите активи от агресивното затягане на паричната политика в САЩ, които сочат към нови загуби на местните пазари, пише екип на Bloomberg.\n\nВалутите в Азия бяха поставени под още по-сериозен натиск след като Федералния резерв увеличи лихвите с още 75 базисни пункта по време на последното си заседание и разшири разликата между паричната политика в двата региона.\n\nДоходността по азиатските облигации вероятно ще продължи да нараства, а този месец индекс на дълга от нововъзникващите азиатски икономики отчита загуби от около 2,2% за инвеститорите в долари.\n\n\"Засега дългите доларови позиции в азиатски активи изглеждат разумни, докато настъпателната политика на Фед продължава да надхвърля пазарните очаквания\", каза Галвин Чиа, стратег в NatWest Markets в Сингапур. \"Всички алтернативи изглеждат по-лоши\".\n\nСледващите четири графики показват въздействието на повишаването на лихвените проценти в САЩ върху валутите на Югоизточна Азия.\n\n1. Различна парична политика\n\nРазликата в лихвените проценти между САЩ и Югоизточна Азия ще се задълбочи още повече. Икономисти, анкетирани от Bloomberg, прогнозират, че лихвеният процент на Малайзия ще се повиши до 2,75% до края на годината, изоставайки още повече от референтния лихвен процент на Фед, който се очаква да нарасне до 4%, според икономисти, анкетирани към 16 септември. Въпреки това прогнозите на икономистите може да бъдат ревизирани нагоре, след като точкова диаграма на Фед показа, че Комисията по отворени пазари вече предвижда лихвеният процент в САЩ да се повиши до около 4,4% до края на тази година.\n\nТогава разликата между двете ставки ще бъде 125 базисни пункта, което е с повече от пет стандартни отклонения (измерител за волатилност бел. прев.) под петгодишната средна стойност. Съпоставимият показател за Индонезия, Тайланд и Филипините е поне четири стандартни отклонения под петгодишната средна стойност.\n\n2. Азиатски валутни и държавни ценни книжа\n\nКорелацията между доларовия индекс на Bloomberg JPMorgan Asia и доходността на 10-годишните американски ДЦК се обръща все повече и вече е близо до най-голямата разлика от юни 2021 г. насам. Това предполага, че по-нататъшното нарастване на доходността в САЩ ще повлече азиатските валути надолу, поне засега.\n\nВсички азиатски валути отслабнаха спрямо долара през септември, като филипинското песо показа най-голяма уязвимост в развиваща се Азия към скока на доходността в САЩ на база 30-дневна корелация.\n\n3. Лихвени проценти и валути\n\nВзаимовръзката между валутите от Югоизточна Азия и доходността на местните 10-годишни облигации се повиши, което предполага, че неотдавнашната слабост на валутите е понижила интереса към местните облигации. Глобалните фондове изтеглиха 948 млн. долара от индонезийски облигации през септември, като с лекота надхвърлиха притока от 579 млн. долара през август, когато за първи път от шест месеца насам на пазара се появиха чуждестранни фондове.\n\n4. Реална доходност\n\nВсе още повишената инфлация намали възвръщаемостта на номиналната доходност, предлагана от облигациите в Югоизточна Азия. През август инфлацията в Тайланд се ускори до нов 14-годишен връх от 7,9%, значително по-висок от доходността от около 3% по 10-годишните облигации в местна валута.\n\nПоради това доходността на тайландския дълг е с около 500 базисни пункта по-ниска от процента на инфлация и с около три стандартни отклонения по-ниска от средната петгодишна стойност. Същият показател за Индонезия и Малайзия възлиза съответно на минус 2,4 и минус 1,5.",
    "Спортът по телевизията днес, 24 септември": "Спортът по телевизията днес, 24 септември:\n\nMAX Sport 1\n\n06:30 Moto GP: Квалификации за Гран При на Япония\n\n09:30 Moto GP: Квалификации за Гран При на Япония\n\n15:00 Тенис, ATP 250: Турнир в Мец\n\n20:00 Професионален бокс: Франк Уорън: Галавечер от Манчестър\n\nDiema Sport\n\n13:30 Баскетбол: Пуерто Рико – Белгия, Световно първенство, жени\n\nDiema Sport 3\n\n14:00 Тенис: Жребий за ATP Sofia Open\n\n15:30 Порше Карера Къп, Захсенринг, състезание 1\n\nMAX Sport 3\n\n14:00 Волейбол - Световно първенство-жени: Турция - Тайланд\n\nMAX Sport 2\n\n14:30 Голф: Cazoo Open de France\n\n21:30 Волейбол - Световно първенство: Бразилия – Чехия, жени\n\n00:00 Тенис, ATP 250: Турнир в Сан Диего\n\nEUROSPORT\n\n15:00 Тенис: Купа Лейвър в Лондон, втори ден\n\n21:00 Тенис: Купа Лейвър в Лондон, втори ден\n\n03:05 Колоездене: Световно пъвренство в Уолонгонг, общ старт, мъже\n\nEUROSPORT 2\n\n19:00 Голф: Купата на президентите, САЩ, трети ден\n\nNova Sport\n\n19:30 Баскетбол: Реал Мадрид – Бетис, Суперкупа на Испания, полуфинал\n\n",
    "Австралиецът Джак Милър спечели Гран При на Япония в клас Moto GP": "Джак Милър спечели Гран При на Япония в клас MotoGP от Световния шампионат по мотоциклетизъм. Австралиецът стартира седми на „Мотеги“, но още в първите обиколки успя да стигне до челото, предава БТА.\n\n\n\nПилотът на „Дукати“ направи силен първи тур, в който се изкачи до третото място, след което последователно изпревари Брад Биндър и Хорхе Мартин в спирането на 11-я завой в съответно втората и третата обиколки. След това Милър бе повече от убедителен и не остави шансове на конкуренцията.\n\n\n\nНа финала той завърши на цели 3.4 секунди пред бъдещия си съотборник в „КТМ“ Биндър, който в началото на последния тур успя да изпревари Мартин в битката за второто място. Топ 5 допълниха тръгналият първи Марк Маркес и вторият пилот на „КТМ“ Мигел Оливейра.\n\n\n\nСветовният шампион Фабио Куартараро завърши състезанието на осмото място, но въпреки това французинът прибави цели 8 пункта към своя аванс в битката за титлата с Франческо Баная, след като италианецът регистрира своето пето отпадане за сезона.\n\n\n\nДо края на сезона в MotoGP остават само четири състезания, а преди тях Куартараро има преднина от 18 точки пред Баная и от 25 пред Алейш Еспаргаро. Следващата неделя е надпреварата за Гран При на Тайланд.\n\nПоставете оценка: ☆ ☆ ☆ ☆ ☆ 1 Оценка 1 от 1 гласа.",
    "Nissan се отказва от „женски“ модел заради ниско търсене": "Японците спират продажбите на March на вътрешния пазар\n\nNissan ще премахне субкомпактния хечбек March от гамата си в Япония в близко бъдеще. Сегашното поколение на модела в каросерия с пет врати се доставя на вътрешния пазар в завършен вид от Тайланд от 2010 г. Извън Страната на изгряващото слънце автомобилът е известен като Micra, като и там бъдещето му е под сериозна въпросителна.\n\n\n\n\n\n\n\nПоследните бройка от хечбека вече са слезли от поточната линия на завода в Тайланд, така че запасите ще бъдат продадени на вътрешния пазар в близко бъдеще. Извън Япония Nissan March ще продължи да се продава в шест страни.\n\nСпоред Японската асоциация на дилърите на автомобили само 8800 субкомпактни автомобила са намерили своите нови собственици в страната миналата година. Например от Note, който сравним по размери, през 2021 година са продадени 90 000 бройки.\n\nNissan произвежда March от 1982 г. За четири десетилетия в страната са продадени повече от 2,5 милиона хечбека. Освен с ниското търсене, отказът от продажба на модела се свързва и с решението на японската марка да се преориентира към производството на електрически превозни средства. До 2030 г. марката планира да пусне 15 нови електрически автомобила.\n\nПо същата причина преди това Nissan се отказа от производството на компактния кросоувър Rogue Sport, който в Европа е известен под името Qashqai.\n\n\n\n",
    "Засилване на инфлацията при храните: Индия ограничава и износа на ориз": "512\n\nИндия забрани износа на натрошен ориз и наложи 20% мито върху износа на други видове ориз. Страната се стреми да увеличи доставките и да успокои местните цени след слабите мусонни валежи, които ограничиха насажденията, предаде Reuters.\n\nИндия е най-големият износител на ориз в света, доставяйки на повече от 150 страни. Всяко намаляване на доставките увеличава натиска върху цените на храните, които нарастват заради сушата, горещите вълни и войната в Украйна. Храните поскъпват: Наред е оризът\n\nНовото мито вероятно ще обезсърчи търговците да купуват от Индия и ще ги подтикне да се насочат към съперниците ѝ Тайланд и Виетнам, които се борят да увеличат доставките и цените. Правителството изключи парения ориз и ориз басмати от експортното мито, което влиза в сила от днес.\n\nНю Делхи забрани изцяло износа на натрошен ориз, който няколко бедни африкански страни внасят за човешка консумация, въпреки че се използва главно за фуражни цели.\n\nПо думите на Б. В. Кришна Рао, президент на Асоциацията на износителите на ориз в Индия, митото ще засегне белия и кафявия ориз, които са над 60% от износа на Индия. \"С това мито индийските доставки на ориз ще станат неконкурентоспособни на световния пазар. Купувачите ще се насочат към Тайланд и Виетнам\", смята той. Шоково изкупуване на индийски ориз след забраната за износ на пшеница\n\nИндия отговаря за 40% от световните доставки на ориз и се конкурира с Тайланд, Виетнам, Пакистан и Мианма на световния пазар.\n\nВалежите под средното ниво в ключови щати производители на ориз като Западен Бенгал, Бихар и Утар Прадеш породиха опасения за добивите. Досега страната вече забрани износа на пшеница и ограничи доставките на захар. Индия с поредни ограничения на износа, този път на захарта\n\n\"Индийският износ ще спадне с най-малко 25% през следващите месеци заради митото\", коментира Химаншу Агарвал, изпълнителен директор на Satyam Balajee, най-големият износител на ориз в Индия. Износителите искат облекчения от правителството за вече подписаните договори за износ с кораби. \"Купувачите не могат да платят 20% повече от договорената цена и дори продавачите не могат да си позволят да платят таксата. Затова правителството трябва да освободи вече подписаните договори от нея\", заяви Агарвал.\n\nИзносът на ориз от Индия достигна рекордните 21,5 млн. тона през 2021 г., повече от общите доставки на следващите четири най-големи износители в света – Тайланд, Виетнам, Пакистан и САЩ.\n\nПо думите на базиран в Мумбай дилър на глобална търговска фирма Индия е била най-евтиният доставчик на ориз с огромен марж и това е предпазило африкански страни като Нигерия, Бенин и Камерун от покачване на цените на пшеницата и царевицата. Той обясни, че с изключение на ориза, цените на всички хранителни култури са нараснали. Сега и той се е присъединил към тях. Рекордни цени на пшеницата след забраната за износ от Индия\n\nСпоред него забраната за доставки на натрошен ориз може да повлияе зле и на покупките на Китай за фуражни цели. Китай беше най-големият купувач на натрошен ориз с покупки от 1,1 млн. тона през 2021 г., а африкански страни като Сенегал и Джибути купуваха натрошен ориз за храна на жителите си.\n\nОЩЕ ПО ТЕМАТА:\n\nПредстои световен недостиг на нахут\n\nЗабрана за износ: Кои държави не позволяват да се изнасят храни?\n\nКатастрофално: Предстои световна криза с храните\n\nРусия забрани износа на зърно и захар, ще внася храни от Евразия",
    "В Пловдив започва 13-тото издание на „Фасада Видео Фестивал\"": "На 23-ти септември 2022г. започва 13-тото издание на международния фестивал за късометражно кино и видео-арт „Фасада Видео Фестивал“, проект на Сдружение „Изкуство Днес“. Мястото на прожекция по традиция ще е Лапидариума в Старият град.\n\nТази година програмата включва 36 творби от 17 държави - от Европа, Азия и Австралия, като Франция, Италия, Португалия, Испания, Великобритания, България, Тайланд, Казахстан, Русия, Украйна, Израел и други. Журито направи своя избор измежду 183 филма, които кандидатстваха по отворената покана за конкурса. Победителя ще бъде обявен на 24-ти септември.\n\nВ две поредни вечери: 23 - 24 септември от 20:00 часа, пловдивчани и гости на града ще имат възможността да се запознаят с различни погледи, теми и жанрове в областта на видео изкуството. Всички филми, спрямо регламента на конкурса са с времетраене до 10 мин.\n\nФасада Видео Фестивал се осъществява с подкрепата на Община Пловдив като част от Културния календар на града, Гьоте-институт в София и Национален фонд „Култура“.\n\nФотографии:\n\n1. Performance\n\nGAMES WITHOUT PAWNS- България 00:04:16- 2022- Artera\n\n2. Lily, Helena, Sisi and Mathilda, 00:04:16, 2022, Daniela Zahlner- Австрия\n\n3. Too Big Drawing, 00:05:13, 2021, Genadzi Buto- Беларус\n\n4. Pangäa- Австрия 00:13:35, 2020- MarKvs Keim\n\n5. Protogonos- 6:18 България 2022-Mira Mohsen, Krasimir Atanasoff\n\n6. Dimensional Spasm- Италия 00:03:33 2021- Lorenzo Papanti",
    "Двама механици от Moto3 със сериозни наказания след квалификацията в Арагон": "Двама механици от Moto3 със сериозни наказания след квалификацията в Арагон\n\nДвама от механиците на отбора на Стерилгарда Макс Рейсинг Тийм в клас Moto3 на световния шампионат по мотоциклетизъм на писта получиха тежки наказания след вчерашната квалификация за Гран При на Арагон. И двамата ще трябва да заплатят глоби от по 2000 евро, а освен това и няма да бъдат допуснати до участие в две състезания по-късно през сезона.\n\nПричината за тази тежка санкция е неспортсменското поведени на двамата механици във втората фаза на сесията за място. Тогава те блокираха пътя на Адриан Фернандес, по-малкия брат на пилота от MotoGP Раул Фернандес, и той не можа да излезе с голямата група от пилоти за последните опити в сесията за място. Това не позволи на младия испанец да подобри своя резултат от първите излизания на пистата и той ще потегли едва 15-ти в състезанието по-късно днес.\n\nIt gets crazier the more you watch it 🤯\n\n\n\nThis was the moment in #Moto3 Q2 that saw 2 mechanics slapped with a 2 race ban 💥#AragonGP 🏁 pic.twitter.com/NCUGDbO5al — MotoGP™🏁 (@MotoGP) September 17, 2022\n\nОт състава на Макс Рейсинг се извиниха публично за действията на своите механици и заявиха, че те ще изтърпят и допълнителни санкции, освен тези, наложени им от стюардите в MotoGP.\n\n„Неприемливо държане! Ние публично се извъняваме на отбора на Тех3 и на Адриан Фернандес. Неправилна, грешна постъпка, която не може да бъде оправдана от нашия етичен код. Виновните ще бъдат наказани подобаващо“, се казва в публикацията на отбора в Туитър, която бе цитирана и от Макс Биаджи, който е един от собствениците на тима.\n\nUnacceptable behavior!\n\nWe publicly apologize to the Tech3 Racing Team and Adriàn Fernàndez.\n\nAn unsolicited, dangerous action that cannot be justified in any way by our code of ethics!\n\nThose responsible will be appropriately punished. https://t.co/Hia5Usr3U0 — Max Biaggi (@maxbiaggi) September 17, 2022\n\nДвамата механици ще могат да изпълняват своите задължения за следващите две състезания в Япония и Тайланд, но ще трябва да пропуснат тези в Австралия и Малайзия. Причината за това забавяне на наказание е фактът, че за Япония и Тайланд се изискват визи, чието придобиване отнема време и от Макс Рейсинг Тийм няма как да има намерят толкова бърза заместници.\n\nГледайте спорт на MAX с най-вълнуващите състезания от MotoGP, WRC, NASCAR и Supercars, на живо, само в ефира на MAX Sport.\n\nСнимки: Gettyimages",
    "Мачовете и спортът по телевизията в събота (24 септември)": "Този сайт използва „бисквитки“ (cookies). Разглеждайки съдържанието на сайта, Вие се съгласявате с използването на „бисквитки“. Повече информация тук.",
    "Спортът по ТВ в събота (24 септември)": "06.30 Мото GP, квалификация за Гран при на Япония МАХ Спорт 1\n\n07.30 Баскетбол, САЩ - Китай (жени) Диема спорт 2\n\n11.00 Германски шампионат за туристически автомобили Диема спорт 2\n\n13.30 Баскетбол, Пуерто Рико - Белгия (жени) Диема спорт\n\n14.00 Тенис, турнир в София Диема спорт 3\n\n14.00 Волейбол, Турция - Тайланд (жени) МАХ Спорт 3\n\n14.15 Германски шампионат за туристически автомобили Диема спорт 2\n\n14.30 \"Форест Грийн\" - \"Екзитър\" Нова спорт\n\n14.30 Голф, Европейски тур МАХ Спорт 2\n\n14.50 Супербайк: Световен шампионат, Барселона, първо състезание Евроспорт 2\n\n15.00 Тенис, турнир в Мец МАХ Спорт 1\n\n15.00 Тенис: Купа Лейвър в Лондон, втори ден Евроспорт 1\n\n15.30 Порше Къп Диема спорт 3\n\n16.00 Армения - Украйна Диема спорт\n\n16.00 Суперспорт: Световен шампионат, Барселона, първо състезание Евроспорт 2\n\n17.00 \"Портсмут\" - \"Болтън\" Нова спорт\n\n19.00 Словения - Норвегия Диема спорт 2\n\n19.00 С. Ирландия - Косово Диева спорт 3\n\n19.00 Голф: Купата на президентите, САЩ, трети ден Евроспорт 2\n\n19.30 Баскетбол, \"Реал\" - \"Бетис\" Нова спорт\n\n21.00 Бокс, галавечер от Манчестър МАХ Спорт 1\n\n21.00 Тенис: Купа Лейвър в Лондон, втори ден Евроспорт 1\n\n21.30 Волейбол, Бразилия - Чехия (жени) МАХ Спорт 2\n\n21.45 Чехия - Португалия Диема спорт 2\n\n21.45 Испания - Швейцария Диема спорт 3\n\n21.45 Сърбия - Швеция Диема спорт 3\n\n21.45 Шотландия - Ейре Нова спорт\n\n00.00 Тенис, турнир в Сан Диего МАХ Спорт 2\n\n03.05 Колоездене: Световно първенство в Уолонгонг, общ старт, мъже Евроспорт 1\n\nПоставете оценка: ☆ ☆ ☆ ☆ ☆ 3.2 Оценка 3.2 от 5 гласа.",
    "Елизабет II остана на 625 дни от рекорда на Краля слънце": "Само 625 дни отделиха Елизабет II от рекорда за най-дълго управлявал монарх в историята, който продължава да се държи от Краля слънце - Луи IV. Той бе на трона 26 407 дни, а тя 25 785. Това прави 70 години и 214 дни.\n\nЕдва четирима монарси са управлявали над 70 години. Трети в класацията е Рама IX на Тайланд - 70 години и 126 дни или 25 694 дни. И последният е Йохан II на Лихтенщайн - 70 години и 91 дни или 25 658.\n\nПо времето на управлението си Елизабет II смени 15 премиери на Великобритания от Уинстън Чърчил насам, като в предпоследния ден от живота си даде мандат на Лиз Тръс.",
    "Как китайската мафия превзема нови територии в Югоизточна Азия": "Сред гористите върхове на джунглата в Лаос отдалеч се открояват блещукащите светлини на казината и хотелските комплекси. Специалната икономическа зона \"Златен триъгълник\" е район в северозападната част на страната. До голяма степен тя е контролирана от китайската мафия, позната още като триади.\n\nВ центъра на града, сред морето от сгради, се издига колосалното казино \"Kings Romans\". Това е властовият център и официална резиденция на китайския гангстер Джао Вей. През 2007 г. той наема казиното и сключва за това договор с правителството на Лаос за срок от 99 години. Вей обещава да превърне в процъфтяващ туристически център района с площ от 3000 хектара, където се срещат Тайланд, Мианмар и Лаос. Вместо това днес той представлява по-скоро център за международен трафик на наркотици, диви животни и хора. Заради пандемията от Ковид, онлайн измамите се превърнаха в нов бизнес сегмент, а последиците от това се усещат чак в Германия.\n\nЗона на беззаконието насред джунглата\n\nТук човек може да остане с впечатлението, че се намира в малък процъфтяващ китайски град. Луксозни мерцедеси и беемвета без регистрационни номера обикалят около чисто новите жилищни блокове, супермаркети и казино комплекси. Предстои откриването на международно летище.\n\nЗасега пандемията ограничава потока от посетители в „Златния триъгълник“. Дните, в които цели орди хора от континентален Китай пропиляваха хиляди юани на масите за бакара и опитваха деликатеси с мечешко и тигрово месо, останаха назад във времето: коронавирусът сложи край на доходоносния бизнес с хазарт, проституция и незаконна търговия с животни. И криминалните наематели на жилища тук са се приспособили към далеч по-устойчив на кризите източник на доходи - онлайн измамите.\n\nФабрики за онлайн измами в промишлени мащаби\n\nЗа новата сфера на дейност работници от всички краища на Азия са привлечени в специалната икономическа зона с изгодни предложения за работа. Обикновено те се озовават не в лъскавите казино курорти, както им е обещано, ами в безличните офис сгради на Casino City. Там стотици работници са държани като съвременни роби. Паспортите им се конфискуват при пристигането и много от тях попадат в т. нар. дългово робство.\n\nЕдна от тези работници е Ан от Тайланд. Продавачката на риба заминава за „Златния триъгълник“ в началото на 2022 г., за да започне работа като добре платена администраторка. \"На място бързо разбрах, че тук работят измамници\", разказва 29-годишната жена пред ДВ. Подписала договор на мандарин и с параграфи, които не можела да разбере. Месечното ѝ възнаграждение се оказало наполовина на договореното. Задължена е да работи по 16 часа на ден. Дейността се състояла във \"флиртуване от фалшиви профили във Фейсбук с потенциални жертви от Запада\", разказва Ан. След това китайски мениджър поемал нещата и се опитвал да убеди \"клиента\" да направи „сигурни инвестиции\".\n\nОнези, които не успяват да обират ефективно жертвите, са заплашвани, бити или продавани на престъпните банди. Ан просто искала да се измъкне и се свързала с трафикант от Лаос. Той я извел контрабандно, за което тя си платила 44 000 тайландски бата (около 1200 евро).\n\nКазино анклавите процъфтяват\n\nКазино анклавът в Лаос не е изолиран случай. В пограничните райони на Мианмар, Виетнам, Лаос и Камбоджа, където държавата е слаба, а бедността - широко разпространена, подобни престъпни зони никнат като гъби. Дойче Веле разполага с откъси от непубликуван анализ на ООН, свидетелстващ за мащабите на казино епидемията. В Югоизточна Азия международната организация е установила над 240 казина, много от които в така наречените \"екстериториални\" специални икономически зони.\n\nСамо в Камбоджа са създадени над 100 казина. Те са съсредоточени основно в крайбрежния град Сиануквил, известен като убежище за китайските престъпни синдикати. \"Съществуват ясни връзки между специалната икономическа зона на Джао Вей в Бокео, Лаос, и операциите в Камбоджа\", казва регионалният представител на Службата на ООН по наркотиците и престъпността Джереми Дъглас пред ДВ.\n\nГерманци също са сред жертвите\n\nФабриките за измами в Югоизточна Азия нанасят гигантски щети. Според китайската полиция незаконният оборот от крипто- и телефонни измами е възлизал на 5,7 милиарда евро през 2020 година. Тази сума не включва измамите с хазарт.\n\nКитайски надписи посрещат гостите на казиното - основно туристи от Китай, където игрите на късмета са забранени\n\nГерманците също попадат в капаните на измамниците. Една от тях е Сабина, която не иска да публикуваме истинското ѝ име от срам. \"Миналата година един млад мъж ми писа чрез бизнес платформата Linkedin\", спомня си жената, която е в средата на 40-те си години. Азиатецът ѝ писал почти всеки ден в продължение на два месеца - до спечелването на доверието на жертвата. После насочил разговора към криптовалутите и огромната възвръщаемост, която те гарантирали. Германката с китайски корени си закупила портфейл от цифрови валути на обща стойност 130 000 евро. \"Инвестирах в биткойни и етериум чрез инвестиционна платформа, наречена ASX\", казва тя. Това, което Сабина не е знаела, е, че уебсайтът и платформата били специално създадени като сайтове за измами. Така тя се простила завинаги със спестяванията си, заделени за старини и за образованието на децата ѝ, очевидно потънали в дебрите на триадите от лаоския триъгълник.\n\nТолерирани от местните власти\n\nПреследването на измамниците във вътрешността на Лаос е трудно или невъзможно. Обикновено собствениците на тези казина са тясно свързани с местните власти. В случая на специалната икономическа зона \"Златен триъгълник\" лаоското правителство дори притежава 20-процентен дял в проекта. В замяна на това собственикът на останалите 80% от акциите Джао Вей, който е санкциониран от американските власти, има право сам да управлява делата си. Вей поддържа собствена полиция, която действа дори и извън специалната зона. Репортер на ДВ също беше задържан в района от петима \"полицаи\" със сирени и сини светлини, докато правеше проучвания за тази статия. Едва след намесата на официалните власти на Лаос охранителите го пуснаха. Но не и преди да го включат в \"черен списък\" и да му забранят повторно влизане.",
    "Станаха известни потенциалните съперници на България за Купа \"Дейвис\"": "Станаха известни 12-те потенциални съперника на България в плейофите за място в Световна група I на турнира за Купа \"Дейвис\" през 2023 г. Часове преди жребия в Лондон международната федерация (ITF) съобщи разпределението на урните.\n\nНационалният ни отбор е във втора урна заедно с тимовете на Китай, Тайван, Дания, Гърция, Ирландия, Латвия, Ливан, Литва, Полша, Словения и Тайланд, срещу които не може да се паднем. Съперникът ни ще бъде изтеглен от първа урна, в която са съставите на Япония, Еквадор, Бразилия, Индия, Румъния, Израел, Перу, Мексико, Украйна, Турция, Пакистан и Нова Зеландия.\n\nЖребият започва в 18:00 ч. българско време. Мачовете от плейофите за Световна група I трябва да се проведат в седмицата от 30 януари до 5 февруари 2023 г.",
    "Къщи наобратно": "Обърнатата къща край Черноморец (вляво) е първата в България, в която всичко е наобратно, а на тази в село Марчево само фасадата е с покрива надолу.\n\nАрхитектурни атракции\n\nПървата изцяло обърната в България е в Черноморец\n\nСъздадена е по тайландски образец\n\nКакво е усещането къщата да е наобратно и мебелите да са на тавана. Това лято в нова известна атракция се превърна една такава постройка. „Обърната къща“ близо до Черноморец отвори врати за посетители през април. Срещу входна такса всеки желаещ може да разгледа сградата, в който има хол, детска стая, спалня, кухня, трапезария, баня и балкон. Всички мебели висят от тавана.\n\nВ таванското помещение има истински антики, закупени от различни аукциони. Автентични са също и оръжията в хола и още „забележителности“, сред които огромен шах и „мокър“ бар. Това, което привлича погледа на посетителите, още преди да са прекрачили прага на къщата, е жълтият автомобил, който виси от покрива. Собствениците решават да превърнат имота в нещо нестандартно след свое пътуване до остров Пукет, Тайланд, където виждат такава конструкция.\n\n„Закупихме имота, който е в близост до Черноморец, до плаж „Градина“, като първоначалната идея беше това да бъде хотел за кучета и котки. Впоследствие промених намерението си и решихме това да се превърне в „обърната къща“ и започна процесът на изграждане, който продължи около 9 месеца. Моят съпруг има особена заслуга за всичко това, тъй като той има интересна, инженерна мисъл. Ползвали сме конструкцията на къщата, така че всичко да бъде безопасно. Там, където са разположени мебелите „наопаки“ върху тавана, има подпорни греди, които да осигуряват опората. Жълтият автомобил също е прикрепен с подпорни елементи. Много трудно беше вдигането му, отне цял ден. Вдигнахме го с лостове и въжета. Всичко беше измислено да се случи и стана. Първоначално смятахме да използваме дизайнер за обзавеждането, но се отказахме. Ако вземете едно списание и видите един дизайнерски дом, изглежда прекалено студено и подредено всичко. Нашата идея беше да пресъздадем един истински, фамилен дом. Заложихме на нашия усет за обзавеждане. В дома няма почти нищо бутафорно, с изключение на една пържола, и някои продукти в кухнята. Всички мебели и съдове са истински, няма макет. В двора на къщата пък има много интересни настолни игри и атракции. Къщата ще бъде целогодишно отворена за посетители, но през зимния период (късна есен и зима) ще работи само петък, събота и неделя“, разказа пред „Труд” собственичката на къщата Ана Чанева. Тя и семейството й са от Бургас, но отскоро са жители на Черноморец.\n\nДруга „обърната къща“ се намира в благоевградското село Марчево. Къщата е на 1 км от Огняновските минерални бани. Няма как да я подминете. Освен, че е с покрива надолу, яркият, неонов, зеленикав цвят също приковава погледа отдалеч. За разлика от атракцията в Черноморец, в тази до съвсем скоро е можело да се настаните и да пренощувате, тъй като е била пригодена за къща за гости. Собствениците обаче са я обявили за продан. Домът има на разположение четири спални, кухня, голям двор, открит басейн, джакузи, място за игра на тенис на маса, както и налични АТВ-та. Има още една съществена разлика с атракцията в Черноморец. В къщата в Марчево мебелите не са приковани към тавана и са разположени както във всеки нормален дом, само фасадата е „обърната“.\n\n„Работеше като къща за гости, но отскоро сме я обявили за продан. Идеята беше да създадем нещо по-различно, за да привлича по-голям интерес. В момента обаче се пренасочваме към друг бизнес. Решихме да я направим по този начин през 2015 г., разглеждайки къщи, които вече съществуват в световен мащаб, тъй като нямаше такава в България“, това каза пред „Труд” собственичката Мария Четрафилова.\n\nПо света\n\nВечеря на тавана в Русия, Белият дом \"с главата надолу\" в САЩ\n\nОт Тайланд Ана Чанева и съпругът й черпят вдъхновение за създаването на своята „обърната къща“ в Черноморец. Тази в Пукет е с цветна фасада и е малко по-голяма. Цветовете и отвътре са ярки, привличащи погледа. Домът разполага с голяма всекидневна, кухня, спалня, детска стая, баня и балкон. Не липсва „обърнатият“ автомобил Mini.\n\nВ Литва пък се намира най-голямата „обърната къща“. Тя е разположена на площ 270 кв. м. Изграждането на уникалната конструкция е продължило цели две години. Над 300 000 евро пък излязло цялото трансформиране и обзавеждане. Посетителите могат да разгледат спалня, две детски стаи, кухня, трапезария, баня и кът за отдих.\n\nГерманското градче Вертхайм се слави с една атракция - обърната къща с девет стаи, за чието изработване е използван дървен материал. От „нормален“ дом се превръща в нещо различно само за 9 месеца. Точно толкова е времето, отнело на майстори и инженери да превърнат това място в атрактивна постройка. Мебелите са преобърнати и висят от таваните, като са закрепени със специални магнитни винтове. По подобие на българската Черноморска къща и тук има автомобил, прикрепен наобратно. И тя е с входна такса, отворена целогодишно за посещения от туристи.\n\nВ Австрия също си имат „обърната къща“, отворена за посетители в австрийското селце Терфенс. За да създадат нещо наистина различно, собствениците на имота наели двама полски архитекти, които вложили доста въображение и старание, за да направят мястото специално. В тази къща също и автомобил, прикрепен към тавана, но паркиран в гараж - любимо помещение за туристите.\n\nПрез 2019 година във Великобритания отвори врати за посетители „обърната къща“, чиято фасада е боядисана в синьо. Домът се намира в британския курорт Борнмът, като за изработването на конструкцията били необходими 9 месеца. Основата на къщата е червена, а покривът – зелен. В къщата има хол, спалня, баня, тоалетна и офис. Всички стаи са изработени от дървен материал.\n\nВ Испания си имат къщата „Кадманду“, която е „наопаки“. Тя се намира на територията на парк „Катманду“ в Майорка. Посетителите преминават през много стаи, в които се разказват вълнуващи истории за собственика на къщата, който е бил авантюрист по душа, човек, който е имал много приключения, свързани с проучването на скъпоценни камъни. В къщата има тематични стаи, библиотека, работилница за чудеса, пещера страх, генетична лаборатория и още много други. “Пътуването“ в асансьора също е вълнуващо. То създава впечатление за потапяне в подземния свят. За туристите това е дом на изненадите.\n\nВ Русия има красиво подреден „обърнат дом“. Всекидневната разполага с разтегателен диван и масичка за кафе. В кухнята на масата е сложена вечеря от омари, а в спалнята, естествено, леглото виси от тавана, в банята тоалетната чиния също е нависоко. Цветът на стените на отделните стаи е различен. Подбрани са ярки тонове като лайм и червено.\n\nВ САЩ има къща „наобратно“, и то не каква да е. В Уисконсин е построен Белият дом с „главата надолу“. Вътре има много спални, сред които и „президентска“, както и овален кабинет. Пространството пред \"Белия обърнат дом“ е със зеленина и много палми.\n\nВ Дубай фасадата на „обърната къща“ е декорирана с цветя. Красивата постройка е факт от 2013 година и се намира в парка „Чудните градини в Дубай“. В него могат да се видят реплики на египетските пирамиди, холандските мелници, градина на пеперудите, както и Айфеловата кула. \"Обърната къща” изглежда така, сякаш фасадата й цъфти. Това не е изненада, тъй като в Дубай навсякъде всичко е „окъпано“ в много цвят.",
    "След като победи Tesla в Китай, BYD готви световна експанзия": "Китайският концерн може да се похвали с мащабно покритие на различни части от веригата на стойност\n\nНай-големият китайски производител на електрически превозни средства по обем на продажбите BYD си постави за цел да се разшири на повече от 15 пазара извън Китай, след като изпревари Tesla и други конкуренти у дома, съобщава Nikkei Asia Review.\n\nПо-рано този месец компанията обяви, че стартира продажби на дребно в Швеция, Германия, Дания, Израел и Тайланд.\n\nВ Китай BYD изпревари Tesla и други конкуренти по пазарен дял в сегмента на електромобилите и плъгин хибридите, чието общо название в страната е превозни средства, използващи нов вид енергия (NEV). Тази категория сега представлява повече от 20% от продажбите на нови превозни средства в Китай, като пазарът се разширява бързо.\n\nСъперничеството между BYD и Tesla на най-големия автомобилен пазар в света накара китайската компания да подобри значително качеството на своите електромобили.\n\n„Само преди няколко години те бяха на ниво, което не си заслужава да се приема сериозно, но сега са достигнали такова, при което са необходими сериозен напън, за да се забележи нещо, което да изглежда като дефект“, споделя служител на японски автомобилен производител, пожелал да запази анонимност.\n\nМиналия август в Норвегия BYD пусна Tang – първия спортен автомобил на компанията за европейския пазар. Това постави началото на стабилно разширяване на търговската мрежа на автомобилния производител в международен план.\n\nОсвен в Европа, BYD започна да настъпва в Азия. Компанията обяви през юли, че ще пусне три електрически модела в Япония, стартирайки през 2023 г. В Тайланд автомобилният производител има планове да построи завод.\n\nBYD планира да изнася произведени в Китай електромобили на тези нови пазари. В Китай воланите са предимно отляво, но BYD ще продава автомобили с десен волан в Япония и Австралия. Компанията също така иска да се увери, че системите за зареждане отговарят на местните стандарти.\n\nЗа да продължи да отговаря на растящото търсене както в Китай, така и на другите пазари, BYD изгражда монтажни заводи и за съответните компоненти.\n\nВ Шанвей, крайбрежен град в провинция Гуандун, компанията вече строи завод за електромобилни части на стойност 25 млрд. юана (3,6 млрд. долара). Обектът се намира близо до международно пристанище, като се предвижда производството да започне през втората половина на 2023 г. с годишен капацитет, достатъчен за покриване нуждите на около 600 хил. превозни средства.\n\nBYD, който е и основен доставчик на батерии за електромобили, се фокусира върху публичния сектор като начин да получи признание за своята марка превозни средства. Износът му покрива редица видове търговски превозни средства като камиони и автобуси.\n\nКомпанията твърди, че работи в повече от 400 града в над 70 държави и територии по света.\n\nВ същото време износът на леки коли на BYD остава ограничен – през първите седем месеца на годината компанията е изнесла едва 9921 превозни средства, което представлява около 1% от общите ѝ продажби за Китай за този период.\n\nС навлизането на BYD в Европа, Южна Америка, Югоизточна Азия, Близкия изток и другаде, износът на концерна се очаква да нарасне до между 300 хил. и 500 хил. броя през 2025 г., изчислява Hua Chuang Securities.\n\nПрез март BYD прекрати производството на автомобили, използващи бензин, като продажбите на леки коли надхвърлиха 800 хил. броя за първите седем месеца, надминавайки обемите за цялата 2021 г.\n\nВ допълнение към своята серия от електромобили Dynasty тази година BYD пусна Ocean, насочена към по-младите купувачи.\n\nВ понеделник концернът отчете нетна печалба за първото полугодие в размер на 3,5 млрд. юана, което надхвърля над три пъти резултата за същото време на 2021 г.",
    "С какво Азия е много по-иновативна": "Азия е дом на близо 60% от населението на Земята. Този континент е родното място на някои от най- ранните цивилизации в света - като Месопотамия и цивилизацията на долината на Инд, както и на революционни изобретения като барут и хартия. Дори и днес Азия не спира да ни удивлява със своите технологични и социални иновации, които за западняк може да изглеждат като нещо от футуристичен научнофантастичен филм.\n\nЕто няколко примера за такива\n\n1. Японски квадратни ябълки\n\nЯпония е известна с това, че превръща нашата светска реалност в нещо наистина удивително . Ябълките, които са много традиционен плод, се култивират от хилядолетия, но малко хора знаят, че съществуват квадратни ябълки. Те произхождат от Япония, където използват форми за отглеждане на ябълки в квадратна форма. Смята се, че отглеждайки ябълки по този начин, те се предпазват от болести и насекоми. Освен че има уникален вкус, крайният резултат е много приятен и изглежда страхотно в десерти и печени изделия.\n\n2. Свети Валентин за самотни хора\n\nАко сте необвързани, но не искате да сте сами на Свети Валентин, трябва да посетите Южна Корея. Има отделен празник, известен като Черен ден - за необвързаните, който се отбелязва на 14 април всяка година. На този ден корейските необвързани се събират заедно, за да забравят за самотата си и да се утешат взаимно за липсата на романтични отношения, ядат ястие с юфка от черен боб, известно като Jajangmyeon.\n\n3. Първият в света горски град\n\nКитай е известна и като страна, която прави нещата по различен начин и често опитва нови радикални неща. Мислили ли сте някога да се преместите от голям мегаполис, за да бъдете някъде по-близо до природата? Нов град в Китай е сбъдната мечта, която съчетава най-доброто от двата свята. Люджоу, първият горски град в света, проектиран с мисъл за устойчивост.\n\nЗа да се бори със замърсяването на околната среда, всяка една сграда ще бъде покрита с растения и дървета. Смята се, че те ще могат да абсорбират 10 000 тона въглероден диоксид, като същевременно ще произвеждат 900 тона кислород годишно.\n\n4. Охлюви за лице\n\nАко търсите красота и грижа за кожата, в Тайланд има нова уелнес мания – терапия с охлюв за 30 долара. Според експертите, процедурата ще направи кожата ви по-мека, стегната и може да ви отърве от малките бръчки.\n\n5. Публична дрямка\n\nНа повечето места по света спането на обществени места е недопустимо и често се свързва с бездомност. Може би вече се досещате, че нещата често са малко по-различни в Япония. За съжаление, много японци са хронично лишени от сън. Ето защо те дори имат концепция за публична дрямка, известна като inemuri .\n\n6. Първият лекар-робот\n\nПървият лекар-робот в света, Xiaoyi (което означава \"малък лекар\" на китайски), наскоро премина успешно медицински тест в Китай. Той е разработен, за да помогне на лекарите да лекуват пациентите по-ефективно. Звучи като сюжет на фантастичен филм, но не е. Роботът отбеляза 456 точки — 96 точки над необходимия изходен успех!\n\n7. Конфитюр от сини ябълки\n\nАко искате да промените обичайната си закуска, опитайте от това безумно възхитително сладко от сини ябълки. С чистия си син цвят едва ли е изненадващо, че бързо се превърна в интернет сензация. Произведено в Япония, неговият отличителен цвят идва от растение, отглеждано в Тайланд, известно като анчан или пеперуден грах.",
    "От какво се нуждаят нововъзникващите дългови пазари в Азия?": "Появяват се признаци за по-добри новини относно инфлацията и чуждестранните притоци за нововъзникващите азиатски облигации, което помага да се подготви пазарът за възстановяване, след като Федералният резерв стане по-малко ястребов, пише \"Блумбърг\".\n\nGoldman Sachs Group Inc. казва, че подобряването на перспективите за инфлация би имало съществено въздействие на този етап. Последните данни за потребителските цени за Южна Корея, Тайланд и Филипините бяха под прогнозите, докато някои държавни дългове отбелязаха връщане на чуждестранни пари. Последиците от агресивния Фед върху някои нововъзникващи азиатски банкноти също намаляват, показва анализът.\n\nВсеки пик в очакванията за инфлация и лихвите в САЩ може да бъде зелената светлина, от която нововъзникващите дългови пазари в Азия се нуждаят за по-устойчиво рали. Индексът на нововъзникващите азиатски облигации се понижи с около 1,4% през третото тримесечие досега, в съответствие с държавните облигации на САЩ. Това се сравнява със загуба от 6% през трите месеца, приключили през юни.\n\n„Местната динамика е много по-важен двигател от преди за азиатските облигации в местна валута“, каза Джин Янг Лий, инвестиционен мениджър за държавен дълг в abrdn Plc в Сингапур. „Като цяло сме доста доволни от удължаването на продължителността при слабост на пазари, които имат по-ниска чувствителност към държавните облигации на САЩ“, добави той.\n\nАнализаторите търсят признаци за пикова вътрешна инфлация като един от сигналите за покупка за връщане към облигациите, като един от катализаторите е постоянната тенденция на данни, които са под прогнозите.\n\nИнфлацията в Южна Корея показва признаци на достигане на върха, като цените се повишиха с 5,7% през август спрямо предходната година, за първи път от 10 месеца цифрите са под прогнозите на икономистите. Централната банка на Корея е най-напредналата в региона по отношение на повишенията на лихвените проценти и намаляващите опасения за инфлацията означават, че тя може да бъде първата, която ще приключи цикъла.\n\nПо същия начин инфлацията за август във Филипините беше под прогнозите за първи път от шест месеца, докато данните в Тайланд бяха под прогнозите. Индия ще публикува данни за инфлацията на дребно през август на 12 септември.\n\n*Материалът е с аналитичен характер и не е съвет за покупка или продажба на финансови активи на фондовите пазари.\n\nОще по темата:\n\n7 акции на растеж, които плащат и месечни дивиденти\n\nТоп 5 институционални акционери в Nio",
    "Ненчо Балабанов взима колосален хонорар": "© Въпросът къде ще прекараме Нова година виси над всички нас с пълна сила. По-предвидливите си правят планове и резервации още през септември месец и заради това вече ни заливат реклами и предложения за празничния купон в края на годината. Едно от най-промотираните предложения е за Ненчо Балабанов. Комикът ще забавлява гостите в хотел близо до Пловдив.\n\n\n\nКувертите за 3 нощувки варират между 1815 лева или 605 лв. на нощ, което е най-евтината опция. Най-скъпият вариант е 3180 лв. или малко над 1000 лева за вечер, като това е пакет само за един човек. За тази цена спокойно можеш да празнуваш и почиваш 7 дни в Тайланд, пише \"Уикенд\".\n\n\n\nРодните тур оператори и собственици на хотели понякога съвсем се оливат в описанието на 5-звездния лукс и увеличават цената на \"удоволствието“ да се потопиш в него до колосална сума. В крайна сметка, за всеки влак си има пътници - колкото и да се изненадваме от надутите цени, очевидно има хора, които да ги платят.\n\n\n\nЗвездата от \"Ол инклузив\" ще прибере 10 бона за да весели гостите в хотела. Актьорът в момента събира пари за сватбата, която стяга. Очаква до дни комикът да се венчае за любимата си Катрин Русева. Миналият уикенд красавицата вдигна моминско парти с най-добрите си приятелки и се очаква двойката да се врече във вярност на до края на септември. Това е втори брак за Ненчо, който има един с преподавателка по музика Ралица, с която са разведени отдавна. От връзката им комикът има 16-годишен син Богомил, който със сигурност ще е шафер на баща си на втората сватба.\n\n\n\nКатрин е 13 години по-млада от Ненчо, двамата дълго криха връзката си, докато се убедят, че са един за друг. След пътуване до Дубай през зимата, най-добрият имитатор на Бойко Борисов обяви, че отново има жена до себе си, която работи като търговски консултант в една от най-големите автомобилни компании. Ненчо предложи брак на любимата си преди няколко месец.\n\n\n\n\"Не съм се чувствал романтик, но направих нещо много романтично\", призна преди време актьорът и сподели, че преди предложението за брак за първи път от години, изпитал сценична треска. Пръстенът бил подарен по време на почивка в Гърция, а Катрин до последно не предполагала, че ще го получи.\n\n\n\nБалабанов е известен със слабостта си към красиви жени. Най-дългата му връзка с известна мадама бе тази с певицата Йоана Драгнева. Двамата изкараха няколко години заедно, като се разделиха заради системните изневери на актьора. След това плейбоят мина и през леглото на Симона Пейчева, но не издържа дълго на харчовете й и се разделиха, а гимнастичката си намери далеч по-заможен мъж.",
    "Искате да отглеждате гъби? С тази ще постигнете много повече": "Agaricus subrufescens е вид гъба, която наскоро попадна в списъка с най-перспективните земеделски култури. Тя е ценна поради няколко причини - оздравява почвата и е рентабилна, сочи изследване на учени от Китай и Тайланд, пише MDPI.\n\nКак изменението на климата и нематодите застрашават селскостопанските култури?\n\nУ нас гъбата е позната още като бадемова гъба, гъба на слънцето, Божия гъба и кралски агарикус.\n\nПочвата е необходимо условие за поддържането на нормалното функциониране на наземните екосистеми. Качеството й пряко и косвено влияе на развитието на растенията, производството на хранителни продукти и здравето на човека, се казва в изследването, публикувано в специализираното издание Agronomy 2022. Именно затова учените насочват вниманието си към нея и начините за оздравяването й.\n\nПрез последните години в цял свят качеството на земеделските почви се влошава поради лошо управление или прекомерна употреба на препарати. Редица пестициди, които се използват широко на нивите, се натрупват в почвата и попадат във водните системи, допълват учените. Те предлагат решение - да се проведе биоремедиация с помощта на гъби. Този иновативен подход, познат още като микоремедиация, изчиства вредните вещества по пътя на абсорбиране или минерализация, която се осъществява от различни гъбни ферменти.\n\nТук идва ролята на бадемовата гъба. Смята се, че тя е идеална за устойчив процес на микоремедиация. Освен това е ценен източник на хранителни вещества и има лечебни свойства.\n\nГъбата може да се култивира на полето. Оптималните условия за отглеждане изискват диапазон на температурата 25-28°C за развитие на мицела и 22–25 °C за плодоносене. Нивото на влажността трябва да бъде между 60–70% за субстрата и 80–85% на въздуха.\n\nРезултатите от експеримент в оранжерия са обнадеждаващи. Те показват, че използването на компост в комбинация с Agaricus subrufescens повишава съдържанието на органичното вещество в почвата, а също така на азота, фосфора и калия.\n\nОтглеждането на гъбата е устойчива алтернатива за възстановяване на земеделските почви и може да осигури допълнителен доход за фермерите, подчертават учените.\n\n\n\n\n\nВИЖТЕ ОЩЕ:\n\nНова световна мода завладява фермерите\n\nЗа една година: 55% от преработените плодове и 82% от зеленчуците са български\n\n10 съвета как да увеличим хумуса в почвата",
    "Китай, Мексико, Индия, люто и кои страни имат най-пикантните кухни": "Нека бъдем честни - хората или са пристрастени към лютото и се наслаждават на парещата пикантна храна, или я избягват все едно е болест. Така или иначе, \"горещата\" кухня е запазена марка на много страни по целия свят. Повечето имат поне едно ястие, което носи със себе си пламенни аромати. От Ямайка до Етиопия, безброй региони са включили люти чушки като задължителна част от менюто си.\n\nStars Insider прави селекция на държавите, които са луди по горещата храна, а на нас ни остава единствено да разберем кои са те и да се отправим към тях (ако сме от първия тип хора, разбира се).\n\nКитай\n\nИзточник: iStock\n\nРазположен в югозападен Китай, Съчуан е регион, известен със своите пикантни ястия, които често съчетават пресни зелени и сушени червени чилита, червено чили масло, и съчуански пиперки.\n\nМексико\n\nИзточник: iStock\n\nНе е никаква изненада, че мексиканската кухня е една от най-пикантните в света, а виновни за тази слава са ястията с чушки халапеньо и хабанеро. От супи до кесадили, и дори десерти, тук ще намерим пикантна нотка във всичко.\n\nИндия\n\nИзточник: iStock\n\nКухнята на Индия е разнообразна и изпълнена с различни вкусове. Но човек не може да пренебрегне пикантността, когато става въпрос за храната им. Ястията им биха изглеждали недовършени без чили, чесън, джинджифил, кардамон и черен пипер.\n\nБутан\n\nИзточник: iStock\n\nЗелените чилита се използват широко в кухнята на Бутан. Традиционни ястия като свинско paksha Paa се правят с червено-горещо чили, а кнедли momo са пълни с халапеньо чушки.\n\nПеру\n\nИзточник: iStock\n\nПеруанският пипер се нарича \"аджи амарило\", който често се прави в сос и се използва в разнообразни ястия. Чилито може да се използва за подправка на ceviches, както и тяхната национална яхния, наречена аджи де галина.\n\nЕтиопия\n\nИзточник: iStock\n\nЛютивият вкус в етиопската храна е благодарение на смес от подправки, наречена бербере. Този микс съдържа чили на прах, чесън, джинджифил, карамфил, индийско орехче и много други подправки. И обикновено се използва в яхния от месо, наречена доро ват.\n\nМалайзия\n\nИзточник: iStock\n\nМакар че не всяко ястие в Малайзия е пикантно, те наистина имат едно по-специално, което разгорещява. Буквално. Нарича се отак-отак или сухо чили, смесено с нарязана риба и задушено в бананов лист.\n\nГана\n\nИзточник: iStock\n\nВсичко в Гана е пикантно. Лютивият вкус може да се добави към всяко ястие благодарение на shito, гореща паста на базата на смлян черен пипер, палмово масло, а понякога и анасон пипер.\n\nТайланд\n\nИзточник: iStock\n\nТайланд е една от най-големите кухни, когато става въпрос за пикантна храна. Можем да намерим много пържени ястия и пикантни супи, опаковани с аромат и чилита, които ще накарат гърлото ни да гори.\n\nИталия\n\nИзточник: iStock\n\nИталианците не са много запалени по пикантната храна, но ако искаме малко люта подправка, се отправяме към южния район на Калабрия. Там можем да намерим ястия, приготвени с емблематичния пипер peperoncino.",
    "Спортът по телевизията в събота: Тотална доминация на футбола и тениса": "Търсене в Всички сайтове Днес Лайф Корнер Бизнес IT Impressio Времето\n\nВсички Ателие Архитектура Дизайн Фотография Палитра Улично изкуство Тату Сцена Кино Трейлър Хорър Букви Моето дете чете Ноти Лица Интервю Портрет Икони Носталгия Изгубената България Втори поглед Калейдоскоп Любопитно Гурме Душа Импресио пита Impressio Quiz Афиш Премиера\n\nВсички Общество Крими Темида Политика Икономика Инциденти Свят Спектър На фокус Dir Podcast Мнение ДИРектно Региони София Пловдив Варна Бургас Русе PR Zone Овладей диабета\n\nВсички Звезди Шоу Мода Здраве и красота Отново в час Мама Дом Любопитно VЯRAFIED Дай лапа Любов и секс Шопинг PR Zone Акценти Разговори за съня Тествахме за вас...\n\nВсички Футбол Трите мача Тенис Волейбол Баскетбол F1 Бойни Сектор К Любопитно В мишената Шампионите Екстремни Моторни В ъгъла pr-zone Други\n\nВсички Икономика Банки и финанси Енергиен пазар Компании Кариери Пазари Имоти Какво могат парите? Маркетинг и реклама Експертно мнение Бърза банка Фин Култура Портфейл PR Zone\n\nВсички Наука Технологии Комуникации Джаджи Crypto Web Игри Ревю Дигитално образование PR Zone\n\nВсички Новини Пътна обстановка\n\nВсички Матинe WOR(L)DS bizarre stars directions style columnists screens thegamechangers More Than Italian video places Binge-watching Код 359 Семейни финанси trends SHE`s the one URBN shopping URBN чете URBN гледа URBN Music Club Големият Вайръл\n\nВсички Новини Пътеводител Препоръчано Семейно Photo Trip Video Trip My Trip PR Zone\n\nВсички Новини\n\nВсички Рецепти Пинизи\n\nВсички Астрология\n\nОбхват Цялата статия Заглавие Автор",
    "Това са седемте хотела с най-ниски емисии на CO2": "Хотел, който не само се фокусира върху гостоприемството, но също така помага за подобряване на околната среда - екологичните хотели се увеличават и искат да покажат, че една мечтана ваканция може да бъде както луксозна, така и екологична. Затова, ако планирате почивка в близко бъдеще, определено си струва да помислите за един от следващите устойчиви хотели и да пътувате малко по-екологично. Забавлявайте се, планирайки вашата зелена ваканция – това са най-красивите устойчиви хотели\n\nSandos Caracol Eco Resort, Мексико\n\nSandos Caracol Eco Resort се намира на Плая дел Кармен в Мексико и е награден за най-добрия устойчив хотел в света от Rainforest Alliance. Хотелът отдава голямо значение на отговорното управление на отпадъците и внимателното използване на ресурсите. Sandos Cracol Eco Resort е известен и с ангажимента си към местното население, например чрез подкрепа на местните занаятчии. На гостите се предлагат и набор от екологични дейности по време на престоя им, включително еко-турове през джунглата и дори работа с пазачите на зоологическата градина на хотела.\n\nХотел NoMad, Англия\n\nВ опит да намали възможно най-много екологичния отпечатък на хотела, лондонският The NoMad разполага с килими, направени от рециклирани риболовни мрежи, слънчева енергия и устойчиви вентилационни системи.\n\nSiloso Beach Resort, Сингапур\n\nРазположен на остров Сентоса в Сингапур, Siloso Beach Resort разполага с обширни зелени площи, естествени потоци и зрели дървета, които са интегрирани в курорта, създавайки директна връзка и помагайки за запазване на непосредствената околност.\n\nКурорт Пакасай, Тайланд\n\nThai Pakasai Resort е известен със своето природосъобразно използване на ресурсите - чрез събиране на дъждовна вода, рециклиране на водата и генериране на енергия с помощта на инсталация за биогаз. В допълнение към енергоспестяващото осветление, хотелът се опитва да избягва пластмасата, доколкото е възможно, и също така иска да мотивира своите гости да направят потребителското си поведение възможно най-устойчиво.\n\nРанчото в Лагуна Бийч, САЩ\n\nКато част от инициативата OC Tree Collective, хотел The Ranch at Laguna Beach , Калифорния планира да засади дървета, за да намали въглеродните емисии, да запази водните ресурси и да обслужва местните общности в района. Освен това курортът работи с ферма „The Ecology Center“, която гостите на хотела също могат да посетят, за да закупят там разсад и дори сами да засадят дръвчета – приходите се използват изключително за грижи за дръвчетата.\n\nБорго Пиняно, Италия\n\nСъбирайте диви цветя, берете билки или се потопете в пчеларството - „Borgo Pignano“ се намира на живописен хълм в средата на Тоскана и предлага на гостите си множество дейности, в които можете да подадете ръка и да научите нещо за околната среда в допълнение към мечтателния усет.\n\nАренас Дел Мар, Коста Рика\n\nМежду тропическите гори и Тихия океан се намира националният парк Мануел Антонио, до който се намира Аренас дел Мар. От около 20 години хотелът е ангажиран с природата на парка, като участва в залесяването на местни дървета и растения. По време на престой гостите имат възможност сами да участват в залесяването като част от инициативата „Засадете дърво“ – или могат да дарят на местните училища и по този начин да помогнат за финансирането на техните образователни програми, които от своя страна обещават да насърчат екологичното съзнание сред местното население.\n\nБългарският бизнес\n\nFacebook Коментари",
    "Китайска провинция влага 87 млрд. долара в стимулиране на чистата енергия": "В миналото Ляонин е била една от водещите провинции в Китай по отношение на добива на въглища\n\nСевероизточната китайска провинция Ляонин, която някога е била един от основните въглищни и индустриални центрове на Китай, обяви план на стойност 600 млрд. юана (87 млрд. долара) за стимулиране на производството на чиста енергия.\n\nВластите в провинцията планират изграждането на шест различни енергийни бази с капацитет от по 10 гигавата, съобщава Bloomberg, цитирайки държавната китайска медия CCTV. Това е достатъчно, за да бъде захранена икономиката с размер на Тайланд.\n\nВсяка база ще произвеждат различни видове енергия като ядрена, офшорна вятърна енергия, хидроенергия чрез помпено-акумулираща водноелектрическа централа (ПАВЕЦ), „интелигентна енергия“ и две инсталации за възобновяема енергия.\n\nИнтелигентната енергия включва мрежи от виртуални електроцентрали, които могат да следят и оптимизират производството на енергия.\n\nВсе още няма график за завършване на проекта, посочва Bloomberg.\n\nНякога Ляонин е била един от най-големите индустриални центрове и китайските региони за производство на въглища, помагайки на комунистическата партия на страната да модернизира икономиката, след като поема властта през 1949 г. Тъй като обаче мините се изчерпват, производството на въглища и работните места, които са свързани със сектора, се изместват на запад. През последните години компаниите за комунални услуги се възползваха от силните ветрове в провинцията, за да инсталират вятърни турбини, произвеждащи енергия.\n\nВъглищната мина Haizhou във Фусин трябва да подкрепи планирания преход на провинцията. Някога най-големият открит въглищен ресурс в Азия, правителството сега проучва как да превърне мината в съоръжение за съхранение на енергия, за да подкрепи непостоянното производство на възобновяема енергия в региона.\n\nОбщият капацитет на провинцията за производство на електроенергия е около 60 гигавата в края на 2020 г., като властите планират да го увеличат до около 90 гигавата до 2025 г., като половината от тази енергия трябва да бъде осигурена от неизкопаеми горива, според актуалния петгодишен план за енергийно развитие на Ляонин.\n\nСтремежите на провинцията са само част от мащабната кампания, която се провежда в Китай за стимулиране на производството на чиста енергия с цел постигане на пик при въглеродните емисии преди 2030 г. и въглероден неутралитет до 2060 г., въпреки че опасенията за енергийната сигурност на страната нарастват след поредица от прекъсвания на електрозахранването през последните години.\n\nМиналата година китайският президент Си Дзинпин обеща \"да контролира строго\" въглищата и да започне да намалява употребата им от 2026 г. Емисиите на Китай са най-високите в света.\n\nВъпреки че е малко вероятно тези цели да се променят, екологичните групи се опасяват, че използването на въглища и въглеродните емисии може да достигнат много по-високо ниво от планираното. Китайските власти насочват вниманието към „връщането към въглищата“ в Европа на фона на прекъсванията на доставките на петрол и газ заради войната в Украйна, като отбелязват, че планът за преминаването на Китай към чиста енергия няма да се промени. Държавните медии в Китай обвиниха Европа в лицемерие, когато става дума за действия в областта на климата.",
    "Световните запаси на ориз могат да смекчат въздействието на загубите на реколта в Пакистан и Китай": "Изобилните запаси на ориз на някои ключови износители може до голяма степен да компенсират очаквания спад в производството след наводненията в Пакистан и горещините в Китай, които нанесоха огромни щети на реколтата, предаде Ройтерс.\n\nПакистан, четвъртият износител на ориз в света, претърпя огромни щети върху селското си стопанство, включително ориза, тъй като наводненията опустошиха големи райони обработваема земя, докато изключително високите температури в някои части от Китай в края на август оказаха своето влияние върху производството на ориз на най-големия вносител на основни стоки в света.\n\nВъпреки това, глобалните запаси от ориз са доста стабилни и подобряващите се перспективи за реколтата в Индия трябва да потушат всички опасения за предлагането и да ограничат всяко увеличение на цените от неотдавнашното силно търсене, което се появи от Бангладеш, каза търговец от Сингапур в една от най-големите световни компании за търговия с ориз.\n\nПрогнозите са, че Пакистан е загубил около 10 процента от прогнозното си производство на ориз за 2022 г. от около 8,7 милиона тона, а Китай също е претърпял щети, но степента на загубите на реколта не е ясна, коментират търговци.\n\nЦените на храните на пазарите в Пакистан скочиха, тъй като опустошителните дъждове унищожиха реколтата и прекъснаха доставките, подсказвайки как най-тежките наводнения от десетилетия сана път да създадат недостиг на храна по време на финансова криза.\n\nСпоред Питър Клъб, пазарен анализатор в Международния съвет по зърното, производството на ориз в Пакистан е наистина добро през последните сезони. \"Въпреки че всяка голяма производствена загуба е очевидно лоша, това подобрение в производството през последните сезони дава малко свобода на действие\", смята той.\n\nМинистърът на земеделието на Китай Тан Жънцзян изрази загриженост, че високите температури и сушата са засегнали производството на ориз в източните провинции Цзянсу и Анхуей.\n\n\"Твърде рано е да се каже точно колко ниски могат да бъдат добивите в Китай, но запасите все още са много големи\", каза Клъб.\n\nСъщевременно мусонните дъждове, които закъсняха в части от северните и източните райони за производство на ориз в Индия, се засилиха през последните седмици, повишавайки перспективите за реколта на най-големия доставчик на ориз в света, споделиха търговци.\n\nИндексът на световните цени на Организацията на обединените нации по прехрана и земеделие (ФАО) падна за пети месец през август след рекорда през март, след като Русия нахлу в Украйна, тъй като възобновяването на износа на зърно от украинските пристанища допринесе за подобряване на перспективите за доставки.\n\nСилното търсене от Бангладеш обаче подкрепи цените на ориза през последните седмици. Страната планира да внесе около 1,2 милиона тона ориз през следващите няколко месеца, за да укрепи резервите и да охлади високите вътрешни цени.\n\nВисокопоставен служител на министерството на храните на Бангладеш каза, че страната купува 530 000 тона ориз от Индия, Виетнам и Мианма по споразумения между правителството и води преговори с големите производители Индия, Виетнам и Тайланд.\n\nМиналата седмица цените на индийския ориз се изкачиха до най-високото си ниво от повече от година - около 383 долара за тон, въпреки че пазарът е доста под най-високата цена от 2021 г. - 405 долара, и пика от 2020 г. - 427,50 долара.\n\nТайланд и Виетнам, съответно вторият и третият по големина износител на ориз в света, се споразумяха да си сътрудничат за повишаване на цените, ход, насочен към увеличаване на връзките на световния пазар и повишаване на доходите на фермерите.",
    "Фалиралият туроператор има да връща над 100 000 лв. на клиенти": "Фалиралият туроператор \"Дрийм холидейс БГ\" има да връща над 100 000 лв. на свои клиенти за неосъществени в пандемията пътувания.\n\nТова съобщи пред сайта TravelNews управителят и собственик на „Дрийм холидейс БГ“ Невена Николова.\n\n\"Средствата, които получихме от държавата, не бяха достатъчни да покрием всички суми за отменени пътувания, основно през 2020 г. Над 90% от парите са за клиенти, които трябваше да отидат на екскурзии до Израел, но достъпът до тази държава бе затворен през 2020 и 2021 г. и те не можеха да бъдат реализирани“, разказва Николова. Имало и туристи, които не са успели да пътуват до Бали и Тайланд, защото също са били затворени през 2020 г. и 2021 г.\n\nТуроператорът обяви несъстоятелност на 20 юли тази година, но Николова твърди, че още от април са спрели работа.\n\nПовечето клиенти на \"Дрийм Травълс\" са отказали алтернативни ваучери за други дестинации и са поискали възстановяване на средствата, посочва Николова. Фирмата е получила помощ от над 124 000 лв. специално за възстановяване на парите за неосъществени пътувания. Отделно е възстановила още 200 000 лв. чрез ваучери или алтернативни пътувания.\n\nВсички клиенти, които имат да получават пари от туроператора, трябва да знаят, че застраховката „Отговорност на туроператора“ предоставя обезпечение в подобни случаи - възстановяване на всички плащания по договор за туристически пакет, когато съответните услуги не са били изпълнени напълно или частично в резултат на неразплащане с контрагенти, неплатежоспособност или несъстоятелност на туроператора, напомнят от Министерството на туризма.\n\nЗатова туристите трябва да се обърнат към застрахователя, който е посочен в договора за туристически пакет, за завеждане на щета по застраховка „Отговорност на туроператора“.\n\nОт сайта на \"Дрийм холидейс\" става ясно, че за договори от 2020 г. застраховката \"Отговорност на туроператора\" е направена в \"Алианц България\", от 2021 г. - в \"Лев Инс\", а за 2022 г. - \"Евроинс\".\n\nОт Министерство на туризма съобщиха за \"Сега\", че до момента единствено от ЗАД \"Алианц България\" са получили уведомление за постъпили 9 претенции от потребители на \"Дрийм Холидейс БГ\", които не са получили договорените туристически услуги и не са им възстановени заплатените от тях суми. Самията туроператор не е дал подобна информация на Министерство на туризма.\n\nОт \"Евроинс\" уточниха, че още на 28 април 2022 г. са прекратили договора си с туроператора и обезщетения за туристически договори след тази дата няма да изплащат. Пред TravelNews управителят Невена Николова посочва, че след тази дата има само един договор с потребител с ваучер за неосъществено пътуване от 2020 г.\n\nКакто писа \"Сега\" Министерството на туризма е възложило на Комисията за защита на потребителите и на Агенцията за държавна финансова инспекция да направят проверка на фалиралия туроператор. Намесата на АДФИ е наложителна, тъй като \"Дрийм Холидейс\" е получила държавни ковид-помощи - за въстановяване на пари на клиенти с неосъществени пътувания и за оборотен капитал.\n\nВсе още обаче министърът на туризма не е издал заповед за заличаване на регистрацията на туроператора. В регистъра на туроператорите е отбелязано единствено, че фирмата е поискала от съда откриване на производство по несъстоятелност. Молбата е депозирана в Софийски градски съд с дата 05 август 2022 г. и с дата на обявяване 08 август поради неплатежоспособност и свръхзадлъжнялост. До този момент няма издадено решение на съда за обявяване неплатежоспособността на „Дрийм холидейс БГ“ и няма открито производство по несъстоятелност. Това е причината и министърът на туризма все още да няма законово основание за заличаване на туроператора, посочиха от Министерството на туризма.\n\nОще по темата:",
    "Влюбена двойка живее 10 години като на меден месец! Само със £7 на ден СНИМКИ": "Двойка влюбени живеят така сякаш меденият им месец продължава с години. Те живеят с минимални средства на месец като се издържат единствено от продажба на снимки в интернет.\n\n31-годишната Силке Муйс и 29-годишният Киърън Шанън се срещат в Ситгес, Испания, през 2019 г., където и двамата работят като танцьори.\n\nПо думите им това било от любов от пръв поглед и след като се оженили на остров Скай през следващата година, те решиават да се впуснат в десетгодишен меден месец.\n\nПланът за продължително пътуване се появява, тъй като искат да завършат своята приключенска сватба, която включвала преход от 300 мили през Шотландия.\n\nТе вече са пътували до Исландия, Испания, Португалия, Шри Ланка, до Индия, Непал и след това Тайланд. През повечето време се придвижвали на автостоп.\n\nКийрън и Силке прекарват само със £7 на ден, като отсядат в най-евтините места за нощувка и ядат само улична храна.\n\nТова им позволява да пестят от техния доход от £350 на месец, който печелят от качването на голи артистични снимки в Patreon.\n\nАбонатите плащат £6 на седмица за предизвикателните им голи снимки на спиращи дъха места по целия свят, публикувани всяка седмица.\n\nВижте част от красивите места, които са увековечили в кадър:\n\nПревод: GlasNews.bg",
    "Франческо Баная не иска да разчита на заповеди от бокса": "Франческо Баная не иска да разчита на заповеди от бокса\n\nВ неделя Енеа Бастианини победи със само 0.042 секунди Франческо Баная в спора за първото място в надпревата за Гран При на Арагон в MotoGP. Това коства на заводския пилот на Дукати 5 точки, които могат да се окажат много ценни в битката за титлата в кралския клас.\n\nТова предизвика много спорове относо заповедите от бокса в падока, тъй като Бастианини е пилот на Грезини Дукати, а от 2023 година ще партнира на Баная в заводския екип на италианския производител. Самият Баная обаче заяви преди началото на уикенда за Гран При на Япония, че не иска да разчита на заповеди от бокса, а предпочита да печели победите си на пистата.\n\nБаная вече ще мисли за титлата в MotoGP\n\n„Честно, не мисля, че имам нужда от помощ, за да съм в челото. Предпочитам да печеля на пистата, а не защото някой ме е пуснал. Във всеки случай, аз не съм част от това решение, аз вече съм казал какво предпочитам. Ако обаче се реши нещо друго, това няма да е заради мен. Аз ще се състезавам, ще се опитам да съм в челото и да спечеля, както го направих в Арагон и преди това на „Мизано““, заяви пилотът на Дукати.\n\nКуартараро: Ще е трудно да задържа титлата\n\nПреди надпреварата на „Мотеги“ тази неделя той изостава с 10 точки от Фабио Куартараро в спора за световната титлата, след като пет старта по-рано разликата между двамата бе цели 91 пункта в полза на действащия шампион. Четирите поредни победи и едното второ място на Баная в последните пет кръга обаче позволиха на италианеца да стопи сериозно пасива си преди решиталните пет състезания в Япония, Тайланд, Австралия, Малайзия и Валенсия.\n\nГледайте спорт на MAX с най-вълнуващите състезания от MotoGP, WRC, NASCAR и Supercars, на живо, само в ефира на MAX Sport.",
    "Лавров: Поискахме стенограма на думите на Борел за „фашисткия режим“ в Русия": "Русия поиска от канцеларията на шефа на европейската дипломация Жозеп Борел стенограма на думите му, където той може да е нарекъл Руската федерация \"фашистка\", но текстът все още не е предоставен. Това заяви във вторник ръководителят на руското дипломатическо ведомство Сергей Лавров на пресконференция след разговори с вицепремиера и външен министър на Тайланд Дон Праматвинай, предава ТАСС.\n\nВ понеделник, по време на реч на междупарламентарна конференция на Европейския парламент в Прага, Борел, отговаряйки на въпроси на евродепутати, които поискаха от него „конкретни действия срещу Русия“, премина на родния си испански и според официалния превод на английски , изрече фразата за липсата на „конкретен план за победа над фашистка Русия и нейния фашистки режим.“\n\n\"Офисът на г-н Борел незабавно отрече тези съобщения, като каза, че той говори испански, има неточност в превода на английски. Ние поискахме от офиса на г-н Борел препис на речта на испански, те не ни го дават\", каза Лавров.\n\n„Ако това, което беше съобщено във всички световни медии (че Борел нарече Русия „фашистка“ - бел. ТАСС), се потвърди, тогава ние, разбира се, ще имаме много големи въпроси за това как да продължим да се справяме с тези хора“, каза ръководителят на руското външно министерство.\n\nСпоред него Москва би искала да знае и каква линия ще следва новият постоянен представител на ЕС в Русия на фона на тези изявления.\n\n\"Г-н Борел, както казах, все още е човекът, който назначава представители на ЕС в чужбина. Преди седмица имахме нов ръководител на Делегацията на ЕС в Руската федерация, назначен от него. И ако г-н Борел приема битката толкова инстинктивно за даденост, как да го кажем с „фашисткия режим“, тогава бих искал да знам какви указания и директиви е давал на своя представител в Москва, каква линия ще следва този представител“, подчерта Лавров.",
    "Сряда, 7 септември": "Избрано от програмата\n\n\n\nот 0.15 до 0.30 часа\n\nРадиоколекция\n\n\"Живей като другите и бъди благословен\" от Мирон Иванов – 48 част\n\n\n\nот 0.30 до 2.00 часа\n\nЗаедно след полунощ – Среднощен експрес\n\nводещ: Йордан Георгиев\n\nПосрещаме нощта с младите актьори Анета Иванова и Румен Михайлов, чието творческо партньорство прерасна в един от най-успешните актьорски тандеми за последните години. Ще поговорим за онова, което лежи в основата на ползотворното им съвместно сътрудничество, за спектаклите \"Венера в кожа\" и \"Празникът на Бакхус\", които ще продължат да се играят на софийска сцена, за формата \"Актьори срещу поети\" в театър Сфумато, водещ на който е Анета, за колаборацията на Румен с театър Зонг, както и за всичко, което им предстои през новия сезон. Ще прозвучи и първото издание на новата рубрика \"В диалог\", подготвяна от актрисата Славена Зайкова. Това ще бъде рубрика за култура, културна дипломация и изкуство. Първи неин събеседник ще бъде театралния режисьор и мениджър Младен Алексиев.\n\n\n\nот 2.00 до 3.00 часа\n\nМузиката, която обичам\n\nводещ: Маргарита Заберска\n\nАлбумът Family Tree от февруари 2022 г. на френския тромпетист Давид Енко, в който си сътрудничи с най-близките си роднини, брат му – джаз пианистът Тома Енко и майка му – известната оперна певица Каролин Казадезю.\n\nОсвен авторски композиции, изпълняват музика на Елиът Смит, Джон Луис и Франсис Пуленк.\n\nГост музиканти: струнен квартет \"Воче\", Мишел Портал (бас кларинет), Флоран Нис (контрабас), Готие Гариг (барабани) и Селиа Камени (вокали).\n\n\n\nот 3.00 до 5.00 часа\n\nЕврокласик ноктюрно\n\nЗаписи от международния музикален радиообмен\n\n\n\nот 5.00 до 5.30 часа\n\nМузика на народите\n\nИзворна музика и уърлд от Лаос и Тайланд. С участието на: ансамбъл \"Пифат\", изпълнители и групи за автентичен фолклор, \"Парадайс Банкок Молам Интернешънъл бенд\".\n\n\n\nот 5.30 до 6.00 часа\n\nБългарска народна музика\n\nИзпълнения на Недялка Недялков\n\n\n\nот 6.07 до 6.50 часа\n\nМузика за събуждане\n\nКонцерт\n\n\n\nот 6.50 до 7.00 часа\n\nРанобудно петленце\n\n\"Кучешкото село\" от Джани Родари\n\n\n\nот 7.20 до 8.00 часа\n\nДетското.БНР\n\n\"Ами и Морската царица\" от Иван Остриков – 2 част\n\n\n\nот 8.06 до 11.00 часа\n\nНашият ден\n\nводещи: Таня Любенова, Александър Райчев\n\n• Епизоди от живота: една история, която ни разказва за начина, по който оцеляват птиците, а понякога и ние самите, за срещата си с Бисера от с. Горни Вадин ни разказва Люба Константинова.\n\n• Как да помогнем на бедстващите жители от наводнените села в община Карлово – разговор с Любомир Чакъров, доброволец, председател на сдружение \"Аз обичам Пловдив\".\n\n• Темата на деня: Предизборните обещания, правилните послания, манипулациите, аудиторията и изборите – какво, и как избираме, за пореден път? Събеседник: д-р Пламен Димитров, психолог.\n\n• Разговорът: Среща със Здравка Евтимова – един от посланиците на културата в класацията на БНР.\n\n• Времето на редактора: на гости в къщата-музей \"Иван Вазов\" в Берковица\n\n• Основната ни цел е подобряване на детското здравеопазване и остойностяване на лекарския и сестринския труд, каза пред БТА служебният министър на здравеопазването Асен Меджидиев. Какви са възможните механизми за постигане на тези цели – коментар на експерти в областта на здравеопазването\n\n• Съвременните технологии и грижата за възрастните хора с полиморбидни заболявания – репортаж\n\n\n\nот 11.00 до 12.00 часа\n\nМузика до обед – Трезор\n\nводещ: Диляна Трачева\n\n• Още когато \"Субдибула\" се събират през 85-та година на миналия век, в основата е идеята да свирят авторска музика. Сега групата се завръща с нов материал, който води към бъдещ албум – Венци Дреников и Ели Раданова представят песента \"С най-добри пожелания\";\n\n• Ема Краун предлага двойна доза музика като пуска не само две нови песни, но го прави в еднакъв час и ден;\n\n• Носител на редица награди и участник в телевизионни формати, младата Стефани Илиева освен изпълнител е и съавтор на своите песни – слушаме премиерно най-новото от нея;\n\n• Преглед на седмичните класации на Billboard Hot 100 и Official UK Singles Top 40.\n\n\n\nот 12.20 до 14.00 часа\n\nАртефир\n\nводещ: Светлана Тарашоева\n\n• Пушкин в колекцията \"Детски шедьоври от велики писатели\" – \"Приказка за цар Салтан\" излиза с рисунките на Пенко Гелев\n\n• \"Макгахански блусове и балади\" – самостоятелна изложба- живопис на пловдивския художник Юли Шумарев с есета към картините в галерия \"Ларго\", Варна.\n\n• Пето издание на Международен импро фестивал в София – разговор със Златин Цветков.\n\n• XXVI Международния театрален фестивал \"Сцена на кръстопът\", Пловдив – разговор с Кръстьо Кръстев, директор на фестивала и на Драматичния театър \"Н. Масалитинов\"\n\n• Фотоизложба на Елица Матеева в Дома на киното – с фотографии, които показват какво се случва зад сцената.\n\n• Виенският симфоничен оркестър с два концерта на Античния театър в Пловдив.\n\n• Скандинавският трилър \"Дронът\" на Уни Линдел – разговор с Пламен Тотев.\n\n\n\nот 14.00 до 15.00 часа\n\nМузикален следобед – Музик мания\n\nводещ: Калина Томова\n\nПредставяне на албума \"Вокални отпечатъци\" на акапелна група \"Спектрум\".\n\n\n\nот 15.10 до 16.30 часа\n\n\"1001 защо – Ефир знание\": Премълчаната история – Избрано\n\nводещ: Бойко Ламбовски\n\nПредаването е посветено на т.нар. \"арт-бохемство\" – част от културния и политически живот откъм средата на миналия век. Исторически погледнато, тези среди изживяваха своя отчасти разгулен, отчасти по свободен от идеологическото условности живот като съпротива срещу Системата. За книгите си, посветени на арт-бохемството в София и Бургас, разказва журналистката Марияна Първанова, писателят Чавдар Ценов споделя отразения в книгата си \"Старецът трябва да умре\" опит, писателят Антон Баев разказва за арт-бохемата на Пловдив, а доцент Йордан Ефтимов търси паралели между явлението в бившите соц. страни и такива събития като хипи-движението в САЩ и студентските движения в Париж през 1968 г.\n\n\n\nот 16.30 до 17.00 часа\n\n\"1001 защо – Ефир знание\": Радиоенциклопедия\n\nводещ: Петра Талева\n\nТайнствените обиталища – 1 част: Хераклея Синтика\n\n1400 години античният град Хераклея Синтика, споменаван в текстовете на Тит Ливий, Херодот и Тукидид, пази своите тайни, а повече от 100 години учените спорят къде всъщност се намира той. През 2002 година е открит голям античен надпис, който указва местоположението на Хераклея Синтика. Руините му са разположени в землището на село Рупите, където екипи археолози разкриват тайните на това селище. Събеседници в предаването са доц. д-р Людмил Вагалински, ръководител на разкопките, археологът Сотир Иванов и докторантката Люба Трайкова.\n\n\n\nот 17.00 до 18.00 часа\n\nКакво се случва\n\nводещ: Таня Димова\n\n• Съдбата на пътуващите книжни изложения – в седмицата на \"Алея на книгата\" в София и в Нощта на литературата издателите Невена Дишлиева-Кръстева, Гергана Георгиева и Десислава Алексиева, председател на Асоциация \"Българска книга\", говорят за възможностите на издателите и препятствията, пред които са изправени днес.\n\n• Поглед върху \"Книжната Аполония”, провела се в рамките на 38-ите Празници на изкуствата в Созопол.\n\n\n\nот 18.30 до 19.30 часа\n\nЖива вода – Музикален атлас\n\nводещ: Пламен Георгиев\n\nРазнообразен, стилен уърлд и етнорок от различни райони на Испания и Латинска Америка. Сред участниците – Роже Мас, \"Фемина\", Чаранго, \"Пахаро\", Марта Гомес, Хабиер Мугуруса, Рафа Берио и др.\n\n\n\nот 19.30 до 21.30 часа\n\nКонтемпо\n\nводеща: Петя Габрова\n\nКонцертна версия\n\nПредставяме компилация от произведения на композитори от XX и XXI век под диригентската палка на Саймън Ратъл.\n\nЩе прозвучат творби от Майкъл Типет, Джулиан Андерсън, Джудит Уиър, Рейф Воун Уилямс, Питър Максуел Дейвис и Джон Адамс.\n\n\n\nот 21.30 до 23.00 часа\n\nАларма\n\nводещ: Цветан Цветанов\n\n• Репортаж и интервюта от фестивала за независима музика \"Здраво млади\", посветен на 50-годишнината на Младежкия културен център в Скопие. Акцент: словенският инди-рок квартет Rush To Relax, които са участници и на първото издание на серията \"ТермоАларма\" – концерти в пространствата на Регионалния център за съвременни изкуства \"Топлоцентрала\", курирани от \"Аларма\" като част от международната програма за подпомагане на пътуванията на млади групи от Европа LivEurope. В предаването ще се включат и българските участници в инициативата – група \"КАКЕ?\".;\n\n• Изборът на \"Аларма\" от Алеята на книгата\n\n\n\nот 23.00 до 24.00 часа\n\nМузика до полунощ – Кантате, юбилате\n\nводещ Мануела Манчева\n\nИсторията на най-дълголетния църковен хор в столицата - Софийския катедрален хор \"Света Неделя\" със записи от четирите издадени албума на състава, изпълнения от концерта на 21 ноември 2019 година по повод неговата 140-годишнина и от Златния фонд на БНР.\n\nВ предаването са включени интервюта с иконом Кирил Попов, дирижирал състава до 2000-та година и неговия приемник проф. протопсалт Мирослав Попсавов.\n\n",
    "Тежки наводнения в Банкок": "Обилни валежи предизвикаха тежки наводнения в Банкок, предаде ДПА.\n\nЧасти от метрополиса са под вода, съобщиха длъжностни лица, цитирани от вестник „Банкок“. Много канализационни тръби не издържаха на мощния приток на вода.\n\nГубернаторът Чадчарт Ситипунт призова жителите да бъдат внимателни, особено по улиците, тъй като има прогнози за нови проливни дъждове. Много шофьори попаднаха в капана на придошлите води.\n\nИзвикани са военни части на помощ.\n\nВ момента е дъждовният сезон в големи части на Тайланд, но много области съобщават за много по-силни дъждове от обичайното за сезона, предаде БТА.",
    "Революционно повече мегабайти и минути за над 130 дестинации от А1": "Независимо дали пътуваме зад граница по работа, или за развлечение, нуждата от лесна комуникация и бърз достъп до информация остава на едно от първите места. Днес, посредством множеството технологични джаджи, с които разполагаме, имаме възможност да сме постоянно свързани в глобалната интернет мрежа и да сърфираме в нея независимо къде се намираме. Само с няколко клика можем да се свържем с близките си, да проверим хотелската си резервация, да наемем автомобил, да потърсим най-близкия плаж или да запазим маса в най-новия и модерен ресторант.\n\nЕдинствените условия, за да си гарантираме спокойно и незабравимо преживяване извън България, са да разполагаме със смартфон и подходящ тарифен план с включен роуминг. За всички пътуващи извън България А1 вече предлага нов тарифен план Roaming Revolution, който предоставя по-изгодни условия за общуване за над 130 дестинации на 6 континента.\n\nРеволюция в над 130 дестинации\n\nНовият план има за цел да направи комуникацията на всички клиенти, които планират пътуване зад граница, още по-достъпна с повече минути и мегабайти за общуване. Roaming Revolution е уникален роуминг план за българския пазар.\n\nТой обособява 5 зони, като всяка зона включва различни дестинации, за които важат фиксирани тарифи за мегабайти и разговори.\n\n5 роуминг зони\n\nЧрез обособяването на 5 роуминг зони Roaming Revolution дава възможност на потребителите лесно да се ориентират за различните условия на ползване на услугата в зависимост от дестинацията за пътуване.\n\nКъм Великобритания, Северна Македония Сърбия и Турция има засилен интерес от страна на българите и това налага обособяването им в отделна роуминг зона. През април А1 направи промени в своята Стандартна роуминг тарифа и понижи значително цените за изходящи обаждания и използване на мобилни данни в страните от Западните Балкани и Турция - с до цели 96%. Компанията въведе и специални условия за общуване за Великобритания. С Roaming Revolution А1 прави общуването още по-достъпно - с новия план срещу дневна такса от 4,99 лв., потребителите ще могат да провеждат неограничени разговори с гласова услуга, както и да използват 500 MB мобилен интернет на максимална скорост.\n\nДруга от новите зони включва популярни дестинации като Черна гора, Албания и Швейцария. За тези държави срещу дневна такса от 9,99 лв. всеки клиент на А1 може да получи възможност за провеждане на разговори на цена от 0,59 лв. на минута. При активиране на плана клиентите ще получат и 500 MB мобилен интернет.\n\nЛюбопитни са и възможностите за общуване, които Roaming Revolution предлага за по-далечни и екзотични дестинации като Нова Зеландия, Бахрейн, Катар, Мадагаскар, Тайланд, Южна Корея, Япония. Дневната такса за страни от тази зона е от 19,99 лв., като срещу нея потребителите ще получат 500 MB мобилен интернет и възможност за провеждане на разговори на цена от 1,99 лв. на минута.\n\nПланът предоставя нови опции и за пътуващите в Европейския съюз и Европейското икономическо пространство - с използване на неограничени минути за разговори към България, както и 500 MB мобилен интернет срещу 0,99 лв. дневна такса.\n\nПоследната зона включва всички други страни извън останалите групи. Тук специфичното е, че няма дневна такса. Потребителите ще заплащат 2,99 лв. за изходящи или входящи обаждания, а цената на един мегабайт мобилен интернет е от 9,99 лв.\n\nИзточник: Shutterstock\n\nЛесно и достъпно\n\nВсеки частен клиент може да се запознае в коя зона се намира неговата дестинация на сайта на А1 - www.a1.bg/rr.\n\nПотребителите могат лесно да активират Roaming Revolution през уеб версията на Моят А1 или чрез SMS на номер 17280 (за частни клиенти) или 17290 (за бизнес клиенти). След активиране минутите и мегабайтите ще бъдат валидни до 23:49 ч. на съответния ден по българско време. Първата активация е безплатна, а при всяка следваща се начисляват 9,99 лв. без ДДС, в случай на промяна към Roaming Revolution или към друг роуминг план.\n\nБизнес клиентите получават двойно повече мегабайти, както и по-ниски цени за разговори и съобщения. За да използват Roaming Revolution, на тези клиенти се начислява и месечна такса в размер на 4,99 лв. без ДДС. Пълните условия за бизнес клиентите могат да бъдат открити на www.a1.bg/brr.",
    "ЧЕТИРИ ЛАПИ спаси още едно мече в нужда": "От тази седмица ПАРК ЗА МЕЧКИ Белица има нов обитател – шестгодишната мечка Ива, която вече е на сигурно място под грижите на експертния екип на ЧЕТИРИ ЛАПИ в парка, управляван от фондацията за защита на животните съвместно с Фондация Бриджит Бардо.\n\nНа 20 септември мечката Ива пристигна в новия си дом – ПАРК ЗА МЕЧКИ Белица, след трансфер от Скопие. Димитър Иванов, директор на парка сподели: „Ива вече се намира на сигурно място в ПАРК ЗА МЕЧКИ Белица при себеподобните си. Мисията по нейното спасяване и трансфер се осъществи безпроблемно и по план, за което благодарим на кооперацията между българските, гръцките и македонските власти.“\n\nВъпреки че Ива е само на шест години, нейната история е наистина вълнуваща. Като съвсем малко мече, тя е намерена изоставена и осиротяла и предадена на частен собственик в Скопие и оттогава живее в неговото имение. Ива няма възможност да бъде рехабилитирана и върната обратно в дивата природа, а в Северна Македония няма подходящ за вида приют или убежище, където тя би могла да бъде отгледана и настанена със своя вид. До есента на 2017 г. тя е отглеждана в същото имение заедно с мечката Теди, но Теди е предаден на зоопарка в Щип, а мечката Ива остава съвсем сама. Припомняме, че ЧЕТИРИ ЛАПИ спаси мечето Теди от Зоопарк Щип през ноември 2020 г. Сега получихме шанс да спасим и бившата му спътница, защото нейният собственик пожела да я предаде на ЧЕТИРИ ЛАПИ доброволно. Ива е била отглеждана в задния двор на къщата на собственика. Мечката е имала малко бетонно вътрешно помещение за свой дом. А условията за нейното отглеждане са били крайно неподходящи и изключително рискови мечката да избяга от заграждението, тъй като конструкцията не е била достатъчно стабилна и безопасна за отглеждане на възрастна мечка.\n\nСъс спасяването на Ива ЧЕТИРИ ЛАПИ не само цели да подобри значително живота на мечката, но и да продължи усилията си за прекратяване на жестокото незаконно пленяване на кафяви мечки в Северна Македония в рамките на инициативата #saddestbears Southeast Europe. За повече информация вижте също тук: Мечките в Северна Македония - Мечките в Югоизточна Европа - #SaddestBears.\n\nСега за Ива предстоят ветеринарни прегледи и да прекара задължителен 30-дневен карантинен период, настанена в отделно от останалите мечки заграждение. И тъй като наближава зимата - сезонът, през който мечките се ориентират към зимен сън, тя няма да може да бъде събрана с евентуалните ѝ бъдещи другари – Теди и Рику. Вълнуващата среща на Ива със стария ѝ спътник Теди остава за пролетта на 2023.\n\nЧЕТИРИ ЛАПИ:\n\nЧЕТИРИ ЛАПИ е международна организация за защита на животните, която помага на изложени на прякото човешко влияние животни, разкрива случаи на насилие, спасява животни в нужда и ги защитава. Основана през 1988 г. във Виена от Хелмут Дунглер и приятели, организацията се бори за свят, в който хората се отнасят към животните с уважение, съчувствие и разбиране. Кампаниите и проектите на ЧЕТИРИ ЛАПИ са насочени към животни компаньони, в това число бездомни кучета и котки, към селскостопански и към диви животни, като мечки, големи котки и орангутани, които се отглеждат при неподходящи условия, както и в зони на бедствия и конфликти. С представителства в Австралия, Австрия, Белгия, България, Великобритания, Виетнам, Германия, Косово, Нидерландия, САЩ, Тайланд, Украйна, Франция, Швейцария и Южна Африка, както и спасителни центрове в единадесет страни, ЧЕТИРИ ЛАПИ осигурява неотложна помощ и дългосрочни решения. www.four-paws.bg.",
    "Марко Бедзеки пред Sportal.bg: Дългите пътувания са тежки за отборите": "Марко Бедзеки пред Sportal.bg: Дългите пътувания са тежки за отборите\n\nЗа първи път от 2019 година насам отборите и пилотите от световния шампионат в MotoGP ще направят традиционното си азиатско турне в края на сезона в кралския клас. През последните две години то не се проведе заради пандемията от коронавирус, а през този сезон то отново ще включва четири състезания в рамките на пет седмици, както бе и през 2018 и 2019.\n\nЗа разлика от тогава обаче то започва с едно изключително тежко пътуване, тъй като надпреварата за Гран При на Япония се провежда само седмица след старта за Гран При на Арагон в Испания. Това означава, че тимовете имат по-малко от четири дни, за да пренесат цялото оборудване до „Мотеги“, за да може уикендът в Япония да стартира по план.\n\nСлед случилото се в Аржентина по-рано тази година, когато проблеми с каргото наложиха отмяната на всички петъчни тренировки, от организаторите на шампионата Dorna Sport направиха една промяна в графика за уикенда в Япония. Те премахна сутрешните тренировки в петък, а за сметка на това следобедната сесия в MotoGP, но не и в Moto2 и Moto3, ще бъдe удълженa.\n\nMotoGP отмени петъчните тренировки за Гран При на Аржентина\n\nЗа транспорта на оборудването не спомага и затварянето на руското въздушно пространство, което чувствително увеличава дистанцията и времето, което е нужно на петте самолета, превозващи каргото, да достигнат от Испания до Япония. Освен това и часовата резлика също не спомага, тъй като тимовете практически губят 7 часа при това си пътуване.\n\nСамо една петъчна тренировка в Гран При на Япония\n\nПо време на уикенда за Гран При на Великобритания в началото на месец август репортер на Sportal.bg се срещна с пилота на ВР46 Дукати Марко Бедзеки, с когото обсъдиха точно тази тема с дългите пътувания между състезания на различни континенти в последователни седмици.\n\nМарко Бедзеки пред Sportal.bg – за първия подиум в MotoGP и разликите с Moto2\n\nСмяташ ли, че организаторите на шампионата изискват твърде много от вас с тези дълги пътувания между състезания, когато те са на два различни континента и са разделени от само една седмица?\n\n„За мен е по-лесно, защото аз само карам мотор, просто трябва да стигна до пистата. Всяка година правим тези състезания в Азия последователно. Това ни е работата, трябва да се справим. Надявам се моторите да стигнат, защото при такива къси периоди е трудно за организацията на отбора. За нас е различно, ние се наспиваме и се възстановяваме от дългото пътуване“, заяви младият италианец.\n\nСлед спираката в Япония в края на тази седмица азиатското турне на MotoGP за 2022 година ще продължи с надпреварата за Гран При на Тайланд следващата неделя. След старта на „Бурирам“ ще последва седмица пауза, преди състезанията в Австралия и Малайзия на 16 и 23 октомври. След тях керванът ще се завърне в Европа за финалния кръг от сезона, който отново ще бъде за Гран При на Валенсия на пистата „Рикардо Тормо“ на 6 ноември.\n\nГледайте спорт на MAX с най-вълнуващите състезания от MotoGP, WRC, NASCAR и Supercars, на живо, само в ефира на MAX Sport.\n\nСнимки: Gettyimages",
    "13 загинали при автобусна катастрофа в Мианмар": "Най-малко 13 души са загинали, а други 23 са били ранени при сблъсъка на два пътнически автобуса с паркиран автомобил в Мианмар, съобщиха спасителните служби.\n\n\n\n\"Общо 10 мъже и 3 жени са загинали\", заявиха от пожарната служба на Мианмар.\n\n\n\nПричината за сблъсъка не е известна.\n\n\n\nСлед военния преврат през февруари миналата година нощният полицейски час насърчава шофьорите да бързат към дестинациите си.\n\n\n\nНо пътните произшествия вече бяха често срещани в Мианмар, където транспортната мрежа е в лошо състояние.\n\n\n\nПрез 2017 г. деветнадесет души загинаха при инцидент с автобус на магистрала близо до граничния пункт Мяуади.\n\n\n\nСпоред последните данни на Световната здравна организация от 2018 г. само Тайланд е на по-лошо място от Мианмар в Югоизточна Азия по смъртност и пътни инциденти.",
    "Български фирми използваха кризите като трамплин за просперитет": "България стана световен износител на олио и биодизел\n\nПрез 2021 г. българските износители на слънчогледово олио постигнаха рекордна за последните 10 г. експортна цена и се изкачиха на второ място на световния пазар.\n\nПрез 2021 г. българските износители на слънчогледово олио постигнаха рекордна за последните 10 г. експортна цена и се изкачиха на второ място на световния пазар.\n\nПроблемите с нарушените доставки по света на различни суровини и материали по време ковид пандемията, както и галопиращите енергийни цени не са повлияли негативно на българския износ като цяло. Въпреки оплакванията на бизнеса, че става неконкурентоспособен заради все по-големите разходи за производство, България продължава да печели позиции на световните пазари. При това редица български стоки се реализират на цени, по-добри от конкурентите си. Това показва ежегодният анализ на Българската стопанска камара за износа на страната ни.\n\nПрез 2021 г. експортът на български стоки e на стойност 41.9 млрд. долара, което е със завидните 31% повече от предната година.\n\n\"Ако има пострадали от прекъснати доставки заради ограниченията на ковид пандемията фирми, то\n\nтова се балансира от пренасочване на веригите за доставки\n\nПандемията даде шанс на много наши фирми, тъй като мултинационалните компании решиха, че за тях е по-важно да имат сигурни доставки от по-кратки разстояния, за да не се спира производството на краен продукт. Липсата на някакъв елемент спира цялата поточна линия и загубите в тези случаи са доста по-големи, отколкото по-високата цена, която предлага българският производител в сравнение с този от Индонезия, Малайзия или Тайланд\", коментира авторът на изследването Веселин Илиев, главен директор „Външноикономическо сътрудничество“ в БСК.\n\nНачело на експортната листа на България за поредна година излизат изделията на елекротехниката и електрониката (1-во място), както и на машиностроенето - (3-то място). Водещите им позици трайно се затвърдиха, което е похвално за българския бизнес, решил да развива високотехнологични производства и крайни продукти, вместо да пласира евтино и бързо суровини и заготовки.\n\nСред първите четири стоки по стойност във валута се нареждат медта и медните изделия (2-ро място) и енергоносителите (горива и електроенергия) - 4-то място. Традиционно за последните години петото място заема зърното. Тези 5 групи стоки формират над 1/3 от износа на България.\n\nЗа първа година броят на групите стоки, чийто износ надвърля 1 млрд. долара, се е увеличил от 10 на 15. (Таблица 1).\n\nЗа по-добрите постъпления на българските фирми от продажби зад граница несъмнено заслуга има инфлацията. Това важи най-вече за износа на суровини, където\n\nръстът на цените успява да компенсира намалелите продажби\n\nНапример износът на горива през миналата година е спаднал с 1/3 като обем - от 2.813 млн. тона през 2020 г. на малко под 2 млн. тона през 2021 г., но в стойност стоковата група бележи ръст от 1.106 млрд. долара на 1.292 млрд. долара, или 17%.\n\nПодобно е положението и при металите, чиито цени на международните борси отбелязаха рекорди през последните две години. Количеството износ на катодна и анодна мед спада, но приходите от продажби зад граница растат. При катодната мед например постъпленията са скочили с 50%, което я прави стоката с най-голям стойностен обем в българския износ за миналата година с приходи за 1.773 млрд. долара. Отделно износът на анодна мед е за 1.026 млрд. долара. Основен техен производител е медната рафинерия в Пирдоп.\n\nЗаради високите цени на металите сред водещите експортни стоки с над 1 млрд. долара приходи се наредиха желязо, стомана и изделия от тях, а на световните пазари България се изкачи на второ като най-голям износител на профили от желязо и стомана.\n\nИзносителите на зърно също са спечелили добре от играта на борсовите котировки. Тук водеща е пшеницата - през миналата година България е изнесла 5.076 млн. тона за 1.356 млрд. долара. Като количества ръстът е с 60%, а като стойност - с 94%, почти двойно спрямо предната година. Това обяснява и защо нашите зърнопроизводители сега са толкова \"чувствителни\" към вноса в Европа без мита и тарифни бариери на значително по-евтиното зърно от Украйна след избухването на войната.\n\n\"За водещия принос на зърнените култури - пшеница, слънчоглед, царевица, в експортната ни листа през последните години\n\nрещаваща роля играе и европейският начин на субсидиране\n\nТой стимулира отглеждането на селскостопански култури, които са с максимално индустриализиран процес на добив. Непропороционалните субсидии доведоха до спад в отглеждането на плодове и зеленчуци, които са трудоемки и изискват ежедневна грижа, и за съжаление България се превърна в нетен вносител на плодове и зеленчуци\", коментира Илиев.\n\nИнфлацията \"помага\" и на производителите на крайни продукти да отбележат по-добри продажби зад граница. \"Като се отчете, че производствените цени на предприятията се повишиха с 20-30%, мисля, че реалният ръст на износа по цени от 2020 г. е около 10-12%\", посочва експертът.\n\nКрайните цени растат навсякъде - и за нашите конкурентите, но въпреки това редица български стоки с висока добавена стойност се представят отлично на световните пазари. Например изделията на електрониката и електротехниката регистрират 7% средногодишен ръст за последните пет години, докато за същия период световният внос се е увеличавал с 5% годишно. Износът на машини и апарати също се представя добре и бележи средногодишен ръст от 6%, докато световният внос - 3%. \"Това означава, че българските производители на тези изделия са конкурентоспособни на глобалните пазари и изместват други доставчици\", обяснява Илиев.\n\nСъщото може да се каже и за изделия на химическата промишленост, части и компоненти за автомобилната индустрия, велосипеди, лекарства, оптически и измервателни прибори, мебели, които показват бързо развитие и излизат напред в експортната ни листа с над 1 млрд. долара реализирани продажби в чужбина.\n\nВпечатление правят и данните за износа на електроенергия. През 2021 г., когато започна значителното увеличение на енергийните цени, страната ни рязко е увеличила експорта на ток до 5853 GWh при 4422 GWh предната година. Приходите във валута нарастват още по-драстично - за миналата година те са 632 млн. долара при далеч по-скромните 229 млн. долара година по-рано. В региона единствено Румъния има по-голям износ на електроенергия – 658 млн. долара, а Гърция и Турция изнасят 2,5 пъти по-малко от нас.\n\n--------------------------------------------------\n\nКОИ СА БЪЛГАРСКИТЕ ПАЗАРИ?\n\nСтраните от ЕС и от Европейско икономическо пространство стават все по-важни за българските доставчици, показва изследването на БСК. Близката търговия става все по-предпочитана от далечните дестинации, за които освен това се прилагат тарифни и нетарифни бариери.\n\nНай-важният пазар е Германия – с 15% дял в целия ни износ. Следват Румъния 10.2%, Италия 7.6%, Гърция 6.6%, Турция 6.2%.\n\nВ Топ 10 са още Франция, Белгия, Китай, Испания, Полша. Тези 10 партньори са пазар за 60% от износа на страната ни. И почти за всички тези държави българският експорт през последната година е нараснал с двуцифрени темпове от 20% нагоре.\n\n----------------------------------------------\n\nКЪДЕ СМЕ НАЙ-УСПЕШНИ?\n\nПрез 2021 г. България успява да се изкачи на второ място в света по износ на маслодаен слънчоглед с продажби за над 730 млн. долара. Той се изнася основно за Германия и Турция.\n\nСъщо толкова успешно успяваме да изнасяме по-скъпия краен продукт слънчогледово олио. Приходите от износ достигат 691 млн. долара износ, с което заемаме третото място на световен износител на слънчогледово олио. Стоката се продава предимно в Испания, Италия, Турция и Гърция.\n\nСред изнасяните горива с голям дял е биодизелът. Той се получава основно от рапицата, която до преди няколко години българските производители изнасяха директно. Сега обаче в страната ни работят множество неголеми инсталации за преработка на рапица в гориво. През 2021 г. са изнесени 542 хил. тона биодизел за 926 млн. долара. Ръстът в количество е 28%, а в реализирана валута - 118%. Купувачите на българския биодизел са основни страни от ЕС - Румъния, Италия, Унгария, Австрия, Гърция.\n\nИма и няколко нишови стоки, в които България се е утвърдила като световен лидер. Така например сме на първо място на пазара на една специфична стока - временно консервирани череши, използвани предимно в коктейли. Реализираният износ на българо-италианския производител за миналата година е 32 млн. долара.\n\nБългария държи 21% от световния пазар на патешки черен дроб и е на трето място в света по износ на замразено патешко месо. Трайно се утвърдихме на втората позиция по износ на спирачни маркучи и азотни торове. Изкачихме се до второ място по износ на калцинирана сода и до четвърто по износ на игрални апарати благодарение на силния IT сектор у нас. (Таблица 3)\n\nОт анализа са изключени доставките на оръжейната индустрия, тъй като НСИ третира тази информация като конфиденциална. Но на база огледални данни от други страни през 2021 г. България е изнесла стоки за отбраната най-малко за 566 млн. долара. Реалният износ е по-голям, тъй като редица държави, които са пазар за българска военна продукция, също не предоставят данни за търговията си. За 2020 г. износът на специална продукция се оценява на 614 млн. долара.",
    "COVID дръпна България на дъното на ЕС по човешко развитие (Обзор)": "Изпреварена от Тайланд и Албания, вече не попада в групата на най-високоразвитите страни\n\nДесетилетия напредък по отношение на продължителността на живота, образованието и икономическия просперитет започнаха да се разпадат под натиска на световните кризи, сочи нов доклад. През последните две години 9 от 10 държави са дръпнали назад в Индекса на човешкото развитие на ООН. Слизайки с цели 12 места надолу, България отпадна от групата на най-високоразвитите страни и вече изостава по качество на живот от всички свои съседки с изключение на Северна Македония.\n\nCOVID-19, войната в Украйна и последиците от изменението на климата обръщат тенденцията на глобален напредък, подчертават от Би Би Си.\n\nИндексът на човешкото развитие стартира през 1990 г. в опит да извлече сведения за благосъстоянието на повече от 191 народа по света, като погледне отвъд брутния им вътрешен продукт (БВП).\n\nТази година класацията оглави Швейцария със среден брутен национален доход (БНД) от 66 хил. долара. Изготвеният от ООН доклад сочи, че очакваната продължителност на живота в страната е 84 години, от които средно 16,5 се отделят на образованието.\n\nВ другия край на класацията е Южен Судан, където средната продължителност на живота е 55 години, а хората прекарват само\n\n5,5 г. в училище и печелят едва 768 долара годишно по същия показател.\n\nСпоред тазгодишната класация, изработена на базата на данни за 2021 г., България се нарежда на 68-о място в света и е втора в групата на “високоразвитите държави”, която е водена от Албания. За сравнение при изготвянето на индекса за 2020 г. страната ни е заемала 56-о място, като отново е гонела Румъния и Турция (49-о и 54-о), но Албания, Грузия и Сърбия са били плътно зад нея - също попадайки в списъка на най-развитите. Сега обаче България е единствената членка на ЕС, която не фигурира в този списък.\n\nДанните на ООН относно България показват очаквана средна продължителност на живота - 71,8 години, като 13,9 от тях са посветени на образование, а БНД на глава от населението е 23 071 долара годишно.\n\nРумъния, един от най-големите конкуренти на България в миналото, вече е 15 места по-напред със 74,2 г. средна продължителност на живота, 14,2 г. в училище и годишен БНД 30 027 долара. Пред нея се нареждат Словакия и Унгария, също членки на ЕС.\n\nНеуспехите в повече от 191 страни, включени в измерването на индекса, особено по отношение на продължителността на живота, върнаха нивата на развитие до тези, наблюдавани през 2016 г., обръщайки 30-годишна тенденция.\n\nВ САЩ например очакваната продължителност на живота при раждане е намаляла с повече от две години от 2019 г. насам. В други страни спадът е много по-голям.\n\nПрез годините, откакто беше въведен индексът, много страни се сблъскаха с кризи и направиха крачка назад, но глобалната тенденция не спираше да се движи нагоре. Откакто започнали изчисленията, миналата година за първи път бе отчетен спад, а резултатите от тази година затвърдиха низходящата тенденция.\n\nНегативното въздействие обаче не е равномерно. Две трети от\n\nбогатите страни се възстановиха през миналата година,\n\nдокато при останалите спадът в качеството на живот не е овладян и продължава да хвърля сянка върху цялостното развитие.\n\nТазгодишният индекс се основава на данни от 2021 г. “Но перспективите за 2022 г. са мрачни”, казва Ахим Щайнер, един от авторите на доклада, който посочва, че повече от 80 държави имат проблеми с изплащането на националния си дълг. “Осемдесет държави са на една крачка от изправянето пред такъв вид криза, което е много сериозна перспектива”, допълва той. Според него смущенията, които наблюдаваме, са дълбоки и създават неяснота за бъдещето.\n\n"
}