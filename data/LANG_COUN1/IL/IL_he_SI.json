{
    "למרות האמברגו הישראלי: סלובניה תעביר לאוקראינה טנקים שהושבחו בידי אלביט": "סלובניה הודיעה כי תעביר 28 טנקים סובייטיים במקור מדגם טי-55 אס לידי אוקראינה, במסגרת המאמצים לחזק את קייב מול השריון הרוסי שפלש למדינה. בעסקה מעורבת גם גרמניה, שבתמורה תספק לסלובניה רכבים משוריינים שברשותה.\n\nסלובניה הודיעה כי תעביר 28 טנקים סובייטיים במקור מדגם טי-55 אס לידי אוקראינה, במסגרת המאמצים לחזק את קייב מול השריון הרוסי שפלש למדינה. בעסקה מעורבת גם גרמניה, שבתמורה תספק לסלובניה רכבים משוריינים שברשותה.\n\nסלובניה הודיעה כי תעביר 28 טנקים סובייטיים במקור מדגם טי-55 אס לידי אוקראינה, במסגרת המאמצים לחזק את קייב מול השריון הרוסי שפלש למדינה. בעסקה מעורבת גם גרמניה, שבתמורה תספק לסלובניה רכבים משוריינים שברשותה.",
    "סנסציה: פולין היממה את סלובניה בדרך לחצי": "לשפשף את העיניים ועדיין לא להאמין. סנסציה כזו אף אחד, אבל אף אחד, לא היה יכול יכול לדמיין. לוקה דונצ'יץ' והאלופה הסלובנית בחוץ לאחר משחק היסטורי, לא פחות, בו פולין היממה את אירופה כולה בדרך ל-87:90 שהרעיד את עולם הכדורסל. קלעו לפולין: מתאוש פוניטקה 26 נקודות (16 ריבאונדים, 10 אסיסטים), איי ג'יי סלוטר ומיכאל סוקולובסקי 16, יארוסלב זיסקובסקי 14, אלכסנדר בלצ'רובסקי 11, אארון צל 4, אלכסנדר דזייווה 3 קלעו לסלובניה: ולטקו צ'אנצ'אר 21, גורן דראגיץ' 17, לוקה דונצ'יץ' 14 (11 ריבאונדים, 7 אסיסטים), יאקה בלאזיץ' 13, קלמן פרפרליץ' 9, מייק טובי 8, אדו מוריץ' 5 מי היה יכול בכלל להעלות בראשו שנכתוב ונקרא את השורות האלה לפני האליפות? סלובניה, אחת הפייבוריטיות הברורות לזכות בתואר הגיעה לשלב רבע הגמר מול פולין ובוודאי ציפתה לטייל בקלילות לחצי הגמר, אלא שמה שקרה על הפרקט בברלין היה אופרה אחרת לחלוטין, בערב שהפך לסיוט סלובני ואופוריה פולנית. במשחק הזה היה הכל, באמת הכל. זה היה אירוע משוגע כמוהו מעטים בלבד התרחשו בהיסטוריה כולה. החבורה הפולנית פתחה את המשחק בסערה, ובמהלך רבע שני אדיר, ככל הנראה אחד הגדולים בתולדות הנבחרת, שטפה את הפרקט, עצרה את לוקה דונצ'יץ' ועם מהלכים אדירים בהובלתו של מתאוש פוניטקה, הכוכב הבלתי מעורער שלה, כבר תפסה הובלה של 23 הפרש. ברגעים האלה האלופה הציגה כדורסל רע במיוחד, ונקלעה להלם שנמשך במשך דקות ארוכות שהרגישו כמו נצח, בזמן שהחבורה הפולנית רקדה על המגרש בתצוגה משוגעת.\n\nסנסציית ענק (FIBA) בידיים ריקות (FIBA)\n\nהמחצית השנייה, בכל מקרה, העניקה לסלובניה את התקווה שזה יגמר אחרת, אך לשווא. האלופה היוצאת מחקה כמעט את כל הפיגור עם החזרה מהמחצית, עלתה ליתרון בפתיחת הרבע הרביעי והיה נראה שהיא תנצל את המומנטום הזה על מנת לדרוס את פולין ולשים את החצי הראשון מאחוריה. אך זה כאמור לא קרה, כשגם עבירה חמישית של דונצ'יץ' בדקות הסיום כמובן לא הועילה. מתאוש פוניטקה הציג משחק אדיר וטריפל דאבל שלישי בהיסטוריית אליפויות אירופה לאורך השנים, איי ג'יי סלוטר הוותיק התפוצץ ברגעי הקלאץ' וגם אקס הפועל חולון, מיכאל סוקולובסקי השתתף בהצגה. בזמן שכל אלה דהרו בדרך לסנסציה הבלתי נשכחת, הסלובנים איבדו את הראש וגם מאמץ חזרה שלהם בדקת הסיום לא עזר. כעת, שלושת הכוכבים הגדולים ביותר של האליפות בחוץ, זאת לאחר שדונצ'יץ' הצטרף גם לניקולה יוקיץ' ויאניס אנטטוקומפו ויעשה אף הוא את הדרך הביתה. במקביל נבחרת פולין, עליה אף אחד לא הימר שתתקרב בכלל עד למרחק ניצחון אחד ממדליה באליפות, תעלה לקרב נוסף הפעם נגד צרפת בשלב חצי הגמר. לפני פתיחת האליפות הזו ידענו שזו תהיה אליפות מיוחדת, כזו שטרם נראתה, אבל לכל התרחישים, ההצגות והסנסציות האלה לא יכולנו להתכונן. בשורה התחתונה אליפות אירופה 2022 מוכיחה דבר אחד - בכדורסל הכל, אבל הכל יכול לקרות.\n\nמשחק היסטורי (FIBA)\n\nמהלך המשחק\n\nהחמישייה של סלובניה: דראגיץ', בלאזיץ', דונצ'יץ', צ'אנצ'אר וטובי\n\nהחמישייה של פולין: סלוטר, סוקולובסקי, פוניטקה, צל ובלצ'ירובסקי דונצ'יץ' פתח את המשחק עם שני אסיסטים נאים לטובי, הוסיף ליי אפ בהתקפה לאחר מכן וקבע 6:6 לאחר שתי דקות. בצד השני בכל אופן, בלצ'ירובסקי הסתדר בקלות מתחת לסלים, תפר גם שלשה וביחד עם פוניטקה העלה את פולין ל-13:18 כעבור חמש דקות. השלשות המשיכו להיכנס לפולין, הפעם מהידיים של פוניטקה, כשגם סלוטר הוסיף שתי נקודות משלו. לוקה אמנם קלע שלשה בצד השני, אך בסיום עשר הדקות הראשונות פולין החזיקה ביתרון 26:29 מפתיע. בפתיחת הרבע השני סלובניה איבדה לא מעט כדורים בזמן שגם אחוזי הקליעה ירדו, ואחרי חדירה אדירה של פוניטקה פולין כבר הובילה 29:38. לאחר מכן שלשה של זיסקובסקי העלתה את פולין ליתרון 12, כשנותרו עוד שש דקות למחצית. גם כאן, פולין לא עצרה. האדומים עצרו פעם אחר פעם את הנסיונות הסלובנים ובעזרת הנעת כדור מרשימה שוב ושוב הגיעו לנקודות קלות, ולאחר סל של דזייווה ושלשה של פוניטקה לוח התוצאות הראה 31:51 מטורף כשנשארו עוד שתי דקות למחצית. דונצ'יץ' עוד הספיק לקלוע שלשה לפני סוף המחצית, אך לאחר 39:58 פולני בתום 20 הדקות ירד לחדר ההלבשה בהלם. סלובניה פתחה את המחצית השנייה אחרת. דונצ'יץ' ודראגיץ' ייצרו נקודות, בזמן שבצד השני הפולנים נעצרו. שלוש וחצי דקות לתוך הרבע ההפרש ירד ל-46:60. הריצה המשיכה, ואחרי נקודות של מוריץ' וטובי סלובניה התקרבה עוד, כשהיתרון הפולני עמד על 54:60 בלבד. השלשות המשיכו להיכנס עבור האלופה, ואחת של פרפרליץ' רגע לפני הבאזר קבעה 63:64 בלבד לפולין בכניסה לעשר הדקות האחרונות. פרפרליץ' נצץ בפתיחת הרבע האחרון ועם 5 נקודות רצופות העלה את סלובניה ל-68:73, כשנותרו עוד שבע דקות למשחק. בצד השני פולין הצליחה לצאת מעט עם ההלם באמצעות שש נקודות רצופות של סלוטר, מה שהשיב את פולין ליתרון 74:76, חמש דקות לסיום. פוניטקה דייק עם שתיים מהקו, זאת לאחר שסחט את העבירה החמישית מדונצ'יץ', שהורחק. לאחר מכן סלוטר תרם שתיים נוספות ופולין תפסה יתרון 76:84, שתיים וחצי דקות לסיום. פולין כבר עלתה ל-80:89, ארבעים שניות בלבד לסיום, אך סלובניה קלעה שבע נקודות תוך עשר שניות וחזרה לעניינים במשחק המטורף. סלוטר החטיא והשאיר את סלובניה מרחק שלשה, אך פרפרליץ' ניסה לסחוט עבירה בזריקה מהחצי, לא הצליח והחבורה הפולנית חגגה 87:90 סנסציוני.",
    "פולין הדיחה את סלובניה ברבע הגמר, לוקה דונצ'יץ' הורחק": "אחת מאליפויות אירופה המפתיעות שידענו מספקת אולי את הסנסציה הגדולה ביותר שלה עד כה - אלופת אירופה הולכת הביתה, דווקא מול מי שהיתה אמורה להיות היריבה הנוחה ביותר בשלב רבע הגמר. עדות לגודל הסנסציה ניתן לקבל לפי הפעם שעברה שפולין הגיעה לארבע האחרונות בטורניר - אי שם ב-1971. לא ייאמן.\n\n\n\nהפולנים הפתיעו בפתיחה וברחו ל-29:45 באמצע הרבע השני, בזכות ריצת 3:15, עם הגנה מצוינת על דונצ'יץ' ויכולת גבוהה של מתאוש פוניטקה. זה לא נעצר שם: הריצה המטורפת המשיכה (5:25) והיתרון צמח עד 31:54 (!), כשגם מיכל סוקולובסקי הצטרף לחגיגה. עם תום המחצית הראה לוח התוצאות על 39:58, כשפוניטקה סיים עם 16 נקודות, 7 ריבאונדים ו-7 אסיסטים. גמור? עוד לא: דונצ'יץ' התעורר ברבע השלישי וצימק ל-61:60 בלבד, לאחר שנבחרתו פתחה את הרבע השלישי בריצת 3:21. המהפך הושלם עם פתיחת הרבע האחרון, בעיקר בזכות ולטקו קנצ'אר, אך פולין עלתה בחזרה ל-76:80, ארבע דקות לסיום. דונצ'יץ' העצבני החטיא, איבד, ביצע עבירה ואז הורחק, ובפיגור 90:87 קיבלה אלופת אירופה הזדמנות אחרונה לשלוח את המשחק להארכה. לצערה, קלמן פרפליץ' החטיא מחוץ לקשת - ושם זה נגמר.\n\n\n\nפוניטקה הנפלא סיפק את הטריפל דאבל הרביעי בתולדות היורובאסקט - 26 נקודות, 16 ריבאונדים ו-10 אסיסטים, בעוד איי ג'יי סלוטר הוסיף 16. קנצ'אר קלע 21 למפסידה, דונצ'יץ' סיים ערב עגום של 14 נקודות (5 מ-15 מהשדה), 11 ריבאונדים, 7 אסיסטים ו-6 איבודים. וואו!",
    "סלובניה בטירוף דונצ'יץ': \"הוא לוקה. אם תתעסקו איתו, זה ייגמר רע\"": "לוקה דונצ'יץ' רשם היום (רביעי) משחק היסטורי כשקלע 47 נקודות והוסיף 7 ריבאונדים ו-5 אסיסטים. 47 זה הכי הרבה שאיזשהו שחקן באליפות אירופה מאז אדי טרנס שקלע עבור בלגיה 63 נקודות אי שם ב-1957. דונצ'יץ' עקף את ניקוס גאליס, שקלע 46 במדי יוון ב-1983.\n\nזוראן דראגיץ' פרגן לדונצ'יץ' אחרי המשחק ואמר: \"הוא ילד הפלא שלנו ואני שמח מאוד שהוא סלובני\". מאמן סלובניה אלכסנדר סקוליץ' הוסיף: \"אנחנו כבר חושבים שזה נורמלי, אבל זה לא נורמלי\". אדו מוריץ' אמר: \"כשלוקה מתחיל לחייך, אתה יודע שאתה בצרות\".\n\n2 צפייה בגלריה קונצרט של איש אחד. דונצ'יץ' ( צילום: EPA )\n\nברבע השני דונצ'יץ' קלע סל מדהים מהפינה עם יד אחת ותוך כדי קפיצה הצידה על רגל אחת. שחקן דנבר וסלובניה ולטקו קנצ'אר התייחס לסל הזה ואמר: \"כשראיתי את זה חשבתי 'כן, זה הולך להיות ערב ארוך מאוד עבור צרפת'\".\n\nרכז סלובניה יאקה בלאזיץ' אמר: \"הוא ווינר, יש לו מנטאליות חזקה מאוד. הוא מגיע לכל משחק עם כל האנרגיה ועם 100% מוטיבציה ולא משנה מי היריבה. כשהוא קולע כך זה בלתי ייאמן. אפילו אנחנו מופתעים מחלק מהמהלכים שלו. זו חוויה לשחק לצידו\".\n\nקלמן פרפליץ' אמר: \"הוא לוקה. הוא הראה הרבה פעמים שאם תעצבן אותו, זה ייגמר לא טוב. הם שיחקו חזק מאוד מולו, הוא נזקק לתפרים בראש והוא חזר עם הופעה מדהימה\". הסנטר קלינט קאפלה צייץ: \"47 נקודות כאילו כלום מול צרפת חחח! לוקה השתולל\".\n\n2 צפייה בגלריה גובר וצרפת לא הצליחו לעצור את דונצ'יץ' ( צילום: EPA )\n\nכשנשאל האם ההתקפה הטובה ביותר ניצחה אותו, שחקן ההגנה הטוב ביותר, אמר רודי גובר: \"זה מורכב יותר. זה משחק קבוצתי. ברור שלוקה שחקן פנטסטי. הוא יכול לשנות את המשחק כמו שרק מעט שחקנים בהיסטוריה יכלו. הוא הופך את השחקנים סביבו לטובים יותר. צריך לנסות לגרום לו לעבודה בהגנה. היה לו ערב מדהים. תמיד אפשר לדבר על מה צריך לעשות נגדו ודברים כאלה, אבל הוא קלע כמה זריקות קשות מאוד. פשוט צריך להסיר בפניו את הכובע על זה\".",
    "היורובאסקט יצא לדרך: סלובניה גברה על ליטא בתום מותחן, גרמניה ניצחה את צרפת": "היורובאסקט יצא לדרך וכבר ביום המשחקים הראשון נקבל לא פחות משישה משחקים. בבית1 הצליחה ספרד להביס 87:114 את בולגריה, בעוד טורקיה גברה 68:72 על מונטנגרו בתום משחק מותח. בבית 2 סלובניה ניצחה את ליטא בתום משחק הפכפך, בעוד בוסניה ניצחה 85:95 את הונגריה. גרמניה ניצחה 63:76 את צרפת.\n\n6 צפייה בגלריה ריצת 0:10 בדקות הסיום הכריעה. לוקה דונצ'יץ' ( צילום: EPA )\n\nצרפת - גרמניה 76:63\n\nהגרמנים, שמארחים את הבית ולאחר מכן גם הנוקאאוט, הגיעו אל הטורניר מעודדים אחרי 71:90 מול סלובניה ולוקה דונצ'יץ' במוקדמות גביע העולם והמשיכו במומנטום גם במשחק הפתיחה בקלן. עוד לפני כדור הביניים הראשון נערך טקס לכבוד דירק נוביצקי האגדי שגופיית הנבחרת שלו נתלתה בגג האולם ולמעלה מ-17 אלף צופים כיבדו אותו, כולל כמה שחקני עבר ששיחקו איתו בדאלאס וגם הבעלים מארק קיובן.\n\nנוביצקי צפה בחבריו הגרמנים רושמים משחק טוב מאוד ופותחים את האליפות עם חיוך רחב על השפתיים. יוהאנס תימאן מאלבה ברלין בלט אצל הגרמנים עם 14 נקודות ו-6 ריבאונדים, גם מאודו לו מאלבה היה מצוין עם 13 ו-5 אסיסטים, נילס גיפי תרם 13 משלו ודניס שרודר סיים עם 11 נקודות, 5 אסיסטים ו-5 איבודים, פרנץ ואגנר היה שקט עם 8 נקודות ודניאל תייס סיים עם 8 נקודות ו-6 ריבאונדים. בצרפת גרשון יאבוסלה היה מעל כולם עם 18 נקודות, רודי גובר סיים עם 11 נקודות ו-12 ריבאונדים ופרט לכך אף שחקן לא הגיע לדו ספרתי.\n\n6 צפייה בגלריה יש לו הרבה סיבות לחייך. שרודר ( צילום: רויטרס )\n\nסלובניה - ליטא 85:92\n\nגם אלופת אירופה פתחה את משחקיה עם אחד המשחקים המסקרנים ששלב הבתים יכול להציע. לאחר רבע ראשון לא הגנתי במיוחד שהסתיים ב-27:27 הצליחו הסלובנים לפתוח פער קטן. ליטא נהנתה מערב נהדר מצד מינדאוגס קוזמינסקאס (19) ומאריוס גריגוניס (18) והצליחה לעלות ליתרון 73:78 עמוק בתוך הרבע המכריע. עם זאת, מייק טובי - המצטיין של הסלובנים - הוביל יחד עם לוקה דונצ'יץ' וגוראן דראגיץ' את חבריו לריצת 0:10, והיתרון עבר לצד הסלובני - 81:88. מכאן ליטא כבר לא הצליחה לחזור, ובסיום ירדה החבורה של אלכסנדר סקוליץ' עם ניצחון במשחק הפתיחה של האליפות. טובי קלע 24 לסלובניה, דראגיץ' הוסיף 19 בעוד דונצ'יץ' סיים עם דאבל דאבל \"קליל\" של 14 נקודות ו-10 ריבאונדים.\n\n6 צפייה בגלריה לא כוחות. בראון מול מרינוב ( צילום: EPA )\n\nספרד - בולגריה 87:114\n\nלא פחות משבעה שחקנים קלעו בספרות כפולות בנבחרת של סרג'יו סקאריולו, שחגגה ניצחון קליל במשחק הפתיחה של האליפות. לורנזו בראון הוביל את הקלעים עם 17 נקודות ו-5 אסיסטים, ווילי הרננגומס תרם 16 ו-6 ריבאונדים, רודי פרננדס קלע 14, חואנצ'ו הרננגומס קלע 13 והוסיף 7 כדורים חוזרים, חיימה פרננדס קלע 12, אוסמן גארובה (7 ריבאונדים) וחיימה פרדייה (5 ריבאונדים) תרמו 10 כל אחד. את הבולגרים הוביל כמובן כוכב אולימפיאקוס סשה וזנקוב עם 26 נקודות ו-11 ריבאונדים, אבל זה היה רחוק מלהספיק.\n\n6 צפייה בגלריה טורקיה פתחה את היורובאסקט בצורה חלקה. צ'די עוסמאן ( צילום: רויטרס )\n\nטורקיה - מונטנגרו 68:72\n\nהבלקנים פתחו את המשחק טוב יותר והצליחו להחזיק את החבורה של ארגין עתמאן על 14 נקודות בלבד בסיום הרבע הראשון. אלא שטורקיה התעוררה בגדול ברבע השני, אותו ניצחה 13:27 וירדה להפסקת המחצית ביתרון. מונטנגרו לא ויתרה ובעזרת ערב מצוין של כוכבה בויאן דובלייביץ' הצליחה לכפות סיום צמוד. פחות מחצי דקה לסיום קיבלה מונטנגרו הזדמנות לנצח את המשחק כשהכדור היה בידה במצב של 68:69 טורקי. שריקה מכרעת של השופטים לעבירת תוקף של מרקו סימונוביץ' העבירה את הכדור לטורקים, שאף הספיקו לקלוע שלשה על הבאזר ויצאו עם ניצחון במחזור הפתיחה של היורובאסקט. שיין לארקין (18 ו-7 אסיסטים) עלה נהדר מהספסל הטורקי, כאשר צ'די אוסמן הוסיף 15 והיה זה שסחט את עבירת התוקף בסיום מסימונוביץ'.\n\n6 צפייה בגלריה ניצחון דרמטי לבלגיה. רטין אובסוהאן ( צילום: רויטרס )\n\nגאורגיה - בלגיה 79:76 (לאחר הארכה)\n\nאחת המארחות קיוותה לפתוח את הטורניר עם ניצחון לעיני אוהדיה, אך ירדו מנוצחים בתום מותחן ושלשת ניצחון של ג'ונתן טאבו הוותיק. הבלגים פתחו היטב והוליכו במשך שלושה רבעים, אך נתקעו על 12 נקודות בלבד ברבע האחרון וראו את הגאורגים סוגרים את הפער בדרך ל-70:70 בתום 40 דקות והארכה. חמש הדקות של ההארכה היו צמודות גם כן, כאשר להתקפה האחרונה יצאו הבלגים במצב של 76:76. טאבו בן ה-36 קלע שלשה גדולה שלוש שניות לסיום, כאשר זריקת ייאוש מחצי מגרש של סנאדזה דודה לא נכנסה והבלגים יצאו עם ניצחון דרמטי. טאבו סיים עם 14 נקודות וסיים כקלע המוביל של הבלגים יחד עם זאן מרק מואמה שקלע 14 גם הוא. שחקנה של הפועל ירושלים בעונה שעברה רטין אובסוהאן קלע 9 לבלגים בעוד אקס הפועל חולון מקסים דה זאו תרם 8 נקודות. בצד השני אלכסנדר מאמוקלשווילי (18) ותדאוס מקפאדן (17) הוליכו את קלעי המפסידה.\n\n6 צפייה בגלריה רבע שלישי מצוין סידר לו ולחבריו את הניצחון. מוסא ( צילום: רויטרס )\n\nבוסניה - הונגריה 85:95",
    "גרמניה ניצחה 107:109 את ליטא, בוסניה הדהימה את סלובניה": "בולגריה - מונטנגרו 91:81\n\nלאחר שהכניעה אתמול את בלגיה, נבחרת מונטנגרו המשיכה במומנטום ועלתה למאזן 1:2 באליפות, כשהיא שומרת על סיכוייה להעפיל לשלב הנוקאאוט. בולגריה כבר עם שלושה הפסדים וככל הנראה לא תהיה שם. ולדימיר מיחאילוביץ' בלט בשורות המנצחת עם 23 נקודות, שישה ריבאונדים וחמישה אסיסטים, בויאן דובלייביץ' הוסיף 17 ותשעה ריבאונדים. סשה וזנקוב כיכב פעם נוספת בצד הבולגרי, עם 26 נקודות שלא הספיקו גם הפעם לניצחון.\n\n\n\nספרד - בלגיה 83:73\n\nעוד לפני הטורניר היה ברור שהגרסה הזו של ספרד היא לא הנבחרת הקטלנית שהתרגלנו אליה בעשור וחצי האחרונים, אבל להפסד נגד בלגיה - לא בטוח שמישהו ציפה. שחקניו של סרחיו סקאריולו נוצחו לראשונה בטורניר, וכעת הם באותו מאזן כמו יריבתם הערב, עם שני ניצחונות והפסד אחד. מאנו לקונט הוביל את קלעי נבחרת בלגיה עם 14 נקודות, פייר ז'ילה הוסיף 11. האחים הרננגומס, ווילי עם 14 וחואנצ'ו עם 11, בלטו בצד הספרדי.\n\n\n\nטורקיה - גאורגיה 88:83 (בתום שתי הארכות)\n\nההפתעה בבית א' הגיעה היום מהמשחק בין טורקיה וגאורגיה, שם לאחר 50 דקות של כדורסל, הגאורגים ניצחו והנחילו הפסד ראשון לטורקים באליפות. שחקניו של איליאס זורוס השאירו מקום לאופטימיות לגבי עלייה לשלב הבא, אחרי משחק נפלא של סנדרו ממוקלאשווילי שקלע 20 נקודות והוריד 12 ריבאונדים, ת'אד מקפאדן הוסיף שורה של 17 נקודות, ארבעה ריבאונדים ושישה אסיסטים. בצד הטורקי בלט אלפרן שנגון עם 19 נקודות ו-9 ריבאונדים.",
    "5:9 לנבחרת הכדורמים על סלובניה באליפות אירופה": "נבחרת ישראל בכדורמים גברה היום (רביעי) 5:9 על סלובניה במסגרת שלב הבתים של אליפות אירופה בספליט, קרואטיה. בעקבות הניצחון, הכחולים לבנים התקרבו להעפלה לשלב ההצלבה. מחרתיים תפגוש ישראל את הונגריה למשחק האחרון בשלב הבתים.\n\nהנבחרת פתחה את המשחק כאשר עלתה ליתרון 0:4 משערים של הקפטן עידו גולדשמידט, רוני גרוס (צמד) וטמיר פריד. בדקות הסיום של הרבע הראשון הסלובנים קיבלו פנדל אותו ניצלו, כך שבסיום הרבע התוצאה עמדה על 2:4 לשחקנים של טל גרודמן. הרבע השני הסתיים ללא שערים.\n\nהמחצית השנייה נפתחה טוב עבור ישראל עם שער שלישי במשחק של רוני גרוס. בהתקפה הבאה הצליחו הסלובנים להוריד שוב את ההפרש לשני שערים בלבד ובסיום הרבע השלישי ישראל הייתה ביתרון 4:6.\n\nהרבע האחרון נפתח ללא שערים, כאשר שלוש דקות לסיום המשחק כבש עידו גולדשמידט את שערו השני ופתח יתרון של שלושה שערים לכחולים לבנים. שער סלובני צימק את התוצאה, אך שערים של אור שליין וגל חיימוביץ' קבעו את תוצאת המשחק.",
    "נותן תקווה לישראל: נבחרת גרמניה הביסה 71:90 את סלובניה": "נבחרת ישראל תארח הערב (ראשון) את שבדיה למשחק במסגרת המחזור השמיני במוקדמות המונדובאסקט, אך מוקדם יותר שוחק משחק מסקרן מאוד בבית הזה ובו גרמניה המוליכה היממה את סלובניה של לוקה דונצ'יץ' והביסה אותה 71:90.\n\n\n\nהתוצאה הזו טובה לישראל משום שסלובניה מקדימה בשלוש נקודות את ישראל במקום השלישי שממנו עולים למונדובאסקט, כאשר הנבחרת של גיא גודס עוד צריכה להשלים את המשחק שלה הערב ותפגוש פעמיים את הסלובנים בבית הזה, כולל במחזור הסיום.\n\nאחרי הטיול מול אסטוניה, קיבל שיעור מגרמניה. לוקה דונצ'יץ' | GettyImages\n\nלוקה דונצ'יץ', שנפצע קלות בקרסולו אך חזר לשחק, הוביל את הקלעים עם 23 נקודות וגם הוסיף 6 ריבאונדים ו-5 אסיסטים. אלא שדניס שרודר היה מצוין מנגד עם 17 נקדודות ו-10 אסיסטים וקיבל הרבה יותר עזרה, בעיקר מפרנץ וואגנר שתרם 16 ומאנדראס אובסט שהוסיף 13 לגרמנים, שבטוחים בעלייה שלהם עם ניצחון שביעי בשמונה משחקים. מי שחשב שהסלובנים יהיו פייבוריטים ביורובאסקט הקרוב, אז גרמניה סיפקה הרבה חומר למחשבה לדונצ'יץ' וחבריו, שטיילו במשחק הקודם נגד אסטוניה החלשה.\n\n\n\nבמשחק נוסף שנערך היום, פינלנד ניצחה 68:76 באסטוניה ובכך השתוותה לגרמניה כשלכל נבחרת מאזן של שבעה ניצחונות והפסד בודד, וגם הגדילה את יתרונה מסלובניה השלישית לשני ניצחונות וכרגע היא גם עם ארבעה ניצחונות יותר מישראל, שכאמור הערב תארח את שבדיה. סאסו סאלין הוביל את קלעי פינלנד עם 20 נקודות ולאורי מרקאנן הוסיף 16 נקודות לצד 9 כדורים חוזרים.",
    "אחרי דרמה בהארכה: צרפת עלתה לרבע גמר היורובאסקט": "הטורקים פישלו בדקה האחרונה, איבדו את היתרון ונגררו להארכה שבה הפסידו ופספסו הזדמנות להעפיל לרבע הגמר לראשונה מאז 2009. הטריקולור פתחו היטב, נטלו את ההובלה ברבע הראשון וברחו ל-13:25 בתחילת הרבע השני הודות לשלשה של תומא הרטל. צ'די עוסמאן הצליח לעצור את המומנטום, אך לחדרי ההלבשה בכל זאת ירדה צרפת כשהיא מוליכה 35:43, בניצוחם של גובר וגרשון יאבוסלה.\n\n\n\nאת הקאמבק הוביל בעיקר טונצ'ר עם שלל צליפות מחוץ לקשת, בדרך לרבע שלישי של 6:22, כולל ריצת 0:17 (!), שהעניקה לטורקים יתרון 49:57 עם העליה לרבע המכריע. טימותי לואאו-קבארו השווה ל-66:66, חמש דקות לסיום, ואז החלה הדרמה האמיתית. פורנייה השיב את הטריקולור ל-72:73, אך בצד השני ביצע עבירה לשלוש על פורקן קורקמז, שקלע שלוש פעמים וקבע 73:75. עוסמאן החטיא שתי זריקות עונשין גורליות, פורנייה חטף, החטיא, אך רודי גובר כיפר עם דאנק גדול שהשווה ל-77:77, שתי שניות לבאזר. טונצ'ר החטיא מחוץ לקשת, והנבחרות הלכו להארכה. צרפת כבר הובילה בחמש נקודות, הטורקים לא ויתרו, הקטינו לנקודה וקיבלו הזדמנות לנצח אחרי שתי החטאות עונשין של גובר, אבל קורקמז איבד והצרפתים חגגו. גובר הוביל עם 20 נקודות ו-17 ריבאונדים, פורנייה והרטל קלעו 13 כל אחד, כשמנגד טונצ'ר צלף 22 (כולל 6 מ-10 מחוץ לקשת) וקורקמז סיים עם 18.",
    "לאחר הארכה: ספרד גברה על ליטא ועלתה לרבע": "אחרי ששלב שמינית הגמר באליפות אירופה יצא לדרך עם דרמה אדירה בין צרפת לטורקיה, נוספה עוד דרמה אדירה לאוסף. ספרד העפילה לרבע הגמר עם 94:102 משוגע על חשבון ליטא לאחר הארכה והצגה אדירה של רכז מכבי ת\"א, לורנזו בראון, כשעוד קודם סלובניה התקשתה, אך השיגה 72:88 על בלגיה בזכות בריחה מאוחרת.\n\n\n\nספרד - ליטא 94:102\n\nאלופת העולם הוכיחה היום שהיא עדיין אחת הנבחרות החזקות באירופה, וזה קרה בצורה הדרמטית ביותר שרק היה ניתן לנחש. ספרד אמנם הגיעה לאליפות אירופה 2022 עם סגל חלש בהרבה ממה שהתרגלה להציג בעשורים האחרונים, אבל בעזרת רוח לחימה יוצאת דופן ולורנזו בראון אחד יצאה עם ידה על העליונה נגד נבחרת ליטא הנהדרת.\n\nהמשחק הזה היה צמוד לכל אורכו, ובכל פעם שאחת היריבות פתחה מבערים השחקנים מן העבר השני העלו הילוך גם כן על מנת לצמק ולהשאיר את המשחק בחיים. 40 הדקות הסתיימו בצורה הדרמטית ביותר, כשלרוקאס יוקובאייטיס הייתה הזדמנות להעניק ניצחון לליטאים, אך לצערו הוא החטיא. לשמחתו, עם זאת, איגנס ברזדייקיס הסתער על הכדור החוזר ועם טיפ בשנייה האחרונה קבע 83:83 על הבאזר.\n\nבחמש הדקות הנוספות רכז מכבי ת\"א, לורנזו בראון (28 נקודות ו-8 אסיסטים), העלה הילוך ועם 12 נקודות ו-2 אסיסטים בהארכה בלבד הוביל את 'לה רוחה' לניצחון המשוגע. בצד השני, הופעות נהדרות של מינדאוגאס קוזמינסקאס (18 נקודות) וברזדייקיס (17 נקודות ו-7 ריבאונדים) לא הספיקו.\n\nבשורה התחתונה, ספרד נמנעה מהדחה מוקדמת ותמתין למנצחת בין קרואטיה לפינלנד, בעוד ליטא תעשה את הדרך בחזרה לביתה מאוכזבת מאוד, כמו גם אלפי האוהדים שלה שעשו את הדרך לברלין, אך נותרו עם הראש בין הידיים.",
    "סלובניה רכשה 50 מערכות טילי נ\"ט SpikeLR2": "משרד ההגנה הסלובני העניק חוזה בשווי 6.6. מיליון דולרים לחברת אירוספייק לאספקת 50 מערכות משגרי טילי נ\"ט לטווח-ארוך Spike LR2.\n\nלדברי האתר Militaryleak.com טיל הספייק נמצא בשימוש הצבא הסלובני מאז שנת 2009. הטיל מציג את היכולות המשופרות של משגר ה- SPIKE כמכפיל כוח לכוחות היבשה ומאפשר פגיעה מדויקת במטרות משוריינות בדיוק משופר בטווחים ארוכים ומעבר לקו הראייה.\n\nבאוקטובר 2018, משרד ההגנה הסלובני חתם על עסקה עם ממשלת ארה\"ב לרכישת 38 כלי רכב טקטיים קלים (JLTV) מתוצרת חברת אושקוש דיפנס (Oshkosh Defense).\n\nבדצמבר 2020, צבא סלובניה ירה בהצלחה טילי ספייק LR מעמדת נשק מונחית-מרחוק Protector של חברת קונגסברג (Kongsberg) שהותקנה על רכב ה-JLTV של אושקוש. כל 38 רכבי ה-JLTV יצוידו בעמדת נשק Protector.\n\n",
    "תצוגה הרואית של לוקה דונצ'יץ' סידרה לסלובניה ניצחון מול צרפת": "בתים 1 ו-2 ביורובאסקט יינעלו היום (רביעי) ונקבל שם תמונה מלאה של העולות ושל המיקומים הסופיים לפני שעובר לברלין ואל הדבר האמיתי.\n\nשמינית הגמר:\n\nספרד - ליטא\n\nטורקיה - צרפת\n\nמונטנגרו - גרמניה\n\nבלגיה - סלובניה\n\n2 צפייה בגלריה קונצרט. דונצ'יץ' ( צילום: גטי אימג'ס )\n\nבית 1\n\nטורקיה - ספרד 72:69\n\nהנבחרת של סרג'יו סקאריולו, אלופת העולם להזכירכם, הבטיחה את המקום הראשון בבית בזכות ניצחון במשחק צמוד מול טורקיה, שסיימה את השלב במאזן 2:3 ותהיה במקום השני. את ספרד הוביל ווילי הרננגומס עם 15 נקודות ו-7 ריבאונדים, לורנזו בראון קלע 11 והוסיף 7 אסיסטים. רודי פרננדס לא שותף בכלל. את הנבחרת של ארגין עתמאן הוביל ג'די עוסמאן עם 20 נקודות ו-5 ריבאונדים, פורקאן קורקמאז קלע 16 ואלפרן שנגון קלע 14 והוסיף 12 כדורים חוזרים. שיין לארקין קלע רק 3 ומסר 6 אסיסטים.\n\nבולגריה - בלגיה 89:80\n\nהנבחרת הבלגית השיגה ניצחון שהשאיר לה תקווה לסיים את הבית במקום השלישי, אבל התקווה הזו התנפצה כשמונטנגרו ניצחה 73:81 את גאורגיה. בלגיה סיימה במקום הרביעי ותפגוש את סלובניה, שיהיה בהצלחה. אקס הפועל ירושלים רטין אובסוהאן הוביל את קלעי בלגיה עם 25 נקודות ו-7 ריבאונדים, עמנואל לקומט קלע 20 ומקסים דה זאו, אקס חולון, תרם 13. את בולגריה הוביל שוב אלכסנדר וזנקוב המצוין מאולימפיאקוס עם 26 נקודות ו-13 ריבאונדים, די בוסט קלע 18 והוסיף 6 ריבאונדים, זה לא הספיק לבולגרים שסיימו את חלקם בטורניר.\n\nגאורגיה - מונטנגרו 81:73\n\nהמונטנגרים רצו לנצח כדי להימנע ממפגש עם סלובניה ולוקה דונצ'יץ' בשמינית הגמר, וגם הצליחו לעשות את זה. איגור דרובניאק בלט עם 22 נקודות.\n\n2 צפייה בגלריה שוב הצטיין. ולאנצ'יונאס ( צילום: EPA )\n\nבית 2\n\nצרפת - סלובניה 88:82\n\nלוקה דונצ'יץ', לוקה דונצ'יץ', לוקה דונצ'ץ'. ואלה המספרים: הכוכב הענק של נבחרת סלובניה ודאלאס שיחק הערב 38:44 דקות וסיים את המשחק עם 47 נקודות (15 מ-23 מהשדה, 9 מ-12 ל-2 ו-6 מ-11 לשלוש), לכך הוא הוסיף 7 ריבאונדים ו-5 אסיסטים, מה שהביא אותו למדד של 47. לשם השוואה, שאר חבריו בנבחרת העמידו ביחד מדד 45. מי שעוד סיפק משחק טוב, אם אפשר לקרוא לזה כך לעומת דונצ'יץ', הוא גורדן דראגיץ' עם 14 נקודות. דונצ'יץ' עקף את ניקוס גאליס האגדי, שקלע ב-1983 46 נקודות במשחק אחד בנבחרת יוון באליפות אירופה. רק אדי טראס הבלגי קלע יותר במשחק אחד באליפות אירופה, זה קרה ב-1957 והוא קלע אז 63 נקודות. את צרפת הוביל רודי גובר עם 19 נקודות ו-8 ריבאונדים, תומא הרטל עשה דאבל-דאבל של 10 נקודות ו-10 אסיסטים, אבל זה ממש לא הספיק.\n\nליטא - בוסניה 70:87\n\nיונאס ולאנצ'יונאס וחבריו פתחו את הקמפיין עם שלושה הפסדים, אבל היום השיגו ניצחון שני ואת הכרטיס אל שמינית הגמר דרך המקום הרביעי, מה שמסדר להם מפגש עם ספרד בשלב הבא. הבוסנים סיימו את דרכם באליפות. ולאנצ'יונאס שוב הצטיין עם 13 נקודות, 15 ריבאונדים ו-5 אסיסטים, מאריוס גריגוניס קלע 16 והוסיף 6 ריבאונדים, ארנס בוטקביוס ואיגנס ברזדייקיס תרמו 13 כל אחד ודומנטאס סבוניס סיים עם 12 ו-6 ריבאונדים. את בוסניה שוב הוביל ג'נאן מוסא עם 22 נקודות, יוסוף נורקיץ' קלע 15 והוסיף 5 ריבאונדים.\n\nהונגריה - גרמניה 106:71",
    "מכאן תצא זוכה: אלו הפייבוריטיות ביורובאסקט": "רגע השיא של הכדורסל האירופי יצא היום (חמישי) לדרך ואנחנו מגיעים לחלק השני של סקירת הנבחרות ביורובאסקט. הפעם, אנחנו נדבר על אלו שיכולות להסתכל על התואר הנחשק ולהצהיר: “אני מגיעה כדי לקחת אותו”. בכתבה הקודמת דיברנו על הנבחרות שרק משתתפות בטורניר, כעת נדבר על אלו שגם יכולות לקחת אותו.\n\nאבל לא נזכיר רק את הפייבוריטיות. יש עוד נבחרות שהן נחשבות לסוס השחור הקלאסי, כאלו שיכולות להיעצר במפתיע בשלב הבתים או בשמינית הגמר, אבל גם מסוגלות לעשות חצי גמר ואפילו מעבר לכך. 99% מהאנשים באירופה יגידו לכם שאחת הנבחרות הבאות תהיה הזוכה הגדולה של יורובאסקט 2022.\n\nבית א’: ספרד, מונטנגרו ( במקום רוסיה), טורקיה, גאורגיה, בלגיה ובולגריה.\n\nבית ב’: סלובניה, ליטא, גרמניה, צרפת, בוסניה והונגריה.\n\nבית ג’: יוון, איטליה, קרואטיה, אסטוניה, אוקראינה ובריטניה.\n\nבית ד’: סרביה, צ’כיה, פולין, פינלנד, ישראל והולנד.\n\nשחקני נבחרת סלובניה חוגגים את הזכייה ביורובאסקט 2017 (רויטרס)\n\nהסוס השחור\n\nאיטליה: סימונה פונטקיו, לואיג’י דאטומה, ג’אמפאולו ריצ’י, פול בילייה, אלסנדרו פאג’ולה, טומאסו בלדסו, סטפנו טונוט, מרקו ספיסו, אקילה פולונארה, ניקולו מלי, ניקו מאניון, אמאדאו טסיטורי.\n\nהכדורסל האיטלקי מאז ומעולם היה שרוי בסוג של בינוניות. מעבר לשנתיים לפני שלושה וארבעה עשורים, האזורי תמיד היו על הסקאלה של “טובים, אבל לא מספיק”. גם לטורניר הזה הם הגיעו באותו ראש, כאשר רוב הסגל מגיע מקבוצות בארץ המגף, אבל פציעה של דנילו גלינארי יום אחרי פרסום הסגל הסופי טרפה את הקלפים וכעת היא הפכה למישהי שבגג שלה תגיע לרבע הגמר. אין לאיטלקים הרבה מקום לאופטימיות, למרות הסגל המנוסה, אבל זה יהיה מאוד הגיוני לראות את השם שלה בחצי הגמר, למרות שקשה לראות את זה קורה לאור החוזקה של שאר הנבחרות.\n\nשחקני נבחרת איטליה חוגגים (רויטרס)\n\nליטא: ארנאס בוטקיאוויצ’יוס, אייגירדאס זוקאוסקאס, איגנאס ברזדייקיס, כריסטופאס ז’מאייטיס, מריוס גריגוניס, לוקאס לקאביצ’יוס, מרטינאס אקודאס, מינדאוגס קוזמינסקאס, יונאס ולנצ’יונאס, דומנטאס סאבוניס, רוקאס יוקובייטיס, רוקאס גידרייטיס.\n\nאחד הסגלים היותר מרשימים ביורובאסקט הקרוב והשם שהכי היה קרוב להיכנס לקטגוריה הבכירה. בהורדת שחקן אחד מכל אחת מהמועמדות לזכייה, הליטאים, עם כוכבי NBA מהשורה הראשונה כמו ולנצ’יונאס מניו אורלינס וסאבוניס מסקרמנטו, היו יכולים לטייל לכיוון אליפות אירופה מספר ארבע בהיסטוריה. אבל מחשבות לחוד ומציאות לחוד.\n\nהבית הקשה שקיבלה ליטא ככל הנראה יגרום לה לדרך קשה יותר ממה שקיוותה, כאשר היא צפויה לפגוש את סרביה או יוון כבר בשלב רבע הגמר, או אפילו את ספרד בשמינית הגמר. הדרך שלה לגמר צפויה להיות הקשה מכולן, אבל היא יכולה לעשות את זה בזכות הסגל החזק מאוד שלה, לפחות על הנייר. מה עם זכייה? נראה אם יישאר לה אוויר להתמודד שוב עם אחת הקבוצות שאיתה בבית המוות, כנראה שהן ייפגשו שוב במהלך הנוקאאוט.\n\nשחקני ליטא (רויטרס)\n\nטורקיה: שיין לארקין, סרטאץ’ שאנלי, שמוס האזר, מליח מהמטוגלו, יגיטקאן סייביר, סאדיק אמרי קבאקה, צ’די אוסמן, אלפרן שנגון, אונוראלפ ביטים, בוג’ראהאן טונכר, פורקן קורקמאז, ארצ’אן אוסמאני.\n\nנבחרת טורקיה נחשבת לאחת החזקות בדרג השני במפעל, מתחת ה’פייבוריטיות’. הכדורסל הטורקי הוא אחד הבולטים ביבשת ובשנתיים האחרונות אנדולו אפס זכתה ביורוליג. פורקאן קורקמז, צ’די אוסמן ואלפרן שנגון יביאו את הכישרון והניסיון מה-NBA, בעוד שיין לארקין אמור להוסיף את יכולת הקליעה הפנומנלית מעבר לקשת. מאז הישג השיא שלה באליפות ב-2002, אז סיימה כסגנית האלופה, טורקיה די אכזבה בטורנירים האחרונים אבל הפעם היא תנסה להפתיע ולהפיק יותר מהסגל רב הפוטנציאל שלה.\n\nצ'די אוסמן (רויטרס)\n\nגרמניה: נילס גיפאי, יוסטוס הולץ, דויד קרמר, מאודו לו, אנדראס אובסט, דניס שרודר, כריסטיאן שנגפלדר, דניאל ת’ייס, יוהאנס טימן, יונאס פויטמן, פרנץ ואגנר, ניק ויילר באב.\n\nמאז האיחוד בין המזרח למערב הפכה נבחרת גרמניה לאימפריית כדורסל. ב-1993 סבטיסלב פשיץ’ הוביל את המנשאפט לזכייה היסטורית באליפות אירופה ובהמשך, יחד עם דירק נוביצקי מגדולי שחקני ה-NBA בכל הזמנים, היא ביססה את מעמדה בטופ. גרמניה רוצה להיות זו שתזנב במועמדות לתואר ואולי תצליח להשתחל לטופ 4 בטורניר. מקומות 5-6 יהיו הישג מצוין מבחינתה.\n\nהנבחרת, כמו רבות אחרות, ספגה מכה לפני הטורניר כשמוריץ ואגנר נפצע וייעדר, היא תתנחם בנוכחות אחיו וחברו לאורלנדו, פרנץ, שהיה מועמד לזכות בתואר רוקי העונה בשנה האחרונה. בשורה התחתונה הנבחרת תקום ותיפול על מצב הרוח של דניס שרודר, שעדיין לא החליט היכן ישחק בעונה הבאה, אבל אין ספק כי מדובר באחד הרכזים הטובים ביבשת.\n\nשחקני נבחרת גרמניה חוגגים (רויטרס)\n\nקרואטיה: בויאן בוגדנוביץ’, לוברו גניידיץ’, מריו הזוניה, קרלו מאטקוביץ’, דומיניק מברה, טוני פרקוביץ’, רוקו פרקצ’ין, איבן רמליאק, דריו שאריץ’, קרונוסלב סימון, איביצה זובאץ’, ג’יילן סמית’.\n\nללא מיודעינו דראגן בנדר ואנטה ז’יז’יץ’ שנופו מן הסגל, קרואטיה מעמידה, כמו כל חברותיה היוגוסלביות, סגל שכולל שמות גדולים מה-NBA – בוגדנוביץ’ וזובאץ. המסורת המפוארת של הקרואטים כוללת כמובן את מדליית הכסף מהמשחקים האולימפיים בברצלונה 1992, אז טוני קוקוץ’ וחבריו נעצרו רק על ידי נבחרת החלומות ההיסטורית של ארה”ב. קרואטיה, שנפרדה מנבחרת יוגוסלביה ב-1991, השתתפה בכל טורנירי האליפות מאז.\n\nבויאן בוגדנוביץ' (טוויטר)\n\nהמועמדות לזכייה\n\nספרד: דריו בריזואלה, לורנזו בראון, חיימה פרננדס, רודי פרננדס, אוסמן גארובה, אלברטו דיאס, חואנצ’ו הרננגומס, ווילי הרננגומס, חאבייר לופס-ארוסטגי, סבאס סאיס, ג’ואל פארה לופס, חיימה פראדיה.\n\nלמה היא כאן? כי היא תמיד תהיה כאן. למרות הפרישה של הגאסולים בקיץ שעבר והפציעה של סרחיו יויי, ‘לה רוחה’ תמיד מגיעה כדי לקחת את כל הקופה, גם אם הסגל לא נוצץ כמו בעבר. גם הכוכב הגדול ריקי רוביו מתאושש מפציעה ארוכה ולא היה יכול להגיע, אז הספרדים ביצעו מהלך וגרמו ללורנזו בראון לוותר על האזרחות האמריקאית שלו כדי למלא את החסר.\n\nבינתיים, זה נראה מהלך משתלם מאוד, כאשר שחקן מכבי ת”א השתלט על עמדת הרכז ומנהל את המשחק של הספרדים, שרוצים להחזיר אליהם את התואר בו זכו ב-2015. מאז 1999 יש נציגות ספרדית על הפודיום באליפות אירופה והם רוצים להמשיך את הרצף הזה. וגם, בו קרוז (חואנצ’ו הרננגומס, “האסל”) משחק שם. אחלה חומר לסרט המשך.\n\nשחקני נבחרת ספרד חוגגים את הזכייה באליפות אירופה ב-2105 (רויטרס)\n\nסרביה: ניקולה יוקיץ’, ניקולה קאליניץ’, וסיליה מיצ’יץ’, דז’אן דוידובאץ, מרקו גודוריץ’, מרקו יגודיץ’-קוריג’ה, אוגניין ירמאז’, ולדימיר לוצ’יץ’, וניה מרינקוביץ’, ניקולה מילוטינוב, נמניה נדוביץ’, דושאן ריסטיץ’.\n\nהאימפריה מכה שנית. אחרי ששלטה באירופה בשנות ה-90, סרביה הגיעה לאליפות אירופה הקודמת כפייבוריטית הברורה לקחת את כל הקופה, אבל נעצרה על ידי סיפור הסינדרלה המרגש של סלובניה. הפעם, בסגל חצי מלא, היא יכולה לחשוב על לקחת את הגביע הנחשק לראשונה מזה 21 שנה. עם השחקן הטוב ביותר ב-NBA בשנתיים האחרונות (יוקיץ’) והשחקן הטוב ביותר באירופה בשנתיים האחרונות (מיצ’יץ’), אין משהו שהסרבים לא יכולים לעשות בטורניר.\n\nעד רבע הגמר לא צפויה להיות קבוצה שתקשה עליה מאוד, כאשר זה יכול לבוא לרעתה מול הקבוצה החזקה, כנראה מבית ב’, שתפגוש אותה בשמונה הגדולות. בכל מקרה, זכיה של יוקיץ’ בתואר האירופי תחשיב את השנה שלו לאחת המוצלחות ביותר של כדורסלן אירופי אי פעם ותותיר לו רק משימה אחת – אליפות עם דנבר בליגה הטובה בעולם.\n\nשחקני נבחרת סרביה באליפות אירופה הקודמת (רויטרס)\n\nצרפת: אנדרו אלביסי, מוסטפה פאל, איבן פורנייה, רודי גובר, תומא הרטל, טימותי לואו-קבארו, תאו מלדון, אמאת’ אמבאייה, אלי אוקובו, וינסנט פורייה, טרי טארפיי, גרשון יאבוסלה.\n\nאלופת אירופה משנת 2013 איבדה את הקו האחורי החזק מאוד שלה בהובלת טוני פארקר, אבל קיבלה קו קדמי מרשים בהובלתו של רודי גובר. עם הסגל הכי חזק על הנייר וארבעה שחקנים מה-NBA היא אמורה לשלוט בכל משחק בו תשחק, אבל העניינים יכולים לחרוק כמו שראינו נגד בוסניה ובמחצית הראשונה נגד צ’כיה במוקדמות המונדובאסקט.\n\nזאת אמורה להיות קבוצת ביניים לקראת הגעתו של הכוכב הגדול הבא בכדורסל העולמי, ויקטור וומבניאמה, שצפוי להצעיד את הנבחרת הבוגרת בעשור וחצי הקרובים. בכל מקרה, סיום מחוץ לפודיום, או אפילו אי העפלה לגמר, ייחשבו ככישלון חרוץ עבור הטריקולור, שרוצים מדליית זהב נוספת.\n\nשחקני נבחרת צרפת חוגגים באולימפיאדת טוקיו (רויטרס)\n\nסלובניה: גוראן דראגיץ’, זיגה סמר, לוקה רופניק, אלכסיי ניקוליץ’, קלמן פרפליץ’, אדו מוריץ’, מייק טוביי, יאקה בלאז’יץ’, לוקה דונצ’יץ’, זיגה דימק, זוראן דראגיץ’, ולאטקו צ’נצ’אר.\n\nאלופת אירופה, עם אחד השחקנים הטובים בעולם, מסתערת על טורניר נוסף ורוצה לשמור על התואר. אין ספק שמשהו מיוחד עובר על הנבחרת הצנועה בשנים האחרונות. בהובלת לוקה דונצ’יץ’, גוראן דראגיץ’ ו-ולאטקו צ’נצ’אר, שחקני ה-NBA שלה, היא הניפה את הגביע ב-2017 וסיימה רביעית במשחקים האולימפיים בטוקיו, תוך שהיא רושמת הופעות נהדרת במיוחד של לוקה.\n\nעל הנייר גם הפעם סלובניה אמורה להתמודד בין ארבע הגדולות של הטורניר ואף מעבר לכך. ההפסדים בשלבים המוקדמים אינם מעידים כלל על היכולת של הסלובנים, שכן להוציא את השחקנים מהליגה הטובה בעולם לא מדובר בנבחרת חזקה מדי. בשורה התחתונה: מישהו מוכן להמר נגד דונצ’יץ’?\n\nלוקה דונצ'יץ' חוגג (רויטרס)\n\nיוון: קוסטאס פאפאניקולאו, קוסטאס סלוקאס, ניק קלת’ס, יאניס אנטטוקומפו, ת’נאסיס אנטטוקומפו, קוסטאס אנטטוקומפו, דימיטריוס אגווארניס, יאנוליס לרנצאקיס, טיילר דורסי, מיכאליס לונטזיס, ג’ורג’יוס פאפאיאניס, יואניס פאפאפטרו.\n\nאולי הנבחרת המרתקת ביותר לקראת הטורניר. עם השחקן הטוב בעולם לדעת רבים, יאניס אנטטוקומפו, היוונים מצהירים דבר אחד – אליפות. יוון זכתה בתואר פעמיים בעבר, ב-1987 וב-2005, אך סביר להניח כי כעת מדובר בכוח החזק ביותר שהיה לה. מאז האליפות ב-1987, בה כאמור זכתה, יוון משתתפת באורך קבע בכל טורניר ולרוב היא חלק מהנבחרות הבולטות.\n\nמבט על הסגל המפלצתי מלמד דבר אחד: מישהי מגיעה לדרוס. לצד יאניס, יגיע מה-NBA גם טיילר דורסי, אקס מכבי תל אביב, שבעונה שעברה שיחק באולימפיאקוס. לצדם אפשר למצוא שמות מהטופ של היורוליג כמו סלוקאס, קלת’ס ופאפאניקולאו. אם לא יהיו פציעות חריגות יוון לא תסתפק בפחות מגמר.",
    "צרפת עלתה לגמר אליפות אירופה עם 54:95 מוחץ על פולין": "זה לא הרגיש כמו משחק חצי גמר, אבל זה בוודאי לא עניין את נבחרת צרפת. בתום נוקאאוט היסטורי - צרפת העפילה הערב (שישי) לגמר אליפות אירופה והתקרבה לזכייה השנייה בתולדותיה והראשונה מאז 2013. 48 שעות אחרי שהדיחה את סלובניה ולוקה דונצ'יץ' עם סנסציה, פולין קיוותה להמשיך את המסע הקסום שלה, אך נתקלה בחומה צרפתית קשוחה שפירקה אותה 54:95 בדרך לגמר שייערך ביום ראשון. היריבה בקרב על הזהב: ספרד.\n\nקלעו לצרפת: יאבוסלה 22, פורנייה 10, אוקובו 10, פורייה 8, טרפיי 8, אמבאיי 8, הרטל 7, פאל (10 ריב' ו-5 אס') 6, גובר 6, לוואו-קבארו 4, אלביסי 3, מאלדון 3\n\nקלעו לפולין: מיכאלאק 9, סלוטר 9, פוניטקה 7, בלצ'רובסקי 5, דזיווה 5, גרבאץ' 5, זיסקובסקי 5, צל 3, סוקולובסקי 2, שנק 2, אולז'ניצז'ק 2\n\nהפולנים, שניצחו את ישראל בתחילת האליפות, בכלל לא סומנו כנבחרת שאמורה לעבור את שלב הבתים. אולם, מתאוש פוניטקה וחבריו הדהימו יבשת שלמה ודווקא אחרי הניצחון ההירואי על סלובניה, בו קלעו 58 נקודות במחצית הראשונה - סיפקו תצוגת נפל שאכזבה את חובבי הכדורסל הניטרליים שצפו בהתמודדות.\n\nרודי גובר נעל את הצבע החל מהפתיחה והטריקולור עצרו את פולין על 18 נקודות בלבד במחצית הראשונה (הנתון הכי נמוך במעמד מאז 1946), בעוד שההפרש עמד על 16 לאחר 20 דקות. גרשון יאבוסלה דאג לבריחה הגדולה ברבע השלישי ובשיא ההפרש עמד על 44. את ההתמודדות הכחולים-כחולים סיימו עם 15 שלשות ב-58% מחוץ לקשת.\n\nצרפת פתחה בצורה מהוססת את היורובאסקט ורבים לא ספרו אותה, אבל גם לפני העתיד המזהיר שמחכה לה (עם ג'ואל אמביד והיהלום ויקטור וומבניאמה) - היא הבטיחה מדליה והוכיחה כמה כוח אש יש לה, במיוחד בצד ההגנתי. ולצד כל המחמאות, גם היא יודעת שכדי לקטוף את הזהב, מחכה לה אופרה אחרת לחלוטין שככל הנראה תזכיר הרבה יותר את שתי הדרמות שהיא עברה בשמינית נגד טורקיה ואיטליה. פולין תקווה להשיג את הארד הרביעי שלה אחרי 1939, 1965 ו-1967.",
    "בקושי: יוון ברבע אחרי 88:94 על צ'כיה": "אליפות אירופה נכנסת לשלבים המכריעים שלה, ותמונת רבע הגמר הושלמה. במוקד: נבחרת יוון נחלצה ממבוכה בעזרת 88:94 נגד צ'כיה ונבחרת פינלנד המשיכה בטורניר הענק שלה ועם 86:94 על נבחרת קרואטיה העפילה לראשונה מזה 55 שנים לשלב רבע הגמר, שם תפגוש את ספרד. עוד קודם פולין השיגה 86:94 משלה על חשבון אוקראינה בדרך ל-8 האחרונות ומפגש מול סלובניה.\n\nיוון - צ'כיה 88:94\n\nזה לא היה קל, ובשלבים רבים זה היה נראה כאילו אליפות אירופה 2022 תספק לנו סנסציה נוספת, אבל בסופו של דבר דפיקות הלב בפיראוס נרגעו.\n\nצ'כיה נקלעה לפיגור דו ספרתי כבר בפתיחה, אך התאוששה במהירות. המאמן הישראלי והנבחרת שעלתה על חשבון ישראל לשמינית הגמר שלטו בקצב על הפרקט בברלין נגד אחת המועמדות הבכירות לזכייה ואף נכנסו לרבע האחרון ביתרון 63:67. אלא שבעשר הדקות האחרונות יוון הידקה את ההגנה, העלתה הילוך בהתקפה ועם 21:31 ברבע האחרון הצליחה לעבור את המכשול הלא צפוי. כעת, יוון תפגוש את גרמניה לקרב איכותי ברבע הגמר.\n\nיאניס אנטטוקומופו סבל ממחצית ראשונה רעה במהלכה קלע 4 נקודות בלבד, אך התעורר ב-20 הדקות לאחר מכן וסיים את המשחק עם 27 נקודות, 10 ריבאונדים ו-5 אסיסטים. בצד השני יאן וסלי קלע 21 נקודות ותומאש סטורנסקי אמנם קלע 3 נקודות בלבד, אבל מסר לא פחות מ-17 אסיסטים עבור הצ'כים, שכמעט השלימו הפתעה ענקית.\n\nפינלנד - קרואטיה 86:94\n\nכשלאורי מארקנן מגיע לעבודה, הוא יכול להוביל את פינלנד לנצחון נגד כמעט כל יריבה. הכוכב הפיני לקח את הנבחרת שלו לנצחון אדיר על חשבון בויאן בוגדנוביץ' וחבריו הקרואטים, והעניק לפינלנד את הכרטיס לשמונה הגדולות לראשונה מזה 55 שנים.\n\nהמשחק הזה היה צמוד לכל אורכו, אך בריחה פינית סגרה את הסיפור בדקות ההכרעה. בוגדנוביץ' (23 נקודות) אמנם הציג את היכולת המוכרת, אך מארקנן האפיל עליו ועל כל יתר החבורה הקרואטית עם הופעת ענק של 43 נקודות ו-9 ריבאונדים ב-32 דקות בלבד.\n\nפינלנד תקווה להמשיך במסע המדהים כשתפגוש את ספרד, אלופת העולם, ברבע גמר מסקרן במיוחד ממנו נקבל אחת מבין ארבע האחרונות של הטורניר.",
    "שתי יריבות בירידה וניקולה יוקיץ' אחד: הבית הישראלי ביורובאסקט 2022": "במה שנראה כמו בית המוות של אליפות אירופה שתצא לדרך היום (חמישי), בבית 2 משובצות יחדיו צרפת, סלובניה, ליטא והמארחת גרמניה, לצד בוסניה והונגריה. לעומת זאת, בית 4 אליו הוגרלה ישראל כולל אמנם את סרביה, אבל גם את פינלנד, פולין, צ'כיה והולנד, ועושה רושם שמדובר בבית הקל.",
    "37 מ-53 נקבעו: תמונת הדרגים להגרלת היורו": "התמונה לקראת הגרלת יורו 2024 מתחילה להתבהר. צרפת שהפסידה 2:0 לדנמרק אמנם לא ירדה לדרג ב’ בליגת האומות, אך בהגרלה של מוקדמות אליפות אירופה היא תהיה בדרג השני יחד עם נבחרות כמו ישראל, בוסניה ואנגליה.\n\nנכון לכרגע ישנן 37 נבחרות מתוך 53 שנקבע הדרג שלהן להגרלת יורו 2024 באופן סופי:\n\nדרג א’: ספרד, קרואטיה, פולין, הולנד, דנמרק, הונגריה, איטליה, פורטוגל ובלגיה.\n\nדרג ב’: ישראל, צרפת, וויילס, בוסניה, אוסטריה ואנגליה.\n\nדרג ג’: ארמניה, סלובניה, רומניה, אירלנד ושבדיה.\n\nדרג ד’: גיאורגיה, קזחסטן, טורקיה, יוון, איי פארו לוקסמבורג ואזרבייג’ן.\n\nדרג ה’: ליטא, גיברלטר, מלטה, בלארוס, לטביה, אסטוניה ומולדובה.\n\nדרג ו’: אנדורה, ליכטנשטיין וסן מרינו.\n\nישראל, שעלתה לדרג א’ בליגת האומות בזכות הניצחון הדרמטי על אלבניה, תפגוש כמה מהנבחרות הגדולות והחזקות ביותר בליגת האומות של 2024/25, משם גם ניתן להעפיל לחצי הגמר של הטורניר.\n\nבינתיים קרואטיה והולנד הן הנבחרות שהגיעו לשם והבטיחו את מקומן במהדורה הנוכחית, כאשר המשחקים יתקיימו ב-14 ו-15 ביוני 2023. כזכור, החבורה של אלון חזן עלתה לדרג השני בהגרלת מוקדמות היורו, כאמור יחד עם צרפת, והדובדבן שבקצפת הוא כמובן השתתפות בפלייאוף ההעפלה ליורו 2024.",
    "\"אנחנו אוהבים אותך\": מכבי חיפה תמכה בעומר אצילי": "שלושה שחקני מכבי חיפה פתחו אתמול (שבת), בהרכב נבחרת ישראל בניצחון הדרמטי נגד אלבניה. שון גולדברג, נטע לביא, ודולב חזיזה קיבלו את המקום ב-11 של אלון חזן, אבל בסיום, כולם דיברו בעיקר על השחקן שנכנס כמחליף, עומר אצילי.\n\nשחקן הכנף ספג קריאות בוז צורמות מחלק מהקהל שהיה באצטדיון. במועדון התייחסו לאירוע: \"עומר מצטער מאד על המקרה. אנחנו יודעים עד כמה. לעומר ממתין בית חם, במכבי חיפה, אנחנו נמשיך לשמור עליו ולהנות מהשחקן הטוב בישראל. עומר עבר דרך ונמצא במקום אחר\".\n\nבכרמל מפנים אצבע מאשימה כלפי אוהדי קבוצה ספציפית: \"אמרו שהאוהדים שלנו שרקו בוז לערן זהבי בסמי עופר לפני שהשליך את סרט הקפטן, מעניין מי שרק בוז לאצילי\". בנוסף, חשבון האינסטגרם של הקבוצה פרסם סטורי עם תמונתו של הקשר והכיתוב \"אנחנו אוהבים אותך\".\n\nמלבד האירוע הספציפי, במועדון היו מרוצים מההופעה של הנציגים ועוד יותר מרוצים מכך שהם עברו את המשחק ללא פציעות, כאשר בשבת יתקיים משחק העונה נגד מכבי ת\"א. אצילי, נטע לביא ושון גולדברג שהשלימו אמש 90 דקות, שוחררו ממשחק ההכנה נגד נבחרת מלטה בשלישי, ולאחר מנוחה ישובו לאימוני מכבי חיפה.\n\nהמגן השבדי, דניאל סונדגרן השלים 90 דקות בתבוסה של נבחרתו נגד סרביה (4:1). בשלישי מצפה לשבדיה משחק נגד סלובניה. זה היה משחק הבכורה של השבדי בהרכב הנבחרת, בגיל 31.",
    "הצ'אנס האחרון": "המלצת ווינר למשחק בין סרביה לשבדיה במסגרת המחזור ה-5 בליגת האומות דרג ב'. המשחק ניתן להימור סינגל. (שעת סגירה 21:45)סרביה במקום ה-2 בבית עם 7 נק' ויחס שערים 4:7 חיובי. היא מגיעה למשחק הזה לאחר תיקו 2:2 בחוץ מול סלובניה זאת אלחר שני ניצחונות רצופים על אותה סלובניה 1:4 ועל שבדיה בחוץ 0:1. היא רחוקה כרגע 3 נק' מנורבגיה המוליכה אותה תפגוש במחזור הסיום באמצע השבוע.יריבתה תהיה שבדיה אשר נמצאת במקום ה-3 עם 3 נק' ויחס שערים 6:5. היא מגיעה למשחק הזה לאחר 3 הפסדים רצופים, כולם על חודו של שער אחד. האחרון היה 3:2 בחוץ לנורבגיה כאשר יש לה ניצחון בודד בשמונת המשחקים האחרונים שלה בכל המסגרות. הפסד עשוי להוריד אותה למקום האחרון בבית זאת בתנאי שסלובניה תפתיע את נורבגיה.אז ביוני ניצחה סרביה בשבדיה 0:1 כאשר קודם לכן הן נפגשו רק ב-2012 למשחק ידידו שהתסיים ב-1:2 שבדי. לדעתנו הסרבים ישלימו דאבל ויקחו 3 נקודות יקרות בקרב על ראשות הבית.ההימור שלנו 1 ביחס של 1.75.",
    "פורטוגל הביסה 0:4 את צ'כיה, ספרד נכנעה 2:1 לשוויץ": "המחזור החמישי בשלב הבתים של ליגת האומות הסתיים הערב (שבת) עם מהפך בפסגת הבית של פורטוגל וספרד והותיר לנו דרמות רבות למשחקי יום שלישי, אז יסתיים שלב הבתים במפעל. פורטוגל הביסה 0:4 את צ'כיה ועקפה את ספרד, שהופתעה בביתה כשנכנעה 2:1 לשוויץ.\n\n\n\nבדרג ב', אוקראינה חגגה 0:5 מרשים בארמניה, אבל סקוטלנד לאחר מכן גברה 1:2 על אירלנד והן ייאבקו לקרב ישיר ביניהן על הפסגה, כפי שיהיה גם עם ארלינג הולאנד ונורבגיה שהפסידו 2:1 בסלובניה ובאמצע השבוע יתארחו אצל סרביה שהביסה 1:4 את שבדיה ודניאל סונדגרן.\n\nהאיש של פורטוגל בפראג. דאלוט | רויטרס\n\nדרג א'\n\nבית 2:\n\n\n\nצ'כיה – פורטוגל 4:0\n\n\n\nמחזיקת גביע ליגת האומות הראשון עלתה לפסגת הבית בדיוק בזמן. שלושה ימים לפני שתארח את ספרד באצטדיון בבראגה, היא עשתה את המוטל עליה בפראג, ובגדול. זה התחיל עם שער בכורה במדים הלאומיים של דיוגו דאלוט, חברו למנצ'סטר יונייטד ברונו פרננדש הכפיל את היתרון בתוספת הזמן של המחצית הראשונה ועוד לפני השריקה למחצית צ'כיה החמיצה פנדל, אחרי ששיק בעט לשמיים כדור עונשין מ-11 מטר שנפסק כתוצאה נגיעת יד של כריסטיאנו רונאלדו. דאלוט המשיך בשלו כשהבקיע ברגל שמאל את שערו השני הערב ובמדים הלאומיים ואת המסמר האחרון נעץ דיוגו ז'וטה מבישול של רונאלדו. בעוד פורטוגל כרגע ראשונה ומצפה לה קרב מול ספרד, צ'כיה צריכה לנצח בשוויץ, אחרת תרד דרג.\n\nנפגע בפתיחה, גרם לפנדל שהוחמץ וסיים עם בישול. רונאלדו | אימג'בנק GettyImages, Thomas Eisenhuth\n\nמהלך משחק\n\n\n\nדקה 15: כריסטיאנו רונאלדו נפגע בפניו. הכוכב הפורטוגלי ספג מכה והחל לדמם, נאלץ לעזוב את המגרש לטיפול ולאחר מכן שב לכר הדשא.\n\n\n\nדקה 33: גול! רפאל לאאו פרץ על קו ימין, מסר כדור רוחב שאליו הגיע המגן דיוגו דאלוט שמקרוב דחק לרשת וחגג שער בכורה במדים הלאומיים.\n\n\n\nדקה 45+2: גול! הסלסאו הכפילו את יתרונם. הפעם היה זה מריו רוי שמסר רוחב למרכז הרחבה, ברונו פרננדש היה במקום הנכון כדי לגלגל פנימה. שני שחקני מנצ'סטר יונייטד עם השערים.\n\n\n\nדקה 45+6: צ'כיה החמיצה פנדל! ממש בשניות האחרונות של המחצית הראשונה, שופטי המסך זיהו שכריסטיאנו רונאלדו נגע בכדור עם ידו ברחבה בניסיון לבלום נגיחה. פטריק שיק ניגש לבעיטה ושלח את הכדור לשמיים.\n\n\n\nדקה 52: גול! דאלוט לא הסתפק בשער בכורה וכעת הוא עם צמד. המגן הניף את רגל שמאל מכ-20 מטר, ואצ'ליק לא הצליח להושיע.\n\n\n\nדקה 82: גול! גם דיוגו ז'וטה המחליף הצטרף לחגיגה. רונאלדו לא כבש היום, אבל לקרן שהרים ריקרדו הורטה הוא הגיע, הוריד לז'וטה ופורטוגל חגגה שער רביעי.\n\nלזה ספרד לא ציפתה. גאבי | אימג'בנק GettyImages, Alex Caparros\n\nספרד – שוויץ 2:1\n\n\n\nדווקא לאחר פתיחת קמפיין לא מרשים במיוחד, עם שתי תוצאות שתי בשני המחזורים הראשונים, ספרד עלתה על דרך המלך וניצחה פעמיים – 0:1 את שוויץ ו-0:2 את צ'כיה. הערב היא שבה לסורה כשבמגרש בסראגוסה נקלעה לפיגור משער של מנואל אקנג'י, וכשכבר השוותה משער של ג'ורדי אלבה בדקה ה-55, היא החזיקה מעמד ארבע דקות עד שאקנג'י, בלם מנצ'סטר סיטי, גם הוסיף למאזנו בישול לבריל אמבולו שקבע את תוצאת הסיום. ספרד כאמור תצא כעת לפורטוגל לקרב על המקום הראשון ששווה עליית שלב, שוויץ תארח את צ'כיה בתקווה להימנע מהפסד שיוריד אותה לדרג השני.\n\n\n\nמהלך משחק\n\n\n\nדקה 21: גול! הספרדים הופתעו בסראגוסה. קרן משמאל שהרים רובן וארגס מצאה את מנואל אקנג'י, הבלם החדש של מנצ'סטר סיטי נגח לפינה הרחוקה והכניע את אונאי סימון.\n\n\n\nדקה 55: גול! אסנסיו דהר לרחבה, הרים את הראש וזיהה בצד שמאל את ג'ורדי אלבה, הכניס לו כדור אלכסוני וכל שנותר למגן זה לבעוט חזק ומדויק את שער השוויון.\n\n\n\nדקה 59: גול! שוויץ שוב מובילה וגם הפעם אחרי כדור קרן. ג'אקה הרים לרחבה והכדור בשנית נחת על ראשו של אקנג'י, שהפעם הסיט אותו לעבר אמבולו ששלח את הרגל וכבש.\n\nאקנג'י והשוויצרים הפתיעו את הספרדים בגדול | אימג'בנק GettyImages, JAVIER SORIANO\n\nדרג ב'\n\nבית 1:\n\n\n\nארמניה – אוקראינה 5:0\n\n\n\nעל אף ההפסד 3:0 לסקוטלנד במשחק הקודם, האוקראינים הגיעו מלאי ביטחון ופירקו בירבאן.\n\nאולכסנדר זובקוב כיכב עם בישולים לאולכסנדר טימצ'יק (21) וארטיום דובביק (69) כשבתווך גם מצא את הרשת בעצמו (57). דובביק המחליף הכין את הרביעי לדנילו איגנטנקו (81) והשלים צמד אחרי שלוש דקות. ארמניה סופרת ארבעה הפסדים רצופים וכעת תאבק מול אירלנד על הישרדות בדרג השני.\n\n\n\nסקוטלנד – אירלנד 1:2\n\n\n\nאחרי הניצחון 0:3 המרשים על אורקאינה, הסקוטים עשו צעד נוסף במסעם לעבר דרג א'. דווקא האירים עלו ליתרון משער של ג'ון איגן בדקה ה-18, אבל המארחים השלימו מהפך דרמטי הודות לג'ק הנדרי (50) ופנדל מוצלח של ראיין כריסטי בדקה ה-81. כעת הסקוטים יוצאים למשחק חוץ בפולין נגד אוקראינה, וכל תוצאה פרט להפסד תבטיח לה את הפסגה.\n\nטיול בארמניה. שחקני אוקראינה חוגגים | רויטרס\n\nבית 4:\n\n\n\nסלובניה – נורבגיה 1:2\n\n\n\nארלינג הולאנד הבקיע גם היום והעלה את מאזנו ל-15 שערים ב-10 משחקים העונה בכל המסגרות, אבל היתרון שהעניק לנורבגיה לא הספיק בסלובניה. כוכב מנצ'סטר סיטי העלה את נבחרתו ליתרון יקר בדקה ה-47, אבל אנדרז' שפוראר ובנימין ששקו בשער נפלא מחוץ לרחבה השלימו מהפך בדקות 69 ו-81 ושמרו עבור הסלובנים על סיכוי להימנע מירידה לדרג השלישי לקראת מחזור הסיום בו יפגשו את שבדיה. הקרב על הפסגה ייערך ביום שלישי בין נורבגיה לסרביה, כשהיתרון הוא של הסקנדינבים בזכות ניצחון החוץ שלהם במפגש האחרון בין הנבחרות.\n\n\n\nסרביה – שבדיה 1:4\n\n\n\nהשבדים איבדו כל סיכוי לעלות לדרג א' עוד לפני המשחק, אבל אחרי שדניאל סונדגרן (שעלה כבלם במערך של שלושה בלמים) וחבריו הובסו בבלגרד, הם חייבים לנצח בביתם את סלובניה כי אחרת הם יירדו לדרג ג'. השבדים עוד הוליכו בסרביה משער של ויקטור קלאסון (15), אבל אז החלוץ הלוהט אלכסנדר מיטרוביץ', שמככב גם עם פולהאם בפרמיירליג, השיב בשלושער בדקות 18, 45+1 ו-48 וגם ראה את סשה לוקיץ' קובע 1:4 בדקה ה-70. סרביה תארח את נורבגיה ביום שלישי ולמרות היתרון של הנורבגי במפגשים ביניהן, היא תלויה בעצמה – כי אם תנצח היא תסיים בראש הבית.\n\nהמשיך ברצף גם בנבחרת, אבל זה לא הספיק. הולאנד | אימג'בנק GettyImages, JURE MAKOVEC\n\nדרג ג'\n\nצפון אירלנד – קוסובו 1:2\n\nלצפון אירלנד: גאבין ווייט (82), ג'וש מאגניס (90+3). לקוסובו: ודאט מוריץ' (58)\n\n\n\nקפריסין – יוון 0:1\n\nלקפריסין: מרינוס ציוניס (18)",
    "יוקיץ' גבר על גינזבורג, 24 ליאניס מול איטליה": "שלב הבתים של יורובאסקט 2022 המשיך היום (שבת), כשחוץ מהניצחון 67:74 של נבחרת ישראל על הולנד קיבלנו עוד 11 משחקים שהתקיימו ברחבי אירופה במסגרת שלב הבתים של התחרות.\n\nצ’כיה – סרביה 81:68\n\nבבית ד’, סרביה של ניקולה יוקיץ’ גברה על צ’כיה וננו גינזבורג בפראג. יוקיץ’ בלט בשורות הנבחרת הסרבית עם דאבל דאבל של 18 נקודות ו-15 ריבאונדים אליהם הוסיף 5 אסיסטים. גם וסיליה מיצ'יץ' סייע לסרבים עם 13 נקודות.\n\nננו גינזבורג (רויטרס)\n\nיוון – איטליה 81:85\n\nאחת הפייבוריטיות הגדולות לזכות בתואר השלימה ניצחון שני בזכות יכולת מעולה של הכוכב הכי גדולה של, יאניס אנטטוקומפו, שסיים עם דאבל דאבל של 25 נקודות ו-11 ריבאונדים. דם אקס מכבי תל אביב, טיילר דורסי, שוב להט עם 23 נקודות בעוד שתצוגה אישית נהדרת של סימונה פונטקיו מיוטה (26 נקודות) לא הספיקה לאזורי.\n\nהונגריה – סלובניה 88:103\n\nהסלובנים עם שתי ניצחונות משני המשחקים הראשונים בבית ב’. הכוכב של דאלאס, לוקה דונצ’יץ’, שוב היה האיש המרכזי עם 20 נקודות, 7 ריבאונדים ו-7 אסיסטים, כאשר 18 נקודות של זולטאן פרל מן העבר השני לא הספיקו להונגרים שהובסו ורשמו הפסד שני.\n\nלוקה דונצ'יץ' (רויטרס)\n\nליטא – צרפת 77:73\n\nלאחר ההפסד לגרמניה, הצרפתים רשמו ניצחון בכורה בטורניר בעיקר בזכות יכולת מעולה של איבן פורנייה שסיים עם 27 נקודות. גם גרשון יאבוסלה (9) ורודי גובר (8) סייעו בדרל לניצחון הקריטי.\n\nאיבן פורנייה (רויטרס)\n\nגאורגיה – ספרד 90:64\n\nלה רוחה היו גדולים בכמה מידות על הגאורגים ונהנו מיכולת טובה של ווילי הרננגומס שהיה לקלעי המצטיין עם 14 נקודות, אליהן הוסיף 7 ריבאונדים. חואנצ’ו הרננגומס סיים עם 9 נקודות ו-7 ריבאונדים.\n\nפינלנד – פולין 59:89\n\nבבית של ישראל פינלנד פתחה את היום מול פולין, התאוששה מההפסד לנבחרת של גודס במשחק הפתיחה, וטיילה מול פולין בדרך ל-59:89 בסיום. לאורי מרקאנן וסאסו סאלין בלטו עם 17 ו-18 נקודות בהתאמה.\n\nלאורי מרקאנן (FIBA.COM)\n\nתוצאות נוספות:\n\nמונטנגרו – בלגיה 70:76\n\nקרואטיה – בריטניה 65:86\n\nגרמניה – בוסניה 82:92\n\nטורקיה – בולגריה 87:101\n\nאסטוניה – אוקראינה 73:74",
    "המטבע המנצנץ וגול הניצחון: הלילה של בריבו": "אוהדי הכדורגל בישראל ייכנסו לראש השנה מרוצים. הנבחרת רשמה אמש (ראשון) ניצחון 1:2 חשוב ודרמטי על אלבניה באצטדיון בלומפילד משערים של שון וייסמן ותאי בריבו, שהביאו אותה לפלייאוף העלייה ליורו וגם שדרגו את מעמדה בהגרלת מוקדמות היורו הקרובה.\n\nאמנם רוסיה הושעתה בגלל המלחמה באוקראינה ונעדרה מהמשחקים בבית 2 של דרג ב' בליגת האומות, אבל בקמפיין הנוכחי הכחולים-לבנים לא הפסידו מול שתי היריבות האחרות שפגשו. לא פעם הנבחרת אפילו הוכיחה אופי בדקות הסיום עם שער שוויון של שון וייסמן בדקה ה-84 ב-2:2 מול איסלנד, מהפך של מנור סולומון ב-1:2 בחוץ על אלבניה שהגיע במחצית השנייה, שוב קאמבק ושוויון מול איסלנד, ואתמול כאמור ניצחון נוסף על אלבניה משער של בריבו בדקה ה-92.\n\nבכלל, בתקופה האחרונה יש רוח חדשה בכדורגל הישראלי. הקבוצות הישראליות באות לשחק כדורגל פתוח בזירה האירופית ומגיעות רחוק, נבחרת הנוער מעפילה לגמר אליפות אירופה עד גיל 19 תוך שהיא מנצלת את היתרונות שלה בחוכמת המשחק ובטכניקה במקום לנסות להתמודד עם הפיזיות של היריבות, ואפילו הנבחרת הבוגרת הפכה מכזאת שסופגת בדקה ה-90 מול סלובניה וחוטפת בראש מהמאמן שלה שנואם בשידור חי ש\"זה כבר לא מצחיק יותר\" - לנבחרת שמנצחת משחקים בתוספת הזמן וזוכה למחמאות.\n\nמציאות חדשה. שחקני הנבחרת חוגגים עם הדגל (ראובן שוורץ)\n\n\"במשך הרבה שנים התרגלנו לספוג במצבים נייחים, התרגלנו לייצר טעות בהגנה שתעזור ליריבה והתרגלנו לספוג שערים שהרסו לנו משחקים בדקה ה-90\", אמר אלון חזן ברגע של כנות לאחר הניצחון בבלומפילד. \"במובן מסוים אפילו כבר חיכינו לזה, אבל מהרגע הראשון שקיבלתי על עצמי את הנבחרת אמרתי לשחקנים שאפשר לשנות את העתיד. אין לנו ממה לחשוש מאף יריבה. התוצאה בכדורגל מושפעת הרבה פעמים מהמומנטום שנוצר על הדשא, אבל לשמחתי הצלחתי להשריש לשחקנים בתת מודע שלהם שגם אם ספגנו שער, עדיין אפשר לשחק פתוח, לחזור ולהבקיע בצד השני. זה בדיוק מה שקרה נגד אלבניה ואני שמח\".\n\nאלבניה היא לא מאריות אירופה, אבל זו נבחרת שהעפילה ליורו 2016 ויש לה בסגל שחקנים איכותיים. השוער תומאס סטרקושה שיחק במשך שנים בלאציו מהליגה האיטלקית וכיום הוא באנגליה, המגן אלסייד היסאיי ששיחק בנאפולי במשך שנים הוא חלק מהסגל של לאציו כיום, גם הבלם אדריאן איסמאיילי משחק בסרייה א' במדי אמפולי, המגן איבן באליו שגדל בברצלונה משחק בראיו וייקאנו הספרדית שעצרה בתחילת העונה את ההתקפה הקטלנית של הקטלונים ב-0:0 בלה ליגה, כריסטיאן אסלאני הצעיר שייך לאינטר והחלוץ ארמנדו ברויה בן ה-21 משחק מפעם לפעם במדי צ'לסי בפרמייר ליג.\n\n\"אמרתי לשחקנים שאפשר לשנות את העתיד\". חזן (רדאד ג'בארה)\n\nלנצח את אלבניה זה לא דבר שהוא מובן מאליו, בטח בלי מלך השערים של הנבחרת בכל הזמנים ערן זהבי שלא זומן לסגל, ללא מונס דאבור שפרש ובלי סולומון הפצוע. הבחירה ללכת עם אלי דסה ודורון ליידנר שלא בכושר משחק גבוה הייתה בעלת סיכון אבל תרמה. גם ההחלטה של אלון חזן להציב בשער את עומרי גלזר, שנמצא בכושר טוב אבל רשם רק הופעה אחת במדים הלאומיים, על חשבונו של אופיר מרציאנו, שבקושי משחק בקבוצתו אבל יש לו ניסיון רב בין הקורות בנבחרת, נעשתה אחרי התלבטות. הרבה מההחלטות זכו לביקורת, אבל בשורה התחתונה - בפועל, הן היו מוצדקות.\n\nאחרי שריקת הסיום, חזן והמנהל המקצועי, יוסי בניון, התחבקו במשך שניות ארוכות על הדשא. \"הגיע לו חיבוק\", אמר יוסי בניון. \"תמיד יש ביקורת על הזימונים שעושים לנבחרת. לפעמים זה מצליח ולפעמים לא, לכן אני שמח שהפעם זה הצליח לנו. יש דרך מסוימת שבחרנו ללכת בה וטוב לראות שזה מצליח\". אגב כל מי שדיבר בסיום המשחק הזה, כולל בניון, לא פסל את חזרתו של ערן זהבי לנבחרת. בנבחרת גם עמדו לצידו של עומר אצילי ששמע שריקות בוז וציינו כי הוא היה זה שהתחיל במהלך שהוביל לשער הניצחון.\n\n\"טוב לראות שזה מצליח\". חזן והצוות חוגגים בסיום (רדאד ג'בארה)\n\nלאחר המשחק החגיגות בחדר ההלבשה היו גדולות, הרי שלאורך כל השבוע האחרון נאמר לשחקנים כי מדובר במשחק שיכול להשפיע על עתידה של הנבחרת בשנים הקרובות ולקדם אותה לאליפות אירופה. מי שנעדר מהסגל בגלל שנפצע ונטש את האימון המסכם, רמזי ספורי, בחר שלא לעזוב את חבריו, אלא ישב ביציע בבלומפילד. בדקות הסיום הוא אפילו עמד על הרגליים ועודד את השחקנים בטירוף כדי שייצאו קדימה ויבקיעו את שער הניצחון, כאילו שכח מהפציעה. כנראה שהרוח החיובית של המאמן מדבקת.\n\nגם לבניון יש חלק בניצחון הזה. גורם בנבחרת ציין: \"הזימון של תאי בריבו לסגל הוא במקור של בניון כי הוא זה שדרש שיגיע. זה היה מהלך שהביא ניצחון. בריבו הוא שחקן שאכפת לו מההצלחה של הנבחרת. זה מסוג השחקנים שאנחנו רוצים איתנו כי הם מחויבים במאה אחוז בכל דקת משחק שהם מקבלים\".\n\nואכן, בריבו בן ה-24 זומן רק בתחילת הקמפיין הזה לנבחרת הבוגרת, לבקשתו של בניון, ששיחק איתו במכבי פתח תקווה בשלהי הקריירה שלו והכיר את היכולות של החלוץ. מיד כשהתחיל לעבוד בהתאחדות לכדורגל, בישיבה הראשונה שלו בתפקידו כמנהל המקצועי, בניון ביקש לבחון את זימונו של בריבו. בניון אישר זאת, אך הבהיר: \"הקרדיט הוא קודם כל לצוות המקצועי שהשתמש בו נכון ועזר לו להבקיע את השער החשוב הזה\".\n\nבניון הכיר אותו ממכבי פ\"ת. בריבו כובש (חגי מיכאלי)\n\nאלא שלא בטוח שזה רק הצוות המקצועי שעזר לו. \"לפני שעליתי לדשא, ראיתי על הקרקע באיזור הספסל מטבע של חמישה שקלים\", סיפר תאי בריבו, \"זה קרה ממש רגע לפני החילוף. איך שראיתי אותו, ידעתי שזה יום המזל שלי ושאני מבקיע, אז לא הרמתי אותו ולא הזזתי אותו הצידה. אחרי השער והחגיגות באיזור הספסל, פתאום שוב ראיתי את המטבע הזה מנצנץ לי מהדשא. בשביל שיהיה לנו מזל עד לשריקת הסיום אחרי השער, הרמתי אותו ושמתי אותו בתוך הגרב. ככה ידעתי שאנחנו ננצח\".\n\nבריבו רשם רק ארבע הופעות בנבחרת והבקיע אמש שער בכורה שהביא ניצחון. \"זה חלום שהתגשם\", הוסיף החלוץ, שהפך לכוכב בלילה אחד קסום, בו הוא הסתובב עם חיוך מאוזן לאוזן במסדרונות ליד חדרי ההלבשה והצטלם עם כל מי שביקש. \"כל החיים אתה מחכה לרגע כזה, זה אושר עילאי\".\n\nעבור בריבו זו עונתו השנייה בוולפסברגר האוסטרית, מי שהייתה הקבוצה של וייסמן בדרך לוויאדוליד הספרדית. אמש וייסמן פתח בהרכב הנבחרת והבקיע את השער הראשון במשחק וכאשר בריבו נשאל האם הוא ילך בדרכו בעתיד, הוא השיב בחיוך: \"הלוואי. אני אשמח לעשות את אותן התחנות ששון עושה בקריירה שלו\". שנתיים מפרידות ביניהם והעונה יש לבריבו תשעה שערים ב-15 הופעות בוולפסברגר בכל המסגרות. בכל מה שקשור בנבחרת, אגב, בריבו מקדים את וייסמן שהבקיע את שער הבכורה שלו רק אחרי 16 הופעות.\n\nבריבו יגיע לספרד? (רדאד ג'בארה)\n\nמפתיחת הקמפיין יש בסגל פרצופים חדשים של שחקנים צעירים שבאים לקדם את הנבחרת. כשאלון חזן נשאל האם באמת ישנו תהליך של הצערת הסגל, הוא טען: \"אני לא חושב על זה ככה. אנחנו פשוט מזרימים דם חדש לנבחרת ובוחרים את מי שנמצא בכושר הכי טוב, זה הכל. אני לא מסתכל על הגיל של השחקנים. להיפך, אני אשמח להשתמש בשחקנים מנוסים בשילוב עם הצעירים\".\n\nובכל זאת, אי אפשר להתעלם מזה שיש בנבחרת הבוגרת תהליך של חילופי דורות ושחקנים חדשים שמקבלים את הדקות. האם אחרי עשרות שנים בלי טורניר גדול, הם יהיו מי יצעידו את הנבחרת להישגים היסטוריים? לפחות בראש השנה הזה יש לנו נבחרת שסיימה בראש הבית.",
    "גודס ייפגש עם פרישמן, נבחרת ישראל תעבור מתיחת פנים": "מי שיעמוד בראש הנבחרת יצטרך להתמודד עם חלון נובמבר בעייתי מאוד מבחינת סגל שחקנים. שמונה שחקנים מהסגל ליורובאסקט לא אמורים לעמוד לרשות הנבחרת, לפחות במשחק הראשון נגד סלובניה כשרק נמרוד לוי, תומר גינת, גל מקל ועידן זלמנסון לא משחקים ביורוליג או ב-NBA. בנוסף, המשחק נגד סלובניה נקבע ל-10 בנובמבר, יום חמישי, שלושה ימים לפני משחק הנבחרת נגד שבדיה. ב-10 בנובמבר תשחק גם מכבי תל אביב נגד ברצלונה ביד אליהו, כך שמלבד הבעייתיות בסגל, תיווצר התנגשות ראשונה בישראל בין משחק נבחרת למשחק של הצהובים ביורוליג.\n\n\n\nאם לא יהיה שינוי בתאריכים ולסגל לא יגיעו שחקני יורוליג, בנבחרת יצטרכו לאתר כעשרה שחקנים לסגל הרחב. בין השחקנים שאמורים להרכיב את הנבחרת בחלון הזה יהיו נועם דוברת וגבי צ'אצ'אשווילי שנופו מהסגל ליורובאסקט, בר טימור ועוז בלייזר היותר וותיקים, לצד שמות שלא קיבלו עד היום הזדמנות ממשית בנבחרת מלבד זימון לסגל הרחב כמו רועי הובר ומייקל בריסקר. שחקנים נוספים שיפתחו את העונה בכושר טוב עשויים לבוא בחשבון גם כן.",
    "רשמי: מתיאוש פוניטקה חתם בפנאתינייקוס": "מתאוש פוניטקה, אחד הכוכבים הגדולים של אליפות אירופה האחרונה, ישחק בעונה הקרובה ביורוליג. פנאתינייקוס הודיעה היום (שישי) באופן רשמי על החתמתו של הפורוורד הפולני.\n\nפוניטקה שיחק בעונה החולפת ברג'יו אמיליה וכעת שב ליורוליג לאחר ששיחק בו לאחרונה ב-2015/16 במדי ז'ילונה. באליפות אירופה האחרונה הוביל את פולין לחצי הגמר עם 13.4 נקודות, 5.3 ריבאונדים ו-5.7 אסיסטים במשחק.\n\nהפולני בן ה-29 הרשים במיוחד עם טריפל דאבל מול סלובניה, במשחק בו הוא קלע 26 נקודות עם 16 ריבאונדים ו-10 אסיסטים. כעת נראה אותו בתפקיד מרכזי ביורוליג.",
    "מלחמת הכוכבים: דירוג העוצמה של אליפות אירופה": "הרגע הגדול של הכדורסל האירופי הגיע. שבועיים וחצי עמוסים בכוכבים, מהפכים, דרמות וסערות יבשתיות יצאו לדרך היום (חמישי) במה שעשויה להפוך לאליפות אירופה הגדולה ביותר שנראתה בכל הזמנים. 24 נבחרות יעלו בזו אחר זו למשחקים בקלן, ברלין, טביליסי, פראג ומילאנו כשבסופו של דבר רק אחת תשאר לעמוד, אבל מי זו תהיה? הטירוף מתחיל, ואין זמן טוב יותר מזה לחשוף את דירוג העוצמה לקראת הטורניר העצום >> 24. הולנד\n\nלאוראנג' אין יותר מדי מה להציע באליפות הקרובה, אבל גם הם יודעים שלאחר ההעפלה לטורניר היוקרתי, הם כבר עשו את שלהם. אקס הפועל חולון, מאוריציו בוסקאליה, יעמוד על הקווים ויקווה להשיג ניצחון עבור הנבחרת החלשה שהגיעה לטורניר בפעם השנייה ב-33 השנים האחרונות. וורת'י דה יונג מתייצב למה שעשויה להיות ההזדמנות האחרונה שלו עם הנבחרת על במה גדולה, בזמן שקייה ואן דר וורסט בן ה-21 יקווה להבריק במעמד הגדול. 23. בריטניה\n\nלפני חמש שנים בריטניה נותרה מאופסת בעמודת הנצחונות, כעת היא תקווה שסנטר דרושאפקה, גבריאל אולאסני, יספיק לה על מנת להשיג נצחון חמישי בתולדותיה באליפויות אירופה לאורך השנים. לשם כך, המטרה של בריטניה צריכה להיות אסטוניה, שחולקת איתה את בית ג', אבל בכל מקרה יותר מזה אנחנו לא צפויים לקבל מהנבחרת הזו. 22. הונגריה\n\nזה לא סוד - אדם האנגה של היורוליג הוא לא אדם האנגה בגרסאת פיב\"א. הכוכב ההונגרי הוא תכלית הכל בנבחרת ויודע לייצר במסגרתה שורות סטטיסטיות שגם מעידות על כך. במצב מסוים האנגה היה יכול לחלום על סנסציה ולנסות לקחת על גבו את חבריו לשמינית הגמר, אלא שכשהוא נמצא בבית המוות לצד צרפת, ליטא, סלובניה, גרמניה ובוסניה, נראה שגם הוא יודע שמדובר במשימה כמעט בלתי אפשרית. 21. אסטוניה\n\nהחבורה האסטונית תציג לראווה במהלך הטורניר שלה את שחקן היורוליג הטרי, והיחיד בשורותיה, מאיק קוטסאר שישחק העונה בבאסקוניה. יהיה לה לא קל בכלל להגיע לשמינית הגמר, אבל אם תרצה לעשות זאת היא תהיה חייבת לגבור על בריטניה ואוקראינה, זאת כשיוון, איטליה וקרואטיה לא אמורות להסתבך בדרך לנעילת שלושת המקומות הראשונים בבית. 20. בולגריה\n\nלאחר היעדרות בת 11 שנים מטורניר גדול, החבורה הבולגרית שבה לעניינים. כוכב אולימפיאקוס, סאשה וזנקוב, ישתף פעולה עם המתאזרח, די בוסט, והשניים ינסו להפתיע בדרך לשמינית הגמר. בולגריה היא אמנם לא נבחרת חזקה, אבל היא זכתה בבית שיאפשר לה לעמוד במשימה, זאת כשהיא יכולה לכל הפחות לנסות לעשות צרות במשחקים מול גאורגיה, בלגיה ומונטנגרו. שני נצחונות מתוך שלושת המשחקים האלה עשויים להספיק.\n\nוזנקוב ובוסט. זה יהיה קשה (FIBA)\n\n19. אוקראינה\n\nבשעת מלחמה, נבחרת הכדורסל האוקראינית יכולה להרגיש בעמדה טובה להעניק לאומה גאווה. היא אמנם מדורגת במקום ה-19, אבל בזמן שאסטוניה (21) ובריטניה (23) נמצאות מאחוריה בדירוג, היא הפייבוריטית לתפוס את המקום הרביעי בבית ג'. סביאטוסלב מיכאליוק יהיה אחראי על אספקת הנקודות, אלכס לן וארטם פוסטובוי ישלטו בצבע ויוסוף סאנון הצעיר ינסה להעניק את הניצוץ בדרך לשמינית הגמר. 18. פולין\n\nאחרי הולנד, הנה מגיעה שותפה נוספת לבית הישראלי. פולין, שחלקה את הבית עם ישראל ב-2015 ואף העפילה לשמינית, לא מחזיקה בשחקנים שאמורים להספיק לעלייה מבית ד', זאת על אף מתאוש פוניטקה, המנהיג והכוכב הבלתי מעורער. מבחינת פולין המשימה ברורה - עליה להשיג נצחון על הולנד, ולקוות לשני נצחונות נוספים במשחקים נגד ישראל, פינלנד וצ'כיה. זה לא מופרך, אך גם לא צפוי לקרות. 17. מונטנגרו\n\nכשהיא חולקת את בית א' לצד גאורגיה ובלגיה, קשה לנחש עד לאן מונטנגרו תגיע. בכל אופן, היא תקווה לנצח את שתי יריבותיה הבלעדיות על מקומות 3-4, מה שאמור להספיק לה בהנחה שתסתדר גם מול בולגריה. מונטנגרו מכוונת לשמינית גמר, זאת כשהיא אמנם מגיעה לטורניר ללא הכוכב הענק שלה, ניקולה ווצ'ביץ', אבל עם בויאן דובלייביץ', הסמל של ולנסיה שישוב העונה ליורוליג, והמתאזרח, קנדריק פרי. בכל אופן, לא בטוח שזה יספיק לה. 16. גאורגיה\n\nהחבורה שלא הרשימה, בלשון המעטה, בשני משחקי ההכנה נגד ישראל ואיבדה מאז גם את טוקו שנגליה עדיין מגיעה לאליפות עם קו קדמי מרשים שכולל את גוגה ביטדזה (אינדיאנה פייסרס) סנדרו מאמוקלשווילי (קבוצת הפיתוח של מילווקי באקס) ואקס מכבי ת\"א, גאורגי שרמדיני (טנריפה). בכל אופן גאורגיה צפויה להיאבק על המקום בשלב הבא מול בלגיה ומונטנגרו במסגרת בית א'. 15. בלגיה\n\nבאליפות אירופה החמישית שלהם ברצף, הבלגים מקווים לעשות צעד קדימה ולעלות לשמינית. סם ואן רוסום האגדי כבר לא לובש את המדים, אבל רטין אובאסוהן, אקס הפועל ירושלים והרכש הטרי של וילרבאן ינסה ביחד עם סנטר וירטוס בולוניה, איסמעיל באקו, לעשות את העבודה. בלגיה היא אחת הנבחרות המסקרנות באליפות.\n\nאובסוהאן, יגיע לשמינית? (FIBA)\n\n14. ישראל\n\nזה הזמן של דני אבדיה לעשות את קפיצת המדרגה ולהתאושש מהתקופה הרעה האחרונה במדים הלאומיים. הנבחרת של גיא גודס מגיעה לטורניר במומנטום רע, רע מאוד. למעשה, לפחות לפי הכושר הנוכחי של החבורה בכחול-לבן המטרה הריאלית היא המקום הרביעי בבית, מה שצפוי \"לסדר\" מפגש נגד יאניס אנטטוקומפו הענק ויוון בשמינית גמר משונה במיוחד בה הגריק פריק יפגוש את הקו הקדמי הישראלי. ישראל תהיה חייבת להיראות טוב יותר בפראג מאשר נראתה במוקדמות אליפות העולם, זאת כשבשלושת המשחקים הראשונים היא פוגשת את פינלנד, הולנד ופולין - משחקים בהם היא חייבת לכוון לניצחון. אם ההתחלה תהיה רעה, גודס עלול להסתבך ולאפשר לפולין לחלוף על פניו בדרך לשמינית לצד סרביה, צ'כיה ופינלנד בתסריט איום במיוחד. בכל אופן ישראל עדיין אמורה לעשות את המינימום ולהגיע ל-16 האחרונות. 13. בוסניה\n\nקורבן נוסף של בית המוות. כמעט בכל בית אחר בוסניה הייתה יכולה לראות בעצמה כמועמדת ברורה להעפלה, אבל כעת היא תהיה חייבת לגבור על גרמניה, משימה לא פשוטה בכלל, או לקוות לקריסה מוחלטת של איטליה או קרואטיה. יוסוף נורקיץ' ודזנאן מוסא מובילים את הסגל ויצטרכו לספק תצוגות ענק כדי להפתיע ולקחת את הנבחרת שלהם לשלב הבא. 12. פינלנד\n\nהנבחרת הפינית הייתה אחד הלהיטים הגדולים ביותר ביורובאסקט האחרון. החבורה, שכבר אז הובלה על ידי לאורי מארקנן (בן ה-20 בזמנו) הדהימה את צרפת ויוון בשלב בתים מהפנט אותו סיימה ב-1:4 (הפסד צמוד לסלובניה) מול הקהל הביתי האדיר בהלסינקי. הפעם, כשמארקנן כבר הספיק לחוות חמש שנים מוצלחות ב-NBA הוא ינסה לקחת את הנבחרת שלו להפתעה גדולה ורבע גמר. זה לא יהיה פשוט עבור פינלנד אבל גם עבורה, כמו ישראל, שמינית גמר לא תחשב להצלחה, בעוד הדחה בשלב הבתים תהיה כישלון צורם. 11. צ'כיה\n\nהנבחרת של ננו גינזבורג היא ממש לא מהנוצצות בטורניר, אבל בשנים האחרונות היא ללא ספק הפכה לאחת הנבחרות הכי מאומנות וממושמעות באירופה. החיבור הצ'כי נובע משיטת המשחק שהושרשה בשנותיו הארוכות של גינזבורג בנימבורק, שם רבים מהשחקנים בסגל הלאומי שיחקו בעבר. שני הכוכבים, תומאש סטורנסקי ויאן וסלי מרכיבים צמד אדיר שהיה פותח בחמישייה של כמעט כל נבחרת באירופה, ואם הרכז יהיה בריא וכשיר לשחק בעצימות רגילה צ'כיה תוכל לראות בעצמה כמועמדת להשתחל, עם קצת מזל, אל שמונה האחרונות. 10. גרמניה\n\nאחת הנבחרות המסקרנות בטורניר מגיעה כשברשותה נשק חדש - פראנץ וגנר. הרוקי האדיר שכיכב באורלנדו עומד בראש סגל מוכשר, זאת כשלצידו דניס שרודר, שפעם אחר פעם מתעלל ביריביו במסגרת הלאומית. עד לחלון ההכנה ומוקדמות אליפות העולם האחרון ואגנר לא שיחק דקה במדי הנבחרת הבוגרת אבל הוא לא התקשה לתרגם את היכולות שלו לדומיננטיות מוחלטת שיכולה להעניק לגרמניה סיבות טובות לאופטימיות. גרמניה תקווה לא להסתבך בבית המוות, זאת כשהיא יודעת שיש סיכוי לא רע שתפגוש את ספרד בשמינית הגמר, מה שייצר קרב מרתק בין שתי נבחרות שונות בתכלית.\n\nואגנר, נוצץ בנבחרת (GETTY)\n\n9. איטליה\n\nהנבחרת מארץ המגף חטפה מכה עם פציעתו של הכוכב הגדול ביותר שלה, דנילו גאלינרי, אבל אם להגיד את האמת זה כנראה לא מה שיכריע את האליפות מבחינתה. לאיטלקים מצבת פורוורדים מרשימה שמתחילה בסימונה פונטקיו, שאמור להיות זה שיוביל את הנבחרת, וממשיכה בניקולו מלי, אקילה פולונארה וגם לואיג'י דאטומה הוותיק. בכל מקרה איטליה עדיין מחזיקה באותה בעיה שמאפיינת את שנותיה האחרונות ומתקשה למצוא את הרכז ואת הסנטר שיעשו את ההבדל מול אריות היבשת.\n\n\n\n8. קרואטיה\n\nבדומה לאיטליה, גם לנבחרת הזו לא היה את הרכז שיוביל אותה קדימה, אלא שהיא, בשונה מהאיטלקים מנסה לתקן את זה עם אזרוחו של שחקן אלבה ברלין ג'אלין סמית'. את הנבחרת מוביל הכוכב הגדול ביותר שלה, בויאן בוגדנוביץ', כשלצידו גם איביצה זובאץ', דריו סאריץ', מריו הזוניה וקרלו מטקוביץ' הצעיר, אלא שפרט להם קרואטיה מציגה סגל דליל יחסית. לא מעט סימני שאלה אופפים את הנבחרת הקרואטית - האם סמית' יעמוד בציפיות? האם חמישייה איכותית וספסל חלש יכולים להספיק כדי לרשום הישג? כנראה שלא. וכן, גם לתהייה \"מדוע אחד הסנטרים הטובים ביורוליג, אנטה ז'יז'יץ', לא זומן?\" יש מקום. 7. ספרד\n\nאחת האניגמות הגדולות ביותר באליפות מגיעה עם שם ענק ומורשת מפוארת בצורה יוצאת דופן, אך במצב לא מוכר ועם סגל אנונימי מאוד ביחס למה שהתרגלנו. ריקי רוביו כבר לא מוביל את לה רוחה ובמקומו לורנזו בראון השתלט על עמדת הרכז לאחר פולמוס פוליטי, האחים גאסול פינו את המקום לאחים הרננגומס וגם סרחיו יול ייעדר בעקבות פציעה מאכזבת. מי שלמשך שנים ארוכות נחשבה לשנייה רק לארצות הברית ומחזיקה בארון גביעים עמוס הכולל 6 מדליות רצופות באליפויות אירופה, תנסה להוכיח שלמורשת יש משמעות, אך זה יהיה מסובך, כשבעוד היא נמצאת במגמת ירידה ברורה, שאר ענקיות היבשת רק התעצמו. 6. טורקיה\n\nהנבחרת של ארגין עתמאן חרקה, בלשון המעטה, בהכנה ובחלון המוקדמות לאליפות העולם, אך תקווה להשכיח את זה בעזרת טורניר מוצלח. לטורקיה יש חמישייה אדירה שכוללת שלישייה אדירה בדמותם של אלפרן שנגון, פורקאן קורקמז וצ'די אוסמאן, כשלצידם שודך כוכב אנדולו אפס, שיין לארקין. עם זאת, על הספסל אין לטורקים הרבה כלים ועל אף השמות הגדולים שכן ברשותם, הם עלולים למצוא את עצמם מודחים כבר בשמינית הגמר, זאת כשהם מצטלבים עם בית המוות. במובן הזה, לטורקיה ולספרד יהיה קרב ראש בראש קשוח על ראשות בית א', במטרה להמנע מצרפת, סלובניה וליטא האימתניות. 5. ליטא\n\nאמרתם כדורסל אירופי, אמרתם ליטא. הפעם, הירוקים מגיעים לאליפות כשהם מחזיקים בבצורת הארוכה ביותר בתולדותיהם ללא מדליה באחד מהטורנירים הגדולים. מדליית הכסף באליפות אירופה 2015 הייתה האחרונה בה זכו, ועל אף שמדובר בפרק זמן לא ארוך כמעט עבור כל נבחרת באירופה, בשביל הליטאים מדובר כאמור במצב שלא קרה מעולם. הפעם ליטא תנסה לאיים על הארד, כשברשותה סגל אדיר - דומנטאס סאבוניס ויונאס ולנצ'ונאס ישליטו סדר מתחת לסלים, רוקאס יוקובאייטיס ינהל את ההתקפות ורוקאס גידרייטיס, מאריוס גריגוניס ואיגנאס ברזדייקיס ידאגו לצלוף שלשות. ליטא נבחרת מצוינת, אבל לפניה בדירוג ארבעה אריות מפחידים במיוחד.\n\nסאבוניס בראש סגל אדיר (FIBA)",
    "הפועל ת\"א הגישה הצעה על קרניצ'ניק מלודוגורץ": "האם הפועל ת\"א תחתים בלם נוסף? למרות שצירפו את אנטואן קונטה, ל-ONE נודע כי האדומים הגישו לאחרונה הצעה על בלם לודוגורץ הבולגרית, ז'אן קרניצ'ניק. האדומים ביקשו לשאול את הסלובני לעונה אחת בחינם עם אופציית רכישה כאשר הוצע לו שכר המגיע ל-200 אלף אירו ללא בונוסים.\n\nקרניצ'ניק בן ה-27 שמתנשא לגובה של 1.84 מ', יכול לשחק במגוון עמדות כמו בלם, מגן ימני וקשר אחורי. הוא החל את הקריירה במולדתו, שיחק במאריבור ובמורה הסלובניות ועבר ללודוגורץ בחלון ההעברות של ינואר תמורת 500 אלף אירו.\n\nלאורך הקריירה, קרניצ'ניק זכה באליפות סלובניה עם מאריבור ועם מורה, במדיה הניף גם את הגביע המקומי. בעונה שעברה הוא היה שותף לאליפות בולגריה כשהוא מבשל שני שערים ב-14 משחקים בכל המסגרות. העונה בשבעה משחקים קרניצ'ניק הספיק לבשל במשחק ליגה מול פירין.\n\nז'אן קרניצ'ניק (מימין) במדי נבחרת סלובניה מול סרביה (רויטרס)\n\nלקרניצ'ניק יש גם ניסיון במוקדמות ליגת האלופות כשהוא שיחק העונה, בין היתר, מול שמרוק רוברס ודינמו זאגרב. כמו כן הוא שיחק מול ז'לגיריס במוקדמות הליגה האירופית. בנבחרת סלובניה ערך הבלם 10 הופעות.",
    "אנגליה בדרג השני, שבדיה ב-3: תמונת מצב": "לאחר ההפסד של נבחרת אנגליה אתמול (שישי) לאיטליה, האנגלים ירדו באופן רשמי לדרג ב' של ליגת האומות בעוד בוסניה הבטיחה את עלייתה. בהתחשב בכך, ובהתפתחויות השונות ברחבי אירופה, מתעצבת תמונת הדרגים של מוקדמות יורו 2024.\n\nישראל תבטיח את הדרג השני אם תהיה ראש בית בליגת האומות, בעוד אנגליה ירדה לדרג השני. במקביל אליה וויילס, פולין, צ'כיה, שווייץ, אוסטריה ואף צרפת בסכנת ירידת דרג, בעוד נורבגיה, סרביה, אלבניה, איסלנד וכאמור הנבחרת שלנו יכולות לעלות לדרג א'.\n\nאנגליה בדרג השני, בעוד בדרג השלישי מחכה שבדיה ובדרך הרביעי נוכל לפגוש את טורקיה, גיאורגיה או לוקסמבורג. אנגליה, לראשונה מאז 2004, לא תהיה ראש בית.",
    "מפתיע: דונצ'יץ' נמצא במאבק משפטי מול אמו": "בזמן שהוא מככב במדי נבחרת סלובניה, מסתבר שהראש של לוקה דונצ’יץ’ ממש לא מתעסק רק בכדורסל בימים מאתגרים אלה. לאחרונה עלו מספר פרסומים באירופה שהכוכב הגדול נמצא בעיצומו של מאבק משפטי ובצד השני עומדת באופן מאוד מפתיע, אמו של לוקה, מרים פוטרבין.\n\nמהפרסום עולה כי לוקה במאבק על הסימן המסחרי שלו ‘לוקה דונצ’יץ’ 7’ שנמצא בשליטת אמו והוא מנסה לקחת עליו שליטה בלעדית או לחלופין ליצור סימן חדש, אך בקשה זו כבר נדחתה על ידי משרד הסימנים המסחריים בארצות הברית מכיוון שאין אפשרות לייצר סימן מסחרי נוסף על שמו של הכדורסלן.\n\n“אני מתפתח בשנים האחרונות כאדם וככדורסלן ואני מעוניין לקחת לידיי באופן בלעדי גם את המותג שלי, זה משהו שצריך להיות באחריותי גם כן”, סיפר דונצ’יץ’. מנגד אמו טענה: “ליבי כמו שהיה תמיד ובמהלך כל הדרך היה אך ורק לטובתו של הבן שלי”.",
    "ספרד תפגוש את ליטא, סרביה תשחק מול איטליה": "זהו זה. שלב הבתים של יורובאסקט 2022 הסתיים היום (חמישי) באופן רשמי כשההצלבה בין הבתים הפכה מסקרנת במיוחד, אך לצערנו הרב לא תכלול את נבחרת ישראל, שהפסידה מוקדם יותר היום 88:77 לצ’כיה והודחה מהטורניר.\n\nבשמינית הגמר הנציג הישראלי שנשאר בטורניר, ננו גינזבורג, יפגוש את יוון שלא הפסידה בשלב הבתים ואת הכוכב הענק שלה יאניס אנטטוקומפו, בניסיון לחולל סנסציה ולעלות שלב למפגש אפשרי מול גרמניה ומונטנגרו שייפגשו גם כן בשלב הראשון של הנוק-אאוט.\n\nבנוסף, ספרד וליטא ייפגשו ביניהן למשחק מסקרן במיוחד עם שמות מעניינים בשני הצדדים, זאת לאחר שליטא הייתה קרובה להדחה במהלך שלב הבתים והצליחה להתאושש. במשחק המקביל, פינלנד, שעלתה מהבית של ישראל, תשחק מול קרואטיה ששיפרה את מיקומה ברגע האחרון ונמנעה מהמפגש מול הספרדים.\n\nלבלגיה מצפה אולי המשימה הקשה מכולן, כשתתמודד מול אלופת אירופה המכהנת סלובניה ואת הכוכב הגדול של הטורניר, לוקה דונצ’יץ’, שרק אתמול נתן את אחת התצוגות המרשימות אי פעם במפעל עם 47 נקודות בניצחון על צרפת. מי שתנצח בין סלובניה לבלגיה תפגוש את פולין או את אוקראינה שעלו בתזמון מאוחר לשמינית הגמר.\n\nסרביה ואיטליה ששיחקו את שני המשחקים האחרונים של שלב הבתים, יפגשו אחת את השנייה למשחק בו האיטלקים מגיעים כאנדרדוג מובהק, עמדה אליה הם לא רגילים. מי מהן שתנצח, תפגוש את המנצחת בין טורקיה לצרפת, כשגם שם צפויה התמודדות מסקרנת במיוחד למרות שהצרפתים באים כפייבוריטים.",
    "\"0:100 למיטרוביץ' על סונדגרן שהיה פסיבי\"": "דניאל סונדגרן שותף מלא להעפלה של מכבי חיפה לליגת האלופות, אבל את הבכורה שלו במשחק רשמי של נבחרת שבדיה אמש (שבת) הוא לא ממש ירצה לזכור. המגן פתח בהרכב והשלים 90 דקות בתבוסה 4:1 לסרביה, אבל כמו חבריו - גם הוא לא הצליח להסתדר מול אלכסנדר מיטרוביץ' שכבש שלושער ודושאן ולאחוביץ' ודושאן טאדיץ' שבישלו.\n\nשבדיה דווקא הובילה משער של ויקטור קלייסון אחרי רבע שעה, אבל מיטרוביץ' השווה תוך שלוש דקות והיה גדול על סונדגרן וחבריו. \"בשער השוויון, מיטרוביץ' היה ביתרון 0:100 במאבקים עם סונדגרן שהיה פסיבי מאוד\", ביקרו ב'ספורט בלאדט' השבדי את מגן חיפה, \"כשסרביה עלתה ליתרון היו שלושה שחקנים שלה מול לודביג אגוסטינסון בקרן. אבל אי אפשר להאשים על דניאל סונדגרן על היותו דניאל סונדגרן\".\n\nבאותו טור לא ריחמו על שבדיה ונכתב על התצוגה שלה: \"זה היה צריך להיות אסור לצפייה לילדים, לא נראה סימן שמדובר בקבוצת כדורגל\". גם ב'פוטבולסקנאלן' השבדי ביקרו את התצוגה של הנבחרת וכתבו: \"סיוט שבדי בליגת האומות\".\n\nבישל. ולאחוביץ' לפני סונדגרן (רויטרס)\n\nלומר ששבדיה ברצף תוצאות לא טוב זה אנדרסטייטמנט, שכן זה היה ההפסד הרביעי שלה ברציפות והיא במקום האחרון בבית 4 בליגת האומות. ביום שלישי השבדים יארחו את סלובניה.",
    "נבחרת הדייוויס של ישראל הוגרלה נגד לטביה": "נבחרת הדייוויס של ישראל הוגרלה היום (שלישי) למפגש מול נבחרת לטביה בחוץ במסגרת משחקי פלייאוף ההישרדות של בית 1. המשחק יתקיים בתחילת חודש פברואר 2023 (3-4.2.2023). ניצחון ישאיר את הנבחרת בבית 1 והפסד יוריד אותה לבית 2.\n\nישראל הפסידה בסוף השבוע האחרון בהיכל שלמה בתל אביב לנבחרת צ׳כיה החזקה 3:1 ותנסה להשיג ניצחון חוץ נגד נבחרת לטביה המדורגת במקום ה-55 בעולם, כשישראל במקום ה-34. בשורות נבחרת לטביה משחקים: ארנסט גולביס המדורג 297, רוברט סטרומבאחס המדורג 563, קרלוס אוזולינס 1209 ודניאל טנס.\n\nישראל ולטביה לא נפגשו אי פעם בעבר ומיקום המשחק נקבע על פי הגרלה, בה ישראל הייתה מדורגת ויכלה לפגוש גם את סין, לבנון, ליטא, תאילנד, דנמרק, יוון, סלובניה, טאיוואן, פולין, בולגריה או אירלנד.",
    "עזרה מבית: האיש שנשלח עם הולאנד לנבחרת": "מאז שהחל לשחק כדורגל, לארלינג הולאנד היו לא מעט פציעות ובעיות שמנעו ממנו לעלות למגרש. בתקופתו במולדה פספס הנורבגי כמעט חודש ב-2018 ובזלצבורג הוא פספס קצת יותר מחודש. בדורטמונד הוא פספס כחמישה חודשים בעקבות פציעה ארוכה, אך מאז שהגיע לסיטי הוא נראה כמו מכונה משומנת ונטולת פציעות. יש נו אחראי אחד לתופעה הזו וזה מאריו פאפונדי, הפיזיוטרפיסט של מנצ'סטר סיטי.\n\nמאז שנחת באתיחאד, הולאנד עבר סדרת אימונים וטיפולים אישית, שנועדה למנוע את הפציעות שכבר היו לו בעבר, בנוסף למניעה מפציעות שעדיין לא הגיעו. ובכן, כעת באנגליה מדווחים כי פאפונדי נסע עם הולאנד גם למחנה האימונים של נבחרת נורבגיה, לקראת צמד המשחקים שלה נגד סלובניה וסרביה. מטרתו - לשמור על תכנית האימונים שהולאנד החל בסיטי.\n\nמאמן נבחרת נורבגיה, סטאלה סולבאקן, התייחס להגעתו של פאפונדי למחנה האימונים ולהצעה המפתה שהייתה להולאנד למאמנו: \"יש לנו 26-27 שחקנים וזה לא מעט עבור שני מטפלים. לארלינג היה הרעיון הגאוני שהמטפל יעבוד גם עם שאר הנבחרת, אז צירפנו אותו, לפחות באופן זמני. אומנם זה לא הפתעה שהוא מגיע מסיטי, אבל הוא ידאג כאן לכל השחקנים, הוא לא רק האיש של הולאנד\".\n\nפאפונדי הוא אחד הגורמים מאחורי הקלעים שמשפיעים על העונה המשוגעת שעוברת על הולאנד עד כה. הנורבגי רשם עד כה 11 שערי ליגה ושלושה שערים בליגת האלופות, כל זאת ב-10 הופעות בלבד בכל המסגרות העונה.",
    "ליגת האומות: פורטוגל וספרד נאבקות על ראש הבית": "פורטוגל - ספרד (21:45, ספורט1)\n\n\n\nגם תיקו יספיק לכריסטיאנו רונאלדו וחבריו כדי לסיים בראש הבית, לאור תוצאות המחזור הקודם (ה-0:4 המדהד על צ'כיה, לצד הפסד לה רוחה 2:1 לשוויץ). הספרדים, מצידם, חייבים ניצחון כדי לכבוש מחדש את הפסגה. כל חמשת המפגשים האחרונים בין שתי הנבחרות הסתיימו בתיקו, כולל 1:1 כשהן נפגשו בליגת האומות לפני שנה. רונאלדו שנפגע מול צ'כיה יהיה כשיר, ז'ואאו קאנסלו שהחמיץ את המשחק בשל הרחקה ישוב ל-11. מנגד, אמור דני קרבחאל לחזור להרכב של לואיס אנריקה לאחר שנח מול שוויץ, פדרי וגאבי עשויים לרדת לספסל. \"יהיה קשה לנצח שם, אבל עוד תיקו לא ישרת אותנו. נבוא כדי להשיג שלוש נקודות\", אמר מאמן האורחת.\n\n\n\nשוויץ - צ'כיה (21:45)\n\n\n\nבעוד פורטוגל וספרד נלחמות על ראש הבית, שוויץ וצ'כיה ייאבקו כדי להימנע מסיום במקום האחרון בבית, המוביל לירידת דרג בליגת האומות. תיקו יספיק למארחת, בעוד הצ'כים חייבים ניצחון. לרוע מזלם, הם מגיעים במומנטום רע מאוד עם שלושה הפסדים רצופים במפעל - כולם על האפס: 2:0 מול פורטוגל, 2:0 מול ספרד ו-4:0 מול פורטוגל. עם זאת, ניצחונם היחיד במפעל היה על אותה שוויץ - 1:2 בשנה שעברה. אחד נוסף כזה יספיק. השוויצרים לעומת זאת מגיעים מעודדים, לאחר שהפתיעו בשני המשחקים האחרונים את פורטוגל (0:1) וספרד (1:2). מנואל אקאנג'י המוצהב ייעדר.",
    "מילאן נרכשה תמורת 1.2 מיליארד יורו; עלי מוחמד יירשם כשחקן ישראלי": "נאפולי איבדה נקודות ב-1:1 ביתי נגד לצ'ה ובכך לא תחזור למקום הראשון. אלפיס אלמס העלה את נאפולי ליתרון, אך לורנצו קלמבו - שמוקדם יותר במשחק החמיץ פנדל - השווה לאורחת.\n\nיובנטוס עשתה את שלה עם ניצחון על ספציה 0:2. היא לא הרשימה, אבל שער של דושאן ולאחוביץ' בדקה התשיעית ושער ראשון של ארק מיליק בתוספת הזמן נתנו לה שלוש נקודות.\n\nגביע גרמני. באיירן מינכן לא התקשתה מול ויקטוריה קלן מהליגה השלישית והביסה אותה 0:5 בהרכב משני.\n\nצרפת. לאו מסי בישל פעמיים לניימאר וקיליאן אמבפה, וחואן ברנאט כבש בזמן פציעות - פריז סן ז'רמן לא התקשתה לשמור על המקום הראשון ולנצח את טולוז 0:3 בחוץ.\n\nהעברות. סרג'יניו דסט יושאל מברצלונה למילאן לשנה אחת, אבל עם אופציה לעבור בתום העונה למילאן תמורת 20 מיליון יורו ולחתום בה לארבע שנים נוספות.\n\nלפי דיווחים נוספים, ברסה נמצאת במגעים להשאלת ג'ורדי אלבה לאינטר שאמורה לשלם 60 אחוז משכרו.\n\n",
    "תפוחים וכוסמת - הדרך הצפון איטלקית לחגוג את \"זמן התפוח\"": "ראש השנה קרב אלינו בצעדים קלילים ומדודים ומביא איתו התחדשות מחד וטעמים מוכרים מאידך. כבכל שנה, יהיו אלה התפוחים שיככבו בשולחנות החג בציוות לדבש כסמל לתחילת שנה חדשה ומתוקה. אמנם רוב רובם של האיטלקים הקתולים אינם מודעים כלל ללוח השנה העברי ולכך ששנה נוספת עתידה להתחדש עלינו אך זה לא מונע מהם להתענג על תפוחים משלהם.\n\nהפרי הכה מזוהה עם החג העברי נקטף בהמוניו בעונה זו ברחבי איטליה ובעיקר בצפונה. האקלים הקריר שבעונת הסתיו הוא \"זמן התפוח\" כפי שהוא מכונה במחוז ונטו שבצפון מזרח המדינה. עשרות רבות של זני תפוחים נקטפים בעונה זו ממחוז פריולי-ונציה-ג'וליה שבקצה המזרחי בגבול סלובניה, דרך מחוז ונטו, טרנטינו אלטו אדיג'ה הגובל באוסטריה מצפון, לומברדיה ופיימונטה. עונה זו מאופיינת בשלל חגיגות עממיות, הסאגרות המפורסמות, שבהן זני התפוחים המקומיים מוצגים לראווה ומהם מכינים שלל מטעמים. עיירות רבות למרגלות האלפים מארחות בסופי שבוע את החגיגות הללו ובהן מגישים מנות ומשקאות על בסיס תפוחים. סיידר חם, חומצים שונים, שטרודל, עוגות תפוחים למיניהן ואפילו תפוחים שלמים אפויים בתנור הם רק חלק מהמאכלים הרבים המוגשים בחגיגות אלה.\n\nעברו לתצוגת גלריה זני התפוחים המקומיים מוצגים לראווה ומהם מכינים שלל מטעמים צילום: דוד שושן\n\nאחד משילובי הטעמים המעניינים שנתקלתי בהם יחד עם תפוחים במסגרת הסאגרות הסתוויות היא בשילוב עם קמח כוסמת. השילוב התרחש בעוגה פשוטה למדי אך עשירת טעם. שילוב טעמי תפוחים וכוסמת לא נדמה כאיטלקי במיוחד ומתקשר יותר למטבחים צפוניים או רוסיים. עם זאת, היופי במטבח האיטלקי הוא הרב-גוניות העצומה שבו ומנעד הטעמים הרחב שרובו לא מזוהה עם מה שנתפש כ\"מטבח איטלקי\" מחוץ לאיטליה. שכיות חמד כמו כוסמת מתגלות בהרים ובעמקים, והופכות למנות נפלאות כמו הפיצוקרי Pizzoccheri של איזור Valtellina או עוגות כוסמת אחרות מאזור טרנטינו עליהן כבר נכתב פה בעבר.\n\nעברו לתצוגת גלריה עוגת תפוחים וכוסמת צילום: דוד שושן\n\nעברו לתצוגת גלריה פסטה עם כוסמת צילום: kuvona/Shutterstock.com\n\nעברו לתצוגת גלריה Pizzoccheri alla Valtellinese צילום: kuvona/Shutterstock.com\n\nהכוסמת, כמו התפוחים, היגרה לאיטליה. היא הגיעה לצפון המדינה כנראה מאזור הים השחור סביב המאה ה-17 לספירה. התיעוד הראשון לגידולה מגיע מאזור Valtellina שמצפון לעיר ברגאמו ובמרכזו נמצאת העיר סונדריו Sondrio. את הופעת הבכורה שלה מחוץ לעמק היא עשתה בדוכסות מודנה באירוע שערך סוחר ובנקאי יהודי בשם דונאטו דונאטי בשנת 1621.\n\nעברו לתצוגת גלריה כוסמת מבושלת צילום: mama_mia/Shutterstock.com\n\nעל אף האירוע הקולינרי הכוסמת לא הפכה פופולרית במיוחד בכל איטליה, אלא נותרה טעם ייחודי לצפון המדינה ובייחוד לאזור עמק Valtellina. העמק הצר והארוך מתחיל באזור העיירה Edolo שבמזרח ונמתח עד לצפון אגם קומו במערב כאשר מצפונה לו כבר מתנשאים הרי האלפים הנושקים לשוויץ. מעבר לכוסמת שניתן למצוא בלחמים, בעוגות ובפסטה המקומית, העמק מפורסם גם בגבינות הבקר המיושנות שלו דוגמת ה-Bitto ובבשרים מיושנים כמו הברזאולה.\n\nהכוסמת המקומית משתלבת היטב גם בפולנטה אותה מכינים בשילוב קמח תירס והגרסה ההררית שלה העונה לשם Polenta Taragna עשויה יחד עם גבינות שונות מהאזור. הזרעים היחודיים של הכוסמת (שאין להם קשר לדגן הכוסמין) מופיעים במנות מקומיות נוספות ואחת מהן, העשויה גם כן בשילוב גבינה מקומית, נקראת chisciöi קישיוי. מדובר במעין פנקייקים קטנים העשויים קמח כוסמת וממולאים בגבינה, וגם אותם ניתן לפגוש בעונה זו ולקראת החורף בסאגרות מקומיות.\n\nעברו לתצוגת גלריה Polenta Taragna צילום: MC MEDIASTUDIO/Shutterstock.com\n\nאם לחזור לרגע לאותה עוגה צפון איטלקית הרי ששילוב הטעמים בין האדמתיות של הכוסמת וחמצמצות התפוחים היה הפתעה מרעננת שיחד עם כמות לא מבוטלת של סיידר חם, חוגגת את התפוח וההרים. אפשר למצוא את המתכון לעוגה כאן. אם אתם מטיילים באזור בחגים הקרבים - חפשו לכם סאגרה סתווית שכזו ואם לא, אתם מוזמנים לנסות ולהכין את העוגה, לטבול אותה ביין או סיידר חם ולהתחדש איתה בשנה טובה.\n\nדוד שושן | אוכל דוד שושן הוא שף ומנחה סדנאות אודות המטבח האיטלקי, שיוצא למסע קולינרי במחוזות השונים של ארץ המגף במסגרת מדור האוכל של \"הארץ\". באינסטגרם: https://www.instagram.com/chefshushan/",
    "עושים סדר: הדרגים המסתמנים בהגרלת מוקדמות יורו 2024": "רבות דובר בשבוע האחרון על חשיבות המשחק של נבחרת ישראל מול אלבניה, ובמקרה הזה השחקנים ידעו להתעלות ולספק את הסחורה ברגע האמת. הניצחון הדרמטי 1:2 הבטיח לנבחרת את המקום הראשון בבית 2 של דרג ב' בליגת האומות, ממנו נגרעה כזכור רוסיה בעקבות הלחימה באוקראינה, והביאו עמו בשורה משולשת לקראת המשך הקדנציה של אלון חזן. אט אט תמונת הגרלת מוקדמות יורו 2024 מתבהרת, ואנחנו כאן כדי לעשות סדר.\n\n1. כרטיס לפלייאוף העלייה ליורו\n\nקודם כל, הזכייה בראשות הבית הבטיחה לישראל הזדמנות שנייה להגיע ליורו. בהנחה שהנבחרת לא תהיה בין שתי הראשונות בבית שלה במוקדמות היורו, היא תקבל בזכות ליגת האומות את האפשרות להתמודד בפלייאוף (חצי גמר וגמר). כזכור, בפעם הקודמת ישראל לא הצליחה להעפיל דרך מוקדמות היורו וקיבלה מקום בפלייאוף, אבל הפסידה בפנדלים בסקוטלנד בשלב חצי הגמר ולא הגיעה למשחק ההכרעה על הכרטיס ליורו. הפעם היא תוכל לפגוש את אחת ממנצחות הבתים בדרג ב' ולא תשובץ אקראית כממלאת מקום כפי שהיה ב-2020.\n\nבפעם הקודמת זה נגמר עם אכזבה בפנדלים. אלי דסה מול אולי מקברני בחצי גמר הפלייאוף ב-2020 | רויטרס\n\n2. מקום מובטח בדרג השני בהגרלת מוקדמות היורו\n\nישראל נמצאת במקום ה-18 בליגת האומות, על פיה נקבעים גם הדרגים לקראת הגרלת מוקדמות היורו שתיערך ב-9 באוקטובר בפרנקפורט. כל דרג כולל 10 נבחרות: במוקדמות יורו 2020 הייתה הנבחרת בתחתית הדרג השלישי (מקום 30) והפעם בזכות היותה ראש בית היא בעשירייה השנייה, יחד עם אנגליה, פולין ושוויץ. המשמעות היא הימנעות ממפגש עם נבחרת מהדרג השני ועל הנייר סיכוי טוב יותר לסיים באחד משני המקומות הראשונים במוקדמות – מקומות המעניקים כרטיס אוטומטי ליורו.\n\n\n\nכמובן שגם במקרה כזה, הכול תלוי בהגרלה, בה יהיו שבעה בתים בני חמש נבחרות ועוד שלושה בתים עם שש נבחרות. הדרגים יהיו רשמיים רק בתום משחקי ליגת האומות, אבל יש הבדל אם מקבלים מדרג ג' את אלבניה, איסלנד או ארמניה, לעומת אוקראינה או שבדיה.\n\n\n\nהדרגים למוקדמות היורו כרגע (לא סופי):\n\n\n\nדרג א': הולנד, פורטוגל, הונגריה, קרואטיה, בלגיה, דנמרק, ספרד, איטליה, פולין\n\n\n\nדרג ב': אוסטריה, בוסניה, אנגליה, צרפת, ישראל , ויילס\n\n\n\nדרג ג': ארמניה, אירלנד, רומניה, סלובניה, שבדיה\n\n\n\nדרג ד': אזרבייג'ן, איי פארו, גאורגיה, יוון, קזחסטן, לוקסמבורג, טורקיה\n\n\n\nדרג ה': בלארוס, אסטוניה, גיברלטר, לטביה, ליטא, מלטה, מולדובה\n\n\n\nדרג ו': אנדורה, סן מרינו, ליכטנשטיין\n\n\n\n*** גרמניה עלתה אוטומטית כמארחת היורו, רוסיה פסולה מהשתתפות.\n\nאפשרות להגרלה נוחה יותר. אלון חזן עם יוסי בניון | ברני ארדוב\n\n3. עלייה לדרג א' בליגת האומות\n\nהמקום הראשון בליגת האומות 2022/23 מקנה לנבחרת גם \"עליית ליגה\" לקראת קמפיין 2024/25 במפעל. זה אומר שבפעם הבאה, ישראל תהיה אחת מ-16 הנבחרות הבכירות של ליגת האומות ותוגרל בדרג הראשון שכולל את אריות אירופה. באופן אבסורדי, אנגליה ירדה ליגה וישראל היא זו שתפסה את מקומה.\n\n\n\nמעבר לשיבוץ היוקרתי ולמפגשים המלהיבים שדרג א' עשוי לזמן, מדובר בשיפור המצב לקראת קמפיינים עתידיים והבטחת הדרג השני גם במוקדמות הבאים.",
    "\" דני אבדיה השחקן הצעיר השלישי בטיבו ביורובאסקט\"": "יורובאסקט 2022 ייצא לדרך ביום חמישי הקרוב ומאיים להיות מסקרן מתמיד, עם שלל כוכבי NBA ולא מעט נבחרות שמאמינות ביכולתן ללכת עד הסוף.\n\n\n\nאז מי תעשה זאת בסופו של דבר? לפי סקר שפורסם באתר פיב\"א, ובו לקחו חלק המוני העיתונאים שיסקרו את הטורניר, הפייבוריטיות לזכייה עם צרפת וסלובניה, שקיבלו 30.4 אחוז מהקולות כל אחת. לאחר מכן הגיעו יוון (15.2), סרביה (12.7), ליטא (3.8) וספרד (3.8). לוקה דונצ'יץ' וחבריו קיבלו את הסיכוי הגבוה ביותר להגיע לפודיום (74.7), תוך שהם מקדימים את צרפת (62), סרביה (55.7), יוון (48.1), ספרד (26.6), ליטא (12.7), גרמניה (6.3) וטורקיה (5.1).\n\n\n\nנבחרת ישראל, כפי שבוודאי הבחנתם, לא ממש נספרת. הנציגות הישראלית הבולטת מגיעה מכיוונו של דני אבדיה, שהגיע למקום השלישי בשאלה \"מי השחקן הצעיר הטוב ביותר בטורניר\". הישראלי זכה ל-7.6 אחוז מהקולות – כמו אלפרן שנגון הטורקי – ולפניו נמצאים רוקאס יוקבאיטיס הליטאי (8.9) ופרנק ווגנר הגרמני (14). במקום השישי, אגב, נמצא ים מדר (3.8 אחוז). תמיר בלאט התברג למקום השמיני בשאלה מי יסיים כמלך האסיסטים, עם 3.8 אחוז מהקולות. דונצ'יץ' ראשון עם 35.4.\n\nתקופת הכנה לא פשוטה. אבדיה | קובי אליהו\n\nהכוכב הסלובני הוא גם הפייבוריט להיבחר ל-MVP, עם 41.8 אחוז מהקולות, לפני יאניס אנטטוקומפו (22.8), ניקולה יוקיץ' (11.4) ורודי גובר (8.9), וגם הפייבוריט הברור לסיים כמלך הסלים, עם 60.8 אחוז מהקולות, תוך שהוא מקדים את יאניס (15.2) ויוקיץ' (7.6).",
    "צפו: גרמניה זכתה בארד באליפות אירופה": "היא הפתיעה לא מעט אנשים, עשתה טורניר ענק, הייתה קרובה מאוד לקרב על הזהב והערב (ראשון) גרמניה עמדה במשימה ובעזרת 69:82 על פולין, השיגה את מדליית הארד באליפות אירופה.\n\nקלעו לגרמניה: דניס שרודר 26 נקודות, יוהאנס פויטמן 14 (9 ריבאונדים ו-6 אסיסטים), אנדראס אובסט ודניאל תייס 9 כ\"א, פראנץ וגנר 8, יוהאנס תיימן 6, מאודו לו 5, ניק וויילר באב 3 ונילס גיפיי 2\n\nקלעו לפולין: מיכאל סוקולובסקי 18 נקודות, יאקוב גרבאץ 12, איי ג'יי סלוטר 10 (10 אסיסטים), מתאוש פוניטקה 9, אלכסנדר דזייווה 8, אלכסנדר בלצ'רובסקי וירוסלאב זיסקובסקי 4 כ\"א, ארון צל 3, ומיכאל מיכאלק 1\n\nכבר מהפתיחה המאנשאפט נראו טובים בהרבה ולאחר שעצרו את פולין על 23 נקודות בלבד כעבור 20 דקות, תפסה יתרון דו ספרתי, עליו הצליחה לשמור עד לסיום. למעשה, זה לא היה כזה פשוט כשבמהלך הרבע השלישי הפולנים כבר הצליחו להשוות, אך אז דניס שרודר העלה הילוך והבטיח את הניצחון הגרמני.\n\nזו המדלייה השלישית אי פעם של גרמניה באליפויות אירופה לאורך השנים, זאת לאחר שב-1993 זכתה בזהב וב-2005 קטפה את מדליית הכסף. כעת, לאחר שצלחה בצורה אדירה את בית המוות, גברה על מונטנגרו, הדהימה את יוון ונכנעה לספרד, החבורה הנלהבת נתנה לאלפי האוהדים המקומיים סיבה נהדרת לקום מהכיסאות ולמחוא כפיים.\n\nבצד השני, פולין הייתה ללא כל ספק הפתעת הטורניר ואף הייתה קרובה להשיג מדליה לראשונה משנת 1967. זו הייתה אליפות מדהימה עבור פולין, שגברה על כל הערכות המומחים בדרך לעלייה מהבית הישראלי, ואף הדהימה את סלובניה הפייבוריטית בשלב רבע הגמר, רגע לפני התבוסה הכואבת לצרפת. בכל אופן, לפולין, כמו גם לגרמניה, יש לא מעט סיבות לצאת גאים מאליפות גדולה במיוחד.",
    "\"דראגיץ' אמר שאני החזק ביותר שהוא פגש\"": "סלובניה עלתה היום (שבת) לרבע גמר אליפות אירופה בכדורסל אחרי 72:88 מול בלגיה. המשחק היה צמוד לאורך 3 הרבעים הראשונים, מה שהוביל למחמאות מצד הסלובנים לבלגים ובפרט לרטין אובסוהן. אקס הפועל ירושלים שיחק 35 דקות, בהן קלע 3 נקודות בלבד אך הרשים בהגנה.\n\nגוראן דראגיץ', הגארד הוותיק שרשם 888 משחקים ב-NBA ונבחר בעבר לאול-סטאר, אמר ש\"אובסוהן הוא השחקן הכי חזק ששיחקתי מולו. לא התמודדתי עם פיזיות כזאת אף פעם\".\n\nדראגיץ', כזכור, שיחק בגמר 2020 מול לברון ג'יימס והלייקרס. \"כשאתה בנוי כמוני זה לפעמים חיסרון, כי השופטים חושבים שאני יכול לספוג כל מגע. צריך לדעת איך לנצל את זה\", אמר אובסוהן.\n\nאובסוהן (1.88 מ', 95 ק\"ג) עזב את הפועל ירושלים אחרי עונה אחת וחתם בוילרבאן מהיורוליג. הגארד בן ה-29 קלע 16.8 נקודות למשחק בעונה החולפת בליגת העל.",
    "נבחרת ישראל הפסידה 95:83 לנבחרת שבדיה החלשה": "נבחרת ישראל רשמה ביום חמישי הפסד כואב בפינלנד והתרחקה מהמונדובאסקט. ההפסד של סלובניה מוקדם יותר מול גרמניה הותיר לישראל סיכוי קטן להעפיל למונדובאסקט, אלא ששחקניו של גיא גודס התבסו הערב עם הפסד ביתי מביך של 95:83 מול שבדיה החלשה. ההפסד הזה חיסל כמעט סופית את סיכויי הנבחרת, שתהיה חייבת לנצח פעמיים את סלובניה כדי להשאיר לעצמה סיכוי להעפיל, אך הסיכוי הזה קלוש עד לא קיים.\n\n\n\nעקב האכילס הגדול של ישראל היה היכולת ההגנתית. השבדים טיילו בצבע וקלעו מבול של שלשות, מה שבהחלט אמור להדאיג את גודס לקראת פתיחת היורובאסקט בעוד פחות משבוע נגד אותה פינלנד שניצחה את ישראל רק לפני כמה ימים. אם בישראל מחפשים נקודות אור, אז אפשר למצוא אחת כזו אצל ים מדר, שהיה בלתי עציר מבחינה התקפית וסיים את המשחק הזה עם 27 נקודות. דני אבדיה ורומן סורקין הוסיפו 13 כל אחד, אך נראו לא טוב מבחינה הגנתית כשאבדיה נראה מתוסכל מאוד בסיום. כאמור, הנבחרת תצטרך לעשות סוויץ גדול לקראת יום שישי, אז הנבחרת תפגוש את פינלנד, הפעם לא במוקדמות - אלא בטורניר היורובאסקט. ושם יש הרבה פחות מרווח לטעויות.",
    "יש אור: אבדיה ביחס לבכורות כוכבי אירופה": "את הציפייה הישראלית, הקריסה הישראלית והאכזבה הישראלית שטמנה בחובה אליפות אירופה 2022 לא יהיה ניתן למחוק או להשכיח בעתיד הקרוב. הנבחרת של גיא גודס הותירה את אוהדיה עם לא מעט תסכול, כעס, ביקורת ועם הראש בין הידיים לאחר קמפיין מריר שהסתיים בהתרסקות מפוארת. אלא שבין סדקי העשן הסמיך שנותר בסיום הכאוס ההמוני, ממשיכה לחדור קרן אור כמוה עוד לא נראתה עבור הכדורסל הכחול לבן - דני אבדיה. הכוכב הישראלי הגיע לטורניר הבוגרים הראשון שלו עם הנבחרת, מחק את סימני השאלה שבצבצו מתחת לשנתיים לא פשוטות בוושינגטון וויזארדס והוכיח שהוא ממשיך במרדף במעלה ההיסטוריה של הכדורסל הישראלי. אבדיה רשם טורניר אדיר עם ממוצעים של 14.6 נקודות, 8.2 ריבאונדים ו-4.6 אסיסטים ב-33 דקות בממוצע והיה השחקן הרביעי בשלב הבתים עם ממוצעים של לפחות 14.5, 7.5 ו-3.5, זאת כשלצידו ברשימה המצומצמת מופיעים רק ניקולה יוקיץ', יאניס אנטטוקומפו ולוקה דונצ'יץ'. אבדיה פתח את האליפות עם דאבל דאבל גדול של 23 נקודות ו-15 ריבאונדים נגד פינלנד ונעל את האליפות עם דאבל דאבל מרשים לא פחות, שכמעט הפך לטריפל דאבל, כשסיפק 12 נקודות, 11 אסיסטים ו-8 ריבאונדים נגד צ'כיה. אבדיה בן ה-21 פרץ אל עולם הנבחרות הבוגרות בסערה, בדיוק כפי שעשה בנבחרות הנוער והעתודה של ישראל ומדובר בצעד לא מובן מאליו, גם עבור שחקן NBA. כל כוכבי הנבחרות העכשוויים נאלצו לעשות את המעבר הזה, אך נדמה שבין אם זה קשור לרמת הנבחרת סביבו, לבשלות שלו או לפרמטרים אחרים, התהליך של אבדיה היה חלק ומרשים יותר מלא מעט ענקים שעשו זאת לפניו. כעת, רגע אחרי האכזבה, הגיע הזמן להיאחז בתקווה ולשם כך ניזכר בטורנירים הראשונים של כוכבי הנבחרות האירופאיות העכשוויים.\n\nפרץ בסערה (FIBA)\n\nיאניס אנטטוקומפו\n\nטורניר בכורה: אליפות העולם 2014\n\nגיל: 20\n\nסטטיסטיקה אישית: 6.3 נקודות ו-4.3 ריבאונדים ב-16 דקות\n\nתוצאה קבוצתית: הדחה בשמינית הגמר, מקום תשיעי הרקע לבכורה: שנה לפני כן הגריק פריק נבחר בדראפט, ולאחר עונת בכורה צולעת יחסית ב-NBA, בה רשם 6.8 נקודות, 4.4 ריבאונדים ו-1.9 אסיסטים עלה לראשונה בחייו על מנת לייצג את הנבחרת הבוגרת של יוון, זאת כששנה לפני כן עשה קמפיין סולידי בנבחרת העתודה. יאניס התקשה בצעדיו הראשונים בנבחרת, אליה חזר לטורניר גדול רק באליפות העולם של 2019, אז אמנם הפך ל-MVP המכהן הראשון שמגיע לטורניר, אך עשה קמפיין מאכזב ביחס לגדולתו האמיתית עם 14.8 נקודות ו-8.8 ריבאונדים בממוצע. היום אנחנו כבר יודעים שגם כדורסל הנבחרות קטן על יאניס, אבל נדמה שרק באליפות אירופה הנוכחית הוא באמת הצליח להשתחרר ולהוכיח זאת מעבר לכל ספק. ניקולה יוקיץ'\n\nטורניר בכורה: אליפות העולם 2016\n\nגיל: 21\n\nסטטיסטיקה אישית: 9.1 נקודות , 6 ריבאונדים ו-2.4 אסיסטים ב-23 דקות\n\nתוצאה קבוצתית: הדחה בגמר נגד ארה\"ב הרקע לבכורה: יוקיץ' הגיע לטורניר לפני הפריצה האדירה בליגה הטובה בעולם אבל בסרביה הוא כבר היה כוכב, כשבמגה באסקט המקומית רשם 19.2 נקודות ו-11.3 ריבאונדים בממוצע למשחק בעונה שקדמה לטורניר, בה גם זכה ב-MVP של הליגה האדריאטית. באליפות עצמה הוא המתין על הספסל בזמן שמירוסלב רדוליצה ומילאן מצ'באן פתחו בחמישייה, מעניין אם הוא היה מאמין באותם זמנים שבתוך זמן לא ארוך מדי הוא יהפוך לאחד הטובים בעולם, יזכה פעמיים ברצף בתואר ה-MVP וישרטט מחדש את מה שהתרגלנו לחשוב על עמדת הסנטר? לוקה דונצ'יץ'\n\nטורניר בכורה: אליפות אירופה 2017\n\nגיל: 18\n\nסטטיסטיקה אישית: 14.3 נקודות, 8.1 ריבאונדים ו-3.6 אסיסטים ב-29 דקות\n\nתוצאה קבוצתית: זכייה בזהב הרקע לבכורה: בסיומה של עונת יורוליג טובה בה רשם 7.8 נקודות, 4.5 ריבאונדים ו-4.2 אסיסטים, לוקה הגיע להופעת הבכורה שלו בסלובניה והתפוצץ על כל אירופה. לאחר שנכנע לישראל במשחק ההכנה בתל אביב, בן העשרה המדהים לקח ביחד עם גוראן דראגיץ' את סלובניה הצנועה לזכייה משוגעת והיסטורית במיוחד בטורניר בו לא שמטו ולו משחק אחד. אגב, קל לשכוח אבל לוקה הצהיר שישחק עבור סלובניה רק בספטמבר 2016, זאת לאחר מרדף משולש שהתקיים אחריו כשלצד סלובניה גם ספרד וסרביה ניסו לגייסו. האליפות בקיץ 2017 הייתה רק ההתחלה של אחת העונות הגדולות עבור שחקן יחיד באירופה, כשמאוחר יותר דונצ'יץ' הניף את תואר היורוליג, בעונה בה הוכתר ל-MVP הצעיר בהיסטוריה, קטף גם את ה-MVP של הליגה הספרדית, בה כמובן זכה רגע לפני שנבחר בקיץ 2018 במקום השלישי בדראפט. כבר עכשיו אפשר לקבוע - דונצ'יץ' יזכר כאחד משחקני הנבחרות הגדולים בכל הזמנים.\n\nהימם את כולם (GETTY)\n\nנגענו עד כה בשלושת הכוכבים הגדולים ביותר מהתוצרת האירופית, שהם למעשה שלושה מהסופרסטארים הגדולים בעולם הכדורסל כולו. בשיח ריאלי ומציאותי ברור לכולנו שאבדיה לא יתקרב לשיפולי האגדות שלעיל בראי הקריירה כולה, על כך אין ויכוח. בכל אופן, המעמד לו זוכה אבדיה בנבחרת ישראל לא פחות מזה של יוקיץ' בסרביה או יאניס ביוון - מדובר בכוכבים הבלתי מעורערים של המדינה כולה, אליהם כולם נושאים עיניים. כל זאת אפילו מבלי לדבר על הפער היחסי בתלות של נבחרת כמו ישראל על כוכב בודד כמו אבדיה לעומת זו של נבחרת אימתנית גם ככה כמו סרביה על שחקן כמו יוקיץ', אגדי ככל שיהיה. אחרי שזה הונח על השולחן, אפשר להמשיך הלאה. בויאן בוגדנוביץ'\n\nטורניר בכורה: אליפות העולם 2010\n\nגיל: 21\n\nסטטיסטיקה אישית: 11.7 נקודות ו-2.8 ריבאונדים ב-24 דקות\n\nתוצאה קבוצתית: הדחה בשמינית הגמר, מקום 14 הרקע לבכורה: כוכב נבחרת קרואטיה בכלל נולד בבוסניה והרצגובינה, אבל מכניסתו לגילאי הנבחרות הצעירות הוא שיחק עבור האדומים-לבנים. אליפות העולם ב-2010 הייתה רגע מפנה חשוב עבור הגארד/פורוורד הקטלני - הוא הגיע אליה אחרי עונה של 8.3 נקודות בליגה האדריאטית במדי ציבונה זאגרב, ולאחריה הקפיץ את ממוצעיו ל-18.9 נקודות בעונתו האחרונה בקבוצה לפני שעבר לככב בפנרבחצ'ה ומשם ל-NBA. גם כיום, בגיל 33, בוגדנוביץ' הוא הכוכב של קרואטיה ולא נראה שמישהו יקח ממנו את המושכות בקרוב.\n\n\n\nלאורי מארקנן\n\nטורניר בכורה: אליפות אירופה 2017\n\nגיל: 20\n\nסטטיסטיקה אישית: 19.5 נקודות, ו-5.7 ריבאונדים ב-27 דקות\n\nתוצאה קבוצתית: הדחה בשמינית, מקום 11 הרקע לבכורה: מארקנן התייצב לטורניר אחרי עונה גדולה בקולג' אריזונה וויילדקטס (15.6 נקודות ו-7.2 ריבאונדים), שהובילה אותו להיבחר במקום השביעי בדראפט 2017. הוא זכה אז להייפ גדול, אבל הוא לא נתן לזה להפריע וגם באליפות אירופה הוא לא עצר. הכוכב הכי גדול שהיה לכדורסל הפיני להציע עלה בפעם הראשונה לייצג את הנבחרת הבוגרת בטורניר הכי גדול שיש ביבשת, והוא סחב אותה לימים חלומיים. מארקנן הוביל לנצחונות סנסציוניים על צרפת ויוון בשלב בתים מטורף שנגמר במאזן 1:4, אך נעצר נגד איטליה בשמינית הגמר. למארקנן יש עוד הרבה להשיג בנבחרת פינלנד, ובאליפות הנוכחית הוא מוכיח שהוא לא מעוניין להפסיק לחרוט את שמו בספרי ההיסטוריה הלאומית. דניס שרודר\n\nטורניר בכורה: אליפות אירופה 2015\n\nגיל: 22\n\nסטטיסטיקה אישית: 21 נקודות, 6 אסיסטים, ו-4.6 ריבאונדים ב-30 דקות\n\nתוצאה קבוצתית: הדחה בשלב הבתים הרקע לבכורה: כוכב נבחרת גרמניה פתח את הקריירה בליגת המשנה הגרמנית, אבל פילס את דרכו כך שכבר בגיל 22 הגיע לנבחרת כשחקן מוביל, זאת כשלצידו האחד והיחיד, דירק נוביצקי. הגארד החתולי נעל לפני התחרות את עונתו השנייה ב-NBA, במהלכה רשם 10 נקודות ו-4.1 אסיסטים באטלנטה הוקס, ועם כניסתו לנבחרת הפך ליצרן הנקודות המוביל עד עצם היום הזה. בטורניר ההוא זה לא הספיק, ונגמר בהדחה מאכזבת בבתים, אבל ב-2017, אז הגיעו לרבע הגמר, וגם כמובן באליפות הנוכחית שרודר וגרמניה הוכיחו שהם כוח עולה אמיתי בכדורסל האירופי.\n\nFollow @SaarShoham",
    "כוכבי נבחרת ישראל בשאלון לקראת היורובאסקט": "אליפות אירופה בכדורסל תיפתח היום (חמישי), וישראל תערוך את משחקה הראשון רק מחר ב-15:00 מול פינלנד. זו תהיה ההופעה ה-14 ברציפות של הכחולים-לבנים ביורובאסקט, והם נחתו השבוע בפראג עם תקווה קטנה בלב – לנפץ את תקרת הזכוכית שנקבעה עם ההגעה האחרונה לרבע הגמר, לפני 19 שנים. לקראת הקמפיין איחדנו כמה מכוכבי הנבחרת לפינת השאלה הזהה.\n\nהזיכרון הראשון שלי מנבחרת ישראל.\n\nהמאמן גיא גודס: \"1988, אני בן 17, מוזמן בפעם הראשונה לנבחרת ומגיע לבית הנבחרות במכון וינגייט. אני עולה למגרש לפני האימון, זורק לסל, ורלף קליין ז\"ל ניגש אליי ומתחיל לדבר איתי על הזריקה שלי. הוא מסביר שהזריקה שלי לא נכונה, כי היא מלמטה מדי, אבל בגלל שיש לי ספין טוב בהוצאת הכדור – הוא לא רוצה לגעת בטכניקה\".\n\n\n\nרומן סורקין: \"כשהגעתי לנבחרת הצעירה, קיבלתי בפעם הראשונה חולצה שכתוב עליה ISRAEL. זה כבוד שקשה להסביר במילים, כי אני מבין שאני אשכרה מייצג את המדינה שלי\".\n\n\"הלוואי שישראל תזכה, ואז לא אכפת לי מי יהיה ה-MVP\". תומר גינת ורומן סורקין | דני מרון\n\nתומר גינת: \"יורובאסקט 2007, אני ילד בן 12, רואה יחד עם אבא שלי את הנבחרת מנצחת את סרביה. זה היה משחק אדיר\".\n\n\n\nתמיר בלאט: \"המשחק הראשון שלי בנבחרת הבוגרת, נגד אסטוניה. אני זוכר שעליתי מהספסל והיו לי פרפרים בבטן, ואחרי כמה התקפות קלעתי שתי שלשות ברציפות. זאת הייתה הרגשה באמת מדהימה\".\n\n\n\nגיא פניני: \"סל הניצחון של טל בורשטיין על סלובניה ביורובאסקט ב-2003\".\n\n\n\nמנהל הנבחרת, מוטי דניאל: \"הזיכרון הראשון שלי הוא מקריאה, ולא מצפייה, כשהנבחרת חזרה מאליפות אירופה ב-1973 עם פרוץ מלחמת יום הכיפורים. ויזואלית, אני זוכר את מיקי ברקוביץ' מחטיא או חוטף בלוק באליפות הבאה, ב-1975 בקרלובאץ, וישראל מפסידה לצ'כוסלובקיה. אני אפילו זוכר את התוצאה, 86:85. כנראה זה באמת היה נדיר לראות את מיקי מחטיא כדור מכריע, אם זה טבוע לי בזיכרון אחרי כמעט 50 שנה\".\n\n\"מעניין לחוות את הכוח והעוצמה שלו\", או ש\"משהו ישתבש ליוונים בדרך\"? יאניס אנטטוקומפו | רויטרס\n\nלמה דווקא הנבחרת הזאת תנפץ תקרות זכוכית?\n\nבלאט: \"בגלל החברות שנרקמה בינינו\".\n\n\n\nגינת: \"אני חושב שיש לנו נבחרת מוכשרת, מחוברת ושמחה, שמשחקת כדורסל טוב ופשוט – כדורסל שכיף לראות ולשחק. אני מקווה מאוד שזה יספיק כדי לעשות הישג יפה באליפות\".\n\n\n\nדניאל: \"אחלה ילדים, שחקנים מחויבים, אתלטיים וקולעים טוב, עם הרבה רצון בלב\".\n\n\n\nפניני: \"זאת נבחרת שרצה יחד כבר חמש שנים, פלוס מינוס עם אותו סגל. החיבור המדהים שנוצר הוא היתרון הגדול שלנו\".\n\n\n\nסורקין: \"בזכות החיבור בינינו. אנחנו פשוט נהנים להיות אחד עם השני ולשחק יחד. אני חושב שיש פה דור מוכשר ומחובר, שיכול לעשות דברים שלא האמינו שנעשה\".\n\n\n\nגודס: \"יש המון פרגון בין השחקנים, והם נהנים לשחק זה עם זה\".\n\n\"רוצה לקנות לננו שתייה ולהגיד לו 'זה לכבוד הניצחון שלנו על צ'כיה'\". מוטי דניאל | דני מרון\n\nשחקן או מאמן מסוימים שאני ממש מחכה לפגוש ביורובאסקט:\n\nפניני: \"קודם כל לעלות שלב, ואז לפגוש מתישהו את יאניס אנטטוקומפו\".\n\n\n\nגינת: \"יאניס. מעניין אותי לחוות את הכוח והעוצמה שבאמצעותם הוא משחק\".\n\n\n\nסורקין: \"ניקולה יוקיץ'\".\n\n\n\nבלאט: \"יש הרבה שחקנים גדולים באליפות הזאת, אבל כן, יוקיץ'\".\n\n\n\nדניאל: \"ברור שמאוריציו בוסקאליה, החולוני של הולנד, לא…? האמת היא שאני ממש מחכה לשחק נגד מאמן צרפת, כי הבנתי שאנחנו יכולים לפגוש אותה רק בחצי הגמר, אז אשמח אם זה יקרה. ועדיין, אני מת לתת בראש לננו גינזבורג, ובעיקר מפחד להפסיד כי אני אשמע על זה ממנו במשך שנים. אני הכי רוצה לבוא אחרי המשחק, לקנות לו משהו לשתות ולהגיד לו: זה לכבוד הניצחון של ישראל על צ'כיה הגדולה\".\n\n\"משחק ראשון, פרפרים בבטן, שתי שלשות רצופות. באמת הרגשה מדהימה\". תמיר בלאט | דני מרון\n\nמי תהיה אלופת אירופה ומי יוכתר ל-MVP?\n\nפניני: \"סרביה תזכה, יוקיץ' יהיה ה-MVP\".\n\n\n\nגינת: \"אני תמיד מהמר על עצמנו, אבל אם אני חייב על נבחרת אחרת, אלך על צרפת ואוואן פורנייה כ-MVP\".\n\n\n\nסורקין: \"הלוואי שישראל תהיה האלופה, ואז בכלל לא אכפת לי מי יהיה ה-MVP\".\n\n\n\nדניאל: \"הכי קל להגיד סלובניה ולוקה דונצ'יץ', אבל אני רוצה לבחור במשהו פחות צפוי. אולי ואסילייה מיציץ' וסרביה, אבל בעצם אני לא כל כך רוצה שסווטיסלאב פשיץ' יזכה. לגבי יוון ויאניס, נראה לי שמשהו ישתבש להם בדרך. טוב נו, אז סלובניה ודונצ'יץ'\".\n\n\"מיציץ' וסרביה? יאניס ויוון? טוב, אולי בכל זאת סלובניה\". לוקה דונצ'יץ' | אתר רשמי, FIBA\n\nשחקן עבר אחד מהנבחרת שהייתי משכפל כדי שיצטרף אלינו.\n\nפניני: \"נדב הנפלד\".\n\n\n\nגודס: \"נדב הנפלד\".\n\n\n\nבלאט: \"לבאן מרסר או תומר שטיינהאור\".\n\n\n\nגינת: \"יוגב אוחיון. אני מת עליו, ואני בטוח שהוא היה עוזר לנו מאוד\".\n\n\n\nדניאל: \"בוזי ינאי. שחקן ממש מיוחד, שכל קבוצה הייתה מתברכת בו\".\n\n\n\nסורקין: \"מוטי דניאל\".",
    "פוניטקה בדרך לפאו, הרטל חתם בזניט": "היורובאסקט כבר מאחורינו ובעוד שבועיים תחזור אלינו היורוליג במלוא עוצמתה. רוב קבוצות המפעל כבר סגרו את הסגלים שלהן לקראת העונה החדשה, אך מספר שחקנים נותרו בשוק, והיום נראה ששניים מהם מצאו בית חדש. הראשון הוא תומאס הרטל, שהצליח להגיע עם נבחרתו צרפת עד לגמר אליפות אירופה, וחתם היום רשמית בזניט.\n\nהאזינו לפרק החדש של יורוסטפ לסיכום יורובאסקט 2022 >>>\n\nלה אזנה בספוטיפיי\n\nהרכז הצרפתי חתם על חוזה לעונה עם אופציה לעונת נוספת, והמשמעות היא שהוא דווקא לא ישחק בעונה הקרובה ביורוליג, אחרי שהקבוצות הרוסיות הורחקו מהמפעל גם השנה. כזכור, ההתאחדות הצרפתית החתימה את השחקנים לפני האליפות על מסמך שאומר ששחקנים שישחקו ברוסיה או בלארוס לא יוכלו לקחת חלק בנבחרת, וסביר להניח שזו הסיבה שהוא חיכה עד עכשיו.\n\nהשחקן השני שבדרך לעבור קבוצה הוא כוכב נבחרת פולין, מתיאוש פוניטקה. הפורוורד שרשם טורניר אדיר כולל טריפל דאבל שלישי בהיסטוריית האליפות מול סלובניה, נמצא בדרך הבטוחה לפנאתינייקוס, כך מדווחים ביוון. כזכור, פוניטקה כבר חתם על חוזה בשורות רג'יו אמיליה האיטלקית, אך מסתמן שהוא יעשה את הדרך ליוון בדרך לעוד עונה ביורוליג, כאשר הצדדים קרובים להסכמה, גם בנוגע לחוזה וגם בנוגע לשחרורו מהקבוצה האיטלקית.\n\nהפולני, שרשם ממוצעים של 13.4 נקודות, 5.7 אסיסטים, 5.3 ריבאונדים ו-1.6 חטיפות באליפות אירופה, שיחק בשלוש השנים האחרונות בזניט, אך לאחר פרוץ המלחמה של רוסיה עם אוקראינה הוא עזב את הקבוצה. ב-92 משחקים במפעל הבכיר ביבשת הוא רשם ממוצעים של 4.6 נקודות, 5.2 ריבאונדים ו-2.6 אסיסטים.",
    "נבחרת ישראל בכדורסל: סוגיית המתאזרח לקראת אליפות אירופה": "משבצת המתאזרח בנבחרת ישראל עוררה בשבועות האחרונים דיונים רבים לקראת אליפות אירופה, ולא בכדי. בזמן שטרנד הייבוא מחו\"ל הגיע לרוב נבחרות היבשת, לרבות החזקות שבהן כמו סלובניה, ספרד או טורקיה, ישראל תתייצב ליורובאסקט ללא מתאזרח בסגל בפעם השלישית בלבד ב-30 השנים האחרונות, והראשונה מאז 2009. הבחירה בג'ון דיברתולומאו כמי שאמור היה למלא את העמדה הזו בנבחרת הפכה את הסוגייה לחמה יותר, אלא שניפויו של קפטן מכבי תל אביב מהסגל הסופי לטורניר שייפתח מחר (חמישי) מעלה שאלה אחרת: האם היה צורך במתאזרח מלכתחילה?\n\n\n\n\"אני לא חי בשלום עם הנושא של מתאזרחים בנבחרת. בהשקפה שלי, מי שנולד במדינה הוא זה שצריך לייצג אותה\", טוען מאמן הנבחרת לשעבר מולי קצורין, שדווקא הוביל את ישראל להישגה הבכיר בשלושת העשורים האחרונים – מקום שביעי ב-2003 – עם דרק שארפ בסגל. \"מכיוון שהתקנון מאפשר וכולם עושים, אז גם אני השתמשתי במתאזרחים בנבחרות שאימנתי. זה משדרג, כי אתה מביא שחקן יותר טוב מהמקומיים. ברגע שכולם משתמשים בזה, אתה לא יכול להישאר מאחור כי זה נותן יתרון ליריבות\".\n\n\n\nהבחירה במתאזרח, אם אכן מתבצעת ומבססים אותה על השיקולים הללו, צריכה להיעשות מתוך שאיפה לשדרג את הנבחרת ולשפר את סיכוייה מול היריבות – שני דברים שלא בטוח שדיברתולומאו היה מספק, מה שרק מחזק את התהייה לגבי הצורך בו. \"אני באופן אישי אוהב אותו, אבל האם הנבחרת הייתה פחות טובה עם יפתח זיו, למשל, במקומו? כנראה שהיא הייתה אותו הדבר. לאור העובדה שגם כמעט ולא שיתפו אותו, הייתי רוצה כבר שיביאו מתאזרח שבאמת משדרג אותנו ויהיה שחקן מרכזי\", מסביר קצורין.\n\n\n\nוזו בדיוק הסיבה לכך שדיברתולומאו נופה: הוא לא הוכיח את יכולתו להיות שחקן מרכזי בנבחרת, והראה חוסר רצון למלא תפקיד שולי. קשה להאשים את גיא גודס והצוות המקצועי בכך שראו בדיברתולומאו שחקן משלים, שכן מקרי העבר בהם הובא לנבחרת מתאזרח במעמד גבוה יותר – כמו אלכס טיוס, ד'אור פישר וריצ'רד האוול – לא בדיוק הסתיימו בהצלחה גדולה.\n\nהנבחרת הייתה זקוקה לו? ג'ון דיברתולומאו | דני מרון\n\nאז אולי עדיף לבחור במתאזרח שלא יבוא לגנוב את ההצגה? עידו קוז'יקרו, ששיחק בנבחרת ההיא של קצורין, נוטה להאמין שזו הנוסחה הנכונה: \"שארפ לא היה השחקן המוביל ב-2003, אבל הוא היה מושלם לנבחרת הזאת, כי הוא הביא בדיוק מה שהיה חסר – קשיחות וקליעה מבחוץ. ב-30 השנים האחרונות הגענו הכי רחוק כשהמתאזרח היה שחקן משלים\", הוא מזכיר. שחקן העבר דווקא כן רואה בדיברתולומאו שדרוג: \"מדובר באחד הקלעים הישראלים הכי טובים בליגה, אולי הכי טוב. מעבר לזה, הוא שחקן הגנה מצוין, שומר בחסד, שחקן קבוצתי. ומהיכרות אישית, הוא קסם של בן אדם. כל קבוצה רוצה אחד כזה\".\n\n\n\nהעניין הוא, שקוז'יקרו רואה בגארד מכבי תל אביב ישראלי לכל דבר: \"מבחינתי, דיברתולומאו הוא כמו ים מדר ותמיר בלאט. אם הוא טוב, שיהיה בנבחרת\", הוא מבהיר. וזה מביא אותנו לסוגייה הבאה במסגרת שאלת המתאזרח: מי קבע שצריכה להיות לו זיקה למדינה? הרי לורנזו בראון בקושי דרך בספרד לפני שוויתר על דרכונו האמריקאי בשבילה, ומייק טובי לא בטוח ידע את מיקומה של סלובניה על המפה לפני שהתאזרח בה. קצורין, אגב, קיבל כמאמן נבחרת פולין את דייויד לוגן כמתאזרח ב-2009, אז אירחו הפולנים את אליפות אירופה, מה שגרם למדינה בה מעולם לא שיחק מתאזרח בנבחרת הכדורסל עד אותה נקודה, להתגמש ממניעים מקצועיים בלבד.\n\nלא בטוח שהיה לו מושג איפה נמצאת סלובניה. מייק טובי | אימג'בנק GettyImages, Jurij Kodrun\n\nמתבקש, אם כן, לשאול: מדוע בישראל מתעקשים לזמן לנבחרת רק שחקנים שהתאזרחו על רקע שורשים יהודיים או כאלה שהתחתנו עם ישראלית \"למהדרין\"? אם במדינות בעלות מאגרי כישרון גדולים יותר משלנו מעניקים מקום בסגל לשחקן נטול כל קשר לצביון הלאומי, ובחלקן אף משלמים לשחקנים כדי שיחזקו את הנבחרת, לא הגיע הזמן שגם בישראל תישקל האופציה הזו?\n\n\n\n\"יש הבדל בין דיברתולומאו, שעושה פה קריירה ומזוהה עם הקהל הישראלי, לסולימאן בריימו כזה. אני לא חושב שזה פייר לעשות את זה 'כי צריך לחזק את הנבחרת'. איזו מן דוגמא זו לשחקני הנבחרות הצעירות שמקריבים כל קיץ, ואז כשהם מגיעים לבוגרת מביאים להם זר על הראש?\", מעלה קוז'יקרו טיעון נגד. \"אין לנו מחסור של שחקנים בשום עמדה. אני מעדיף להתרסק עם 12 ישראלים מאשר להביא 'זר אינסטנט' כמו האוול למשל. דיברתולומאו הוא לא מתאזרח שהביאו משום מקום. אין פה זר שהוכיח שהוא רמה מעל כולם\".\n\n\n\nאבל בסוף הולכים לטורניר גדול, שלא מעט נבחרות בו עדיפות עלינו, והן כן התחזקו במתאזרח. אז אולי השיקול העיקרי צריך להיות מקצועי ולא לאומני, מתוך מטרה לשפר את הסיכויים מול היריבות?\n\n\n\n\"יש לנו היום יותר כישרון מאי פעם, אבל מה שיביא לנו ניצחונות זה הביחד ורוח הלחימה והחיבור. לא עוד זר\", משיב קוז'יקרו לשאלה הזו, \"ב-30 השנים האחרונות, הגענו הכי רחוק כשהמתאזרח היה שחקן משלים. אנחנו לא ננצח את יוון או סרביה בגלל שהבאנו את הזר הכי טוב באירופה. הנבחרת היא חלון הראווה של הכדורסל – ואני מדגיש – הישראלי\".\n\nדבר אחד בטוח: ההתנהלות הייתה בעייתית. גיא גודס | אודי ציטיאט\n\nויש עוד היבט שחשוב להכניס למשוואה כשמאזרחים שחקן לטובת הנבחרת: השפעת המהלך על הליגה המקומית, שבישראל סובלת מפגיעה במותג ובחיבור לקהל בעיקר בשל היעדר הזהות הישראלית בקבוצות. לצד החשיבות שבהצלחת הנבחרת, חייבות להילקח בחשבון ההשלכות על הליגה, שם אותם מתאזרחים, בהיותם מוכשרים יותר מהשחקנים המקומיים ברוב המקרים, זוכים לבמה ולשכר גדולים יותר. \"בכל מדינה מחפשים שחקנים מקומיים טובים יותר. שחקן שיכול לשחק כאירופאי באירופה, יכול להרוויח יותר כסף. כשאתה לא משחק כזר, זה נותן לך יתרונות. בגלל זה השחקנים עושים את זה\", מדגיש קצורין. \"מן הסתם שזה מקנה יתרון בחוזים ומאפשר לשחקן לשחק עד גיל יותר מאוחר, בטח אצלנו\".\n\n\n\nכך או אחרת, דבר אחד בטוח: התנהלותם של מקבלי ההחלטות בנבחרת ישראל בכל הנוגע לנושא המתאזרח בקיץ הנוכחי הייתה בעייתית, בלשון המעטה. אם מחליטים לזמן מתאזרח, בין אם במעמד של כוכב או של שחקן משלים, זה צריך להיות שחקן שבונים עליו בוודאות. הוויכוח לגבי הצורך במהלך שכזה, וחשיבות הזיקה של המתאזרח למדינה, כנראה יישאר פתוח בעתיד הנראה לעין. אבל לזמן שחקן שמוותר על מנוחה וזמן משפחתי בפגרה, ולהחזיק אותו עד הניפוי האחרון לפני הטורניר, זה גם לא הוגן כלפי השחקן עצמו, ובעיקר לא מקרב אותנו למטרה הסופית – שהיא הופעה מוצלחת באליפות אירופה.",
    "קיבוצניק, 6 חיילים ונבחרת מגובשת אחת: \"יש כדורמים בישראל\"": "כדורמים הוא כנראה ענף הכדור היחידי בו נבחרת הנשים של ישראל מוכרת ועם הישגים רבים יותר בזירה הבינ\"ל מאשר המקבילה הגברית. בכל זאת, בהופעתן השלישי ברציפות באליפות אירופה, הכחולות-לבנות כבר במאזן 0:2 בבית המוקדם ואתמול רמסו 7:18 את סלובקיה כדי לשמור על 100 אחוזי הצלחה ביורו הנוכחי.\n\nנבחרת הגברים של ישראל, לעומת זאת, חדשה בתחום. היום (שני, 13:00) בבריכה בספליט היא בכלל תרשום היסטוריה פרטית עם הופעה ראשונה אי פעם בטורניר הגמר. על הספתח: לא אחרת מאשר האלופה האולימפית, סרביה. ועדיין, זה לא מה שיפחיד את הקיבוצניק מרמת יוחנן טל גרודמן.\n\n3 צפייה בגלריה היסטוריה הם כבר עשו. שחקני נבחרת ישראל ( צילום: גלעד קוולרצ'יק, באדיבות איגוד הכדורמים )\n\n\"אנחנו לא מתרגשים מאף יריבה\", מסביר מאמן הנבחרת והפועל גוש זבולון. \"המטרה היא בעצם לעשות את הכי טוב שלנו, להראות שיש כדורמים בישראל. ברור שאנחנו לא מתכוננים רק למשחק הזה. הבדלי הרמות ברורים, אבל יודעים שעם עבודה קשה - הכל אפשרי\".\n\nוזו הייתה חתיכת עבודה. שנתיים שלמות הנבחרת הזו מתאמנת, מחוץ לאור הזרקורים ובתנאים שנבחרת הכדורגל שלנו הייתה מבקשת אפטר, אבל לבסוף הגשימה את החלום. זה קרה בפברואר האחרון, בבית המוקדמות שנערך במכון וינגייט, ובו עברו השחקנים של גרודמן את אוקראינה וטורקיה וסיימו במקום השני בבית, מתחת להולנד החזקה, כדי להבטיח את הכרטיס לטורניר בקרואטיה.\n\n3 צפייה בגלריה \"לא הולך קל, אבל אנחנו באים מלאי אנרגיות\". שחקני נבחרת ישראל חוגגים בפברואר האחרון את העלייה לאליפות אירופה ( צילום: גלעד קוולרצ'יק, איגוד הכדורמים )\n\n\"לא מדובר רק בחומר אנושי מוצלח, אלא בתלכיד שעובד תקופה ארוכה יחד\", מתמוגג גרודמן. \"הרצון להאמין, לגדול ולהתפתח ביחד עשה את שלו. דברים לא קורים מהר, אלא בסבלנות. צריך לזכור שאנחנו רק בתחילת הדרך. הרצון הוא להסתפק רק בעלייה לאליפות אירופה אחת, אלא לגרום שזה יהיה משהו טבעי\".\n\nישראל שובצה לבית רצחני של ממש. מלבד סרביה, נמצאת שם גם הונגריה, אלופת אירופה המכהנת, וסלובניה. הראשונה עולה אוטומטית לרבע הגמר, השנייה והשלישית יאבקו על מקום ב-8 האחרונות דרך משחקי ההצלבה. \"זה משהו אחר, עוצמתי\", מתרגש גרודמן. \"לא הולך להיות קל, אבל באים מלאי אנרגיות. סרביה והונגריה זו אופרה אחרת, מול סלובניה אנחנו אמורים להתמודד שווה בשווה\".\n\n3 צפייה בגלריה פוגשים את אריות היבשת. שחקני נבחרת ישראל ( צילום: גלעד קוולרצ'יק, איגוד הכדורמים )\n\nלגרודמן יש ביד חומר אנושי איכותי במיוחד - ובעיקר צעיר. שישה שחקנים מהסגל הם בכלל עוד ספורטאים מצטיינים וחיילים במשרה מלאה. קפטן הנבחרת, עידו גולדשמיט, מאמן במקביל קבוצות צעירות והתקבל לאחרונה ללימודי רפואה אחרי שסיים תואר במדעי המוח בקליפורניה. הכוכב הגדול, אם אפשר לקרוא לזה ככה, של הנבחרת הוא דווקא השוער יהב פייר, שמשחק בליגת המכללות בארה\"ב במדי סן חוזה ונבחר למצטיין טורניר המוקדמות.\n\nההכנה לאליפות נמשכה שלושה חודשים, וכללה, תקשיבו טוב, 21 משחקי אימון, אבל לא תמיד בסגל מלא. בכל זאת, החיילים והסטודנטים היו צריכים להיות גם קצת בארץ. \"וזה לא רק זה\", מסביר גרודמן. \"לא היה פשוט למצוא יריבות אימון. בכל זאת, אנחנו לא שם גדול עדיין באירופה. היינו במקומות שהיריבות שלנו באליפות לא היו מתקרבות לשם\".",
    "27 לבוגדנוביץ', אוקראינה הפסידה לקרואטיה": "שלב הבתים של היורובאסקט מתקרב לסיומו, עם הפנים לכיוון שמינית הגמר של הטורניר והיום (חמישי), מלבד הבית הישראלי, גם קרואטיה ואוקראינה נפגשו, במשחק בו הקרואטים גברו על האוקראינים 85:90, כשנראה היה כי הקרואטים התאמצו להשאיר את ההפרש נמוך מ-8.\n\nהסיבה לכך - הקרואטים חשבו שני שלבים קדימה וידעו כי ניצחון בתוצאה גבוה משמונה הפרש תגדיל את הסיכויים שלהם לפגוש את סלובניה ולוקה דונצ'יץ' בשלב אחד לאחר מכן, ברבע הגמר. יחד עם המחשבה הזאת, ואולי בגללה, המשחק היה צמוד לרוב אורכו, כשהנחבורת ירדו בסוף הרבע הראשון בשיוויון 21:21.\n\nבויאן בוגדנוביץ', שחקנה של יוטה ג'אז הוביל את קלעי קרואטיה הערב עם 27 נקודות והיה אחד הגורמים המרכזיים ליתרון שתפסה נבחרתו לפני ההפסקה. עם זאת, 21 נקודות של וולודומיר הרון האוקראיני הפכה את התוצאה ברבע השלישי והשאירה את המשחק צמוד. אבל הקרואטים השתלטו על המשחק ברבע האחרון וכאמור, ניסו לשמור על הפרש נמוך, שלבסוף הסתכם בחמש הפרש בסיום.\n\nלצד בוגדנוביץ', גם דומיניק מאוורה בלט עם 13 נקודות, מריו הזוניה הוסיף 6 משלו בלבד. מנגד, בוגדן בליזניוק בלט גם הוא עם 16 נקודות. קרואטיה כעת במקום השני בבית C והיא בשלב זה פוגשת את פולין. מנגד, האוקראינים במקום השלישי בטבלה.",
    "מרים המשקולות סטניסלב מזניצין קיבל תעודת תושב ארעי": "בטורניר גביע העולם בכדורסל 3x3 לחרשים DIBF 3x3 World Cup 2022, שהתקיים לראשונה בישראל בכפר המכביה ברמת גן בתאריכים 7 עד 10 בספטמבר, זכו במדליות זהב נבחרת הגברים של סלובניה ונבחרת הנשים של פולין. בטורניר השתתפו 14 נבחרות גברים ו-8 נבחרות נשים מכל רחבי העולם מאוקראינה, איטליה, אסטוניה, ארגנטינה, ארה\"ב, טאיוואן, יוון מונגוליה, סלובניה, ספרד, פולין, שוודיה וכמובן ישראל. לטורניר הגיעו גם אוהדים רבים ואנשי צוות כ-500 איש.\n\n\n\nנבחרת הגברים של סלובניה זכתה במדליית זהב ובמדליית כסף זכתה נבחרת הגברים של אוקראינה ובמדליית ארד זכתה נבחרת פולין. נבחרת הנשים של פולין זכתה במדליית זהב נבחרת הנשים של אוקראינה זכתה במדליית כסף נבחרת הנשים של איטליה זכתה במדליית ארד.טורניר אליפות העולם בכדורסל DIBF 3x3 World Cup 2022 אורגן ע\"י ארגון הספורט של החרשים בישראל בפיקוח DIBF בשיתוף פעולה של ארגון הכדורסל בישראל.\n\n\n\nדרור מורד מנכ\"ל כפר המכביה: \"כפר המכביה נבחר לארח את טורניר הכדורסל הבינלאומי לחרשים, לאור העובדה שהמתחם כולל את האפשרויות לאירוח טורניר ספורט בינלאומי מסוג זה ויש בו את כל המתקנים שמתאימים לאירוח הטורניר. בחירה במתחם כפר המכביה לקיום הטורניר נכונה לכל הצדדים, כי המתחם כולל את כל האפשרויות ההולמות. יש בו כל מתקנים מצוינים שמתאימים לאירוח, כולל מלון עם כל שירותים וצוות עובדי המלון מנוסים שיתרמו להצלחת ספורטאים וספורטאיות\".",
    "אבדיה ובראון בפנים: 30 המצטיינים באליפות": "אליפות אירופה בכדורסל מתקרבת לשמינית הגמר, ובינתיים כששלב הבתים נכנס אל רגעי ההכרעה, באתר 'הופס הייפ' האמריקאי דירגו את 30 השחקנים הבולטים עד כה בטורניר היוקרתי. באתר עשו שימוש בכלי סטטיסטי מתקדם שפותח על ידם הנקרא \"Global Rating\", שמעניק ציון לכל שחקן על בסיס שילוב בין הסטטיסטיקה האישית שלו וההצלחות הקבוצתיות של הנבחרת בה הוא משחק.\n\nבתוך הדירוג אפשר למצוא את כוכב נבחרת ישראל, דני אבדיה, שעם ציון של 17.16 הגיע למקום ה-28, זאת כשבמקום ה-25 נמצא רכז מכבי תל אביב, לורנזו בראון, עם ציון של 17.51. על המקומות הראשון והשני השתלטו ניקולה יוקיץ' (39.85) ויאניס אנטטוקומפו (39.15), כשכוכב הענק השלישי מה-NBA, לוקה דונצ'יץ' הגיע רק למקום השביעי עם ציון של 24.90.\n\nמי שמשלים את השלישיה הוא לאורי מארקנן שנמצא בעיצומו של טורניר מטורף וזכה לציון 27.17, מיד אחריו נמצא שחקן אולימפיאקוס וכוכב בולגריה, סאשה וזנקוב (27.02) ואת החמישייה משלים ה-MVP של היורוליג ורכז סרביה, וסיליה מיציץ' (26.99).\n\nהדירוג המלא\n\n1. יוקיץ' (סרביה) - 39.85\n\n2. אנטטוקומפו (יוון) - 39.15\n\n3. מארקנן (פינלנד) - 27.17\n\n4. וזנקוב (בולגריה) - 27.02\n\n5. מיציץ' (סרביה) - 26.99\n\n6. שנגון (טורקיה) - 26.21\n\n7. דונצ'יץ' (סלובניה) - 24.90\n\n8. מיכאליוק (אוקראינה) - 23.68\n\n9. ווילי הרננגומס (ספרד) - 23.48\n\n10. קאליניץ' (סרביה) - 23.26\n\n11. מוסא (בוסניה) - 23.09\n\n12. לארקין (טורקיה) - 21.68\n\n13. דורסי (יוון) - 21.50\n\n14. בלצ'רובסקי (פולין) - 20.00\n\n15. סלוטר (פולין) - 19.75\n\n16. סאלין (פינלנד) - 19.74\n\n17. פולונארה (איטליה) - 19.69\n\n18. פונטקיו (איטליה) - 19.54\n\n19. דובלביץ' (מונטנגרו) - 19.41\n\n20. פוניטקה (פולין) - 19.04\n\n21. סוקולובסקי (פולין) - 18.37\n\n22. פרי (מונטנגרו) - 18.35\n\n23. ולנצ'ונאס (ליטא) - 17.84\n\n24. ואגנר (גרמניה) - 17.84\n\n25. בראון (ספרד) - 17.51\n\n26. פורנייה (צרפת) - 17.46\n\n27. פראדייה (ספרד) - 17.38\n\n28. אבדיה (ישראל) - 17.16\n\n29. בוסט (בולגריה) - 16.70\n\n30. גוראן דראגיץ' (סלובניה) - 16.45\n\nהאזינו לפרק החדש: יורוסטפ על הפתיחה הסוערת של אליפות אירופה 2022 >>",
    "כולסטרול במשפחה: למה חשוב לבדוק ילדים כבר מגיל 10?": "שירות לציבור מוגש במימון חברת מדיסון\n\nבעיית יתר כולסטרול משפחתי עלולה להתפרץ כבר בגיל 10: פרופסור רונן דורסט, קרדיולוג בכיר במערך הלב בהדסה, מתארח באולפן ynet ומסביר על הסיכונים ועל נורות האזהרה שחשוב שכולנו נדע. יחד איתו באולפן עומרי ג'מו, שסובל מיתר כולסטרול משפחתי ועבר התקף לב בגיל 29. צפו בדיון באולפן:\n\nיתר כולסטרול משפחתי\n\nכולסטרול גבוה הוא גורם סיכון משמעותי ועיקרי לטרשת העורקים, שגורמת להתקפי לב, שבץ מוחי ומחלות כלי דם פריפריאליים. התסמונת המכונה היפרכולסטרולומיה משפחתית, היא תורשתית, ובה יש נטייה לכולסטרול מאוד מאוד גבוה.\n\nפרופ' דורסט, האם מדובר במצב כזה, גם בילדים? \"האנשים נולדים החל מגיל אפס עם חשיפה לכולסטרול מאוד מאוד גבוה, וזה גורר אחריו סיכון של בין פי 4 לפי 7 להתקפי לב מאשר באוכלוסייה הכללית. ואז אנחנו רואים את האנשים האלה מפתחים בגילאים מאוד צעירים מחלה קלינית, החל מגילי ה-20 ועד בערך גילי ה-30 ולעיתים, לדאבוננו, הביטוי הראשון למחלה עלול להיות מוות מוקדם\".\n\nמתי לדעתך צריך כבר להתחיל לאבחן את המחלה? \"אנחנו מאמינים וחושבים שכדאי לאתר כמה שיותר מוקדם. ההמלצות הישראליות הן לבדוק בילדים כבר בגיל 10 רמות שומנים, בעיקר במשפחות שבהן ידוע שיש נטייה למחלות לב בגיל צעיר\".\n\nהאם יש המלצה גורפת? \"אין הנחיה גורפת במדינת ישראל לבדיקת כל הילדים, אבל יש מדינות בעולם כמו סלובניה, שבהן כבר יש המלצה גורפת לבדוק כולסטרול לכל שנתון. בסלובניה לדוגמה זה בגיל 5, ויש ויכוח גדול, האם זה יעיל? בהחלט במשפחות שאנחנו יודעים שיש שם מחלה, מחלת לב, והתקפי לב בגיל צעיר, כדאי לבדוק גם את הילדים כי אפשר למנוע את המחלה. כן, כבר בגיל כל כך צעיר\".\n\n1 צפייה בגלריה לבדוק לכולסטרול כבר מגיל 10 ( צילום: shutterstock )\n\nעומרי ג'מו, שלום לך, אתה בכלל לא ידעת שאתה סובל מבעיות כולסטרול עד גיל 29? \"ממש לא. שלחו אותי לעשות אקו לב, ולעשות בדיקות מאמץ, פשוט עליתי על המכשיר, אחרי שתי דקות הטכנאי עצר אותי ואמר לי שאני עם תסמינים של התקף לב. לא ידעתי במה מדובר. פשוט הרגשתי קוצר נשימה, אבל לא ברמה קיצונית\".\n\nפרופ' דורסט, מה קרה כשעומרי הגיע אליך לטיפול? \"במקרה הספציפי של עומרי, המשפחה הייתה מוכרת עם המחלה, אבל איכשהו עומרי נפל בין הכיסאות, ולא התחיל לקבל טיפול בגיל ילדות, וחבל מאוד. ואז כשהוא הגיע, היה ברור שהוא שור מועד ובעקבות מבחן המאמץ הוא התקדם לצנתור ובסופו של דבר, הוא הגיע גם לניתוח מעקפים בגיל 29 זה לא עניין של מה בכך\".\n\nעומרי, איך הייתה ההתאוששות? \"בהתחלה קצת קשה, אבל ככל שהזמן עובר אני מרגיש את השיפור. אני לוקח טיפול תרופתי כל יום, ולמעשה חי חיים רגילים לחלוטין\".\n\nאז למעשה הגילוי אצלך הציל את הדור הבא במשפחה שלך. \"לגמרי. בעקבות מה שקרה לי החליטו בבית לעשות את כל הבדיקות לכולם באופן רוחבי. היום יש לי אחייניות ואחיינים שמטופלים בני 12 ו-13.\n\nפרופ' דורסט: \"אנחנו מאמינים שההפחתה משנות החשיפה לכולסטרול גבוה, מקטינות מאוד את הסיכון להתפתחות מחלה, והטיפול הוא באמת מאוד פשוט, מאוד יעיל, מאוד בטוח.\n\n\"הקו הראשון של הטיפול הוא סטטינים, שאלו תרופות סופר בטוחות. בילדים לא צריך להיות מאוד אגרסיביים, אלא רק להגיע לרמות הרגילות של האוכלוסייה, והתוצאות הן מצוינות\".\n\nמאיזה גיל אפשר לתת טיפול בסטטינים? \"אפשר להתחיל מגיל 5, זה מה שעושים בסלובניה אנחנו בדרך כלל מתחילים בגיל 10. זה טווח הגילאים שהיינו רוצים להתחיל טיפול באנשים צעירים שיש להם היפרכולסטרולמיה תורשתית, ויש להם כולסטרול גבוה\".\n\nתן לנו מסר להורים שרואים עכשיו את הדיון, מתי צריך לחשוד שאולי כדאי לקחת את הילדים לטיפול? \"אני חושב שכדאי לבדוק בתחילת גיל ההתבגרות, בגיל 10 בערך לבדוק פעם אחת רמות שומנים בדם. זו בדיקה פשוטה בקופת חולים, וחשוב לעשות אותה, בוודאי במשפחות שבהן יש סיפור של מחלת לב בגיל מוקדם. בדיקה כזו תחסוך להם מחלות, גם אם לא בטווח הזמן המיידי ברוב המקרים, אלא לאחר עשור, שני עשורים, שלושה עשורים. בכל מקרה, עדיף תמיד למנוע מלטפל.\n\n\"בנוסף, אנחנו מעודדים את כולם גם ללא היפרכולסטרולמיה משפחתית, לנסות ולאכול תזונה בריאה, לעסוק בפעילות גופנית מתונה. כל אלה בהחלט יכולים לשנות חלק ממהלך המחלות האלה\".\n\nעומרי, אתה שינית את התזונה? את אורח החיים שלך מאז האירוע? \"בוודאי. למרות שגם לפני כן עסקתי בספורט, שיחקתי כדורגל כל הילדות שלי עד גיל מאוחר, אפילו עד גיל 25 בליגות מסודרות, אז זה רק מראה כשיש בעיה גנטית, זה בעיה גנטית והיא שם בלי שום קשר, והיא שם והיא קיימת.\n\n\"חשוב לדעת שזה באמת הליך פשוט מאוד, מגיל קטן לעשות את הבדיקות, לעשות את הטיפול התרופתי, ולחיות חיים רגילים\".",
    "הלב והנשמה של הכדורסל הספרדי | עושה היסטוריה": "יש לי הרגל קבוע לפני אליפויות אירופה בכדורסל: כבר עשרות שנים אני אוהב לערוך סבב שיחות עם עמיתים מחלק מהמדינות שנבחרותיהן הבטיחו את מקומן ביורובאסקט, ולשאול אותם לאן נושבת הרוח הפעם לדעתם. בקרואטיה, סלובניה, איטליה וטורקיה הימרו על סרביה כמועמדת בטוחה לזכייה בכתר, וכך עשו מן הסתם גם הסרבים עצמם.\n\nהגרמנים, שתמיד בטוחים שהם הטובים ביותר, הימרו על עצמם מתוך אמונה שבכוחם לנצל עד תום את הביתיות בקלן בשלב הבתים ובברלין בשלבי ההכרעה. החברים מאתונה, פיראוס וסלוניקי הימרו על עצמם, ושמעתי מהם התלבהות אדירה: \"הולכת להיות לנו נבחרת כפי שיוון לא ידעה אף פעם, אפילו לא ב־1987 כשזכינו לראשונה בכתר האירופי בפיראוס עם ניקוס גאליס ופנאיוטיס ינאקיס\".\n\n5 צפייה בגלריה האוהדים היוונים היו בטוחים שהם יזכו, יאניס ונבחרתו לא עברו אפילו את רבע הגמר ( צילום: AFP )\n\nובינתיים שמעתי גם דברים אחרים מפרשנים שונים ומשונים מכל העולם, על כך שלספרד אין סיכוי הפעם בגלל שאין לה סופרסטארים כמו לנבחרות האחרות. אבל כמה חברים מפעם, מ\"אס\" ו\"מארקה\" במדריד ו\"מונדו דפורטיבו\" בברצלונה, אמרו לי בשקט ובבטחה עוד לפני תחילת הטורניר: \"ספרד תזכה באליפות\".\n\nהקולגות ציינו את ההצלחות הגדולות של נבחרות ספרד הצעירות ברוב הגילים, והיו משוכנעים כי מעבר לזכייה הקרבה ובאה בבוגרים, המדינה שלהם עומדת להיות בעתיד הקרוב מעצמת כדורסל גדולה אפילו גדולה יותר מבעבר. קשה להתווכח איתם כאשר מסתכלים בנתונים היבשים מהקיץ החולף: זהב באליפות אירופה עד גיל 20, זהב באליפות אירופה לנוער, כסף באליפות העולם עד גיל 17, כסף באליפות אירופה לקדטים. אימפריה.\n\n5 צפייה בגלריה העיתונאים הספרדים לא הופתעו כלל מהזכייה. שחקני ספרד חוגגים ( צילום: AP )\n\nאז שמות נוצצים כמו האחים פאו ומארק גאסול כבר לא בנבחרת, אבל שחקנים לוחמים מקבוצות מרכז טבלה בספרד תפסו את מקומם של נציגי ריאל מדריד וברצלונה בתור השמות הדומיננטיים, ובתוספת האחים ווילי וחואנצ'ו הרננגומס מה־NBA ורודי פרננדס, שאף פעם לא מתבגר. שמחתי והתרגשתי בשבילו בראשון בערב כשעלה לפודיום והניף את הגביע כשדמעות חונקות אותו.\n\nלא היה מישהו מתאים יותר מאשר הקפטן בן ה־37 כדי לקבל את הפרס. הלב שלו, שנועד לטורנירים בסדר גודל כזה, פעם שוב בפול ווליום והשאיר מאחור את כל אלה שיצאו בהצהרות חסרות בסיס כי הם הולכים לזכות בבכורה רק על סמך הסופרסטארים שבסגל שלהם. רודי כמו נולד בשביל התחרויות האלה, הוא מחכה בסבלנות מאליפות לאליפות.\n\n5 צפייה בגלריה תפסו את מקומם של האחים גאסול. האחים הרננגומס חוגגים את הזכייה ( צילום: גטי אימג'ס )\n\nפגשתי אותו, ראיינתי אותו וצפיתי בו מקרוב משחק כדורסל במשך שנים ארוכות. אין ספק – לעתים הוא יהיר על המגרש, לא נחמד, חסר סבלנות. משדר משהו לא נעים. ועם כל זה, מדובר רק בפרסונה המקצועית שלו, הדמות שהוא לובש כאשר הוא בא לנצח ולדחוף את הקבוצה שלו. ברגע שנשמע הבאזר, הוא היה חוזר לבסיס ואפשר היה לשוחח איתו ללא בעיות.\n\nכשזה היה קורה אחרי משחק גדול שלו ושל חבריו, הוא תמיד היה מישהו שמעניין לשמוע, וגם אם לא בטוח שהאמין תמיד במה שאמר, הוא נהג לחזור על אותו משפט אחרי כל הישג: \"זה לא אני, זו הקבוצה\". אבל בדרך כלל זה היה הוא, האיש שזכה עם ספרד בשתי אליפויות עולם, ארבע אליפויות אירופה, שתי מדליות כסף ועוד ארד במשחקים האולימפיים, ועם ריאל מדריד בשני גביעי יורוליג, חמש אליפויות ועוד שלל תארים מקומיים. ההפסד כולו של פורטלנד ודנבר, שניסו אותו במשך ארבע עונות ב־NBA אבל לא הצליחו להוציא ממנו את המקסימום.\n\n5 צפייה בגלריה לא היה מישהו מתאים יותר ממנו להניף את הגביע. רודי פרננדס ( צילום: AP )\n\nאבל לא מדובר רק באשמתן. יכול להיות שרודי מוציא מעצמו הרבה יותר כאשר הוא מרגיש קשור נפשית למדים בהם הוא משחק. בפריצה בבדאלונה, ביותר מעשור בריאל ובשנים הרבות בנבחרת ספרד, הסקורר האדיר ממאיורקה הוכיח שאין מישהו שיכול לתת פייט לנשמה שלו. וזו בדיוק הנקודה שגרמה לי להאמין מבעוד מועד בהבטחות של הכתבים הספרדים איתם שוחחתי. לא רק שמדובר במדינת ספורט גאה, אלא שהיא מונעת מטירוף אמיתי של אוהדים ושחקנים בכל הענפים שמושקעים רגשית בקבוצות ובנבחרות.\n\nומבחינת הכדורסל? נכון שרק בשנות השמונים התחילה ההתעצמות האמיתית של הנבחרת מבחינת זכייה בתארים, והחל משנות האלפיים מדובר בכוח נדיר וחריג באיכותו, אבל עוד לפני כן ספרד הכתיבה את הטון מבחינת הישגיות ואיכות כאשר התחרתה מול מדינות ענק שכבר התפרקו, כמו יוגוסלביה, ברית המועצות וצ'כוסלובקיה. המדינה מחצי האי האיברי תמיד נתנה פייט בגזרת הקבוצות ובגזרה הבינלאומית. חוד החנית הייתה כמובן ריאל, שתמיד העמידה קבוצה אדירה בגביע אירופה, עם השחקנים הכי אטרקטיביים.\n\nהביקורים בפאביליון שלה היו חוויה מרטיטה שזורמת לי בוורידים עד היום. הלב כבר היה שם, ואפשר היה לראות בתשוקה לספורט את הזרעים להשתלטות הספרדית על עולם הספורט על כל ענפיו בשלושים השנים האחרונות. טניס, כדורגל, כדורסל, הוקי שדה, שחייה, קפיצות למים, אופניים. הם חיים את זה.\n\n5 צפייה בגלריה הוכיח שאין מישהו שיכול לתת פייט לנשמה שלו. בראון ( צילום: EPA )\n\nבגלל גאוות היחידה הזו, לא היה קל לספרדים לקבל את אזרוחו של לורנזו בראון, לא שחקן בכיר בכדורסל האירופי שמעולם לא שיחק בקבוצה ספרדית. עם זאת, מומחי הכדורסל והאוהדים הכו על חטא בזכות התרומה הגדולה שלו. מכבי ת\"א שיחקה אותו בהחתמה שלו, וכעת המאמן עודד קטש וראשי הקבוצה בונים עליו. לפני האליפות הם היו מודעים לכך שקיימים בשוק רכזים טובים ויקרים ממנו, אבל במגבלות הכספיות החתימו את הרכש הטוב ביותר שניתן לקבל – ולפחות לפי האליפות נראה שפגעו בול.\n\nבקבוצות הספרדיות המובילות משוכנעים שמכבי עשתה עסקה טובה כשהחתימה אותו (\"היא תפיק ממנו הרבה יותר תועלת קבוצתית מאשר מסקוטי ווילבקין\", נאמר לי), ומאחורי הקלעים אומרים בריאל כי היו קרובים להחתימו אבל איחרו את הרכבת כי הקבוצה הישראלית פעלה במהירות. יש עוד \"אאוטסיידר\" בנבחרת ספרד שהוא המוח האמיתי מאחורי הזכייה – המאמן האיטלקי סרג'יו סקאריולו, שכבר אומץ על ידי הספרדים ולפני כל טורניר מביא חידושים שמוכיחים את עצמם. זו הייתה תצוגת תכלית שלו מההתחלה ועד הסוף.\n\nזו הייתה אחת מאליפויות אירופה המוצלחות ביותר שנערכו אי פעם. הרמה, המתח והכדורסל שהוצגו ברוב המשחקים היו מושלמים. והזוכה? הכי ראויה שיש."
}