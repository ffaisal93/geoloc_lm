{
    "האינפלציה בשיא של 24 שנה - אך טורקיה מפתיעה ומורידה ריבית ב-1%": "האינפלציה בשיא של 24 שנה - אך טורקיה מפתיעה ומורידה ריבית ב-1%\n\nהאינפלציה בטורקיה הגיעה לרמה שנתית של יותר מ-80% ■ למרות זאת, ארדואן משוכנע כי יש להמשיך ולהוריד את הריביות כדי לעודד את הכלכלה לקראת הבחירות שיתקיימו במדינה בעוד פחות משנה ■ זוהי הורדת ריבית שניה ברציפות של 1% בטורקיה",
    "כלכלת הבחירות בטורקיה: ארדואן ימחק חובות של 5.5 מיליון אזרחים": "האם טורקיה עומדת בפני בחירות בזק? נשיא טורקיה רג'פ טאיפ ארדואן הכריז אתמול (ב') על צעד חריג במיוחד: ביטול כלל חובות האזרחים למדינה בסך עד 2,000 לירות טורקיות (כ־110 דולר). אמנם מדובר בסכומים שונים, שחלקם גם נמוכים יותר משמעותית, אבל בסופו של דבר מדובר ב־5.5 מיליון איש - 6.5% מאוכלוסיית טורקיה שיבוטלו חובותיה למדינה.\n\nמדובר, למעשה, בשיא חדש של כלכלת הבחירות של ארדואן. תהליך שהחל לצבור תאוצה עם העלאת שכר המינימום בכ־50%, מ־2,825 לירות ל-4,250 לירות (כ־233 דולר). מספר משתכרי שכר המינימום בטורקיה מגיע לכ־6.4 מיליון אזרחים, כ־40% מכוח העבודה. בעקבות הרצון להיטיב איתם, גם אם הבחירות יישארו במועדן המקורי - קרי 18 ביוני 2023, הוא העלה לפני כחודשיים את שכר המינימום בשנית, בכ־23% ל־5,500 לירות (כ־302 דולר).\n\nלמרות המצב הכלכלי החמור של טורקיה שכולל, בין השאר, אינפלציה ברחבי המדינה ככלל שהגיעה לקצב שנתי של 80.21% (שיא של 24 שנים) ובבירה הכלכלית איסטנבול בפרט ל־99.91%, וגירעון מסחרי שצמח לשיא בפני עצמו של 10.7 מיליארד דולר (זינוק של 147% תוך שנה), ארדואן עשוי לזהות בתקופה הנוכחית שעת כושר להקדמת הבחירות.\n\nהוא מזהה כי גוף ממלכתי כמו רשות הדת תומכת בו באמצעות הצהרות כמו \"המחירים נקבעים בידי אללה\", רואה את הסקרים שמצביעים על כך שמפלגת \"הצדק והפיתוח\" צפויה להמשיך להיות הגדולה ביותר בפרלמנט, ומעל הכול - רואה שהאופוזיציה מתקשה לסכם על מועמד אחד שיתמודד מולו. הקושי של האופוזיציה הטורקית נובע מההטרוגניות שלה, הן ברמה הדתית, הן ברמת הצד הפוליטי, והן ברמת המצע.\n\nמעבר לכך, נשיא טורקיה מזהה כי מעמדו הבינלאומי בנסיקה - במיוחד לאחר חתימת רוסיה ואוקראינה על הסכם יצוא התבואה בתיווך טורקי. גם החלטת אנקרה לנצל את הסיטואציה באוקראינה לגריפת הכנסות בעזרת הגדלת אגרת המעבר במצרי הבוספורוס והדרדנלים פי חמישה, מ־80 סנט לטון ל־4 דולר לטון, לא פגעה ממש בתועלת התדמיתית לארדואן בתקופה רגישה זו מבחינתו של ימי טרום בחירות.\n\n\"בלאומיות הטורקית יש את התופעה של רומנטיזציה של המדינה. אתה מכנה את המולדת בשם 'אמא מולדת'. מי שבעצם שומר על 'אמא מולדת' הוא 'אבא מדינה'. לכן, זה מסביר כיצד כאזרח, הטורקי הממוצע ממשיך לציית, לכאורה, לאבא ולאמא - ולא שומעים התרעמות של האזרחים\", מסביר ד\"ר חי איתן כהן ינרוג'ק, מומחה לטורקיה במרכז משה דיין באוניברסיטת תל אביב ובמכון ירושלים לאסטרטגיה ולביטחון.\n\nלדברי המומחה, ארדואן מציב את עצמו בסיטואציה תדמיתית של האזרחים בתור \"אבא סלחן ודואג\", שמבין אותם. \"נשיא טורקיה מנסה ליצור לעצמו תדמית שכאילו הוא משלם להם את חובותיהם מכיסו, אף שמדובר בכיסה של המדינה. וזאת, משום שנשיא טורקיה רואה בעצמו כמדינה\".",
    "המשבר הכלכלי בטורקיה מחריף, אך ארדואן מתעקש להשקיע במדינות נחשלות": "נשיא טורקיה רג'פ טאייפ ארדואן יציין בעוד כחצי שנה 20 שנות שלטון במדינה, אך הוא מודאג. ארדואן חושש מפני הבחירות שיתקיימו כמה חודשים לאחר מכן ביוני כי הוא זוכר היטב שהוא נבחר לראש הממשלה ב־2003 על כנפי המצב הכלכלי בטורקיה.\n\nמצבה של טורקיה כיום הוא הגרוע ביותר מאז שארדואן עלה לשלטון במדינה: האינפלציה שוברת שיאים כדבר שבשגרה; הריבית נשארה בעינה מאז דצמבר עד שבתחילת החודש היא ירדה מ־14% ל־13% בשל המאבק ההצהרתי של נשיא טורקיה ב\"לובי הריבית\"; ודירוג האשראי של טורקיה נמצא באזור ה\"זבל\". במסגרת הפתרונות למצב הכלכלי ולשיפור מצבו האלקטורלי, ארדואן פעל באחרונה להעמקת הקשרים הכלכליים עם רוסיה ולהפסקת הבידוד האזורי של טורקיה.\n\nמיזם תשתית משמעותי מאוד עבור טורקיה, שעשוי לסייע לארדואן תדמיתית, הוא תחנת הכוח אקויו, שהכור הראשון שלה מתוך ארבעה צפוי להתחיל לפעול בשנה הבאה. בימים שבהם טורקיה כורעת תחת נטל מחירי האנרגיה, שמהווה גורם מרכזי לגירעון המסחרי של טורקיה שהגיע לשיא ביולי - 10.7 מיליארד דולר וזינוק של 147% בתוך שנה, והגירעון התקציבי שגדל ב־32.7 מיליארד דולר לאורך השנה החולפת - ייצור אנרגיה גרעינית מהווה פתרון מיידי מועיל.\n\nתחנת הכוח אקויו הייתה הסיבה לכך שבשבוע הראשון של חודש אוגוסט, עתודות המט\"ח של טורקיה זינקו ב־7.4 מיליארד דולר - העלייה המשמעותית ביותר זה שנה. לפי דיווח בבלומברג, הגורם לזינוק היה העברה צפויה של 15 מיליארד דולר מרוסאטום לחברת הניהול של אקויו.\n\nאיחוד האמירויות מצטרפת להשקעות\n\nמי שהצטרפה להשקעות הזרות בתחום בטורקיה היא איחוד האמירויות. חברת האחזקות של אבו דאבי IHC רכשה בשבועות האחרונים כ־50% מחברת \"קליון אנרג'י\", שעוסקת באנרגיה סולארית, תרמית, רוח, הידרואלקטרית וגז, תמורת 490 מיליון דולר.\n\nהאמירתים הם אמנם מקור השקעה נפלא עבור אנקרה, אבל ארדואן ואנשיו יודעים שהכסף הגדול במפרץ נמצא בערב הסעודית. לכן, הוא גם בחר להפסיק להאשים פומבית את הכתר הסעודי ברצח עיתונאי ה\"וושינגטון פוסט\" ג'מאל חאשוקג'י בקונסוליה הסעודית באיסטנבול ב־2018.\n\nבמקרה של מדינות המפרץ, סוגיה מעניינת היא קטאר. האמיר תמים א־ת'אני הוא אמנם מקורבו של ארדואן, אך בניגוד לאיחוד האמירויות שנמנית בין 20 יעדי היצוא והיבוא המרכזיים של טורקיה ולערב הסעודית שהיא אחת מבין 20 מקורות היבוא המרכזיות של אנקרה - קטאר אינה משותפות הסחר הבכירות. מקור הקשר הוא אינטרסים אסטרטגיים של שני הצדדים, שכוללים אירוח של בכירי ארגון הטרור חמאס בשתי המדינות, ובמקרה של ארדואן - גם הפעלת שני בסיסים צבאיים בקטאר.\n\nהזדמנות לאחר נפילת מסך הברזל\n\nבמצב הכלכלי החמור של טורקיה סביר היה להניח שאנקרה תפסיק לפחות לתקופה מסוימת את השקעותיה במדינות נחשלות, אך במסגרת הדאגה לעמים \"המדוכאים\" ארדואן לא מוכן לעצור. חלק מהותי בנשיאותו וברטוריקה היומיומית שלו, שרק מתעצמת ככל שמתקרבים למועד הבחירות, הוא החיבור למורשת של האימפריה העות'מאנית. יש כאן כמובן גם אספקט פוליטי מובהק: מבחינת \"בייס\" המצביעים של ארדואן, חלק משמעותי מאותה מורשת היא הדאגה לעמים במצוקה. מבחינתם, הנשיא נמדד גם בכך.\n\nעיקר הפעילות מתבצעת באמצעות טיקה (TİKA) - הסוכנות הטורקית לשיתוף פעולה ולתיאום, שהוקמה ב־1992 במטרה לנצל את חלון ההזדמנויות של נפילת מסך הברזל לטובת דריסת רגל של טורקיה במדינות הפוסט־סובייטיות. אך מאז הסוכנות הפכה לכלי להפעלת עוצמה רכה של אנקרה במקומות רגישים כמו ירושלים ובמקומות נחשלים במיוחד כלכלית כמו אפריקה ואפגניסטן.\n\nביבשת אפריקה, טיקה, שמסונפת למשרד התרבות והתיירות הטורקי, הקימה את סניפה הראשון באתיופיה ב־2005. מאז, הסוכנות כבר הספיקה לפתוח 22 לשכות קבע ולקדם מיזמים בתחומים שונים כמו בריאות וחקלאות, ב־54 מדינות ביבשת. רק בין 2017 להיום, טיקה הפעילה לא פחות מ־1,884 מיזמים באפריקה.\n\nמדינה בולטת נוספת בסיוע של טורקיה, דרך טיקה, היא אפגניסטן - כולל לאחר הפיכת הטליבאן באוגוסט אשתקד. מפילוח של הפגישות הדיפלומטיות של הטליבאן מאז ההפיכה בשנה שעברה עולה כי טורקיה היא המדינה בעלת מספר הפגישות השני בהיקפו - 54. לצורך ההשוואה, במקום הראשון נמצאת סין עם 71 פגישות, ובמקום השלישי - קטאר שקיימה 37 פגישות.\n\nאם נכנסים לעומק ההשקעות של טורקיה באמצעות טיקה באפגניסטן לפני שלטון הטליבאן ואחריו, עולה שארדואן ואנשיו השקיעו במיזמים במדינה המשוסעת הזו סכום של 19.6 מיליארד לירות טורקיות (1.1 מיליארד דולר) בין השנים 2005־2021. המצב הכלכלי של טורקיה לא מנע ממשרד החוץ הטורקי להתפאר בחודש שעבר כי באמצעות שלושת הלשכות של טיקה ברחבי אפגניסטן: \"אנו מתמקדים בהשקעות בתחומי התשתיות, החינוך והבריאות\".\n\nאירועים כמו חיסול מנהיג אל־קאעידה איימן א־זוואהירי בקאבול ב־31 ביולי, והעמקת הבידוד בין המערב בכלל וארה\"ב בפרט לבין אפגניסטן, לא מונעים את המשך ההתנהלות של אנקרה - או אפילו סימנים של חישוב מסלול מחדש. ימים ספורים לפני חיסול א־זוואהירי, סגן ראש דסק דרום אסיה במשרד החוץ הטורקי, אופוק גזר, אמר לסוכנות \"אנאדולו\" הממשלתית כי \"המדינה הזו צריכה קודם כל כלכלה מתפקדת. טורקיה תומכת מאוד במאמצים להקמת מנגנון שיאפשר את שחרור הנכסים האפגנים\".\n\nגם סיוע בעל אופי דתי מובהק\n\nההשקעות הממלכתיות של טורקיה במדינות נחשלות לא מסתכמות בטיקה בלבד. תקציב הסיוע ההומניטרי של הסהר האדום הטורקי בשנת 2021, למשל, עמד על 151.5 מיליון לירות (8.3 מיליון דולר) - והוא הושקע במתן מענה ליותר מ־8.5 מיליון איש ב־51 מדינות. בסוריה לבדה, הסהר האדום הטורקי השקיע 4 מיליארד לירות טורקיות מאז פרוץ מלחמת האזרחים ב־2011. בין השאר, בשל שליטת המיליציות הפרו־טורקיות על שטחים נרחבים במדינה.\n\nבה בעת, יש סיוע בעל מאפיינים דתיים מובהקים דרך אגודת דייאנט, שמסונפת לרשות הדת הטורקית ונשיאה הוא יו\"ר הרשות ומקורבו של ארדואן, עלי ארבאש. בעיד אל־פיטר של השנה בלבד, האגודה סיפקה חבילות מזון, כרטיסי תשלום ומתנות בשווי כולל של 139 מיליון לירות טורקית ליותר מ־2.15 מיליון איש. עיקר התקציב הופנה לתימן (42.45 מיליון לירות), למדינת ראחין במיאנמר (40 מיליון לירות), ולסודן (37.5 מיליון לירות).\n\nארדואן בהשקת ספינת הקידוח החדשה של טורקיה, עבדול־חמיד חאן, החודש / צילום: Reuters, PRESIDENTIAL PRESS OFFICE\n\nאגודת דייאנט גם תופסת מקום מרכזי בפעילות הטורקית בסוריה. האגודה שלחה למדינת המשוסעת ממלחמת האזרחים שבה טורקיה מעורבת באופן פעיל, כ־3,000 משאיות סיוע, וריהטה 467 מסגדים. כמו כן, היא בנתה יותר מ־6,200 בתים ב־14 אזורים, כאשר 2,900 בתים נוספים נבנים בימים אלו. ככלל, היעד של האגודה הוא 14,600 בתים. מעבר לכך, אגודת דייאנט מספקת סיוע הומניטרי, בין היתר, גם לרשות הפלסטינית, ללבנון ולאינדונזיה.\n\nלסיכום, ברור שכל מדינה מעוניינת להפעיל את העוצמה הרכה שלה במדינות שונות, אבל אם לוקחים לדוגמה את תקציב טיקה ב־2020, שנת הקורונה שהכבידה על הכלכלה הטורקית, אז הוא עמד על כ־490 מיליארד לירות - סכום ששווה ערך לכ־27 מיליארד דולר עבור מיזמים אזרחיים במדינות נחשלות, חלקן בעלות שלטון טרוריסטי, וכן במקומות רוויי אינטרסים בינלאומיים כמו מזרח ירושלים. זאת, במקום לווסת את אותם המיליארדים לסיוע לכלכלה המקומית הטורקית שכורעת תחת המדיניות המוניטרית והפיסקלית שארדואן משליט.",
    "קיץ 2022: טורקיה הייתה היעד הכי מבוקש – גידול לאנטליה": "חודשי הקיץ העמוסים הסתיימו, עם מיליונים שיצאו לחופשות, רובם לאחר שנתיים שבהן חיכו לשוב לתייר בעולם. לאורך הקיץ נרשמו עומסים ותורים ארוכים בנתב\"ג ובמעברי הגבול לסיני ולירדן, כאשר רק בחודש אוגוסט האחרון עברו בנמל התעופה בן-גוריון כ-2.2 מיליון איש, כך על פי רשות שדות התעופה.\n\nמדובר בפער עצום מאוגוסט 2021, שבו עברו בנמל התעופה כ-730 אלף איש סך הכל. את הפערים אפשר כמובן להבין לאור העובדה שבמדינות רבות בעולם עדיין התקיימו הגבלות קורונה, ומשפחות נאלצו לוותר על החופשה בחו\"ל מכיוון שלילדים לא היה אישור רפואי כדי לטוס. לעומת זאת, בהשוואה לחודש אוגוסט של 2019, טרום מגפת הקורונה, עדיין לא מדובר באותם מספרים. על פי דוח רשות שדות התעופה לאותה שנה, בנתב\"ג עברו כ-2.8 מיליון איש.\n\nעומסים כבדים בחודשי הקיץ. נתב\"ג | צילום: יוסי אלוני\n\nרשימת היעדים שאליהם טסו הכי הרבה ישראלים, זהה בשני חודשי הקיץ של יולי ואוגוסט. היעד שנמצא במקום הראשון מבחינת מספר הטסים היא טורקיה, עם 301,624 נוסעים, שהם 13 אחוזים מסך כל הנוסעים לחו\"ל באוגוסט.\n\nהמיקום של טורקיה במקום הראשון אינו מפתיע, והיא היעד המוביל ברצף כבר כמה חודשים, וזאת הודות לעובדה שנמל התעופה באיסטנבול הוא נקודת מעבר מרכזית לטיסות המשך. עם זאת, בשונה מהחודשים הקודמים, נמל התעופה של אנטליה ראה גידול משמעותי במספר הישראלים שהגיעו אליו, עם 106,662 מבקרים, שכנראה גם נשארו באזור ולא המשיכו הלאה למדינה אחרת.\n\nהרבה ישראלים הגיעו לכאן בקיץ האחרון. אנטליה, טורקיה | צילום: By Dafna A.meron\n\nגם היעד הבא ברשימה אינו מפתיע, והיא כמובן יוון, שעלתה בהדרגה בחודשי הקיץ, ומספר הנוסעים אליה צפוי לרדת רק לאחר החגים. אל יוון טסו בחודש אוגוסט 261,269 נוסעים, שהם כ-11 אחוזים מכלל הטסים הבין-לאומיים. שלישית ברשימה נמצאת ארצות הברית, עם כ-200 אלף נוסעים שהגיעו אליה, וסביר שגם נשארו בה מאחר והיא לרוב אינה מדינת מעבר.\n\nאת העשירייה הראשונה סוגרת איחוד האמירויות, וזהו הקיץ הראשון שבו היא מופיעה בין עשרת היעדים המובילים לישראלים. מדובר ביעד מפתיע יחסית מכיוון שעונת הקיץ היא דווקא לא עונת השיא בחצי האי ערב, מאחר ומידות החום הגבוהות מרחיקות לרוב את התיירים.\n\nרשימת עשר המדינות המובילות בתנועת הנוסעים בחודש אוגוסט 2022:\n\nטורקיה: 301,624 נוסעים\n\nיוון: 261,269 נוסעים\n\nארצות הברית: 200,410 נוסעים\n\nאיטליה: 155,408 נוסעים\n\nצרפת: 136,913 נוסעים\n\nבריטניה: 123,407 נוסעים\n\nגרמניה: 116,057 נוסעים\n\nקפריסין: 100,512 נוסעים\n\nספרד: 77,037 נוסעים\n\nאיחוד האמירויות: 74,129 נוסעים",
    "המתח עולה: יוון וטורקיה מסוכסכות ומחליפות האשמות הדדיות על הפרות המרחב האווירי והימי": "גובר המתח בין טורקיה לבין יוון בנושאי ריבונות בים האגאי: ראש ממשלת יוון מיצוטקיס האשים את טורקיה בשלילת ריבונות יוונית בים האגאי, ואילו נשיא טורקיה ארדואן האשים את יוון בהשתלטות על איים מפורזים בים זה.\n\n'פוליטיקו' ו-VOA מדווחים שבנאט\"ו ובאיחוד האירופי חוששים מהגברת המתח בין שתי החברות בנאט\"ו. הן מסוכסכות ביניהן כבר שנים רבות בנושאי ריבונות ימית ואווירית. בנאט\"ו העריכו השבוע כי חיוני שאתונה ואנקרה יפתרו את הבעיות ביניהן כאשר חובה על נאט\"ו להיות מאוחדת נוכח המלחמה באוקראינה.\n\nבשבת הנודיע משרד החוץ הטורקי כי משמר החופים של יוון פתח באש לעבר ספינת סוחר שהפליגה במים בינלאומיים דרומית לאי בוזקאדה השייך לטורקיה. איש לא נפגע. ראש מממשלת יוון הגיב שהצהרות ארדואן בלתי מתקבלות על הדעת, אך הביע נכונות להיפגש עמו ולדון.\n\nיוון טענה שמטוסי קרב טורקיים נעלו על מערכת הגנ\"א S-300 המוצבת באי כרתים. ואילו אנקרה טענה שטייסים יווניים נעלו על מכ\"ם של מטוסי קרב טורקיים במזרח הים התיכון בעת תרגיל של נאט\"ו. יוון הודיעה שהטורקים חודרים למרחב האווירי היווני.\n\nארדואן לא חדל לאיים על יוון ובאחרונה השמיע אזהרות בנוסח: \"טורקיה מוכנה לעשות מה שצריך בבוא הזמן\", או: \"טורקיה עלולה להופיע לפתע באישון לילה\". שר החוץ היווני הגיש תלונות למפקדת נאט\"ו ולאיחוד האירופי.\n\n",
    "האינפלציה השנתית בטורקיה: יותר מ-80%": "שיעור האינפלציה השנתי בטורקיה הגיע ל-80.2% בחודש אוגוסט האחרון - שיא של 24 שנה. לפי סוכנות הידיעות בלומברג, מדובר בחודש ה-15 ברציפות בה האינפלציה בטורקיה מזנקת, כאשר בחודש יולי הייתה בשיעור של 79.6%. יחד עם זאת, העלייה האחרונה הייתה נמוכה מההערכות שעמדו על 81.2%.\n\n>> לסיפורים החשובים והמעניינים בכלכלה ובצרכנות - הצטרפו לערוץ הטלגרם שלנו\n\nהאינפלציה בטורקיה הייתה יחסית יציבה בין השנים 2016-2004, אולם מדיניות הממשלה בראשות הנשיא רג'פ טאיפ ארדואן שקידמה צמיחה כלכלית והלוואות זולות במיוחד, ערערה את יציבות המטבע, אשר נפל לשפל חדש ברקע מצב הכלכלה העולמית בחודשים האחרונים. בשנה האחרונה נפלה הלירה הטורקית בלמעלה מ-50% אל מול הדולר וכיום נסחרת סביב 0.055 דולרים.\n\n1 צפייה בגלריה נשיא טורקיה, רג'פ טאיפ ארדואן ( צילום: רויטרס )\n\nבהתאם, הממשלה העלתה את תחזית האינפלציה שלה מ-9.8% ל-65% בשנת 2022, וצופה כי בשנה הבאה עליות המחירים ישארו ברמה גבוהה של 25%. הצפי נכון להיום הוא שהאינפלציה בטורקיה לא תרד מתחת ל-10% עד שנת 2025.\n\nיחד עם זאת, על פניו בכירים בממשל של ארדואן לא נראים מודאגים במיוחד מהמצב ומכנים אותו \"חולף\", בעוד הם מאשימים את הפלישה הרוסית לאוקראינה כגורם המרכזי לעליית מחירי המזון והסחורות ברחבי העולם, ולא את המדיניות הכלכלית של טורקיה עצמה.\n\nגם אם מתעלמים ממחירי האוכל והאנרגיה אשר ללא ספק הושפעו מהמלחמה בין רוסיה לאוקראינה, האינפלציה הטרוקית עדיין מרקיעה שחקים. כך למשל, מדד הליבה של האינפלציה זינק ל-66% בחודש אוגוסט האחרון - הכי הרבה מאז 2004. באיסטנבול, אחת מהערים המרכזיות בטורקיה, מחירי הנדל\"ן זינקו בכמעט 100% לעומת אוגוסט אשתקד.\n\nבמקביל, החשש ממיתון באירופה מעיב גם על טורקיה ובשל כך הבנק המרכזי במדינה חתך את שיעור הריבית במשק בחודש שעבר ב-1%, לשיעור של 13%.",
    "המתח בין טורקיה ויוון עולה שלב, ארדואן מחריף את הטון: \"יוון תשלם מחיר כבד\"": "נשיא טורקיה רג'פ טאיפ ארדואן מחריף את האיומים נגד יוון, אחרי שבאנקרה האשימו כי היוונים \"הטרידו\" מטוסי קרב טורקיים מעל הים האגאי והים התיכון.\n\nהמתח בין שתי חברות נאט\"ו גבר בשבוע האחרון אחרי שטורקיה האשימה כי מכ\"ם של סוללת הגנה אווירית יוונית מדגם S-300 שמוצבת באי כרתים ננעלה על מטוסי קרב טורקיים שחלפו במרחב הבינלאומי מעל הים האגאי.\n\nכמו כן, הטורקים האשימו כי מטוסי F-16 יווניים סיכנו מטוסי קרב טורקיים שהיו במשימה של נאט\"ו מעל הים התיכון. מנגד, היוונים האשימו את הטורקים בהפרות חוזרות ונשנות של המרחב האווירי שלהם.\n\nבנאום שנשא ארדואן במהלך ביקור בתערוכת נשק של התעשיות הביטחוניות של טורקיה הוא שלח מסרים מאיימים, כשהוא מתייחס לניצחון הטורקי במלחמה נגד יוון לפני מאה שנה. \"הכיבוש היווני של איי הים האגאי אינו מחייב אותנו\", הצהיר. \"כאשר הזמן יגיע, נעשה מה שצריך. אנחנו עלולים להגיע במפתיע לילה אחד\". ארדואן הוסיף: \"תסתכלו על ההיסטוריה, אם תלכו רחוק יותר, יוון תשלם מחיר כבד\".\n\nהתקשורת היוונית דיווחה כי בממשלה באתונה נערכים לאפשרות שהמתיחות תגבר לקראת הבחירות הכלליות והנשיאותיות בטורקיה שאמורות להתקיים ביוני 2023.\n\nמאחר שההנחה היא שהרטוריקה הטורקית מכוונת לקהל הפנימי, התקבלה ביוון החלטה שלא להגיב לדברים כדי למנוע עוד הסלמה.",
    "מאפיונר נמלט מביך את ממשלת טורקיה, יועצי ארדואן התפטרו": "בכיר במפלגת השלטון של רג'פ טאיפ ארדואן התפטר מתפקידו, אחרי שהואשם בשחיתות בסרטונים שהופצו ברשתות החברתיות על-ידי מאפיונר נמלט. אותו מאפיונר, סדאט פקר, מפרסם כבר יותר משנה שורת סרטונים ביוטיוב ובטוויטר נגד גורמים בכירים ב\"כוורת\" של נשיא טורקיה. הוא מאשים את מקורביו של ארדואן בשלל האשמות - מעבירות שחיתות ועד הברחת סמים, ואפילו רצח. לפקר יש עדת מעריצים בטורקיה, ובסרטונים שלו צופים מיליוני גולשים.\n\nהעבריין המורשע בן ה-51 שוחרר מהכלא ב-2014, ולפני שנתיים ברח מטורקיה אחרי שנפתחה נגדו חקירה. לפי ההערכות הוא מסתתר באיחוד האמירויות. פקר מודה בגלוי שהוא עומד בראש ארגון פשע, וטוען כי בטלפון שלו יש ראיות מפלילות נגד גורמים רשמיים בטורקיה, שלדבריו מעורבים בנעשה בעולם התחתון. בשבוע שעבר החרימה טורקיה את הבית המפואר של פקר באיסטנבול.\n\n2 צפייה בגלריה פקר וארדואן. ברח מטורקיה לפני שנתיים, ולפי הפרסומים מסתתר באיחוד האמירויות\n\nבפרסומים האחרונים בטוויטר, בסוף השבוע שעבר, טען פקר שגורמים טורקים דרשו שוחד מחברות שנסחרות בבורסה. אחד האישים שאותם האשים פקר הוא קוקרמאז קראג'ה, בכיר ב\"מפלגת הצדק והפיתוח\" וחבר בוועדת הכלכלה שמייעצת לנשיא. בתגובה לפרסומים החליט קראג'ה להתפטר.\n\nקראג'ה כתב בטוויטר ש\"קמפיין ההכפשה הממושך ברשתות החברתיות\" הוא \"לא-מוסרי\" ו\"גורם נזק לבריאותו והורס את חיי המשפחה שלי\". שלשום הוסיף: \"הלינץ' הזה, שהגיע לבתי ואשתי היפות, הפך פעם נוספת לאיום על בריאותי. מהסיבות האלה אני מתפטר מתפקידי\". הבכיר הטורקי הכחיש את הטענות נגדו, ואמר שמעולם לא פגש את האנשים שהופיעו בפרסום של פקר. בנוסף התפטר בשבוע שעבר יועץ נוסף של ארדואן, ששמו עלה בפרסומים האחרונים של המאפיונר הנמלט.\n\n2 צפייה בגלריה מתוך סרטון של סדאט פקר. מודה באשמה - ומאשים גורמים בממשלה בפשעים דומים ( צילום: AFP )\n\nהפופולאריות של פקר נובעת בין השאר מהכישורים הרטוריים שלו, ומהעובדה שהוא מודה שהוא אשם באותם פשעים שלטענתו ביצעו הגורמים בממשלה. הטענות שלו מתפרסמות על רקע ביקורת הולכת וגוברת על שחיתות ובזבוז כספי ציבור בעשור השני לשלטון ארדואן. ארדואן עלה לשלטון תוך הבטחה למגר את השחיתות שאפיינה את הממשלות החילוניות בטורקיה בשנות ה-80 וה-90, אך הסקרים מראים שהציבור מאמין שמפלגת השלטון האיסלאמיסטית חוטאת גם היא בשחיתות – נתון שאמור להדאיג את ארדואן לקראת הבחירות הכלליות שיהיו בשנה הבאה.",
    "מנצל את מצוקת אוקראינה: ארדואן מצא דרך להזרים מיליארדרי דולרים לקופת טורקיה": "נשיא טורקיה רג'פ טאיפ ארדואן גרף תשבוחות בינלאומיות רבות בזכות הסכם הובלת התבואה באופן בטוח מהים השחור, שנחתם בין אוקראינה לבין רוסיה - בתיווך רוסי - ב־22 ביולי. אולם, בזמן שנשיא טורקיה משפר את מעמדו הבינלאומי - המצב הכלכלי של מדינתו הולך ומחריף, עם עתודות מט\"ח מתדלדלות וגירעון מסחרי שהגיע ביולי לשיא של 10.7 מיליארד דולר (זינוק של 147% תוך שנה). לכן, כשהפנים של נשיא טורקיה לבחירות הוא מחפש פתרונות יצירתיים, והיום (ב') הוא הגיע לאחד חדש: הגדלת אגרת המעבר במצרי הבוספורוס והדרדנלים פי חמישה, מ־80 סנט לטון ל־4 דולר לטון.\n\nעיתוי ההחלטה לא מותיר מקום לדמיון שהרי מאז 1 באוגוסט ועד היום, לא פחות מ־1,043,286 טונות תבואה הובלו מאוקראינה דרך שני המצרים שמאז החתימה על אמנת מונטרה ב־1936 נמצאים בסמכותה המלאה של טורקיה. בהתחשב בהיקף התבואה בפרט שמובלת מהים השחור לים התיכון ובהיקף הסחורות בכלל, מדובר בכלי משמעותי לגריפת הכנסות במט\"ח. למעשה, הצעד הזה צפוי לצאת בסופו של דבר מכיסיהם של הצרכנים במדינות היעד.\n\nבשנת 2021, מספר המכליות שעברו בבוספורוס ובדרדנלים הגיע ל־38,551, והן נשאו 631,920,375 טונות שלפי תחשיב אגרה בסך 80 סנט לטון היו שוות הכנסה בסך 505,536,300 דולר. במחצית הראשונה של 2022 השני, למרות שהמלחמה באוקראינה כבר התחוללה ביתר שאת, עברו במצרים 17,035 מכליות שהובילו 267,756,611. לצורך העניין, היקף הסחורות במחצית הראשונה של השנה היה שווה הכנסות מאגרת מעבר של 80 סנט בסך כולל של 214,205,289 דולר. השלכות הגדלת אגרת המעבר פי חמישה עבור אותה כמות סחורה מביאה את היקף ההכנסות של טורקיה ליותר ממיליארד דולר.",
    "בלאגן: טורקיה מאיימת לפרוש מאל' אירופה": "יום אדיר של משחקים הגיע לסיומו באליפות אירופה, כאשר באחד המשחקים האחרונים היינו עדים לקרב אדיר בין טורקיה לגיאורגיה, שהסתיים לאחר שתי הארכות בניצחון גיאורגי. המשחק הערב היה עצבני במיוחד, כשמלבד ההרחקה של ארגין עתמאן לקראת הסיום, האירוע האלים של המשחק הגיע במהלך הרבע הרביעי כאשר פורקן קורקמז התעמת עם דודה סאנדזה, שזרק לו כמה מילים לאחר שביצע עליו עבירה. צפו ברגעי העימות על הפרקט בנגן הווידאו למעלה.\n\nבעקבות האירוע הורחקו השניים ולפי טענותיהם של אנשי טורקיה, קורקמז הותקף ע\"י שלושה שחקנים גיאורגים ואנשי אבטחה. סגן נשיא ההתאחדות הטורקי, עומר אונאן, אמר לאחר מכן: \"בזמן שקורקמז הלך במסדרון לחדרי ההלבשה עם המאמן שלנו, השחקנים שלא היו בסגל של גיאורגיה (טוקו שנגליה אחד מהם לטענתו, כשגם גוגה ביטדזה היה שותף לפי דיווחים טורקיים) תקפו אותו יחד עם סאנדזה והמשטרה המקומית. בסוף המשחק השוטרים גם דחפו אותנו. אני קורא לפיב\"א ואמרתי גם לפקידי פיב\"א שלא ישלו את עצמם או יחשבו שאנחנו טיפשים. הם יביאו לנו את הצילומי אבטחה מהמסדרון דקה אחר דקה מבלי להחסיר שנייה. אם המצלמות לא יגיעו אלינו, נעזוב את הטורניר\".\n\nעוזר המאמן, האקאן דמיר, שהופיע למסיבת העיתונאים בעקבות הרחקתו של ארגין עתמאן, אמר בסיום: \"אחרי שהשחקן שלנו, פורקאן קורקמז, הורחק, שלושה שחקני הקבוצה היריבה תקפו אותו במסדרונות עם מאבטחים, שתקפו גם את המאמן שלנו. באנו לכאן לשחק כדורסל, לא אגרוף. לכן, אנו מוטרדים מאוד מהחולשה הביטחונית שחווינו היום\".\n\nהאזינו לפרק החדש: יורוסטפ על הפתיחה הסוערת של אליפות אירופה 2022 >>",
    "מתן פלג: נרמול היחסים עם טורקיה – הסכמה שבשתיקה למעורבות מדינית זרה ועוינת": "אחרי ארבע שנים בהן באנקרה לא כיהן שגריר ישראלי, הודיע משרד החוץ על מינויה של אירית ליליאן לייצג אותנו שם. על פניו, נורמליזציה עם מדינה מוסלמית היא צעד מבורך, המצטרף להסכמי אברהם. אך למרות הדממה במישור הדיפלומטי, טורקיה מעבירה לישראל מסר מתחת לפני השטח כבר מספר שנים.\n\nכשיאיר לפיד יפגוש את נשיא טורקיה רג'יפ טאיפ ארדואן, הוא בוודאי ייזכר בסלוגנים התוקפניים שהוא אישר נגד בנימין נתניהו, אותו כינה ארדואן. אלא שאחרי שהקים ממשלה עם נציגת האחים המוסלמים בישראל, בוודאי לא תהיה לו בעיה להיפגש עם מנסור עבאס של טורקיה. מדינתו משקיעה עשרות מיליוני דולרים בשנה בירושלים ובריכוזים מוסלמיים נוספים ברחבי הארץ.\n\nנתיב הכסף מגיע דרך עמותות מוסלמיות מקומיות המזוהות עם התנועה האסלאמית מוזרמים מעמותות ממשלתיות טורקיות, במטרה לאפשר לתנועה האסלאמית קידום של עשרות מיזמים קהילתיים ודתיים כאן בישראל.\n\nהסוכנות הממשלתית לתיאום ולשיתוף פעולה (TIKA), היא קרן סיוע אסלאמית שקשורה ישירות לארדואן, ומזרימה כספים בהיקפים אדירים לפרויקטים אסלאמיים בכ־140 מדינות. את האחיזה שלה ברחבי ירושלים היא מהדקת בין היתר באמצעות חלוקת מענקים כספיים לבעלי חנויות ולסוחרים מוסלמים לרגל הרמדאן.\n\nחלוקת המענקים, יש לציין, איננה סעד לנזקקים, שכן הסוחרים בעיר העתיקה הם בעלי מעמד בעולם הערבי; החלוקה היא תזכורת לנוכחות של הטורקים במקום ולריבונות שטורקיה שואפת אליה — על חשבון ישראל וירדן. ב־2018 ,למשל, פיזרה סוכנות טיקה המחאות על סך 500 דולר כל אחת, בתוספת דגל טורקיה עם סמליל העמותה.\n\nעל פי ההערכות, באותו מבצע חולקו כמיליון וחצי ₪. וכך, דגליה של מדינה זרה שיחסיה עם ישראל נעים תדיר בין שלום קר לעוינות לוהטת עיטרו את ירושלים בהמוניהם. מיזם \"ירושלמי\" נוסף שממומן על ידי הטורקים הוא מערך ההסעות האדיר שמביא מדי שנה עשרות אלפי מוסלמים להר הבית.\n\nכמו שנהוג לומר, אין ארוחות חינם. ארדואן משקיע בישראל מסיבה מסוימת ויש תמורה לאגרה: ב-2016, כאשר ארדואן התמודד עם ניסיון הפיכה (שכשל), הוא זכה לתמיכה גדולה ברחוב הערבי- ישראלי. בערים הערביות נערכו עצרות תמיכה להזדהות עם הנשיא הטורקי. שני פלגי התנועה האסלאמית, הצפוני והדרומי, הביעו תמיכה פומבית בארדואן, שגבר על ניסיון ההפיכה. ב-2017 שגריר טורקיה בישראל כמאל אוקם אירח את מנהיג הפלג הצפוני השייח ראאד סלאח, שהורשע בהסתה ובתמיכה גלויה בטרור.\n\nעמותה טורקית שכדאי לשים עליה דגש היא \"יד ביד\" (Derneği Ele Elden) שמושבה באנקרה. מאז 2012 היא פועלת על מנת \"להקל על תושבי השטחים שנכבשו בידי ישראל ב-48'\", באמצעות עשרות פרויקטים בעלות כוללת של מיליוני אירו. שלושת המיזמים העיקריים שלה הם בנגב- בניה, שיפוץ והסעות להר הבית.\n\nלפיד בטח יופתע לגלות שעל אף מאמציו המרשימים של ארדואן לשפר את היחסים עם ירושלים, טורקיה מעולם לא הפסיקה להשקיע בכיבוש הלבבות האסלמי-טורקי של ערביי ירושלים וערביי ישראל בכלל. ב-2020 הגדילה TIKA את המימון שלה לפעילות החוץ במזרח התיכון, עד לגובה של שמונה מיליארד דולר.\n\nטורקיה יש לזכור היא צומת הדרכים המרכזית ביותר בעולם לתנועת האחים המוסלמים הגלובלית. כך בחודש מרץ 2021 , התכנסה באיסטנבול ועידת \"ההתאחדות העולמית של חכמי הדת המוסלמים\" — גוף שנתמך על ידי טורקיה וקטר, ומזוהה עם האחים המוסלמים וחמאס. במהלך הכנס הצהיר יושב ראש ההתאחדות, עלי קרה דאר'י, כי \"ניצחון צלאח א־דין ושחרור ירושלים עומד לחזור על עצמו\". אזכורו של המצביא המוסלמי המפורסם השתלב היטב עם התסיסה המתגברת סביב שכונת שייח' ג'ראח, לא רק מפני שזו נתפסת כבר זמן רב כסמל למאבק ב\"כובש הישראלי\", אלא גם מפני שחוסם א-דין של ג'ראחי היה הרופא המנתח של צאלח א־דין עצמו, וכביכול קיבל את האזור הזה מידיו במתנה.\n\nנרמול היחסים עם טורקיה אינו מינוי שגרירה או אירוח נשיא המדינה. אלא הפסקת החתרנות האידואולוגית הטורקית בענייניה הפנימיים של ישראל.",
    "שדות הקרב שמרפדים את הקופה הטורקית": "למעלה מחמישים מל\"טים קרביים מכרה טורקיה עד היום לאוקראינה. בתוך חודשים ספורים מאז החלה המלחמה באוקראינה זכו המל\"טים האלה לתואר Game Changer בשל תרומתם המשמעותית ליכולת ההתגוננות והתקיפה של הכוחות האוקראיניים. מפקדים אוקראינים מסבירים כי לולא הסיוע הטורקי הזה הם היו מתקשים מאוד להתמודד עם השיירות הרוסיות של הטנקים וכלי הרכב המשוריינים. רמטכ\"ל צבא אוקראינה, ולרי זאוז'ני, גילה השבוע כי המל\"טים הטורקיים הרסו בתוך שלושה ימים ציוד ונשק רוסיים השווים כ-26 מיליון דולר.",
    "ספרד גברה 69:72 על טורקיה וסיימה ראשונה": "יום המשחקים האחרון בבית א' באליפות אירופה יצא לדרך ובהחלט יש הרבה על מה לשחק - עם כל הכבוד לקרבות על מקומות 3-4 שיתקיימו בהמשך היום בין בולגריה לבלגיה וגיאורגיה למונטנגרו, במשחק הגדול של היום, בקרב על המקום הראשון ספרד ניצחה 69:72 את טורקיה והיא תחכה בשמינית הגמר לליטא. הטורקים, שסיימו במקום השני בבית, מחכים לתוצאות הבית המקביל, כשהם יודעים שיפגשו את סלובניה, גרמניה או צרפת.\n\nטורקיה - ספרד 72:69\n\nכמצופה מזה זמן רב, שתי הקבוצות החזקות בבית הגיעו למשחק האחרון כשהן יודעות שניצחון יסדר להן את המקום הראשון. כצפוי, המשחק היה צמוד לכל אורכו, כאשר אף אחת משתי הקבוצות לא הצליחה לפתוח פער דו ספרתי אפילו פעם אחת הערב. הספרדים, שהגיעו לרבע האחרון ביתרון שש, ראו את הטורקים רצים 0:9 בפתיחת הרבע, אך הצליחו להחזיר את היתרון ונעזרו בעבירה חמישית של אלפרן שנגון.\n\nבמאני טיים, יכולת טובה של לורנזו בראון ו-ווילי הרננגומס נתנה את הניצחון, בעוד שיין לארקין מנגד סיפק עוד משחק חלש. ווילי הרננגומס הוביל את הספרדים עם 15 נקודות ו-7 ריבאונדים ובראון תרם 11 נקודות ו-7 אסיסטים. בצד השני, צ'די אוסמן קלע 20 נקודות, פורקאן קורקמז תרם 16 נקודות ושנגון קלע 14.\n\nבולגריה - בלגיה 89:80\n\nעוד ערב גדול של רטין אובאסוהן (25 נקודות ו-7 ריבאונדים) עשה את ההבדל עבור הבלגים, שהבטיחו את מקומם בשמינית הגמר וכעת הם מחכים למשחק האחרון בבית כדי לדעת אם יסיימו במקום השלישי או הרביעי, כמו גם לתוצאות בבית המקביל. המנצחים ברחו ברבע השני ולמרות ניסיונות קאמבק של הבולגרים, הם הצליחו לסגור את הסיפור. סשה וזנקוב סיים טורניר אדיר עם 26 נקודות ו-13 ריבאונדים.\n\nצפו בתקציר>>>",
    "לראשונה זה יותר מעשור: ספינת מלחמה טורקית עגנה בישראל": "4 צפייה בגלריה ( צילום: ורהפטיג ונציאן )\n\nלראשונה זה עשור, הגיעה הבוקר (שבת) לנמל חיפה משחתת של הצי הטורקי. מטרת הגעת הספינה לישראל היא תרגיל של נאט\"ו, במסגרתו היא תעגון בנמל לביקור של כמה ימים, תתדלק ו\"תפגין נוכחות\". היא לא צפויה להשתתף באימונים משותפים בישראל.\n\nעגינת המשחתת הטורקית TCG Kemalreis (F-247), שנכנסה לנמל חיפה כשעה אחרי אוניית הצי האמריקני USS Forrest Sherman שעוגנת בארץ גם היא במסגרת נאט\"ו יחד עם ספינה איטלקית, מגיעה כשברקע ההתחממות ביחסים בין ישראל לטורקיה, במסגרתה הודיעו שתי המדינות בין השאר על החזרת השגרירים לאנקרה ולתל אביב.\n\nמדובר צה\"ל נמסר כי \"השבוע עגן בנמל חיפה כוח משימה של נאט\"ו אשר כלל ספינה אמריקאית וספינה טורקית\". גורם צבאי בכיר אמר כי העגינה היא חלק משיתוף הפעולה והתמיכה של ישראל בנאט\"ו. לא מתוכננות פעילויות בין צה\"ל לכלי הטורקי, צוותו או מפקדיו, כולל קבלות פנים, אימונים או מפגשים.\n\n4 צפייה בגלריה ( צילום: אנתוני הרשקו )\n\n4 צפייה בגלריה האונייה האמריקנית, שהגיעה גם היא לנמל חיפה במסגרת נאט\"ו ( צילום: אנתוני הרשקו )\n\n4 צפייה בגלריה ( צילום: ורהפטיג ונציאן )\n\nמלשכתו של לפיד נמסר ביום השיחה כי \"המנהיגים הודו זה לזה על התפתחות היחסים בין שתי המדינות בתקופה האחרונה בעקבות הדיאלוג בין רה\"מ לפיד לבין נשיא טורקיה ארדואן וחילופי הביקורים בין שני שרי החוץ. ראש הממשלה והנשיא בירכו אחד את השני על ההחלטה לחזור לייצוג דיפלומטי מלא ולהשבת השגרירים והקונסולים הכלליים לישראל ולטורקיה\".\n\nתהליך ההתקרבות בין ישראל לטורקיה הותנע בחודשים האחרונים עם הגעתו של נשיא המדינה יצחק הרצוג לארמונו של ארדואן הנשיא באנקרה. הרצוג התקבל בתזמורת שניגנה את ההמנון \"התקווה\" - במפגש המדיני הראשון מאז 2008. שלושה חודשים אחר כך, לפיד הגיע לטורקיה, בצל סיכול פיגוע איראני על אדמת איסטנבול.",
    "ניצחונות לפולין ופינלנד, הצגות ענק ליאניס ודונצ'יץ' ביורובאסקט - וואלה! ספורט": "בוסניה - צרפת 81:68\n\n\n\nלאחר שהיממו את סלובניה הוכיחו הבוסנים שכדאי לקחת אותם מאוד ברצינות, וגם היום הם לא היו רחוקים מניצחון על צרפת, לאחר שמחקו פיגור דו-ספרתי והוליכו 59:61, שש דקות לסיום, אלא שאז יצאו הטריקולור לריצה מוחצת וסגרו עניין. גרשון יאבוסלה בלט עם 15 נקודות, תומא הרטל ואוון פורנייה הוסיפו 14 כל אחד, בדרך הבטוחה לשמינית הגמר. דז'נאן מוסא, יוסוף נורקיץ' ומיראלם חלילוביץ' קלעו 14 כל אחד מנגד.\n\n\n\nגרמניה - סלובניה 88:80\n\n\n\nהדרמות בבית המוות נמשכות - גרמניה איבדה את המאזן המשולם, הסלובנים השיגו ניצחון חשוב מאוד והכל יוכרע ביום המשחקים האחרון. אחרי כמה משחקים לא פשוטים התפוצץ לוקה דונצ'יץ' עם 36 נקודות ו-10 ריבאונדים, וקיבל גם סיוע מגוראן דראגיץ' (18 נקודות). דניס שרודר קלע 19 בצד השני.\n\n\n\nהונגריה - ליטא 87:64\n\n\n\nלאחר שקיבלה סיוע מצרפת במשחק המקביל, עשתה ליטא את שלה ושמרה על סיכוי להעפיל לשמינית הגמר והשיגה סוף סוף ניצחון בכורה בבית המוות. קשה זה לא היה מול הנבחרת החלשה ביותר בבית ב', שסיימה את דרכה בטורניר. יונאס ולנצ'יונאס (21 נקודות) ודומנטאס סאבוניס (19) כרגיל נתנו את הטון, זולטן פרל קלע 16 בצד השני.",
    "לא רק \"הכל כלול\": בודרום שבטורקיה - חופשה ים תיכונית בחצי מהמחיר": "שנת הלימודים החלה, והחגים כבר בפתח, עם ירידת הטמפרטורות הקלה הצפוייה, טורקיה מהווה את אחד מאתרי התיירות הכי משתלמים בתקופה הזו, ולא רק בגלל ב\"הכל כלול\".\n\nבזמן שמחירי המלונות בישראל מרקיעים שחקים, הלירה הטורקית נמצאת בשפל חסר תקדים, מה שהופך את המחירים במדינה לנוחים במיוחד. העיר בודרום, הממוקדמת על \"הריביירה הטורקית\" היא אחת מהערים הנעימות והמיוחדות לבקר בהן.\n\nבודרום היא עיר גדולה חוף גדולה יחסית, והתחושה שהיא מעניקה היא של עיר שוקקת ומלאת חיים, ולא רק של תיירות, מתגוררים בה קצת פחות מ-200 אלף תושבים ומבקרים בה מדי שנה מאות אלפי אנשים. העיר מתפרשת על מורדות הרים המובילים את החוף, מלאה בתים לבנים קטנים ומזכירה במשהו את האי המפורסם רודוס וחופי יוון הקסומים.\n\nבודרום, טורקיה (צילום: קיץ ברבנר)\n\nהעיר ממוקדמת לצד שרידי ההליקרנסוס שהייתה עיר יוונית עתיקה ששכנה בעת העתיקה בדרום-מערב קאריה, מלאה באתרים היסטוריים, בראשם טירת בודרום. הטירה היא אולי האתר המעניין ביותר בעיר והיא מלאה במוזיאונים שונים המציגים עתיקות שנמצאו בין השאר בספינות שטבעו במימי הים התיכון ויכולות להעיד על המסחר שהתקיים באזורנו בתקופות עתיקות.\n\nאנחנו מתמקמים במלון HillStone היוקרתי שנמצא בכניסה לעיר, בחלקה הצפוני ובזכות מיקומו על ראש ההר צופה על כל העיר. הנוף המרהיב הנשקף מרחבת הבריכה הגדולה, מפצה על המרחק מהים. הפעם מדובר בחווית בוטיק אקסקלוסיבית ושקטה יותר. לאורחים מוגשת ארוחת בוקר הכלולה במחיר, ואילו את ארוחת הבוקר, אם יבחרו, יוכלו לאכול באחת ממסעדות היוקרה של המלון.\n\nאת היום אנחנו מסכמים בביקור ביקב \"Karnas\" הקסום שנמצא כ-25 דקות נסיעה מבודרום. היקב מביא איתו את סיפורה המעניין של משפחת איסמן, בעלת המקום, שביקשה לפתוח יקב באזור שלא היה נחשב לידידותי לגידול יין, ולאחר מחקר מקיף החליטה לשתול בו את זן הזינפנדל מקליפורניה, שרבים טוענים כי הגיע במקור מאזור טורקיה. כך שכפי שטוענים ביקב, יכול להיות שהם היו האנשים הראשונים שהחזירו את זן הענבים הייחודי אל ביתו ההיסטורי.\n\nבודרום, טורקיה (צילום: קיץ ברבנר)\n\nהיקב כולל מרתף יינות שלמרות מראהו העתיק עוד לא חגג 20 שנה, בו קיים שולחן סועדים גדול לאירועים בימי החורף. בחוף ממוקמים שולחנות נוספים המשקיפים על בריכה עם מזרקות מים וברווזים המטיילים חופשי, בה נמצאת המסעדה של המקום, המגישה מנות גורמה קטנות ומעולות.\n\nאת היום הבא אנחנו מקדישים, לאחת האטרקציות המרכזיות והמפורסמים של עיר החוף - הפלגה באחת מהיאכטות המפוארות של בודרום. היאכטה גדולה ומאובזרת, כולל חלק אחורי מוצל עם ספות וחלק קדמי עם מזרנים למי שחשקה נפשו להשחים בשמש הטורקית, והצוות מפנק אותנו בשלל מאכלים מקומיים ובבירה המקומית המפורסמת Effes. גם הפעם אנחנו עוגנים בשתי נקודות הרחק מהמרינה.\n\nאז אם אם מתכננים את החופשה הבאה בחגים, ערי החוף של טורקיה בהחלט יכולות להוות את המפלט הבא שלכם.\n\nהכותב היה אורח של לשכת התיירות הממשלתית של טורקיה",
    "האינפלציה בטורקיה משתוללת, והבנקים בכווית בלחץ": "בנקים מנסיכויות המפרץ שעבדו עם טורקיה ספגו הפסדים כספיים קשים מאז שהמטבע הטורקי צנח בקצב מהיר ב-2018 ויצר אינפלציה קשה. כעת, מנהיגים בכמה מדינות עשירות בנסיכויות המפרץ מוכנים למכה נוספת בשנה הבאה בגלל הקשרים שהם מנהלים בטורקיה, על פי דו\"ח עדכני מחברת הרייטינג Fitch.\n\n\n\n\n\nבנקים במדינות כמו בחריין, כווית, אומן, קטאר, ערב הסעודית והאמירויות עם שלוחות בטורקיה היו צריכות להסתגל לדו\"חות של היפר-אינפלציה במחצית הראשונה של 2022. האינפלציה המצטברת בטורקיה במהלך שלוש השנים האחרונות זינקה מעל 100%. על פי הדיווחים, בנקים עם שלוחות בטורקיה ספגו הפסדים של כ-950 מיליון דולר במחצית הראשונה של 2022, כשהמפסידה הגדולה היא NBD, הבנק השני בגודלו בכוויית.\n\nהלירה הטורקית הפסידה השנה 26% משוויה לעומת הדולר, מה שהופך את היבוא ואת רכישת מוצרי היסוד להרבה יותר מאתגרים עבור 84 מיליון התושבים בטורקיה. לפני חמש שנים, דולר אחד היה שווה בערך 3.5 לירות טורקיות, והיום דולר אחד שווה 18 לירות.\n\n\n\nהמדרון התחיל כשהכלכלה הטורקית צמחה במהירות אבל הבנק המרכזי שלה סירב להעלות את שיעור הריבית כדי לעצור את האינפלציה העולה. לזה הצטרפו גורמים נוספים כמו צמצום עודפי מטבע החוץ והעלייה במחירי האנרגיה, כולל סכסוכים עם ארה\"ב שכמעט נגמרו בסנקציות על טורקיה, החמירו את האינפלציה.",
    "נשיא טורקיה ארדואן: \"פוטין הסכים לסיים את המלחמה\"": "מנהיג טורקיה אמר כי פוטין הפגין נכונות לסיים את המלחמה באוקראינה ומוסקבה וקייב הסכימו להחליף 200 אסירים באחת מעסקאות חילופי השבויים הגדולות ביותר בשבעת החודשים של מלחמת אוקראינה\n\nמנהיג טורקיה אומר כי פוטין הראה נכונות לסיים את המלחמה באוקראינה. נשיא טורקיה רג'פ טאיפ ארדואן אמר בראיון אמש (שני) כי מוסקבה וקייב הסכימו להחליף ביניהם 200 אסירים באחת מעסקאות חילופי השבויים הגדולות ביותר בשבעת החודשים של מלחמת אוקראינה.\n\nבשיחה עם ערוץ הטלוויזיה PBS זמן קצר לאחר השיחות עם עמיתו הרוסי ולדימיר פוטין במהלך פסגה אזורית באוזבקיסטן, כינה ארדואן את המוחלפים \"בני ערובה\".\n\n\"מאתיים בני ערובה יוחלפו בהסכמה בין הצדדים. אני חושב שזה צעד משמעותי\", המנהיג הטורקי הוסיף כי פוטין הפגין נכונות לסיים את המלחמה. \"היו לנו דיונים מאוד נרחבים והוא בעצם מראה לי שהוא מוכן לסיים את זה בהקדם האפשרי\", הצהיר ארדואן, וציין כי התרשם ש\"הדרך שבה הדברים מתנהלים כרגע היא די בעייתית\".\n\nהצהרה זו סותרת את ההצהרה של דובר הקרמלין דמיטרי פסקוב, שאמר לתקשורת הרוסית כי \"דרכים פוליטיות ודיפלומטיות\" לסיום המלחמה באוקראינה \"אינן נבחנות כעת\" על ידי מוסקבה. לדברי ארדואן, הפסקת האש תחייב את החזרת השטח האוקראיני שנכבש על ידי רוסיה. \"אם יהיה שלום באוקראינה, כמובן שהחזרת השטח תהפוך לחשובה\", הדגיש.",
    "ישראל וטורקיה מנהלות מגעים על פגישה בין לפיד לארדואן": "ישראל וטורקיה מנהלות מגעים על פגישה בין לפיד לארדואן בשולי עצרת האו\"ם\n\nאם פגישה כזו תתקיים בעוד כשבועיים, זו תהיה הפעם הראשונה בה נפגש ארדואן עם ראש ממשלה ישראלי מאז נפגש איתו אולמרט באנקרה ב-2008. מדובר יהיה בצעד הבא בנירמול היחסים בין המדינות, שלפני כשלושה שבועות הכריזו על החזרת היחסים הדיפלומטים ביניהן לדרג הגבוה ביותר",
    "רכבת לילה לאיזמיר: פסטיבל ישראל יצדיע למוזיקה הטורקית-ישראלית": "המוסיקה הטורקית שזורה ולא מהיום, במוסיקה הישראלית, מושרת ומנוגנת על ידי יוצרים ומוסיקאים בכירים כמו מיקי גבריאלוב, שלומי שבת, עופר לוי, זוהר ארגוב ואחרים, ולא רק. היא גם מצמיחה שיתופי פעולה פוריים בין מוסיקאים טורקים וישראלים.\n\nהמוסיקה, כך ניכר, אינה מכירה בגבולות, ממשלות, התראות ביטחוניות או אינטרסים פוליטיים. היא חיה ובועטת באולפנים ובאולמות המופעים של איזמיר, איסטנבול ואנקרה כמו גם בתל אביב, ירושלים, או בשדרות. לפיכך היה זה אך טבעי ומתבקש שפסטיבל ישראל שייפתח בסוף השבוע, יקדיש לילה שלם לזוגיות המוסיקלית טורקית ישראלית.\n\nמדובר במופע \"רכבת לילה לאיזמיר\" בהשתתפות אמנים ישראלים בולטים ואמנים טורקים צעירים ומיוחדים, שיחתום את אירועי פסטיבל ישראל 2022, ויתקיים ב-22.9 בגן העצמאות בירושלים, בניהולו האמנותי של המוסיקאי שלומי אלון, חבר להקת \"הדג נחש\" וממייסדיה.\n\n\"מעבר להיותה מדינה גדולה עם עבר מפואר, טורקיה היא מדינה בעלת עושר מוסיקלי רב השפעה, המשוחח עם פרסית וערבית. המופע מייצג את הגשר התרבותי אמנותי בין טורקיה וישראל שהולך ומתחזק בשנים האחרונות\", אומר שלומי אלון.\n\nברשימת האמנים המוסיקאים הישראלים והטורקים שיקחו חלק במופע זוהרים שמות כמו ברי סחרוף, דודו טסה, בלקן ביט בוקס, רד אקסס, קאלבן (טורקיה), ג'נסט (טורקיה), מוראט ארטל (טורקיה), הראל שחל והעות'מאנים ועוד, שינגנו ויבצעו אלה את הלהיטים של אלה (הטורקים של הישראלים ולהיפך) במופע תלת שפתי: עברית טורקית ואנגלית.\n\nדודו טסה (צילום: פלאש 90)\n\nלדברי שלומי אלון הזרע שהצמיח את הנבט הראשוני למופע היה הביצוע של הזמרת הטורקית קלבן (Kalben ) שהתאהבה בשיר \"הגולה\" של דודו טסה, ובעיצומה של מגפת הקורונה היא נחתה בישראל והקליטה עם דודו טסה גרסה טורקית לשיר שיצא כסינגל ובשנה שעברה אף כיכב ברשימת ההשמעות בטורקיה. ההרכב הישראלי למוסיקה אלקטרונית ואינדי רד אקסס שאמון על הצד האלקטרוני, בערב המופע יארחו חבריו את מוראט ארטל הסולן של \"באבא זולא\" הלהקה הטורקית הוותיקה שנוסדה ב-1996 ופועלת בתפר שבין עולמות הגרוב ומוסיקה פסיכדלית המשלבת במוסיקה שלה נגינה על כלים אוריינטליים מסורתיים ומוסיקה אלקטרונית. מוראט ארט מנגן על סאז חשמלי, כלי טורקי מייצר את הצליל הטורקי המיוחד.\n\nה\"בלקן ביט בוקס\" תארח את ג'נסט הראפרית הטורקית בריטית שלדברי אלון צפוי להיות אחד מרגעי השיא של המופע. ויופיע גם ההרכב \"הראל שחל והעותומנים\" בראשו של שחל המנגן בקלרינט טורקי יתנו בראש ועוד.\n\nאת הבימה הגדולה בגן העצמאות בירושלים יחלקו 11 נגנים ושבעה אמנים מבצעים במופע שפונה לכלל הגילאים מתוך ידיעה שברי סחרוף שיש לו שורשים טורקיים, ודודו טסה הם אמנים אהובים בלי הבדל גיל, אבל אין ספק, מאשר שלומי אלון, שהוא קורץ גם לקהל צעיר לעודדו להגיע לפסטיבל.\n\nבלקן ביט בוקס (צילום: תומר ניוברג, פלאש 90)\n\nשלומי אלון, 47, מוסיקאי, ראפר, סקספוניסט, וכבר חצי יובל מ\"הדג נחש\" הלהקה הירושלמית שבימים אלה מבשלת באולפנים את האלבום העשירי שלה. גם חבר בלהקת \"פאנקנשטיין\".\n\nבנוסף הוא מקליט אלבום משלו אינסטרומנטלי בחלקו, \"שלומי אלון\", עליו עבד במהלך הקורונה. לאורך השנים הוא גם מנגן עם אמנים מובילים בהם שלום חנוך, משינה ואחרים. לדבריו אין לו שורשים טורקיים למעט החיבור המוסיקלי, דבר התורם לתפקידו כמנהל מוסיקלי של המופע.\n\nהפשרת היחסים בין ישראל לטורקיה סייעה להרמת המופע?\n\n\"למרות שאני חבר בלהקה חברתית פוליטית ('הדג נחש') בשנים האחרונות אני לא מתעניין בפוליטיקה. זו המוסיקה שמחזיקה אותי שפוי, ובכל ביקורי בטורקיה אני מתקבל בחום ומרגיש שם כמו בבית\".",
    "\"מעכשיו חברות התעופה הישראליות יוכלו לנחות באיסטנבול ולהמריא ממנה\"": "לאחר שזה היה באוויר בחודשים האחרונים, אתמול צייץ ראש הממשלה יאיר לפיד: \"אישרנו היום בממשלה הסכם לכינון קשרי תעופה בין טורקיה לישראל. מעכשיו חברות תעופה ישראליות יוכלו לנחות באיסטנבול ולהמריא ממנה, וכך גם ביעדים אחרים בטורקיה\". ההכרזה הזו מגיעה לאחר שב-15 השנים האחרונות, מאז 2007, חברות ישראליות לא יכלו לטוס לטורקיה בגלל מחלוקות בטיחותיות שונות.\n\nכעת, ניתן לחכות ולראות איזה חברת תעופה ישראלית תחל להפעיל את הטיסות למדינה אליה טסים הכי הרבה ישראלים ותנסה לתחרות בטורקיש איירליינס וחברת הלואו קוסט פגסוס. עוד לפני האישור הסופי הכשירו חברות ישראייר וארקיע את הקרקע והגישו בקשה להפעלת טיסות למדינה.\n\nאישרנו היום בממשלה הסכם לכינון קשרי תעופה בין טורקיה וישראל. מעכשיו חברות תעופה ישראליות יוכלו לנחות ולהמריא מאיסטנבול וגם ביעדים אחרים בטורקיה. — יאיר לפיד - Yair Lapid (@yairlapid) September 4, 2022\n\nעוז ברלוביץ', מנכ\"ל ארקיע אינטרנשיונל, אמר היום: \"האווירה החדשה מכיוון הטורקים, ביחד עם מגוון המחירים שישתנה כתוצאה מהכפלת ההיצע וכניסת החברות הישראליות, צפוי להביא את נתח השוק לטורקיה לכ-15 אחוזים מכלל היוצאים והנכנסים לישראל\".\n\nברלוביץ' ציין כי ארקיע מתכננת להפעיל טיסה יומית ובסופי השבוע שתי טיסות יומיות, כולל שישי ושבת. בהמשך, לקראת האביב ארקיע מתכננת להפעיל טיסות לשני יעדים חדשים: אנטליה ודלמן (מרמריס). כמו כן, לטענתו, החברה תציע מגוון חופשות הכוללות חבילות של טיסה ומלון. איסטנבול היא העיר אליה טסים הכי הרבה ישראלים. האם השוק יגדל? | צילום: Club4traveler | shutterstock\n\n\n\nד״ר עוזי פרוינד פיינשטיין, מומחה לכלכת תעופה ומרצה במכללה האקדמית כנרת, מציין ש\"החברות הישראליות ימצאו את עצמן מתחרות מול חברות תעופה מקומיות רבות, המציעות טיסות סדירות וטיסות שכר (צ'רטר). בין אלו ניתן למנות את טורקיש איירליינס, פגסוס וקורנדון. עבור חברות התעופה הישראליות מדובר באתגר לא פשוט אשר יחייב אותן לגבש מוצרים תחרותיים (הן במחיר והן בשירות) אשר יאפשרו להן לכבוש נתח שוק ולהיות רווחיות. חשוב לציין כי חברות התעופה הישראליות מחזיקות במספר יתרונות חשובים מבחינת הנוסע הישראלי, כגון אבטחה הדוקה וצוות הדובר את השפה העברית. יהיה מעניין לראות כיצד השוק הישראלי יקבל את כניסת חברות התעופה הישראליות לשוק שהוא רווי בתחרות גם כך, והאם הביקושים העצומים לטיסות לאחר החזרה לפעילות של תעשיית התיירות יאפשרו לחברות הישראליות למצוא ברכה גם בשוק הטורקי\".\n\nאל על מחזירה את הטיסות להונג קונג\n\nלראשונה מאז מרץ 2020, באל על הודיעו היום על חידוש טיסותיה הישירות להונג קונג החל מ-4 לפברואר 2023 (כשלוש שנים מאז ההפסקה). מכירת הכרטיסים צפויה להתחיל היום (5.9).\n\n>> המדריך המלא למטייל בהונג קונג\n\nכזכור, בשל החלטת הרשויות בהונג קונג לסגור שעריה עקב מצב התחלואה בקורונה, אל על חדלה לבצע טיסות ליעד. בחודשים האחרונים הרשויות בהונג קונג החליטו להקל את המגבלות ולאפשר כניסה לתיירים. אל על מתכננת להפעיל 3 טיסות שבועיות, בימי שני, רביעי ומוצ\"ש. הטיסות יופעלו באמצעות מטוס 787 הכולל שלוש מחלקות שירות - תיירים, פרמיום ועסקים, במחיר החל מ-839 דולרים במחלקת תיירים לייט (לא כולל כבודה והושבה), והחל מ-999 דולרים במחלקת תיירים קלאסיק (כולל כבודה והושבה).\n\nקו הרקיע של הונג קונג | צילום: booking.com\n\n\"אנו מתרגשים מכל יעד החוזר לרשת הנתיבים שלנו המאפשר לנו לשוב לפעילות מלאה טרום הקורונה ואף מעבר\" אומר ירום ודיש, סמנכ\"ל מכירות ותיירות באל על. \"אנו פועלים להמשך הרחבת היעדים למזרח הרחוק, יעדים פופולריים בקרב הנוסע הישראלי\".",
    "המאפים של סימיט סאראי, רשת בתי המאפה הטורקית, מגיעים לארץ": "צביקה ויליגר, בעלי חברת ויליפוד יבואנית ומשווקת מזון, קיבל את הזכיון של רשת בתי המאפה הטורקית הבינלאומית הידועה סימיט סאריי (SIMIT SARAYI) - הרשת מספר 1 בטורקיה למאפים, שמוצר הדגל שלה הוא הבייגל שומשום הטורקי.\n\n>> לסיפורים החשובים והמעניינים בכלכלה ובצרכנות - הצטרפו לערוץ הטלגרם שלנו\n\nהחברה נוסדה על ידי עבדוללה קווקצו שפתח בשנת 2002 סניף ראשון באיסטנבול ובו הגיש ואפה את הבייגל. כיום יש לחברה שפרצה מחוץ לגבולות טורקיה סניפים ב-25 מדינות מארה\"ב, בריטניה ועד ערב-הסעודית והיא מעסיקה 11,250 עובדים.\n\n2 צפייה בגלריה רשת בתי המאפה הטורקית הבינלאומית סימיט סאריי ( צילום: שאטר סטוק )\n\nבשנת 2005 הקימה החברה בטורקיה בשטח של 10,000 מ\"ר את המפעל הראשון בעולם לייצור סימיט והפכה גם ליצרנית דברי מאפה טורקיים קפואים, שנמכרים לצד המאפה הטרי בסניפיה. 40% ממחזור מכירותיה מקורו בבייגל הסימיט ובתה השחור שהיא מגישה תחת המותג שלה, למרות שהיא מציעה תפריט מגוון מארוחות בוקר ועד פיצה, כריכים ועוד.\n\nבדומה ל\"ארומה\" של הישראלים היא פרוסה בכל פינה באיסטנבול. בשלב ראשון מייבא ויליגר לישראל מגוון של מאפים קפואים מתוצרתה: מבייגל ועד מאפים דמויי בורקס במילויים שונים.\n\nהחברה נכנסה בשנים האחרונות גם לתחום המאפים המתוקים, עוגות ועוגיות, ומאפים איטלקיים כמו פיצות. בנוסף פתחה החברה מפעל למאפים מתוקים שיימכרו גם הם בישראל.\n\nהשקת המוצרים תחל השבוע בבלעדיות ברשת שופרסל במקפיאים ייחודיים שיוצבו בסניפים ויישאו את הלוגו של \"סימיט סאריי\". בין המוצרים: מאפים במילוי תפוחי אדמה, גבינה ותרד, שיתחרו במוצרי הבורקסים הקפואים של חברות מעדנות, שלושת האופים ועוד. וכמובן גם סימיט קפוא במילוים שונים כמו גבינת קשקבל וזיתים.\n\n2 צפייה בגלריה אחד המוצרים הקפואים של סימיט סאריי\n\nבשנת 2007 החלה החברה למכור זיכיונות לרשת שלה. את הסניף הראשון שלה מחוץ לטורקיה פתחה בהולנד ואחר כך בערב-הסעודית.\n\nבשנת 2013 החברה החלה לספק מנות קייטרינג לחברות תעופה ובשנת 2014 פתחה סניף ראשון במנהטן, ניו-יורק. שנה לאחר מכן בלונדון, וגם באלג'יר, תוניס ומרוקו. החברה פיתחה אפליקציה להזמנת מוצרים ואיסוף עצמי.\n\nויליגר אמר ל-ynet ו\"ממון\" כי בכוונתו, בהמשך, לפתח גם את רשת בתי הקפה של המותג. שלא כמו בבתי הקפה בישראל, בטורקיה הסניפים משמשים גם כנקודת מכירה למוצרי החברה הקפואים, לריבות דבש ועוד.",
    "מכבי ת\"א, פנר ורביבו: לפיד שוחח עם ארדואן": "יאיר לפיד, ראש ממשלת ישראל נמצא בימים אלו בניו יורק לקראת הופעתו באספת האו”ם. אתמול (שלישי) בפגישה עם נשיא טורקיה רג’פ טאיפ ארדואן, הם תועדו משוחחים ביחד עם נשיא פיפ”א, ג’אני אינפנטינו על כדורגל, מכבי תל אביב , פנרבחצ’ה וחיים רביבו.\n\nנשיא פיפ”א הצטרף לשיחה של לפיד וארדואן, ואמר שהוא נמצא בוועידה בעקבות המשחקים הקרובים של המונדיאל שייערך בנובמבר. בתגובה לפיד אמר לו שבטורקיה יש קבוצות כדורגל נהדרות.\n\nבין לבין גם שמה של נבחרת טורקיה עלה ואז כשראש הממשלה הזכיר את פנרבחצ’ה, אחד מאנשי הצוות של ארדואן הזכיר לו שחיים רביבו ששיחק שם בעבר, היה שחקן נהדר. בסוף השיחה, נשיא טורקיה הזכיר שראש הממשלה אוהד של מכבי תל אביב, ועליה אמר נשיא פיפ”א: “זו הקבוצה העדיפה עליי”. צפו במפגש:",
    "הקונסול הטורקי הגיע לסאטמר: הילדים הודו לו": "ילדי סאטמר ב'דיי קעמפ' (מחנה יומי) בניו יורק למדו ביום שלישי על קורות יהדות טורקיה ועל רבי נפתלי כ\"ץ בעל הסמיכת חכמים זצ\"ל שנפטר ונקבר באיסטנבול, והזמינו את הקונסול הטורקי בניו יורק להודות לממשלה הטורקית על השיפוץ של בתי כנסת ובתי קברות יהודיים במדינה.\n\nהרב הערשל מושקוביץ פתח בנאום מרגש, ומסר תודה גדולה לקונסול בשם התלמוד תורה, ואמר שהמדינות הערביות והמוסלמיות, וטורקיה בפרט, היו אדיבים ומסבירי פנים כלפי היהודים כאשר ברחו מרדיפות במדינות ספרד ופורטוגל והקימו קהילות יהודיות בערי טורקיה.\n\nהרב משה קליין חוקר תפוצות ישראל מברוקלין סיפר לתלמידים שבשונה מהרבה מדינות שהוא ביקר, שם נמחק ונכחד כל זכר של היסטוריה יהודית, בטורקיה לא רק שיש, אלא משפצים אתרים יהודיים, וגם סיפר לקונסול שכשביקר לפני שנה בטורקיה, החכם באשי הגר\"י חליבה הרב הראשי של טורקיה סיפר לו, שהוא בקשר אישי עם הנשיא \"ואין אף מדינה בעולם בה לרב כשיש בעיה אפשר להתקשר ישירות לנשיא בטלפון בלי לעבור דרך לשכה או יועצים\". אחרי כן העניקו התלמידים שי לקונסול, תמונות מזכוכית של \"בית טורקיה\" הבניין המפואר החדש של טורקיה בה שוכנת הקונסוליה והשגרירות לאו\"ם.\n\nהתלמידים שרו כמה שירים ולסיום הקונסול אמר לתלמידים שהתרשם מאוד מנוכחותם, מהדרך ארץ שלהם והשירים, וסיים בברכה שממשלתו בראשות הנשיא ארדואן תמשיך עם המאמצים לשפץ אתרים יהודיים בטורקיה ולפעול למען היהודים, ושבית טורקיה בניו יורק פתוח לעזור ליהודים. הוא אף הזמין את התלמידים לבקר בטורקיה, \"אתם רק תהנו\" סיים.",
    "טיסה ראשונה בינלאומית לתושבים פלסטינים המריאה הערב מנמל התעופה רמון אילת לאינסטנבול טורקיה. - חדשות אילת": "",
    "הישראלים נהרו לקנות עדשות מגע בזול והאתר הטורקי נחסם": "\"איתרנו את העדשות הזולות מטורקיה כדי להקל על צרכנים\", מסביר ירון בן אלי, הבעלים של יושופס. \"ראינו את פערי המחיר העצומים. עבדנו מול הקבוצה של רעות והקהל הרחב וזה עבד יפה. אחרי פרסום בטלוויזיה הגענו ל-600 הזמנות בשעה-שעתיים. יש פער של 70% במחירים וזה מאוד מעניין צרכנים. אלה פערי מחיר עצומים. מה שנמכר פה ב-700 שקל עולה שם פלוס משלוח 250 שקל, אבל מיד אחרי הפרסום האתר נחסם. נמשיך לנסות לתת מענה ליוקר המחייה\".",
    "ככה ייעשה לזמרת שפגעה בציפור נפשו של ארדואן | דעה": "ביום חמישי שעבר נעצרה גולשן צ'ולאקאולו בביתה שבאיסטנבול, הובאה לתחנת המשטרה, ובו ביום נכלאה בכלא הנשים שברובע בקירקוי. אשמתה, על פי כתב התביעה, \"הסתה לשנאה, ועוינות והעלבה\". את מי העליבה ואת מי השניאה? גולשן, שזה גם שמה האמנותי, היא זמרת פופולרית בת 46, ששמה הולך לפניה לא רק בטורקיה. את המלים למוסיקת הפופ שהיא מבצעת היא מחברת בעצמה, ובקונצרטים שלה אין מקומות פנויים.\n\nלחצו על הפעמון לעדכונים בנושא: טורקיה\n\nרג'פ טייפ ארדואן",
    "אנגליה בדרג השני, שבדיה ב-3: תמונת מצב": "לאחר ההפסד של נבחרת אנגליה אתמול (שישי) לאיטליה, האנגלים ירדו באופן רשמי לדרג ב' של ליגת האומות בעוד בוסניה הבטיחה את עלייתה. בהתחשב בכך, ובהתפתחויות השונות ברחבי אירופה, מתעצבת תמונת הדרגים של מוקדמות יורו 2024.\n\nישראל תבטיח את הדרג השני אם תהיה ראש בית בליגת האומות, בעוד אנגליה ירדה לדרג השני. במקביל אליה וויילס, פולין, צ'כיה, שווייץ, אוסטריה ואף צרפת בסכנת ירידת דרג, בעוד נורבגיה, סרביה, אלבניה, איסלנד וכאמור הנבחרת שלנו יכולות לעלות לדרג א'.\n\nאנגליה בדרג השני, בעוד בדרג השלישי מחכה שבדיה ובדרך הרביעי נוכל לפגוש את טורקיה, גיאורגיה או לוקסמבורג. אנגליה, לראשונה מאז 2004, לא תהיה ראש בית.",
    "שיין לארקין ינותח וסיים את אליפות אירופה": "מכת הפציעות באליפות אירופה בכדורסל ממשיכה, ומי שסיים את דרכו בטורניר הנוכחי הוא כוכב נבחרת טורקיה ואחד השחקנים הטובים ביבשת, שיין לארקין. הגארד יעבור ניתוח בכף ידו, יחמיץ את המשחק נגד צרפת החזקה, וככל הנראה לא יהיה כשיר גם לפתיחת עונת היורוליג עם אנדולו אפס.\n\nלארקין, אלוף היורוליג בשנתיים האחרונות, טס לאיסטנבול כבר אחרי המשחק נגד ספרד, בו קלע בסך הכל שלוש נקודות, עם 1 מ-6 מהשדה. מאמנו, ארגין אטמן, הודה אחרי המשחק: \"יש לשיין בעיה גדולה עם האצבעות. הוא לא כשיר גם פיזית וגם מנטלית. הוא קלעי, המשחק שלו תלוי בכפות הידיים שלו וזה משפיע עליו. הוא ניסה, הוא דחף את עצמו, אני לא יכול להגיד עליו שום דבר רע\".\n\nלארקין עבר בדיקת MRI בטורקיה, ובסופה הוחלט כי יעבור ניתוח בכף היד, שימנע ממנו כאמור להמשיך באליפות. בסך הכל רשם הרכז ממוצע של 9.2 נקודות, 7 אסיסטים ו-3.6 ריבאונדים למשחק בשלב הבתים, בו סיימה טורקיה שנייה בבית. משחקו הטוב ביותר היה בניצחון על מונטנגרו, בו קלע 18 נקודות, כולל 5 מ-6 מחוץ לקשת\n\n",
    "המאזן הטורקי השתגע. מאיפה מגיעים מיליארדים לחשבון השוטף?": "המאזן הטורקי השתגע. מאיפה מגיעים מיליארדים לחשבון השוטף?\n\nכ-24 מיליארד דולר שלא ברור מה מקורם מצאו את דרכם למאזן החשבון השוטף לפי הבנק המרכזי של טורקיה, שיא של ארבעה עשורים ■ ייתכן שמדובר בטעויות רישום ודיווח - אך ההסתמכות על הכספים לסגירת הגירעון עלולה להיות מסוכנת",
    "בראון בלט, ספרד הביסה 87:114 את בולגריה": "נבחרת ספרד אמנם מגיעה לאליפות אירופה 2022 בסגל אפור הרבה יותר ממה שהרגילה אותנו, אבל זה לא הפריע לה לפתוח את הטורניר הגדול עם ניצחון 87:114 קליל במיוחד היום (חמיישי) על בולגריה, במשחק שהתחיל את הטורניר הענק. לאחר מכן, בוסניה והרצגובינה גברה 85:95 על הונגריה.\n\nספרד - בולגריה 87:114\n\n'לה רוחה' לחצה על הגז כבר מהפתיחה ועלתה ליתרון דו ספרתי ברבע הראשון שרק הלך וגדל. מי שהוביל אותה לאורך כל שלבי המשחק היה שחקן מכבי ת\"א בעונה הקרובה, לורנזו בראון, שקלע 17 נקודות והוסיף 5 אסיסטים ב-17 דקות בלבד על המגרש.\n\nבראון הוביל רשימת קלעים מרשימה עם לא פחות מ-7 שהשיגו מספר נקודות דו ספרתי, כשלצידו של הרכז גם ווילי הרננגומס בלט עם 16 נקודות, 6 ריבאונדים ו-4 אסיסטים ב-20 דקות. בצד השני הופעת ענק של הכוכב הבולגרי שלהט העונה באולימפיאקוס, סאשה וזנקוב (26 נקודות ו-11 ריבאונדים) לא הספיקה.\n\nטורקיה - מונטנגרו 68:72\n\nההכנה של הנבחרת של ארגין עתמאן לאליפות הייתה רעה וחורקת במיוחד, וגם בפתיחת אליפות אירופה היא התקשתה מאוד. בסופו של דבר, טורקיה עברה את המשוכה ונמנעה ממבוכה.\n\nשיין לארקין (18 נקודות ו-7 אסיסטים) וחבריו נהנו מרבע שני נהדר של 13:27, שהעניק להם הפרש דו ספרתי, אלא שמונטנגרו קיזזה את ההפרש ואף תפסה את ההובלה בדקות הסיום. מי שהיה אחראי על הקאמבק המונטנגרי היה בויאן דובלייביץ', שעם 18 נקודות ו-6 ריבאונדים התקרב להפתעה, אך נותר מאוכזב בסופו של דבר.\n\nזה היה משחק חלש של פורקאן קורקמאז, שקלע 9 נקודות בלבד, אך הוא היה אחראי על חמש הנקודות האחרונות של הטורקים, שהפכו את מצב העניינים והובילו לניצחון. אגב, ספק עבירה בשניות הסיום לא נשרקה לזכות מונטנגרו, החלטה שבעקבותה למפסידה היו טענות כנגד השיפוט.\n\nצפו בתקציר>>",
    "הולנד וקרואטיה עלו, צרפת ניצלה מירידת דרג - וואלה! ספורט": "דנמרק - צרפת 0:2\n\n\n\nפחות מחודשיים למונדיאל שבו תיפגשנה שתי הנבחרות בבית ד', הסקנדינביים השלימו \"דאבל\" על אלופת העולם בליגת האומות, אחרי שגברו על הטריקולור גם ביוני. דידייה דשאן נתן את הקרדיט לוויליאם סאליבה כבלם המרכזי במקומו של ז'ול קונדה שנפצע במחזור הקודם, בעוד רפאל וראן נותר על הספסל וראה את צרפת סופגת פעמיים לקראת סיום המחצית הראשונה, כאשר באותן דקות שלטה דנמרק ללא עוררין. צרפת סגרה משחק שישי רצוף בו היא לא כובשת לפני ההפסקה. קספר דולברג ניצל הגבהה טובה של מיקל דמסגור כדי להבקיע את הראשון של המארחת (34), ורוברט סקוב אולסן ירה מהאוויר לרשת מפתח הרחבה וכבש את השני של דנמרק (39) מבישול של תומאס דילייני.\n\n\n\nאוסטריה - קרואטיה 3:1\n\n\n\nהנבחרת של זלאטקו דאליץ' ידעה שניצחון יבטיח לה את המקום הראשון והכרטיס לשלב הבא, ועמדה במשימה כשעל הדרך הורידה את רלף רנגניק ושחקניו לדרג ב' וסידרה לבלם הוותיק דומאגוי וידה חגיגה בהופעתו ה-100 במדים הלאומיים. לוקה מודריץ' כבש שער יתרון מוקדם לקרואטיה (6) וכריסטוף באומגרטנר הצליח להגיב במהירות (9), אבל במחצית השנייה הגיעו מרקו ליבאיה (69) ודיאן לוברן (72) ששלחו את סגנית אלופת העולם לשלב הנוקאאוט.",
    "מצרים מתכננת: אירוח המשחקים האולימפיים": "מצרים מתכננת הצעה היסטורית כאשר נשיא המדינה, עבדול פתאח אל-סיסי, נתן את האישור לשר הספורט והנוער, אשרף סובחי, להציע מועמדות לאירוח המשחקים האולימפיים ב-2036.\n\nההודעה נמסרה על ידי סובחי במהלך קבלת פנים לביקור נשיא הוועד האולימפי הבינלאומי תומאס באך בקהיר בשבוע שעבר. פקידים אולימפיים במצרים ייכנסו כעת לדיאלוג מתמשך עם הוועד האולימפי הבינלאומי בין מדינות אחרות שמתחרות לארח את משחקי הקיץ הזמינים הבאים. בשנה שעברה, העניק הוועד באופן בלתי צפוי את משחקי 2032 לבריסביין בהכרזה מקדימה שהתרחשה שנים לפני זמן ההכרזה הטיפוסית של שבע שנים, בעוד שמדינות מלאות תקווה אחרות, כולל מצרים, נותרו מאחור.\n\nכעת, מדינות אחרות מרימות ידיים מוקדם והציפייה לארח ב-2036 כבר התעוררה בקרב הודו, אינדונזיה, טורקיה, קטאר, בריטניה, גרמניה, מקסיקו, רוסיה, הונגריה וספרד. בעוד מדינות מתכוננות להתחרות על האירוח, תומאס באך רמז שמשחקי הקיץ הבאים לא יוענקו עד לאחר בחירת מחליפו ב-2025.\n\nסובחי רמז לראשונה על התעניינות בהצעה אולימפית ב-2018, כאשר הציב מפת דרכים ספורטיבית למצרים הכוללת אירוח את המונדיאל של פיפ”א. התוכניות להצעה משותפת עם יוון וסעודיה למהדורת 2030 של אליפות הכדורגל נמשכות כעת.",
    "ישראלי נפצע במלון בטורקיה: זה הפיצוי המגוחך שקיבל": "שלושה ישראלים, ביניהם ילד קטן, נפצעו ממגלשת מים בשני מלונות שונים באנטליה שבטורקיה, כך דווח ב\"חי בלילה\" בקשת 12. אחד הפצועים שהתראיין לתכנית תיאר איך נחתך בעקבות כשל בטיחותי שהיה חשוף באחת המגלשות בהן השתמש. לאחר שנחתך הוא פונה לבית החולים כשהוא סובל מחתך עמוק בהחלט.כשחזר לחדרו חיכתה לו סלסלת פירות מטעם בית המלון. מעבר לכך, לטענתו, בית המלון התנער מכל אחריות ואם לא די בכך המשפחה לא קיבלה שום פיצוי וחרף העובדה כי בילה שעות רבות בבית החלים לא נתנו להם לדחות את הצ’ק אאוט.לפי עדויות השוהים במלון הישראלי אינו היה היחיד שנפצע כתוצאה מהכשל במגלשה. רק לאחרונה נפצע ילד בן 6, גם הוא ישראלי, יחד עם תיירים נוספים במתקן הבעייתי. \"יש לי הרגשה שהמגלשה הזאת עדיין פתוחה, וגם תהיה פתוחה בקיץ הבא\" סיים התייר את הריאיון בתסכול.",
    "ברי סחרוף ודודו טסה במופע טורקי-ישראלי והסינגל החדש של להקת \"גורילז\"": "הופעה\n\nרכבת לילה לאיזמיר\n\nגן העצמאות, ירושלים\n\nתאריך: 22.9.22\n\nמשך ההופעה: כשלוש שעות\n\nמחיר כרטיס: 185-335 שקלים\n\nכרטיסים: זמינים לרכישה (נכון ל־19 בספטמבר)\n\nבאתר פסטיבל ישראל: www.israel-festival.org\n\nהמוזיקה הטורקית חדרה אל המוזיקה הים תיכונית שלנו עוד בשנות השמונים, אך בשנים האחרונות, כך נראה, מתגבש דיאלוג תרבותי של ממש: מוזיקאים מטורקיה מופיעים בישראל ומוזיקאים ישראלים נוסעים להופיע בטורקיה. לפני חמש שנים תל אביב אירחה את פסטיבל \"סאונד פורטס\", אירוע מוזיקה, תרבות ואמנות ראשון מסוגו, שהתקיים במקביל גם באיסטנבול, ומטרתו היתה לחזק את היחסים בין שתי המדינות.\n\n\n\nהמופע \"רכבת לילה לאיזמיר\" (ניהול מוזיקלי: שלומי אלון), שיעלה במסגרת פסטיבל ישראל המתקיים בימים אלה, הוא עוד חוליה בקשרי התרבות של טורקיה וישראל. לצד ברי סחרוף, דודו טסה, בלקן ביט בוקס ורד אקסס יופיעו המוזיקאית קאלבן המחברת בין המוזיקה הטורקית המסורתית לרוק של פי ג'יי הארווי ופטי סמית', המוזיקאי מוראט ארטל מלהקת באבא זולה, מחלוצות הפאנק הפסיכדלי הטורקי במאה ה־21, והראפרית הטורקית־בריטית ג'נסט.\n\nשורה תחתונה: הזדמנות להיחשף למיזוג תרבויות יפהפה.\n\nסינגל\n\nNew Gold\n\nגורילז עם טיים אימפלה ובוטי בראון\n\nז'אנר: פופ / היפ הופ\n\nאורך: 3:35 דקות\n\nמספר השמעות (ספוטיפיי): 18 מיליון (נכון ל־19.9)\n\nCracker Island, האלבום הבא של \"גורילז\", להקה בריטית וירטואלית שהוקמה ב־1998 על ידי דיימון אלברן (סולן \"בלר\") והאנימטור ג'יימי האוולט, ייצא בפברואר הקרוב. \"גורילז\" נוהגים לשלב אמנים באלבומים שלהם, שבעה עד כה, והפעם הם יארחו את סטיבי ניקס (לשעבר חברת פליטווד מק), בק, באד באני, ת'אנדרקאט ועוד. בסינגל השני מתוך האלבום, New Gold, שיצא באוגוסט, הם מארחים גם את להקת \"טיים אימפלה\" והראפר בוטי בראון. זהו שיר דיסקו־פ'אנקי, הכולל ליין פסנתרים, שמהדהד את מוזיקת ההאוס הבאלרי (המזוהה עם האי איביזה).\n\nדיימון אלברן, סולן ''גורילז'' / צילום: Reuters\n\nלפני ש\"טיים אימפלה\" הפכה ללהקה שפותחת את כל פסטיבלי המוזיקה הנחשבים בעולם, היא הייתה להקה אוסטרלית שניגנה רוק פסיכדלי. בשנת 2015, באלבומה השלישי, היא שינתה את סגנונה: היא התמקדה במוזיקת גרוב, שחשף אותה לקהל הרחב אבל גם ניכר רבים ממעריציה הוותיקים. בסינגל New Gold, מסתמן תחילתו של שינוי, שקרה הודות למוערבות של דיימון אלברן: \"טיים אימפלה\" שילבה בשיר את הראפ של בוטי בראון, ז'אנר מוזיקלי שמעולם התנסתה בו.\n\nשורה תחתונה: דיימון אלברן והגורילז מחברים בין עולמות מוזיקליים רחוקים.\n\nגאדג'ט\n\n5 Elite\n\nאוזניות כפתור\n\nחברה: ג'ברה\n\nזמן סוללה: 9 שעות\n\nמחיר: 549 שקלים\n\nמותג האודיו הדני ג'ברה קנה לעצמו שם בזכות דגמים מוצלחים במחירים שפויים. אוזניות הכפתור של ג'ברה תפסו חזק בישראל. במיוחד הדגמים \"Elite 7 Pro\" שיצא בשנה שעברה, \"Elite 85t\" ודגם הפריצה של החברה, \"Elite 75t\".\n\nכעת משיקה ג'ברה את אוזניות \"Elite 5\" עם סינון הרעשים \"ההיברידי\": בכל אוזנייה יש שישה מיקרופונים ומערכת בינה מלאכותית שמעבדת את הרעש אותו היא מבקשת לבטל. נוסף על כך: לאוזניות יש יכולת להתחבר לשני מכשירים בו זמנית ולהפעיל קולית את סירי, אלקסה וגוגל אסיסטנט. הן עמידות למים ואבק ומציעות עד 9 שעות שימוש ללא סינון רעשים.\n\nאוזניות כפתור Elite 5 / צילום: Jabra\n\nלאוזניות יש גם פיצ'ר ייחודי: באמצעות לחיצה ארוכה על האוזנייה יושמע הפלייליסט האחרון שהמשתמש האזין לו, ואם אין כזה - ספוטיפיי יבחר עבורו משהו חדש לשמוע בהתבסס על הרגלי ההאזנה שלו. ניתן להשיג אותן בשני צבעים: זהב בז' ושחור טיטניום.\n\nשורה תחתונה: אוזניות נוחות ואיכותיות במחיר סביר.\n\nסטרימינג",
    "חמש החלטות ריבית ודרמה יפנית: יום סוער בשוק המט\"ח העולמי": "הבוקר החלו הדרמות מחוץ לארצות הברית, מעל הכל עם יפן אך לא רק. אחרי הצהריים קיבלנו העלאת\n\nריבית שביעית ברציפות באנגליה",
    "פוטין מהמר על כל הקופה בניסיון להציל את כבודו": "נשיא רוסיה ולדימיר פוטין התחיל את מלחמתו באוקראינה בימים האחרונים של החורף. בסוף השבוע הזה ימלאו לה שבעה חודשים. הוא לא הניח שהיא עדיין תשתולל בסוף הקיץ.\n\nהיום (ד'), יום אחד לפני תחילתו הרשמית של הסתיו, הוא עשה משהו שהוא נמנע בכל כוחו מלעשות בשבעת החודשים הקודמים: הוא הכריז על גיוס חלקי של צבא רוסיה. הוא עדיין לא העז לקרוא ל\"פעולה הצבאית המיוחדת\" שלו באוקראינה \"מלחמה\", אבל כל מה שהוא אמר בנאום לאומה הבוקר, נשמע כמו מלחמה.\n\n● \"המערב רוצה להרוס אותנו\": פוטין הכריז על גיוס צבאי חלקי ברוסיה\n\n● מדינות המערב מגיבות להכרזת פוטין: \"הודאה שאוקראינה מנצחת\"\n\n● בעקבות ההודעה על הגיוס החלקי: ברוסיה מתנפלים על כרטיסי טיסה\n\n● לפעמים גם לידידים נמאס: הרגע שבו נרנדרה מודי אמר לפוטין מספיק ודי\n\n● אוקראינה מעמידה את פוטין בצומת דרכים: האם להסלים או להמשיך לקרטע\n\n\n\nלא אוקראינה לוחמת להגנתה נגד צבא הפלישה, אלא \"כל הקומפלקס הצבאי המערבי\", הוא הכריז. יועצים צבאיים מערביים הם המפקדים על צבא אוקראינה. המערב דוחק באוקראינה לתקוף את שטח רוסיה. האוקראינים היו מוכנים לקבל את תביעות רוסיה בימי המלחמה הראשונים, אבל חזרו בהם בלחץ המערב. האוקראינים זוממים עכשיו להשיג נשק גרעיני. נאט\"ו זוממת להשתמש בנשק השמדה המוני נגד רוסיה. לפיכך, רוסיה תשתמש בכל האמצעים הנתונים לה,. \"זה לא בלוף\", הוא הטעים.\n\nהנה כי כן, הנשיא שהאמין כי ניצחון מהיר וקל יכפר על כל חטאיו, מפני שלמנצח שיר מזמור, מסתבך עכשיו בתיאוריות קונספירציה, אשר יחייבו אותו להמר על כל הקופה, או לשלם מחיר פוליטי כבד. אין עוד ספק, שפוטין נלכד באורות הצולבים. נשיא טורקיה ארדואן, הקורא לפוטין \"ידידי היקר\", אמר השבוע בראיון טלוויזיה בניו יורק, כי אין כל סיכוי שפוטין יודה בטעותו. שום מנהיג אינו מודה בטעות, אמר ארדואן. ארדואן מקווה שתימצא דרך לחלץ את פוטין היקר מן המלכודת.\n\nמצוקתו של נשיא רוסיה ברורה. אין זו רק השאלה של מספר החיילים הרוסיים, שנהרגו בשדות הקטל של אוקראינה. מספרם עומד אולי על עשרות אלפים, לדעת מקורות מערביים. רוסיה עצמה לא נקבה בשום מספר מאז חודש מרץ. תחקיר מעניין של הבי.בי.סי מראה, כי בעיית הצבא הרוסי אינה אבדן טוראים, חמורה כשלעצמה; הבעיה היא אבדן לוחמים מובחרים, אנשים שהתאמנו במשך שנים כדי להנהיג יחידות בשדה הקרב. הם נקטלים בהמוניהם, ובמותם הם גוזלים מן הצבא הרוסי את האיכויות הנחוצות לו להבין את שדה הקרב. את התוצאות ראינו באופן דרמטי בתחילת החודש באזור חארקיב.\n\nחוזרים אל \"רוסיה החדשה\"\n\nעוד לפני נאום פוטין, התוכנית הרוסית לחיסול אוקראינה נכנסה להילוך גבוה, לפחות בשדה הרטוריקה, אם גם לא בשדה הקרב. הפרלמנט הרוסי החליט לזרז את סיפוחם המלא של שטחים אוקראיניים. מוסקבה אינה מעמידה עוד פנים. היא אינה מתכוונת להרשות למדינה אוקראינית ידידותית, או כנועה, להוסיף ולהתקיים.\n\nבאוקראינה, שטח משוחרר לא יוחזר, אלא יסופח. אוקראינה נועדה להיות רוסית, בכל מובן שהוא. משאלי דעת קהל מפוקפקים ייערכו באזורים הכבושים - ב\"רפובליקה העממית של לוהאנסק\", ב\"רפובליקה העממית של דונייצק\" ובחבל חרסון. התוצאות מובטחות מראש. הם יבקשו סיפוח, והם יקבלו אותו. פוטין הזכיר לשומעיו בפעם המי-יודע כמה, שכל השטחים היו חלק מ\"נובורוסיה\", \"רוסיה החדשה\" שנוצרה בשלהי המאה ה-18, כאשר הקיסרית יקתרינה הגדולה גירשה את העות'מנים והביסה את בעלי בריתם הטאטארים בחצי האי קרים (עד אז הייתה שם מדינה טאטארית, במשך מאות שנים).\n\nמה בוער לרוסיה לחדש את ימיה כקדם? מדוע אין היא מחכה שהאש תיפסק, העשן יתפזר, הכיבוש יתבסס, ותישמע דרישתו הספונטנית של ההמון? אולי מפני שהאש איננה עומדת להיפסק, והעשן, אם בכלל, מתאבך והולך. תחינת המשת\"פים בשטחים הכבושים להחיש את תהליך הסיפוח אינה ביטוי של עוצמה או של ביטחון. נובעת ממנה החרדה, שמא גלגל המלחמה מתהפך; וגם אם לא ממש מתהפך, הוא בוודאי אינו מסתחרר בדרך אל הניצחון.\n\nההיגיון הרוסי שקוף: אם השטחים האלה יסופחו לרוסיה, היא תוכל לטעון, לשיטתה, שכל התקפה עליהם שקולה כנגד התקפה על שטחה. כיום, בעלי בריתה של אוקראינה מתנים את אספקת הנשק המסיבית אליה בהימנעות קפדנית מהפעלתו נגד יעדים בתוך רוסיה. לאוקראינה אין בררה אלא לעמוד בתנאי, אף כי הוא מקשה על יכולתה להתגונן. היא תסרב לעמוד בו, אם ההגדרה \"רוסיה\" תחול על חמישית משטחה, שרוסיה כבשה מאז 2014. אפשר רק לשער מה תעשה אז רוסיה.\n\nנאום החצי-מלחמה של פוטין בא לא רק לכבוד הסתיו, כי אם גם לכבוד העצרת הכללית של האו\"ם, שהתחילה השבוע. הוא לא בא לניו יורק כדי לנאום באוזניה. אולי יש לו הרושם שקבלת הפנים תהיה צוננת במיוחד. העצרת הרשתה לעומת זאת לנשיא אוקראינה, וולודימיר זלנסקי, לנאום מקייב באמצעות לוויין.\n\nההיסטוריה חוזרת\n\nהנשיא זלנסקי עדיין לא דיבר בזמן כתיבת הדברים האלה, אבל הוא עמד לחזור על עיקרי נאומיו הקודמים: על האו\"ם לגרש את רוסיה משורותיו - או לקרוע לגזרים את אמנתו. הצלילים מוכרים. שמענו אותם כבר פעם, כאשר פלישות וכיבושים שמו קץ לאמנה רב-לאומית קודמת, שמנסחיה חשבו אותה לנוסחה של רב-קיום בשלום. זה קרה לפני 90 שנה.\n\nמפעם לפעם אנחנו עושים כאן השוואות היסטוריות, בניסיון להבהיר את מאורעות החודשים האחרונים, ולהרחיב את הקשרם. אנחנו נזכרים הפעם בפלישתה של איטליה הפשיסטית לחבש/אתיופיה ב-1935.\n\nמלחמת איטליה תאמה לתוכניותיו של מוסוליני. כשהוא נתקע, הוא פטר את הגנרלים שלו מכל עכבות. הם הורשו להשתמש בנשק להשמדה המונית נגד חיילים ואזרחים. זמן קצר הדיקטטור העמיד פנים שהוא מוכן לפשרה, ואם יקבל שטחים ניכרים, הוא ייאות להשאיר שלד של המדינה החבשית על מכונו. ממש כמו פוטין באוקראינה, פשרה לא עלתה כלל על דעתו.\n\nהאיטלקים נכנסו לאדיס אבבה ב-5 במאי 1936. חמישה ימים אחר כך, חבש בוטלה. בתוך ימים אחדים מוסוליני הודיע על כוונתו ליישב בה איטלקים.\n\nבסוף יוני 1936 התכנסה מועצת חבר הלאומים בז'נבה, כדי להאזין לקיסר המגורש של אתיופיה, היילה סילאסי. נאומו היה יכול לבקוע השבוע מפי נשיא אוקראינה, ללא כל שינויים. \"האם המדינות החברות מוכנות להיכנע לעובדות המוגמרות, שהתוקפן מציב בפניהן?\"\" הקשה הקיסר. \"איזה ערך יש להתחייבויות, אם חסר הרצון לעמוד בהן? המוסר הבינלאומי עומד במבחן... אני שואל את המעצמות, אשר הבטיחו לערוב לביטחונן הקיבוצי של מדינות קטנות, ואשר עלולות יום אחד לסבול בעצמן את גורלה של אתיופיה, מה אתן מתכוונות לעשות?... איזו תשובה עליי לשאת אל עמי?\"\n\n\"ליקוי התנהלות עולמי ענקי\"\n\n\"איננו יכולים להמשיך כך\", אמר מזכ\"ל האו\"ם, אנטוניו גוטרש, במעמד הפתיחה של העצרת, ביום ג'. \"מוטלת עלינו החובה לפעול. ואף על פי כן אנחנו לכודים בליקוי התנהלות עולמי ענקי\".\n\nנשיא צרפת עמנואל מקרון סיכם את החודשים האחרונים היטב: \"רוסיה, חברה קבועה במועצת הביטחון, שברה את ביטחוננו הקולקטיבי באמצעות מהלך של תוקפנות, פלישה וסיפוח. היא הפרה במתכוון את אמנת האו\"ם ואת העיקרון של שוויון ריבונות לכל הארצות\".\n\nאפילו נשיא טורקיה ארדואן, שפלירטט בגלוי עם פוטין בחודשים האחרונים, והידק את יחסיו הכלכליים עם רוסיה, דיבר בניו יורק בלשון חד משמעית. הוא נשאל בראיון טלוויזיה אם במסגרת הסדר שלום רוסיה תוכל להוסיף ולהחזיק בחלק מן השטחים שכבשה. \"לא\", ענה ארדואן, \"בשום פנים לא\".\n\nרוסיה מעולם לא הייתה מבודדת יותר. מה יעולל לה בידודה? האם הוא יעורר מחשבות שניות? אין כל סיבה להניח את זה. פוטין חושב שהוא מנצח.\n\n_________________\n\nרשימות קודמות ב-yoavkarny.com וב-https://tinyurl.com/yoavkarny-globes\n\nציוצים (באנגלית) ב-twitter.com/YoavKarny",
    "וקצינינו האמיצים בגיבורים עושים מזה היסתריה שלמה": "\"אני לא קובעת פגישות בזמן השקיעה, גם אם אפסיד מזה עשרות אלפי שקלים\"\n\n\"אני לא קובעת פגישות בשקיעה, גם אם אפסיד מזה עשרות אלפי שקלים\"",
    "ערב של דרמות ענק ביורובאסקט: שחקן מכבי ת\"א כיכב, 35 נקודות לדונצ'יץ'": "נחיתת נבחרת ישראל מפראג ( באדיבות ONE )\n\nהכדורסל האירופי מוכן ומזומן לפתיחת שלב רבע גמר היורובאסקט בברלין. ארבעה משחקים התקיימו היום (שבת) במרצדס-בנץ ארנה, ארבעה נוספים ישוחקו מחר.\n\nספרד - ליטא 94:102\n\nהמשחק המרכזי של הערב הבטיח וגם קיים. ספרד הובילה 81:83, אבל בשנייה האחרונה איגנס ברזדייקיס הליטאי לקח ריבאונד וקלע סל דרמטי ששלח את המשחק להארכה. בהארכה ספרד עלתה ליתרון 7 - 88:95, בעיקר בזכות יכולת נפלאה של לורנזו בראון, שחקנה החדש של מכבי ת\"א, אבל שוב הליטאים לא הרימו ידיים, ברזדייקיס קלע שלשה שהורידה ל-95:94. אך בראון חטף כדור, קלע מהקו ולאחר מכן סידר אסיסט לחואן הרננדגומס - 94:100 שסדר את הסיפור. לורנזו בראון, הוביל את ספרד עם 28 נקודות. 15 נקודות של דומנטאס סאבוניס לא הספיקו לליטא.\n\n6 צפייה בגלריה לורנזו בראון, כיכב ( צילום: AP )\n\nסלובניה - בלגיה 72:88\n\nלסלובנים היה קשה, עד הרבע הרביעי. אז להפתעת הטורניר נגמר הכוח ופערי הרמות באו לידי ביטוי. כשהלוח הראה 65:65, סלובניה הצליחה לרוץ 0:17, ומנעה דרמה גדולה בסיום. לוקה דונצ'יץ' כהרגלו היה ענק עם 35 נקודות, 5 אסיסטים ו-5 ריבאונדים, וכמעט לא ירד מהפרקט (שיחק 35 דקות). קלמן פרפליץ' הוסיף 13 לסלובנים. בצד השני פייר-אנטוני ז'ילה קלע 16. ביום רביעי סלובניה תפגוש את המנצחת בין אוקראינה לפולין.\n\n6 צפייה בגלריה לוקה דונצ'יץ'. עוד ניצחון ( צילום: רויטרס )\n\nצרפת - טורקיה 86:87 (בהארכה)\n\nהצרפתים שלטו בפתיחה, עלו ליתרון דו-ספרתי עוד ברבע הראשון ונראו כמי שמנצלים עד תום את חסרונו של שיין לארקין אצל הטורקים. הטבעה של טרי טארפי קבעה 38:49 (22), אבל מאותו רגע הטריקולור פשוט נעלמו. פורקאן קורקמז וחבריו טסו לריצת 0:19 מהדהדת בדרך ליתרון 49:57 עם הכניסה לעשר הדקות האחרונות.\n\n6 צפייה בגלריה איזו דרמה אדירה. גובר ( צילום: FIBA PHOTOS )\n\n6 צפייה בגלריה פורייה מעל היער הטורקי. ניצחון סופר-דרמטי ( צילום: FIBA PHOTOS )\n\nרודי גובר, אוון פרונייה ויתר השחקנים בכחול פתחו את הרבע האחרון בריצת 0:7 ומאותו רגע נרשם משחק צמוד עד לסיום. ואיזו דרמה קיבלנו. ביתרון 75:77, 12 שניות לסיום, סדי אוסמן נעצר בעבירה בלתי ספורטיבית. הוא החטיא פעמיים מהקו, איבד את הכדור וראה את גובר מטביע ושולח את המשחק להארכה.\n\nצרפת נראתה טוב יותר בהארכה ו-13 שניות לבאזר, ביתרון 86:87, נשלח גובר לשתי זריקות עונשין. גם הוא החטיא פעמיים, אבל קורקמז, בהתקפה הכי חשובה של טורקיה, איבד בשלומיאליות מהעבר השני. צרפת בשלב הבא במשחק לפנתיאון. גובר, כאמור, הצטיין אצל המנצחת עם 20 נקודות ו-17 ריבאונדים, פורנייה ותומא הארטל הוסיפו 13 כ\"א. קורקמז קלע 18 לטורקיה.\n\n6 צפייה בגלריה הטורקים לא מאמינים שהם ירדו מנוצחים ( צילום: רויטרס )\n\nגרמניה - מונטנגרו 79:85\n\nאחרי שהרשימו מאוד בשלב הבתים וסיימו במקום השני אחרי סלובניה, גם היום לעיני הקהל הביתי, נראה היה שהגרמנים ממשיכים בשלהם. המארחת הובילה 24:51 כבר בפתיחת הרבע השלישי, אך מונטנגרו חזרה למשחק וצימקה עד ל-80:77 כשנותרו 24 שניות לסיום. התעלות בשניות הסיום של דניס שרודד - הכוכב הגדול של נבחרתו של גורדון הרברט - העניקה את הניצחון לגרמניה. שרודר קלע 22 נקודות ומסר שמונה אסיסטים, מאודו לו ופרנץ וגנר הוסיפו 14 נקודות כל אחד לגרמנים. קנדריק פרי (25) ובויאן דובלייביץ' (22) הצטיינו אצל המפסידה. ברבע הגמר, תפגוש גרמניה ככל הנראה את יוון החזקה של יאניס, שתתמודד מחר מול צ'כיה (21:45).\n\n6 צפייה בגלריה מוביל את גרמניה לטורניר מעולה. שרודר ( צילום: AP )",
    "הסיכוי לעסקת חילופים קלוש, זו הסיבה שעזה החלה לחשב מסלול מחדש": "ביום ראשון בערב נשב כולנו, כמדי שנה בחג הזה, סביב השולחן ונלהג על ענייני קודש וחול. גם משפחות הנעדרים הישראלים בעזה יעשו כן, תחת עננה כבדה של חרדה וייאוש. שמונה שנים חלפו, והארבעה – קצין, חייל ושני אזרחים – מוחזקים שם בידי חמאס ללא סימן. ביום שלישי השבוע, בפגישתו עם נשיא טורקיה רג'פ טאיפ ארדואן, העלה ראש הממשלה יאיר לפיד את הנושא, וביקש ממנו לסייע בהשבת הבנים. לארדואן מהלכים והשפעה בצמרת חמאס. הוא הרי אחד מפטרוניהם הנכבדים.\n\n\n\nפגישת לפיד־ארדואן, והשנה שמתחילה עכשיו, הן הזדמנות להתעכב על הפרשה האומללה הזו ולספר מדוע היא קופאת על שמריה. שהרי ראשיתו של המו\"מ היה סביר לכאורה. לפחות בעיני האזרח הפשוט. קצין גבעתי הדר גולדין, לוחם גולני אורון שאול, וכן האזרחים אברה מנגיסטו והישאם א־סייד נפלו בידי חמאס במרוצת 2014. גולדין ושאול נשבו במהלך קרבות צוק איתן. סייד ומנגיסטו חצו את הגבול לעזה ביוזמתם, ובנפרד.\n\n\n\nבתחילה הציבה הנהגת חמאס דרישה פשוטה לשחרורם. היא רצתה 76 אסירים מפלגים שונים, שכונו \"משוחררי עסקת שליט\". קבוצה זו נכללה מבין 1,027 האסירים והאסירות שהוצאו לחופשי תמורת החייל השבוי באוקטובר 2011. אולם בניגוד להתחייבות שעליה חתמו, הם חזרו לפעילות צבאית אחרי שחרורם. בשב\"כ סימנו אותם כמבוקשים, ואכן הם ניצודו בקיץ 2014, במבצע מעצרים נרחב ערב מבצע צוק איתן.\n\n\n\nמעמדם הפריבילגי כמשוחררי העסקה בוטל, והם הוחזרו לכלא לרצות את יתרת עונשם, כל אחד ותקופתו. מאז ועד היום יצאו כמחצית מהם לחופשי, כל אחד בזמנו, כי ריצו את מלוא תקופת מאסרם. כ־30 מהם עדיין בפנים. ישראל סירבה מן הרגע הראשון לשחרר את עצורי שליט במסגרת המו\"מ עם חמאס לאחר מערכת צוק איתן. היא החילה עליהם עמדה עקרונית. מדובר באויבים שהפרו הבטחה, ועל כן סביר שייענשו.\n\n\n\nבשמונה השנים שחלפו מאז, נוהלו כמה סבבי שיחות לעסקת חילופים. כולם הגיעו למבוי סתום. צוותי המו\"מ בישראל התחלפו יותר מפעם אחת. הגרמנים הציעו להתערב, אבל נדחו בנימוס. האמריקאים גם, ואף הם סורבו באדיבות. המצרים התמידו בתפקידם כמתווכים העיקריים. כל פתרון יצירתי שהעלו, נדחה בתואנה כלשהי על ידי אחד הצדדים. אפילו עסקה חלקית, שבה ישוחררו תחילה אסירות ועצורים מתחת לגיל 18, ותמורתם תקבל ישראל מידע על שבוייה.\n\n\n\nהם הציעו גם עסקה מדורגת, רב־שלבית, שתתפרס על פני שלוש שנים; והעלו גם מסלול עוקף: חמאס תיתן את הנעדרים ותקבל הקלות משמעותיות בסגר. אף הרעיון הזה נדחה. פעם סירבו הישראלים להצעות, ופעם חמאס. כל אחד וסיבותיו.\n\n\n\nבתווך נקלעו חמאס והמצרים למתחים קשים על רקע המו\"מ. יחיא סנואר ואנשיו האשימו את המתווכים, כי נטעו בהם תחושת שווא ולפיה ישראל התגמשה וכי העסקה קרובה. האופטימיות המצרית גרמה לחמאס לצאת לציבור ולפזר הבטחות. כך למשל, טען סנואר בבטחה לפני יותר משנה כי מניין האסירים שישוחררו בעסקה הוא 1,111. עד מהרה הוא הבין כי שמחתו הייתה מוקדמת. ואכן, איש בישראל לא הבטיח מניין כזה של משוחררים. המספר 1,111 הוא המצאה חמאסית, וכן הפלפולים שנולדו סביבו. הוא מייצג, במקרה הטוב, משאלת לב.\n\n\n\nלימים הסביר סנואר כי שאב את המספר מתאריך מותו של יאסר ערפאת, 11 בנובמבר, בשנת 2004. הממונה על תיק האסירים בחמאס, זאהר ג'בארין, סיפק הסבר שונה. זהו מספר הרקטות שישוגרו לעבר ישראל במכת הפתיחה, הבטיח.\n\nהפרדוקס של חמאס\n\nלפני כמה שנים ישבה הנהגת חמאס על המדוכה, וקיבלה החלטה גורלית למו\"מ: להזניק דרמטית את הדרישה מישראל. משוחררי שליט כפול 20. הם הוסיפו לרשימה את כל הנשים, כל העצירים והאסירים עד גיל 18, ובעיקר שכבה נכבדת של אסירים שידם מגואלת בדם ישראלים. לכאורה, פרדוקס: אדם מן היישוב מצפה לגמישות מן הצדדים ככל שחולף הזמן; והנה לפנינו מקרה הפוך.\n\n\n\nמדוע חישבו מסלול מחדש? סנואר וחבריו מכירים היטב את הממסד הביטחוני בישראל וכיצד מתקבלות בו החלטות. זהו מקצועם, להעריך את האויב. הם התרשמו כי ישראל איתנה בסירובה להוציא לחופשי את עשרות משוחררי עסקת שליט. מנגד הם ידעו שעל פחות מאלה הם לא יכולים להתפשר.\n\n\n\nצמרת חמאס כולה עשויה מקבוצה גדולה של אסירים לשעבר. בין כותלי הכלא הם הותירו חברים לדרך. החברים הללו מצפים מהם לפעול בכל מחיר כדי לשחררם. גם המשפחות. גם הציבור. בעיני הפלסטינים באשר הם, לא רק חמאס, שחרורם של עצורי שליט הוא המינימום המתבקש. ישבו ראשי חמאס וחשבו, והגיעו למסקנה קשה אבל מציאותית: הסיכוי לעסקת חילופים בנסיבות הנוכחיות קלוש עד אפסי.\n\n\n\nמרגע שהבינה כך, החליטה עזה לחשב מסלול מחדש. לסחוט מהפרשה לפחות את הטיפות הקטנות. כך נולדה הדרישה לאסירים הכבדים. לא כדי לקבלם, גם זאת הבינו שאין סיכוי. אלא כדי להיראות בעיני חבריהם, משפחותיהם והרחוב הפלסטיני כמי שלא זנחו אותם. זאת מחווה, תרגיל של יחסי ציבור, שנועד לטעת בקהל תחושה של אחריות מנהיגותית, בזמן שבשיחות עצמן הם חסרי אונים. יותר מזה אי אפשר. על כן תשמעו אותם מדברים תמיד בשבח האסירים והצורך לשחררם. לא משום שיש התקדמות בשיחות. אלא כדי לפצות על היעדרה.\n\n\n\nכך נכנס המו\"מ לקיפאון עמוק אף יותר מכפי שהיה עד עתה. כבר כמה שנים הוא אינו דורש רק מתווכים מיומנים, אלא קוסם. הקיפאון יופשר באחד משלושה תסריטים. אם יפרוץ צה\"ל לעזה ויניח את ידו במבצע צבאי על הארבעה, ואם תחליט ישראל ללכת על הסדר מדיני שלם עם חמאס. על שני הערוצים הללו, כל אחד מסיבותיו, אין קופצים בירושלים. נפילה של ישראלי או ישראלים בשבי חמאס עלולה אף היא לטרוף את הקלפים מחדש. זהו החלום הרטוב של סנואר וחבריו מאז שחרורו של גלעד שליט. שנים רבות הם ניסו להוציאו לפועל – וכשלו.",
    "עושים סדר: הדרגים המסתמנים בהגרלת מוקדמות יורו 2024": "ישראל נמצאת במקום ה-18 בליגת האומות, על פיה נקבעים גם הדרגים לקראת הגרלת מוקדמות היורו שתיערך ב-9 באוקטובר בפרנקפורט. כל דרג כולל 10 נבחרות: במוקדמות יורו 2020 הייתה הנבחרת בתחתית הדרג השלישי (מקום 30) והפעם בזכות היותה ראש בית היא בעשירייה השנייה, יחד עם אנגליה, פולין ושוויץ. המשמעות היא הימנעות ממפגש עם נבחרת מהדרג השני ועל הנייר סיכוי טוב יותר לסיים באחד משני המקומות הראשונים במוקדמות - מקומות המעניקים כרטיס אוטומטי ליורו.\n\n\n\nכמובן שגם במקרה כזה, הכול תלוי בהגרלה, בה יהיו שבעה בתים בני חמש נבחרות ועוד שלושה בתים עם שש נבחרות. הדרגים יהיו רשמיים רק בתום משחקי ליגת האומות, אבל יש הבדל אם מקבלים מדרג ג' את אלבניה, איסלנד או ארמניה, לעומת אוקראינה או שבדיה.\n\n\n\nהדרגים למוקדמות היורו כרגע (לא סופי):\n\n\n\nדרג א': הולנד, פורטוגל, הונגריה, קרואטיה, בלגיה, דנמרק, ספרד, איטליה, פולין\n\n\n\nדרג ב': אוסטריה, בוסניה, אנגליה, צרפת, ישראל , ויילס\n\n\n\nדרג ג': ארמניה, אירלנד, רומניה, סלובניה, שבדיה\n\n\n\nדרג ד': אזרבייג'ן, איי פארו, גאורגיה, יוון, קזחסטן, לוקסמבורג, טורקיה\n\n\n\nדרג ה': בלארוס, אסטוניה, גיברלטר, לטביה, ליטא, מלטה, מולדובה\n\n\n\nדרג ו': אנדורה, סן מרינו, ליכטנשטיין\n\n\n\n*** גרמניה עלתה אוטומטית כמארחת היורו, רוסיה פסולה מהשתתפות.",
    "עתמאן זעם מהשיפוט. לארקין: \"אני אשתפר\"": "אליפות אירופה יוצאת לדרך בעוד שלושה ימים ואמש (ראשון) קיבלנו הכנה נהדרת עם משחק בין טורקיה לסרביה במסגרת מוקדמות אליפות העולם. בקרב שהיה קריטי עבור שני הצדדים בסופו של דבר ניקולה יוקיץ' וחבריו יצאו עם ידם על העליונה. בסיום המשחק הנבחרת המפסידה התעסקה עם השיפוט, כשגם ההופעה החלשה של שיין לארקין קיבלה תשומת לב.\n\nהאזינו לפרק החדש של יורוסטפ על הבית הישראלי ביורובאסקט 2022>>> האזינו לפרק (ולפרק נוסף על שאר הבתים ביורובאסקט) בשאר הפלטפורמות>>>\n\nFollow @Eurostepod\n\nהטורקים כבר היו בפיגור 21 נקודות במחצית השנייה, אך הצליחו לרשום קאמבק אדיר בדרך לשיוויון לקראת הסיום, אז החלו רצף שריקות מוזרות לעבירות תוקף ועבירות טכניות לשני הצדדים. בסיום המשחק אמר מאמן טורקיה ואנדולו, ארגין עתמאן: \"הגענו לנקודה שבה היינו יכולים לנצח, אבל בשלוש הדקות האחרונות ההחלטות של השופטים היו לא הגיוניות. זה פשוט היה חוסר כבוד לנבחרת שלנו ול-16,000 צופים. פיב\"א צריכה לחקור את הרבע האחרון\".\n\nבפן המקצועי, למרות משחק נהדר של צ'די אוסמן, פורקן קורקמז ואלפרן שנגון, מי שלא נראה טוב היה לארקין, שאמנם מסר תשעה אסיסטים בכמעט 36 דקות על הפרקט, אך קלע 4 נקודות בלבד וזרק רק 4 זריקות. לאחר המשחק, כמו שהוא נוהג לעשות, כוכב אנדולו התייחס בטוויטר ולאחר מכן גם ענה לצייצנים. \"התפקיד שלי בנבחרת שונה מהתפקיד באנדולו. אנשים רוצים לקבל את אותו השחקן, אבל זו קבוצה שונה עם גישה שונה\".\n\n\"אני משחק כדי להפוך את החברים שלי לטובים יותר. זה לא אני, זה אנחנו. גאה באופי שלנו במשחק, אבל בסוף הפסדנו\". אחד האנשים כתב לו שהוא צריך לקחת יותר אחריות ולארקין הגיב: \"אתה כנראה צודק. כרכז אני צריך למצוא את השילוב. אני אשתפר, תיהיה סבלני חבר\". אחד אחר כתב לו שהוא היה פנוי הרבה פעמים ולא זרק. לארקין הגיב: \"הייתה זריקה אחת אתה צודק, הייתי צריך לזרוק אותה\".\n\nכזכור, לארקין הועדף על פני סקוטי ווילבקין, שגם יכול לייצג את הנבחרת הטורקית כמתאזרח. אחד המצייצים הזכיר ללארקין שווילבקין קלע 12 נקודות ב-15 דקות מול ארה\"ב. הכוכב הגיב בקצרה: \"הם הפסידו\".\n\nMy role w the national team and my role w Efes are different. Ppl want the same guy but it’s a different team w different personnel. I play to help my teammates be better and too win. It’s not about me, it’s about us. Proud of our character tonight but we came up short. — Shane Larkin (@shanelarkin) August 28, 2022\n\nYou probably right. As the PG gotta find the right mix. It’ll get better be patient my friend. 🤞🏽 — Shane Larkin (@shanelarkin) August 28, 2022",
    "26 ליאניס, יוון הביסה 68:85 את בלגיה": "אליפות אירופה בכדורסל תצא לדרך ביום חמישי הקרוב והיום (ראשון) חלק מהנבחרות שיתחרו בטורניר שיחקו את משחקן האחרון במוקדמות אליפות העולם. במוקד, מלבד למשחקה של נבחרת ישראל, נבחרת גרמניה הביסה 71:90 את נבחרת סלובניה והתקרבה מאוד להבטחת המקום במונדובאסקט 2023. בנוסף, סרביה ניצחה 72:79 את טורקיה.\n\nהאזינו לפרק החדש של יורוסטפ על הבית הישראלי ביורובאסקט 2022>>> האזינו לפרק (ולפרק נוסף על שאר הבתים ביורובאסקט) בשאר הפלטפורמות>>>\n\nFollow @Eurostepod\n\nגרמניה - סלובניה 71:90 (יפגשו בבית ב' של אליפות אירופה)\n\nההפסד הסלובני העניק תקווה מסויימת לישראל - מכיוון שהסלובנים, שנמצאים במקום השלישי, עומדים על מאזן 3:5, אבל הנבחרת בעצמה הפסידה 95:83 על שבדיה ולכן הפערים נותרו כשהיו בדרך לאליפות העולם.\n\n\n\nכעת נשארו לכל נבחרת ארבעה משחקים, כאשר שניים מהם בין ישראל לסלובניה, שתשחק ללא לוקה דונצ'יץ', וישראל תהיה ללא אבדיה (החלונות הבאים בנובמבר ופברואר). הגרמנים מנגד עלו למאזן 1:7 והם יוכלו להבטיח את המקום באליפות העולם במשחק הבא מול פינלנד.\n\nלמרות התוצאה המרשימה בסיום הסלובנים דווקא התחילו טוב יותר עם רבע ראשון גדול של לוקה ובמחצית המשחק עוד היה צמוד מאוד. ברבע השלישי המארחים הגבירו את הקצב ועם 15:28 סיימו את הסיפור. דניס שרודר הוביל את המנצחים עם 17 נקודות ו-10 אסיסטים, פרנץ ווגנר סיים עם 16 משלו, אנדראס אובסט קלע 13 ויוהאנס פויכטמן קלע 11 נקודות וקטף 14 ריבאונדים. מנגד דונצ'יץ', שנפצע במהלך המחצית השנייה אך חזר למשחק, סיים עם 23 נקודות, 6 ריבאונדים ו-5 אסיסטים. מייק טובי הוסיף 12 משלו.\n\nטורקיה - סרביה 79:72\n\nהטורקים כבר חזרה מפיגור 21 נקודות במחצית השנייה, אך בסופו של דבר סרביה הצליחה לנצח במשחק שהיה קריטי לשתי הקבוצות לקראת המשך שלב המוקדמות. ניקולה יוקיץ' הוביל את הסרבים עם 24 נקודות ו-9 ריבאונדים, מרקו גודוריץ' וניקולה קאליניץ הוסיפו 14 נקודות כל אחד. אצל הטורקים צ'די אוסמן רשם 22 נקודות ואלפרן שנגון הוסיף 17 נקדות ו-13 ריבאונדים. הצמד של אנדולו ששיחקו אחד נגד השני הערב, שיין לארקין ו-ואסיליה מיציץ', קלעו 9 נקודות משותפות בלבד.\n\n\n\nיוון - בלגיה 68:85\n\nהנבחרת של דימיטריס איטודיס רשמה צעד נוסף לעבר אליפות העולם, וגם הכנה נהדרת לפני המשחק מול קרואטיה ביום שישי הקרוב. בראש הרשימה עמד, כצפוי, יאניס אנטטקומפו עם 26 נקודות ו-7 כדורים חוזרים, טיילר דורסי הוסיף 22 עם 3 מ-6 מחוץ לקשת, ניק קלאת'ס קלע 12 משלו. רטין אובסוהאן, אקס הפועל ירושלים, קלע 14 משלו למפסידים.",
    "37 מ-53 נקבעו: תמונת הדרגים להגרלת היורו": "התמונה לקראת הגרלת יורו 2024 מתחילה להתבהר. צרפת שהפסידה 2:0 לדנמרק אמנם לא ירדה לדרג ב’ בליגת האומות, אך בהגרלה של מוקדמות אליפות אירופה היא תהיה בדרג השני יחד עם נבחרות כמו ישראל, בוסניה ואנגליה.\n\nנכון לכרגע ישנן 37 נבחרות מתוך 53 שנקבע הדרג שלהן להגרלת יורו 2024 באופן סופי:\n\nדרג א’: ספרד, קרואטיה, פולין, הולנד, דנמרק, הונגריה, איטליה, פורטוגל ובלגיה.\n\nדרג ב’: ישראל, צרפת, וויילס, בוסניה, אוסטריה ואנגליה.\n\nדרג ג’: ארמניה, סלובניה, רומניה, אירלנד ושבדיה.\n\nדרג ד’: גיאורגיה, קזחסטן, טורקיה, יוון, איי פארו לוקסמבורג ואזרבייג’ן.\n\nדרג ה’: ליטא, גיברלטר, מלטה, בלארוס, לטביה, אסטוניה ומולדובה.\n\nדרג ו’: אנדורה, ליכטנשטיין וסן מרינו.\n\nישראל, שעלתה לדרג א’ בליגת האומות בזכות הניצחון הדרמטי על אלבניה, תפגוש כמה מהנבחרות הגדולות והחזקות ביותר בליגת האומות של 2024/25, משם גם ניתן להעפיל לחצי הגמר של הטורניר.\n\nבינתיים קרואטיה והולנד הן הנבחרות שהגיעו לשם והבטיחו את מקומן במהדורה הנוכחית, כאשר המשחקים יתקיימו ב-14 ו-15 ביוני 2023. כזכור, החבורה של אלון חזן עלתה לדרג השני בהגרלת מוקדמות היורו, כאמור יחד עם צרפת, והדובדבן שבקצפת הוא כמובן השתתפות בפלייאוף ההעפלה ליורו 2024.",
    "קשה באימונים: מכבי תל אביב נכנעה 87:81 לאנדולו אפס": "קשה באימונים. מכבי תל אביב חתמה הערב (שבת) את תקופת ההכנה שלה לעונת 2022/23 עם מאזן 4:1 לאחר שהפסידה 87:81 לאנדולו אפס באתונה. בעקבות ההפסד השני שלה בתוך יממה, מכבי ת\"א סיימה את טורניר ינאקופולוס במקום הרביעי והאחרון. בשלישי: גלבוע/גליל ברבע גמר גביע ווינר.\n\nקלעו למכבי ת\"א נגד אנדולו: בולדווין 20 (4 ריב', 4 אס', 6 איב'), קולסון 14, ניבו 14 (11 ריב'), מרטין 11, פוית'רס 10, כהן 6, סורקין 4, היליארד 2. מנקו, דיברתולומיאו, הולינס, זיו ופניני שותפו ולא קלעו.\n\nווייד בולדווין הוביל את מכבי ת\"א בפתיחה ושתי שלשות רצופות של ג'ייק כהן סידרו לעודד קטש יתרון 20:21 לאחר 10 דקות, אלא שאז הגיעה ההתפוצצות של אלופה אירופה, ששיחקה ללא שיין לארקין ואלייז'ה בראיינט. וסילייה מיציץ' (18 נקודות ו-6 אסיסטים) חגג מול ההגנה הרכה של הצהובים והוביל את הטורקים לרבע שני חד צדדי של 15:38, בדרך ליתרון 36:58 בהפסקה.\n\nברבע השלישי (14:27 למכבי) היוצרות התהפכו, החמישייה הגבוהה של בולדווין/קולסון/מרטין/פוית'רס/ניבו העניקה לקטש דקות מצוינות וההפרש ירד לחד ספרתי. מכבי ת\"א נכנסה לרבע האחרון בפיגור 9 בלבד אבל הטורקים לחצו על הגז וברחו מחדש. רוב הנזק של אנדולו לא הגיע מכיוונו של אקס מכבי אנטה ז'יז'יץ', שסיים עם 7 נקודות ו-2 ריבאונדים בלבד ב-22 דקות.\n\nהצהובים הורידו את ההפרש ל-4 עם דאנק בשניות הסיום, אך זה לא הספיק. בכל אופן - קטש, לו הרבה מאוד עבודה, בהחלט יכול להיות אופטימי מהחצי השני של קבוצתו ומהעובדה שבקרוב מאוד אלוף אירופה הטרי לורנזו בראון יצטרף לחבורה שלו.",
    "מה ישראל יכולה ללמוד מהטעויות של נגורנו קרבך": "מובלעת הררית נידחת בדרום הקווקז, נגורנו-קַרַבַּך, שולחת דרישת שלום צוננת לישראלים. אף כי הם ממעטים להתעניין בה, היא מציעה להם אסוציאציות ולקחים. שם, על גבול ארמניה-אזרבייג'ן, מלחמה חזרה והתלקחה בשבוע שעבר בין אויבים מרים.\n\nאת ניצניה המקומיים אפשר למצוא עוד בשנים הראשונות של המאה ה-20, אבל היא שואבת את השראתה העגומה מימי מלחמת העולם הראשונה, כאשר הטורקים והכורדים של אנאטוליה שמו קץ רצחני ל-2,500 שנה של נוכחות ארמנית. מוטיבים של שנאה עמוקה ושל נקמת דם משוכים לאורך 125 שנה ויותר של שכנות רעה בין טורקים לארמנים.\n\nגילגולה הקווקזי של האיבה הזו התפרץ בימיה האחרונים של ברית המועצות, לפני 30 שנה ויותר. הוא נגע למעמדו של חבל אוטונומי קטן המיושב בארמנים, בתוך אזרבייג'ן.\n\nכאשר ברית המועצות התחילה להתמוטט, היחסים בין אזרים לארמנים הגיעו חיש קל לנקודת רתיחה. טבח של ארמנים בשתי ערים גדולות באזרבייג'ן חולל מנוסה המונית. אבל הארמנים של קַרַבַּך גמרו אומר להישאר. להגנתם התגייסו מתנדבים מכל רחבי הפזורה הארמנית הגדולה, מלבנון עד קנדה ועד קליפורניה.\n\nמלחמה פרצה לבסוף. הארמנים עשו חיל. הם השתלטו תחילה על כל החבל, וגירשו את תושביו האזריים (בערך שליש האוכלוסייה). ב-1994 הם הרחיבו את שלטונם לאזורים המקיפים את נגורנו-קַרַבַּך, שהיו בערך חמישית משטח אזרבייג'ן.\n\nפיצוי לאומי לקטסטרופה\n\nבעיניי ראיתי את המלחמה ההיא, בין 1991 ל-1996. כשרונותיהם הצבאיים של הארמנים הפליאו את המתבוננים. מוטיבציה וארגון יעיל פיצו אותם על נחיתותם המספרית והחומרית. אני זוכר שיחה ארוכה עם מתנדב ארמני מלבנון בעיר שוּשַׁה, שהארמנים עתה זה כבשו ורוקנו מתושביה האזרים. תוכנם של בתיה היה מפוזר ברחובות. המתנדב (״פידאי״. כך הארמנים הנוצרים קראו ללוחמיהם, בהשפעת ההיסטוריה המזרח תיכונית שלהם) אמר לי, שקַרַבַּך היא רק ההתחלה. הוא וחבריו התכוונו לחולל מהפכה לאומית בארמניה עצמה.\n\nארמנים בירוואן, בירת ארמניה, דיברו בתערובת של הערצה ופחד על גיבורי קַרַבַּך. יועץ הנשיא לביטחון לאומי אמר לי, שממשלתו אינה מעיזה לצנן את להט הקרב של הקרבכים, מפני שאם היא תעשה כן ״הם יכבשו את ירוואן, וייקחו את כל הדירות הטובות ביותר במרכז העיר״. במובן מסוים, נגורנו-קַרַבַּך אמנם השתלטה בשנים הבאות על ארמניה. היא טבעה חותם רדיקלי עמוק על מצב הדעת של הארמנים, והיא העניקה להם אמון חסר תקדים, וגם חסר שחר, בכוחם.\n\nבהשפעת הרדיקליזציה, הם סירבו לעיין במפה, או לקרוא היסטוריה. זאת אומרת, הם בהחלט קראו היסטוריה. כל ארמני קורא אותה, ונאנק תחת עולה. השמדת העם הארמני באנאטוליה היא מוטיב מרכזי בחיי ארמניה וההצדקה העיקרית לקיומה. הצלת קַרַבַּך נעשתה פיצוי לאומי לקטסטרופה של 1915.\n\nבעקבות נצחונם ב-1994, הארמנים התאהבו בסטטוס-קוו. במקום להשתמש בנדוניה הטריטוריאלית כמשכון להסדר מדיני, הם העסיקו את עצמם בגילוי הריסות של כנסיות עתיקות ובהפקעה של שטחים שהיו מיושבים מקודם בצפיפות באזרים. הם התעלמו מהתחזקותה הגוברת של אזרבייג'ן. היא התעשרה, בזכות הנפט; והיא התחילה להתחזק צבאית בעזרת האחות הבכירה טורקיה ובעזרת, מי-אם-לא, ישראל.\n\nנשק ישראלי וייעוץ ישראלי הוצעו בנדיבות (ושולמו בנדיבות). השמיים שקקו רחפנים ישראלים, לצד רחפנים טורקיים. העיתונות התמלאה דיווחים על ברית דיסקרטית בין ישראל לאזרבייג'ן נגד איראן, שהועילה מאוד לשתי שותפותיה, וחרתה מאוד לרפובליקה האיסלאמית. למרבה האירוניה, זו האחרונה אימצה לה את ארמניה הנוצרית לבעלת ברית נגד אזרבייג'ן השיעית.\n\nהעתיד יהיה טורקי מאוד\n\nרבע מאה לאחר תבוסתם במלחמה הקודמת, האזרים יצאו למלחמה חדשה. הארמנים השאננים נתפסו בקלקלתם. הם נחלו תבוסה איומה ב-2020, ואילמלא עמדה להם בריתם הצבאית עם רוסיה, האזרים היו יכולים לחזור ולתפוס כל מטר רבוע של נגורנו-קַרַבַּך.\n\nבשבוע שעבר התחדשה האש. האזרים הפנו אותה לראשונה כלפי ארמניה עצמה. הם אפילו חצו את הגבול במספר נקודות. כנראה אין זה מקרה שהם עשו כן בשעה שרוסיה מלקקת את פצעיה באוקראינה.\n\nלאזרים יש עכשיו תכניות מרחיקות לכת: לא רק להחזיר לעצמם את מלוא השטחים שאיבדו, אלא ליצור חיבור אקסטרה-טריטוריאלי עם טורקיה, דרך ארמניה. ארמניה תורשה, כנראה, להוסיף ולהתקיים כלוויינית חלושה בתחום השפעה טורקי רחב ממדים, מן הים התיכון עד מרכז אסיה. ראש ממשלת ארמניה הודה בשבוע שעבר בתבוסת ארצו.\n\nהדבֵקוּת בסטאטוס-קוו והאמונה בנצחיותה של עליונותם הצבאית ניתקה את הקשר בין הארמנים לבין המציאות. ההבדלים בין ארמניה לישראל ניכרים ומובנים, אבל תמיד יש סיבה ללמוד לקחים ממציאויות אחרות; לפחות מן הדינמיקה שלהן, אם לא מכל פרטיהן.\n\nזו אינה הסיבה היחידה לעיין במקרה קַרַבַּך. ישראל החליטה, מסיבות טובות ורעות, להעדיף את הקשר המועיל שלה עם אזרבייג'ן על פני אהדה טבעית לארמניה. הארמנים, קורבנות מוקדמים של ג'נוסייד במאה ה-20, עומדים עכשיו על עברי פי פחת מכוח התקפה צבאית, שנשק ישראלי היה ממאפשריה.\n\nמוטב לחרוד מפני משיכת כתפיים ומפני אדישות. אי אפשר לנער מדיניות חוץ מכל ספק מוסרי. מה יקרה לארמנים מאה שנה לאחר השמדת עמם אינה שאלה אבסטרקטית. מותר להשקיע בה שיעור כלשהו של חמלה ושל רצון טוב.\n\n_________________\n\nרשימות קודמות ב-yoavkarny.com וב-https://tinyurl.com/yoavkarny-globes\n\nציוצים (באנגלית) ב-twitter.com/YoavKarny",
    "רשמית: חואן מאטה חתם בגלאטסראיי לעונה אחת": "חואן מאטה הצטרף רשמית לגלאטסראיי. הקשר הספרדי הוותיק שסיים חוזה במנצ’סטר יונייטד חתם במועדון הפאר הטורקי לעונה אחת עם אופציה לעונה נוספת וישתכר ב-1.9 מיליון אירו.\n\nמאטה נחת באיסטנבול כבר אתמול והשלים את המעבר לאלופת טורקיה באופן רשמי. הקבוצה התחזקה לאחרונה גם בשחקנים כמו מאורו איקרדי, יוסוף דמיר, מילוט ראשיקה ומתיאס יינסן.\n\nהספרדי בן ה-34 ששיחק בעבר גם בוולנסיה וצ’לסי אמר: “אני כבר נרגש ויש לי מוטיבציה רבה, אני אסיר תודה על זה שאני פה”. אגב, בטורקיה חשפו שגלא תצטרך לשלם רק 750,000 אירו משכרו של איקרדי, ופ.ס.ז’ ממנה הוא מושאל תצטרך לשלם שישה מיליון אירו.",
    "יורש העצר הסעודי מחזק עמדה במשחק הגיאו-פוליטי - תיווך בעסקת שבויים בין רוסיה לאוקראינה": "סעודיה עזרה לתווך עסקת חילופי שבויים בין רוסיה לאוקראינה, כך לפי דיווח של רויטרס.\n\nרוסיה ואוקראינה ביצעו ביום רביעי חילופי שבויים בלתי צפויים, הגדולים ביותר מאז תחילת המלחמה שכללו כמעט 300 בני אדם, בהם 10 זרים והמפקדים שהובילו את ההגנה האוקראינית הממושכת על מריופול מוקדם יותר השנה.\n\nבין הזרים ששוחררו שני בריטים ומרוקאי שנידונו למוות ביוני לאחר שנתפסו בלחימה למען אוקראינה. כמו כן שוחררו שלושה בריטים, שני אמריקאים, קרואטי ואזרח שבדי.\n\nהעיתוי וגודל ההחלפה הגיעו בהפתעה, בהתחשב בכך שנשיא רוסיה ולדימיר פוטין הכריז על גיוס כוחות חלקי מוקדם יותר באותו היום. בהסלמה לכאורה של הסכסוך שהחל בפברואר.\n\nהנשיא וולודימיר זלנסקי אמר כי ההחלפה - שכללה עזרה מטורקיה וסעודיה - הייתה בהכנה די הרבה זמן וכללה התמקחות אינטנסיבית. על פי תנאי העסקה, שוחררו 215 אוקראינים - שרובם נתפסו לאחר נפילת מריופול.\n\nבתמורה, אוקראינה שלחה בחזרה 55 רוסים ואוקראינים תומכים במוסקבה ואת ויקטור מדבדצ'וק, מנהיג מפלגה פרו-רוסית אסורה שעומד בפני אישומים בבגידה. \"זהו בבירור ניצחון למדינה שלנו, לכל החברה שלנו. והעיקר ש-215 משפחות יוכלו לראות את יקיריהן בשלום ובבית\", אמר זלנסקי בכתבת וידאו.\n\nזלנסקי הודה לנשיא טורקיה טאיפ ארדואן על עזרתו ואמר שחמישה מפקדים אוקראינים בכירים יישארו בטורקיה עד תום המלחמה. קייב ניהלה מאבק ארוך וקשה כדי להבטיח את שחרורם של החמישה, אמר.\n\nהם כוללים את סגן אלוף דניס פרוקופנקו, מפקד גדוד אזוב שערך חלק ניכר מהלחימה, וסגנו, סביאטוסלב פלמאר. כמו כן שוחרר סריי וולינסקי, מפקד חטיבת הנחתים ה-36. שלושת האנשים עזרו להוביל התנגדות עיקשת של שבועות מהבונקרים ומהמנהרות שמתחת למפעלי הפלדה הענקים של מריופול לפני שהם ומאות לוחמי אזוב נכנעו במאי לכוחות הנתמכים על ידי רוסיה.\n\nסעודיה תיווכה בהסדר לפיו 10 הזרים הוטסו לסעודיה. הגישור כלל את יורש העצר הסעודי מוחמד בן סלמאן, ששמר על קשרים הדוקים עם פוטין. האסירים המשוחררים כללו את אזרחי ארה\"ב אלכסנדר דרוקה, בן 39, ואנדי הוין, בן 27, שניהם מאלבמה, שנלכדו ביוני בזמן לחימה במזרח אוקראינה.\n\nכמו כן שוחררו הבריטים איידן אסלין ושון פינר ובראהים סעדון המרוקאי, שנידונו כולם למוות על ידי בית משפט ברפובליקה העממית של דונייצק."
}