{
    "מענק של 400 אלף יורו לשחקן אם גרמניה תזכה במונדיאל": "נבחרת גרמניה לא ממש מרשימה לאחרונה ונמצאת רק במקום השישי בטבלת ההימורים לקראת המונדיאל בקטאר שייצא לדרך בעוד פחות מחודשיים, אבל זה לא מנע מהשחקנים לנהל משא ומתן קדחתני עם ההתאחדות במטרה להגדיל את מענקי הזכייה.\n\n\n\nבזכייה האחרונה בגביע העולמי ב-2014, כל חבר סגל זכה לבונוס כספי בסך 300 אלף יורו. ארבע שנים לאחר מכן, הסכום תפח ל-350 אלף וגרמניה התרסקה כבר בשלב הבתים כשסיימה אחרונה בבית שכלל את שבדיה, מקסיקו ודרום קוריאה. למרות זאת, נציגי השחקנים מנואל נוייר, תומאס מולר, יוזואה קימיש ואילקאי גונדואן הגיעו לסיכום עם נשיא ההתאחדות ברנד נוינדורף כי מענק הזכייה הפעם יהיה בגובה 400 אלף יורו.",
    "גרמניה מתנתקת ממוסקבה: מלאימה את בתי הזיקוק של רוסיה": "גרמניה הודיעה בימים האחרונים כי תלאים שלושה בתי זיקוק לנפט בבעלות רוסית שפעלו במדינה, באיתות ברור לגבי הנחישות של ברלין לשים קץ לרכש האנרגיה ממוסקבה בעקבות המלחמה באוקראינה, ובצעד שמחריף את המתח ביחסים בין המדינות.\n\nמדובר בבתי זיקוק המעסיקים יחד אלפי עובדים, כולל בעיירה שוודט שבמזרח המדינה, שאחראית לאספקת הדלק לבירת גרמניה. כ־54% מהבעלות עליהם היו עד כה בידי החברה הרוסית \"רוזנפט\" והוצבו כעת מכוח חקיקת חירום בנאמנות משפטית. במקביל, הממשלה בברלין הודיעה כי תשדרג בעלות של 400 מיליון אירו את הצינור המחבר בין נמל רוסטוק שבים הבלטי לבית הזיקוק בשוודט, כדי להזרים אליו נפט המגיע במכליות.\n\nהצעד הוא חלק משינוי הכיוון המוחלט של גרמניה בתחום האנרגיה בעקבות המלחמה באוקראינה. בעוד שבשנה שעברה הייתה גרמניה הרוכשת הגדולה ביותר באירופה של נפט רוסי (בשווי של 40 מיליארד אירו), היא התחייבה להפסיק לחלוטין את הרכש עד סוף השנה הנוכחית. היא גם תפסיק את רכש הפחם, ואמורה להפחית בהדרגה על פני חמש השנים הקרובות את רכש הגז, אם כי הרוסים בשלב זה נקטו עמדה עצמאית והפחיתו למינימום את האספקה מיוזמתם.\n\nמוסקבה מגנה את המהלך\n\nמוסקבה גינתה אתמול את הצעד הגרמני ואמרה כי מדובר ב\"עבירה בינלאומית\". עד כה הייתה \"רוזנפט\" בגרמניה אחראית על זיקוק כ־12% מהנפט שהגיע למדינה, ועל כ־90% מהאספקה לבירה הגרמנית.\n\nקאנצלר גרמניה אולף שולץ התייחס למהלך ואמר כי הוא נעשה \"בלית־ברירה\" משום ש\"רוסיה הפכה לספק אנרגיה בלתי יציב\". \"המטרה של הצעד המרחיק לכת הזה היא להגן על אספקת האנרגיה שלנו\", אמר שולץ. עד לאחרונה הרשתה גרמניה לחברות רוסיות, כולל \"גזפרום\" ו\"רוזנפט\", להיות הבעלים באמצעות חברות בת גרמניות של מתקני אחסון גז או צנרת הובלה או בתי הזיקוק עצמם, אולם כעת היא משתלטת עליהם בשל העימות ההולך ומחריף מול רוסיה.\n\nשולץ זכה לקריאות גנאי ולמחאות פומביות כאשר ביקר בשוודט בקיץ האחרון, אחרי שהעיירה הפכה לסמל של ההשלכות של הסנקציות הבינלאומיות שהוטלו על רוסיה, ומאות עובדים עמדו בפני פיטורים. בית הזיקוק ניצב בקצהו של צינור דרוז'בה (\"הידידות\"), שמוביל נפט מצפון רוסיה במשך עשורים רבים, כולל למזרח־גרמניה עד לקריסתה. הוא נפרש על פני כ־4,000 קילומטר, והמשיך לפעול גם בימי המלחמה הקרה ולספק נפט לאזורים שונים בגרמניה, כולל בברלין המערבית ובמערב המדינה. \"עתיד בית הזיקוק הובטח כעת\", אמר שר הכלכלה רוברט האבק אחרי ההודעה על ההלאמה. הזרמת הנפט בצינור אמורה להפסיק ב־1 בינואר 2023.\n\nכדי למלא את ההתחייבות להפסיק ולרכוש נפט וגם לשמור על בתי הזיקוק עובדים, תידרש גרמניה לשדרג בין השאר את צינור הנפט הקיים בין נמל רוסטוק לבין בית הזיקוק בשוודט בעלות מוערכת של 400 מיליון אירו. הקנצלר שולץ הודיע על הצעד, והוסיף כי \"אנחנו מוודאים שנוכל לייבא נפט גם מפולין, ואולי אפילו מקזחסטאן\". ממשלות אירופה מנסות לצמצם את ההשקעה שלהן בדלקי מאובנים, אולם הצורך להתרחק מרוסיה מוביל לרנסנס של פיתוח שדות גז ונפט וגם לפרויקטי תשתית, כמו צינור זה. בנוסף, תומכת גרמניה גם בהקמת צינור גז חדש שיחבר בין חצי האי האיברי לצרפת, ומשם לגרמניה.\n\nהרוסים אמרו בתגובה כי מדובר בצעד לא־חוקי וחברת \"רוזנפט\" איימה לתבוע את ממשלת גרמניה. \"'רוזנפט' רואה בצעד זה הפרה מהותית של כל העקרונות הבסיסיים של כלכלת שוק\", אמרה החברה הרוסית בתגובה, \"העקרונות המתורבתים של כל חברה מודרנית מושתתים על חוסר האפשרות פשוט לקחת רכוש פרטי\", אמרה, וציינה כי היא מצדה מילאה את כל התחייבויותיה. היא גם אמרה כי \"לא ניתן יותר להבטיח את הבטיחות בבתי הזיקוק\" ואיימה לפנות לבתי משפט בגרמניה ולעתור נגד ההחלטה.\n\n\"מערך האנרגיה קרס\"\n\nאנליסטים אמרו כי ההחלטה הגרמנית היא חלק מהשינוי של מדיניות רבת שנים שבה גרמניה העבירה ללא הפרעה את התלות האנרגטית שלה לרוסיה, כולל אפשרות להחזיק מתקני אגירה וצנרת. 55% מהגז הטבעי של גרמניה הגיעו מרוסיה, כמו גם 52% מיבוא הפחם שלה ו־34% מיבוא הנפט.\n\n\"כל מערך האנרגיה שגרמניה היתה תלויה בו בארבעת העשורים האחרונים קרס ונחרב\", אמר הנינג גלוישטיין ממכון Euroasia Group, \"והגרמנים לא יכולים להשאיר יותר את הנכסים הללו בידיים רוסיות\".\n\nכעת החשש בשווקים ובגרמניה הוא מתגובה רוסית חריפה, כמו הפסקת הזרמת הנפט מוקדם מהצפוי, או הלאמה הדדית של פעילות עסקית גרמנית הקיימת ברוסיה.\n\nעל רקע האינפלציה: שיא של 3 שנים בתמיכה בימין הקיצוני בגרמניה\n\nלמרות שורת שערוריות בתוך מפלגת הימין הקיצוני \"אלטרנטיבה לגרמניה\" (AfD), אי סדרים כספיים, מעקב מצד השלטונות בשל רדיקליות והשתלטות האגף הקיצוני על מוסדות המפלגה, התמיכה הציבורית בה הולכת ועולה בחודשים האחרונים. לדברי המומחים, ההסבר העיקרי הוא חוסר־השקט הפוליטי הנובע מעליות המחירים החדות במדינה, והחשש מפני התפוצצות־מחירים בתחום האנרגיה בחורף הנוכחי\n\nה־AfD מארגנת בשבועות האחרונים \"הפגנות יום שני\", הומאז' להפגנות שהתקיימו בדמדומי השלטון המזרח־גרמני ושתרמו לקריסתו, ושמה במרכז המצע שלה את הזעם על עליות המחירים. האינפלציה בגרמניה הגיעה ל־8.5% בחודש שעבר, ועשויה לעלות ל־10% בחודשים הקרובים, לפי נשיא הבנק המרכזי הגרמני.\n\nלפי סקר פוליטי אחרון שפורסם בערוץ ZDF, התמיכה הציבורית ב\"אלטרנטיבה לגרמניה\" עומדת כעת כ־14%, השיעור הגבוה ביותר מזה יותר משלוש שנים. סוגיות של הגירה לא־חוקית או חוק וסדר ירדו בינתיים מסדר היום הציבורי, לטובת האינפלציה. היא מארגנת אירועים בנושא בפרלמנט, ופוליטיקאים בה מתבטאים בנושא ברשתות החברתיות. היא מאשימה את הממשלה במדיניות נוקשה מדי כלפי רוסיה, כך שהסנקציות עליה פוגעות בראש ובראשונה בתושבי גרמניה.\n\nגרמניה אינה לבד בהתמודדות הזו. גם הימין הרדיקלי בהובלת מרין לה־פן בצרפת זכה להישג חסר־תקדים בבחירות לפרלמנט ביוני על רקע עליות המחירים; בשבדיה ניצח הימין את הבחירות והמפלגה השנייה בגודלה היא כעת מפלגת ימין רדיקלי־פופוליסטית בשם \"השבדים הדמוקרטים\"; ובאיטליה עומדת לעלות לשלטון קואליציית ימין, בהובלת מפלגה פוסט־פשיסטית. גם במדינות אלו ניצב יוקר המחיה במרכז מערכות הבחירות.",
    "אנגליה וגרמניה נפרדו ב-3:3 משוגע, הונגריה-איטליה 2:0": "אנגליה - גרמניה 3:3\n\n\n\nזה היה משחק לפורטוקול בלבד - הרי אנגליה כבר ירדה לדרג ב' וגרמניה איבדה סיכוי להעפיל לחצי הגמר - אבל כששתי הנבחרות הללו נפגשות תמיד יש פוטנציאל לקלאסיקה. וכך אכן היה. עד הדקה ה-72 נדמה היה שגרמניה בדרך לניצחון נינוח, אבל אז התפתח מחול שדים אמיתי בוומבלי וכשהאבק התפזר, לוח התוצאות הראה 3:3.\n\n\n\nאנגליה עם משחק שישי ברציפות ללא ניצחון וזה הרצף הכי ארוך שלה מאז 1993. הפעם ההתקפה של גארת' סאות'גייט תפקדה, הארי קיין כבש שער מספר 51 במדים הלאומיים, בוקאיו סאקה ומייסון מאונט נכנס כמחליפים והיו מצוינים - אבל ההגנה קרסה בענק. בגרמניה היו יותר מדי דקות של חוסר יציבות וגם אצלה האנזי פליק יצטרך לתת את הדעת על משחק הגנתי נרפה, ממרכז הקישור ועד מרכז הרחבה.\n\n\n\nדקה 25: סטרלינג נשלח לעומק, התגבר על שני שחקני הגנה, בעט ממרכז הרחבה ברגל שמאל וטר סטגן זינק והציל.\n\n\n\nדקה 26: קיין בעט מהאוויר כדור אלכסוני שעלה וירד, ויצא לחוץ סנטימטרים מהקורה.\n\n\n\nדקה 45: קימיש בעט שטוח וחזק מ-22 מטר, פופ לא היה יכול להגיע, אבל הכדור פספס את המסגרת.\n\n\n\nדקה 52: גול! מוסיאלה נתקל במגווייר בתוך הרחבה והשופט קיבל איתות מ-VAR ושרק לפנדל. גונדואן בעט פנימה, 0:1 לגרמניה.\n\n\n\nדקה 67: גול! גרמניה יצאה למעבר מהיר אחרי איבוד של מגווייר באזור מחצית המגרש, ורנר מצא את האברץ ושחקן צ'לסי בעט מ-20 מטר לחיבורים של פופ. 0:2 לגרמניה.\n\n\n\nדקה 72: גול! כדור רוחב של ג'יימס מימין חתך את הרחבה הגרמנית והגיע לשואו, שבעט בנגיעה וצימק ל-2:1.\n\n\n\nדקה 75: גול! סאקה סחרר את ההגנה הגרמנית, נכנס לעומק ומסר למאונט, שבעט בלי לעצור, מכ-14 מטר לפינה. אנגליה משווה ל-2:2.\n\n\n\nדקה 83: גול! איזה מהפך בוומבלי! שלוטברק הכשיל את בלינגהאם ברחבה, השופט לא ראה, אבל קיבל איתות VAR נוסף, ניגש לצפות והצביע על הנקודה הלבנה. קיין הפציץ את הפנדל פנימה, 2:3 לאנגליה.\n\n\n\nדקה 87: גול! וואו, מה קורה פה? סאנה בעט מחוץ לרחבה, פופ ירד והשמיט והאברץ גלגל משני מטר פנימה. טעות קשה של שוער אנגליה וגרמניה מאזנת ל-3:3.",
    "העתיד האנרגטי של גרמניה נמצא במפרץ": "לא ברור מה גרם להתקדמות במו\"מ ומי מצמץ ראשון, אך יש להבהיר כי גם אם ייחתמו ההסכמים, זה\n\nלא יושיע את משק האנרגיה הגרמני",
    "דיווחים: גרמניה הכריעה בעד רכישת מערכת חץ 3 מישראל במיליארדים": "הממשלה הגרמנית קיבלה הכרעה לרכוש את מערכת ההגנה מטילים חץ 3, פרי שיתוף-פעולה ישראלי-אמריקאי - כך מדווחת היום (ב') סוכנות הידיעות בלומברג, על רקע ביקור ראש ממשלת ישראל יאיר לפיד בברלין ופגישתו עם קנצלר גרמניה אולף שולץ היום בצהריים. לפי הדיווחים, הממשלה הגרמנית הכריעה בעד המערכת הישראלית ונגד מערכת THAAD האמריקאית, הנחשבת למתחרה שלה ומיוצרת על ידי חברת לוקהיד-מרטין. העסקה עשויה לעמוד על מחיר התחלתי של כ-2 מיליארד אירו, לפי דיווחים קודמים.\n\nהבקשה מישראל ומארה\"ב לקבל אישור ולהיות הלקוחה הראשונה בעולם של המערכת ליירוט טילים בליסטיים היא חלק משינוי מקיף במדיניות החוץ והביטחון של גרמניה, עליו הכריז שולץ בימים שאחרי הפלישה הרוסית לאוקראינה בנאום מדיניות מכונן. מאז משלחות גרמניות, כולל מטעם ועדת החוץ והביטחון הגרמנית וכן מהצבא ומחיל האוויר הגרמני, ביקרו בישראל בחודשים האחרונים כדי לדון ברכש המערכת, לפי דיווחים.\n\nלישראל ולגרמניה כבר שיתוף-פעולה ביטחוני פורה, כולל בתחום המל\"טים, במסגרתו התעשייה האווירית וחיל האוויר הישראלי מחכירים כשבעה מל\"טים מסוג Heron-TP לצבא הגרמני, בעסקה ששוויה כמיליארד אירו. לאחרונה הוחלט גם לחמש את המל\"טים בטילים ישראלים, אחרי שנים של דיונים בנוגע לאתיקה של הצעד.\n\nחץ 3 תעלה כשני מיליארד אירו לגרמניה\n\nלפי הדיווח בלומברג היום, גרמניה כבר \"קיבלה החלטה ראשונית לדחות את מערכת THAAD המיוצרת על ידי לוקהיד-מרטין\" ו\"לרכוש את מערכת חץ 3\". הקנצלר שולץ אמר היום במסיבת עיתונאים כי \"אנו להוטים מאוד לעבוד עם ישראל בתחום זה (הביטחון), כולל בתחום ההגנה האווירית שבו לישראל יש מוצר אפקטיבי מאוד\". לפיד אמר כי אינו יכול לאשר את קיום העסקה, אך כי ישראל \"מחויבת לחלוטין\" לביטחון אירופה וגרמניה.\n\nפרסומים קודמים בגרמניה, בעיתון בילד, ציינו כי רכש המערכת יעלה כשני מיליארד אירו לפחות, ויכול לטפס למיליארדים רבים נוספים. הגורמים הגרמנים שצוטטו בעיתון העריכו כי היא תוכל להיות מבצעית עד 2025. הגורמים העריכו כי המכ\"ם רב העוצמה של המערכת, \"אורן ירוק\", ייפרש בשלושה מוקדים בגרמניה, והמידע מהם יועבר לבסיס חיל האוויר באודם, שבמערב המדינה. משגרי הטילים המיירטים יוצבו במקומות שונים בגרמניה, וייתכן שגם במדינות אחרות.\n\nהגורמים הביטחוניים שדיברו עם העיתון אמרו כי המכ\"ם הוא כה חזק, עד כי יוכל לזהות גם שיגורים לעבר רומניה, פולין והמדינות הבלטיות. מדינות אלו יוכלו לרכוש מיירטים באופן עצמאי, וגרמניה תספק להם את תמונת המכ\"ם. \"אנחנו יכולים 'לפרוש' את השימוש על מדינות שכנות\", אמר מחוקק גרמני בעבר, \"ועל ידי כך גרמניה תמלא תפקיד מרכזי בביטחון האירופי\".\n\nלפני כשבועיים הציג שולץ את חזון הביטחון האירופי שלו בנאום באוניברסיטת קארל בפראג. \"יש לנו עוד הרבה לעשות רק כדי להדביק את הקצב בתחום ההגנה מפני איומים מהאוויר ומהחלל\", אמר שולץ. הוא הציע למדינות אירופה לשתף פעולה כדי ליהנות מ\"מטריית הגנה\". גרמניה הקימה קרן חוץ תקציבית בשווי 100 מיליארד אירו בימים שאחרי פלישת רוסיה לאוקראינה, ומתכוונת להשקיע משמעותית בשדרוג הצבא שלה ויכולות ההגנה. סוכנות רויטרס דיווחה היום כי בכיר גרמני ציין שאכן ישנה החלטה לרכוש את מערכת חץ 3, אך כי \"שום דבר עדיין לא חתום\".",
    "לדרוש מגרמניה את השליש החסר של הסכם השילומים": "באשר לאחריותה של גרמניה כלפי ישראל, הרי גרמניה לא שילמה עד היום\n\nשליש מהסכם השילומים",
    "נשיא גרמניה להרצוג: \"הדחקנו כאומה את הטבח במינכן\"": "עוד הוסיף נשיא גרמניה והתייחס להתנגדות הישראלית להסכם הגרעין עם איראן. \"אנחנו לא עומדים רק לצד ישראל, אבל ביטחון ישראל הוא התנאי ליחסים המשותפים שלנו. אני חושב שהעבר ש לתולדות היחסים מוכיח שהביטחון של ישראל קרוב ללבנו\", אמר.\n\n\n\n\"מה זה אומר לגבי היחס שלנו לאיראן? אני לא יודע אם זה היה רעיון נבון לשמוט את הקרקע מתחת להסכם הקודם בהחלטת הנשיא טראמפ\" הוסיף שטיינמאייר ואמר, \"היום אנחנו במצב שונה, יש לנו מלחמה חדשה באירופה, ויש מצב ביטחוני חדש בגלל הסכמי אברהם. צריך לראות אם זה משחק תפקיד דומיננטי כלפי איראן\". הנשיא סיים את דבריו ואמר כי ההסכמים עד לא חתומים, והוסיף כי: \" אנחנו צריכים להשלים את המשא ומתן לגבי כמה פרקים, ואנחנו זמן קצר לפני בחירות האמצע בארצות הברית. אין לי יכולת לתת תחזית לגבי המשך המהלך\".\n\n\n\nהנשיא הרצוג ימשיך את ביקורו בגרמניה בארוחת ערב ממלכתית בהשתתפות בכירים במערכת הפוליטית והמדינית הגרמנית. מחר יתקיים טקס הזיכרון לציון 50 שנה לטבח באולימפיאדת מינכן, בו נרצחו 11 ספורטאים ישראלים. השתתפותו של הרצוג באירוע היתה מוטלת בספק עד הרגע האחרון, לאור המחלוקת בין משפחות 11 החללים במינכן לממשלת גרמניה על הפיצויים שישולמו לבני המשפחות מקרבה ראשונה.\n\n\n\nבנוסף, מחר יפגוש הנשיא את קנצלר גרמניה, אולף שולץ, לפגישה מדינית שתתמקד בנושא האיראני. בשבוע הבא גם ראש הממשלה יאיר לפיד יגיע לברלין במטרה להגביר את הלחץ על גרמניה כחלק ממאמצי ישראל לעכב את המשא ומתן על הסכם הגרעין.",
    "קלאסיקה אירופית: אנגליה וגרמניה נפרדו ב-3:3": "קלאסיקה אירופית בוומבלי. זו התצוגת כדורגל שהייתה הערב (שני) בלונדון כאשר נבחרת אנגליה אירחה את גרמניה בביתה והשתיים נפרדו בחלוקת נקודות אחרי 3:3 משוגע במסגרת המחזור השישי והאחרון בליגת האומות, דבר שהותיר את המארחים לקמפיין ללא ניצחון אחד אפילו. בנוסף, איטליה גברה בקלות על הונגריה עם 0:2 משערים של רספאדורי ודימארקו.\n\nאנגליה – גרמניה 3:3\n\nהחניכים של גארת’ סאות’גייט פתחו את המשחק בצורה מבוהלת בשל הלחץ המצוין של האורחים, דבר שהוביל לפאניקה בהגנת המארחים ולטעויות. יותר מאוחר האנגלים השתלטו על המשחק וראחים סטרלינג רשם שתי החמצות גדולות, אלא שבדקה ה-52 אילקאי גונדואן ניגש אל הנקודה הלבנה ודייק פנימה כשגם קאי האברץ כבש שער נהדר בבעיטה מסובבת לקורה ופנימה בדקה ה-65.\n\nהמשחק קיבל תפנית גדולה כאשר נבחרת שלושת האריות לא ויתרה ולוק שואו צימק את התוצאה בדקה ה-71, המומנטום המשיך לבליץ ביתי כאשר מייסון מאונט איזן ל-2:2 בבעיטה חדה לחיבורים והארי קיין הפך את התוצאה בדקה ה-83 אחרי שהשופט מצא לנכון לשרוק לפנדל אחרי בדיקת VAR. חשבתם שנגמר? ממש לא, ארבע דקות לאחר מכן קאי האברץ השלים צמד כשעט על ריבאונד בתוך הרחבה וקבע 3:3 בסיום.\n\nבסיום, גרמניה בתום שישה משחקים עם שבע נקודות במקום השלישי בבית (ניצחון בודד, ארבע תוצאות תיקו והפסד אחד) כשאת הטבלה נועלת אנגליה עם שלוש נקודות בלבד, ללא ניצחון והקמפיין שלה כולל שלושה הפסדים ושלוש תוצאות תיקו בסך הכל.\n\nמחצית ראשונה\n\nדקה 1: השופט דני מקאלה הוציא לדרך את ההתמודדות!\n\nגארת' סאות'גייט (רויטרס)\n\nדקה 10: ניקולאס פופ השתהה עם הכדור בצורה מסוכנת וגרמניה חטפה את הכדור קרוב לשערה של אנגליה, ג’מאל מוסיאלה העביר את הכדור לאילקאי גונדואן שעל סף הרחבה בעט מעל השער.\n\nאילקאי גונדואן וג'ושוע קימיך (רויטרס)\n\nדקה 21: שוב הלחץ של האורחים זורע פאניקה בהגנת המארחים. ג’ון סטונס השתהה עם הכדור ולבסוף החזיר אותו עד לפופ, שברגע האחרון הרחיק ועל הדרך התנגש עם האברץ.\n\nפיל פודן ואילקאי גונדואן נאבקים על הכדור (רויטרס)\n\nדקה 24: כדור עומק נפלא של פודן עבר ארבעה גרמנים בדרך לראחים סטרלינג, שהעביר מימין לרגל שמאל ובסוף בעט בצורה חלשה לפינה שטר שטגן הדף.\n\nדקה 27: כדור קרן מצד שמאל של פודן הגיע לראשו של קיין, הנגיחה של החלוץ נבלמה אך הכדור חזר אליו ומהריבאונד האחרון שחרר בעיטה חדה ומסוכנת לפינה הרחוקה סמוך לקורה והחוצה.\n\nהארי מגווייר (רויטרס)\n\nדקה 43: שוב חטיפת כדור הגיעה אל ראחים סטרלינג שהוביל את התקפת המעבר קדימה, שחרר להארי קיין שבהמשך חיפש אותו בריצה לשטח ובסופו של דבר גם סיפק את כדור העומק, חלוץ צ’לסי שוב בעט רע לגופו של טר שטגן שהדף ללא בעיה.\n\nדקה 45: התקפה מסודרת שבה גרמניה השתחררה מהלחץ הגבוה של המארחים הובילו למשחקי צירופי שהובילו בסופו של דבר את ג’ושוע קימיך לבעוט מ-22 מטרים לכיוון הפינה השמאלית בצורה חדה, אך זו חמקה החוצה ליד הקורה.\n\nראחים סטרלינג מחמיץ (רויטרס)\n\nמחצית שנייה\n\nדקה 48: עוד התקפת מעבר של אנגליה מצאה את ראחים סטרלינג במרכז ומ-18 מטרים החלוץ בעט לפינה הימנית של טר שטגן, שגם את הבעיטה הזאת הדף.\n\nדקה 52, שער! גרמניה עלתה ליתרון 0:1: ג’מאל מוסיאלה הוכשל בתוך הרחבה של המארחים, השופט הורה להמשיך תחילה אך מאוחר יותר נקרא אל ה-VAR ושם החליט שהיה פנדל. אילקאי גונדואן ניגש אל הנקודה הלבנה ומשיים דייק אל הפינה הימנית.\n\nדקה 61: ג’מאל מוסיאלה הכניס כדור עומק נפלא לטימו ורנר שעם המהירות שלו הגיע ראשון אל הכדור, החלוץ הגרמני בעט ברגל שמאל לפינה הרחוקה אך פספס את המסגרת.\n\nדקה 65, שער! גרמניה עלתה ליתרון 0:2: טימו ורנר שוב קיבל את הכדור בצד שמאל של המתפרצת אך הפעם בחר למסור ימינה לקאי האברץ שהצטרף מקו שני, קשר צ’לסי הכין לעצמו את הכדור בצורה טובה וסובב את הכדור ישר לקורה הרחוקה ופנימה.\n\nדקה 71, שער! אנגליה צימקה ל-2:1: לוק שואו הצטרף לרחבה מצד שמאל ומצא את עצמו פנוי לחלוטין, מגן מנצ’סטר יונייטד בעט בצורה חדה שחדרה פנימה למרות הרחקה של הגנת גרמניה וטכנולוגיית עין הנץ קבעה שהכדור עבר את הקו במלואו.\n\nשחקני נבחרת אנגליה חוגגים (רויטרס)\n\nדקה 75, שער! אנגליה השוותה ל-2:2: מייסון מאונט ביצע תנועה נהדרת משמאל למרכז רחבת ה-16 ובסיבוב בעט בצורה מצוינת לחיבורים הקרובים. דרמה גדולה ושער נהדר.\n\nמייסון מאונט ואריק דאייר חוגגים (רויטרס)\n\nדקה 83, שער! אנגליה הפכה ל-2:3: שלוטרבאק תיקל בחריפות בתוך הרחבה ושלח את השופט להסתכל שוב ב-VAR, במה שהוביל את הארי קיין לנקודה הלבנה וגם הוא דייק לפינה. מהפך ענק.\n\nהארי קיין חוגג (רויטרס)\n\nדקה 87, שער! גרמניה השוותה ל-3:3: חשבת שנגמר? ניקולאס פופ הדף רע מאוד בעיטה מרחוק וקאי האברץ היה שם במקום הנכון כדי לגלגל את שער השוויון היחסית מהיר.\n\nהרכב נבחרת אנגליה: ניקולאס פופ; ריס ג’יימס, ג’ון סטונס (קייל ווקר, 37’), אריק דאייר, הארי מגווייר, לוק שואו, דקלן רייס, ג’וד בלינגהאם, פיל פודן (בוקאיו סאקה, 65’), ראחים סטרלינג (מייסון מאונט, 65’) והארי קיין.\n\nהרכב נבחרת גרמניה: מארק אנדרה טר שטגן; טילו קהרר, ניקולאס זולה, ניקו שלוטרבאק, דויד ראום, ג’ושוע קימיך, אילקאי גונדואן, ג’מאל מוסיאלה, יונאס הופמן (טימו ורנר, 45’), לירוי סאנה וקאי האברץ.\n\nהונגריה – איטליה 2:0\n\nבמפגש השני בבית ג', חניכיו של רוברטו מנצ'יני יוצאים מתארחים אצל הונגריה שנמצאת בקמפיין נפלא לקרב על המקום בפלייאוף היורו ועל ראשות הבית. האזורי מגיעים להתמודדות עם שמונה נקודות, לאחר שעלו למקום השני בסיום הניצחון על אנגליה במחזור הקודם. לעומתה, המארחת שנמצאת בראש הבית עם 10 נקודות, רוצה לחתום קמפיין חלומי עם ניצחון יוקרתי מול הקהל בבודפשט, אך גם אם תסיים את הערב עם נקודה בודדת, היא תבטיח את המקום בפלייאוף.\n\nדקה 27, שער! איטליה עלתה ל-0:1: חלוץ נאפולי, ג’אקומו רספאדורי, היה במקום הנכון ובזמן הנכון כדי לדחוק את שער היתרון לאורחים אחרי ריבאונד.\n\nדקה 52, שער! איטליה מכפילה ל-0:2: פדריקו דימארקו מצא את הכדור במרכז הרחבה ונגח לרשת נהדר.",
    "צפו: גרמניה זכתה בארד באליפות אירופה": "היא הפתיעה לא מעט אנשים, עשתה טורניר ענק, הייתה קרובה מאוד לקרב על הזהב והערב (ראשון) גרמניה עמדה במשימה ובעזרת 69:82 על פולין, השיגה את מדליית הארד באליפות אירופה.\n\nקלעו לגרמניה: דניס שרודר 26 נקודות, יוהאנס פויטמן 14 (9 ריבאונדים ו-6 אסיסטים), אנדראס אובסט ודניאל תייס 9 כ\"א, פראנץ וגנר 8, יוהאנס תיימן 6, מאודו לו 5, ניק וויילר באב 3 ונילס גיפיי 2\n\nקלעו לפולין: מיכאל סוקולובסקי 18 נקודות, יאקוב גרבאץ 12, איי ג'יי סלוטר 10 (10 אסיסטים), מתאוש פוניטקה 9, אלכסנדר דזייווה 8, אלכסנדר בלצ'רובסקי וירוסלאב זיסקובסקי 4 כ\"א, ארון צל 3, ומיכאל מיכאלק 1\n\nכבר מהפתיחה המאנשאפט נראו טובים בהרבה ולאחר שעצרו את פולין על 23 נקודות בלבד כעבור 20 דקות, תפסה יתרון דו ספרתי, עליו הצליחה לשמור עד לסיום. למעשה, זה לא היה כזה פשוט כשבמהלך הרבע השלישי הפולנים כבר הצליחו להשוות, אך אז דניס שרודר העלה הילוך והבטיח את הניצחון הגרמני.\n\nזו המדלייה השלישית אי פעם של גרמניה באליפויות אירופה לאורך השנים, זאת לאחר שב-1993 זכתה בזהב וב-2005 קטפה את מדליית הכסף. כעת, לאחר שצלחה בצורה אדירה את בית המוות, גברה על מונטנגרו, הדהימה את יוון ונכנעה לספרד, החבורה הנלהבת נתנה לאלפי האוהדים המקומיים סיבה נהדרת לקום מהכיסאות ולמחוא כפיים.\n\nבצד השני, פולין הייתה ללא כל ספק הפתעת הטורניר ואף הייתה קרובה להשיג מדליה לראשונה משנת 1967. זו הייתה אליפות מדהימה עבור פולין, שגברה על כל הערכות המומחים בדרך לעלייה מהבית הישראלי, ואף הדהימה את סלובניה הפייבוריטית בשלב רבע הגמר, רגע לפני התבוסה הכואבת לצרפת. בכל אופן, לפולין, כמו גם לגרמניה, יש לא מעט סיבות לצאת גאים מאליפות גדולה במיוחד.",
    "לא יישכח: גרמניה היממה את יוון בדרך לחצי": "המשחק הזה לא ישכח הרבה זמן, אם בכלל. גרמניה ויוון סיפקו הערב (שלישי) להמוני אוהדי הכדורסל העולמי הצגת כדורסל מדהימה, שלא להגיד קלאסיקה אמיתית על הפרקט בברלין. בסופו של דבר ולאחר קונצרט חסר תקדים, המאנשפט השיגו 96:107 שייחרט לעד בתולדות הכדורסל הגרמני, הדיחו את יאניס אנטטוקומפו ואת אחת הפייבוריטיות לזכייה ועלו לחצי הגמר מול ספרד.\n\nקלעו לגרמניה: דניס שרודר 26 נקודות (8 אסיסטים), פרנץ ואגנר ואנדראס אובסט 19 כ\"א, דניאל תייס 13 (16 ריבאונדים), יוהאנס ת'יימן 10, ניק וויילר באב 6, מאודו לו ונילס גיפיי 3 כ\"א.\n\nקלעו ליוון: יאניס אנטטוקומפו 31, גיאנוליס לרנצאקיס 18, טיילר דורסי 13, קוסטאס סלוקאס 8, קוסטאס פאפאניקולאו ודימיטריוס אגראבניס 7 כ\"א, גאורגיוס פאפאיאניס 6, ת'נאסיס אנטטוקומפו 4 וניק קלאתס 2.\n\nקשה להתחיל לתאר את שאירע היום. אלו היו מראות נדירים שהתקבצו ל-40 דקות פשוט מטורפות של כדורסל. זו הייתה חוויה מיוחדת במהלכה גרמניה לא נתנה לאחד הכוכבים הגדולים בעולם לעצור אותה. המאנשפט פתחו עם מטח שלשות עוצמתי, שעזר להם לעלות ליתרון דו ספרתי כבר ברבע השני, אך אז הגריק פריק התעורר והשיב את יוון לעניינים בדרך למה שהיה נראה כמו משחק שישאר צמוד לכל אורכו.\n\nאלא שריצה גרמנית אדירה של 1:20 בפתיחת הרבע השלישי פערה בור חדש עבור יוון, והפעם, היא פשוט לא הצליחה לחזור ממנו. למעשה, החניכים של דימיטריס איטודיס איבדו את הראש, ואיתו גם את הכוכב הענק שלהם, יאניס, שהורחק לאחר שתי עבירות בלתי ספורטיביות. מדובר באכזבה עצומה עבור יוון, שהייתה ללא כל ספק אחת המועמדות הוודאיות לתואר, אך בסוף הצטרפה לסרביה וניקולה יוקיץ' בדרך הביתה.\n\nבצד המאושר בכל אופן, דניס שרודר אמנם הורחק בעקבות שתי עבירות טכניות בדקות הסיום, אך לפני כן ניצח על התצוגה ורקד על הפרקט עם מהלכים מדהימים. במקביל גם פרנץ ואגנר, שהיה בספק למשחק, עלה וכיכב בהופעה מרשימה נוספת, דניאל תייס שלט בצבע ואף שחקני המשנה דוגמת אנדראס אובסט ויוהאנס ת'יימן הצטרפו לחגיגה במרכזה נקלעו 17 שלשות מ-31 נסיונות. הכל עבד היום עבור גרמניה, שהעפילה לראשונה מאז שנת 2001 לחצי הגמר.\n\nלסיכומו של ערב מאושר בבירה הגרמנית ומיואש במקבילה היוונית - קיבלנו את ההצגה הכי גדולה באליפות כולה, דווקא מנבחרת שלא סומנה לפני האליפות כמי שתעניק אותה עד ממש לא מזמן, נבחרת שגם לא סומנה כמי שיכולה להגיע לגמר וכעת מרחק נגיעה מהמעמד היוקרתי ביותר. גרמניה התעללה ביוון, ועם כדורסל לא פחות ממבריק ניצחה במשחק פשוט מושלם. כעת, בזמן שהגריק פריק וחבריו יעשו את הדרך העצובה והמדוכדכת בחזרה לפיראוס, גרמניה תעלה לקרב נוסף בברלין, הפעם נגד ספרד ביום שישי הקרוב.",
    "ממשלת גרמניה תפצה את משפחות י\"א חללי מינכן, והן ישתתפו בטקס ההנצחה": "ממשלת גרמניה אישרה היום (רביעי) כי הושג הסכם בינה לבין הנציגות של משפחות 11 הספורטאים שנרצחו בפיגוע הטרור באולימפיאדת מינכן ב-1972. \"ממשלת גרמניה מודעת מאוד לאחריותה להערכה אינטנסיבית מחדש של האירועים הנוראיים\", נכתב בהודעת ממשלת גרמניה, \"ההתמקדות היא בהנצחה המכובדת של כל קורבן, כמו גם בממד הפוליטי הנוכחי של הפיגוע\".\n\nבהודעתה, מאשרת ממשלת גרמניה כי הגיעה לסיכום עם המשפחות על פיצוי, שלפי דיווח בעיתון הגרמני RND, יעמוד על 28 מיליון יורו. כמו כן, ממשלת גרמניה מכירה באחריותה, ותקים וועדת היסטוריונים לחקר האירוע, ותיקי האירוע ישוחררו לעיון.\n\n\"בכך, ממשלת גרמניה מגשימה את ההתחייבות ההיסטורית שלה לקורבנות ולניצולים, וכמו גם במערכת היחסים המיוחדת בין גרמניה לישראל\", נכתב, \"אחרי 50 שנה, כעת נוצרו התנאים לסיומו של פרק כואב בהיסטוריה המשותפת שלנו, יצירת מחווה הולמת לכך ובניית היסודות לתרבות זיכרון חדשה וחיה\".\n\nעברו לתצוגת גלריה המשלחת הישראלית לאולימפיאדת מינכן, 1972 צילום: AP\n\nגם נשיא המדינה יצחק הרצוג ונשיא גרמניה פרנק ואלטר שטיינמאייר בירכו על ההסכם. \"ההסכם לא יוכל לרפא את הפצעים, אבל הוא כולל קבלת אחריות מצד גרמניה והכרה מצידה בסבל הנורא של הקורבנות ויקיריהם, שאותם ננציח בשבוע הבא\", נמסר מלשכת הנשיא הרצוג, שבחודשים האחרונים פעל לצדו של הוועד האולימפי בישראל, נציגי משפחות החללים והשגרירות הישראלית בגרמניה מול גורמי ממשל שונים במדינה, שבראשם הנשיא ואלטר שטיינמאייר והשגרירות הגרמנית, \"לקידום מהלך לפיצוי המשפחות השכולות של הטבח במינכן, על מנת להביא את הפרשה הכאובה לכדי ריפוי ועשיית צדק עם המשפחות השכולות\". הנשיג הרצוג הוסיף כי הוא \"מאמין שבחלוף 50 שנה מהאסון, הגיעה העת למציאת מזור למשפחות האבלות, ולהנחלת לקחי הטרגדיה ובהם חשיבות המאבק בטרור – לדורות הבאים\". נשיא גרמניה שטיינמאייר אמר: \"מחשבותיי עם המשפחות השכולות. אני אסיר תודה וחש הקלה שנמצא פתרון אשר פותח את הדלת לטקס הנצחה משותף לזכר החללים\".\n\nלפני שבועיים הודיע הוועד האולימפי בישראל כי הוא עומד לצד המשפחות, במאבקן מול ממשלת גרמניה, ולכן לא ייקח חלק בטקסים הרשמיים במינכן ב-5 וב-6 בספטמבר, שיציינו 50 שנה לטבח. אולם לאור ההסכם, הוועד האולימפי הודיע כי נציגיו ישתתפו בטקס בשבוע הבא. \"ההסכמות מהוות לקיחת האחריות של הממשלה הגרמנית על הטבח הנורא תוך פתיחת ערוץ מידע שהוסתר שנים ובמתן פיצוי הולם למשפחות על האסון ועל הסבל הנורא\", נכתב בהודעת הוועד האולימפי.\n\nעברו לתצוגת גלריה יו\"ר הוועד האולימפי בישראל, יעל ארד צילום: עמית שיסל\n\n\"50 שנים חיכו המשפחות שהצדק ייעשה כדי להקל על מעגל הכאב הנורא שהחל ברצח הספורטאים במשחקים האולימפיים במינכן. תחושות האובדן חקוקות אצל המשפחות ובציבור הישראלי ונותרו כפצע פתוח מדמם\", אמרה יו\"ר הוועד האולימפי יעל ארד, \"סופסוף נפל דבר והממשלה הגרמנית לוקחת אחריות באמירה ברורה כלפי העולם כולו. המהלכים והמעשים של השבועות האחרונים הביאו לכך שאנו יכולים להישיר מבט אל המשפחות, שתדענה שהמדינה וכל העם בישראל איתם והגב שניתן להן עמוק ומשמעותי. אני הודעתי, ועמדנו חברי ואני באופן נחוש על האמירה שלמינכן לא נגיע ללא המשפחות. אני מברכת על ההסכם, ועכשיו נוכל להגיע ביחד חזקים ומאוחדים כשהלב עדיין כואב אבל הגב זקוף והראש מורם. המסר עבר ויעבור אל העולם כולו בידיעה שטבח כזה מהדהד ויש מחיר עליו גם 50 שנים אחרי\".\n\nלטקס במינכן יגיעו נציגי הוועד האולימפי, המשפחות, הניצולים וגורמים רשמיים במטוס מיוחד שיוחכר לצורך האירועים לציון 50 שנה לטבח. בטקס הרשמי ישתתפו נשיא המדינה הרצוג, נשיא גרמניה שטיינמאייר, שרים משתי הממשלות, ראשי הוועד האולימפי הבינלאומי ובהן היו\"ר תומאס באך, בנוסף לספורטאים, מדליסטים אולימפיים, שופטים ומאמנים בעבר ובהווה.\n\nעברו לתצוגת גלריה תומאס באך, יו\"ר הוועד האולימפי הבינלאומי צילום: Denis Balibouse / POOL / AFP\n\nשר הספורט חילי טרופר, שצפוי גם הוא להשתתף בטקס, אמר: \"לאחר חמישים שנה, הצדק מתחיל לצאת לאור. גרמניה מכירה בחלקה באחריות על הרצח הנורא שהתרחש על אדמתה, היא תאפשר נגישות לחומרים חסויים אודות אירוע הטרור ותעניק פיצוי כספי הוגן למשפחות החללים. משפחות החללים שנאבקות כבר שנים שהצדק יצא לאור, זוכות סוף סוף להכרה בכאבם וליחס מכבד מממשלת גרמניה\".\n\nב-21 בספטמבר יתקיים בתל אביב הטקס הממלכתי לציון 50 שנה לטבח הספורטאים, ובו צפוי להשתתף גם באך, שיגיע לביקור מיוחד – לראשונה זה 12 שנה – לישראל.",
    "אחרי פוטין, גרמניה מתמודדת עם סין ועם מכשיר ישן מהמאה הקודמת": "השבוע בפודקאסט \"חוץ לארץ\" עם עמנואל אלבז פלפס:\n\nלפני חצי שנה פלש צבאו של ולדימיר פוטין לאוקראינה ופתח במלחמה שמכה גלים בעולם כולו. אחת המדינות שהושפעו יותר מכל מהפלישה היא גרמניה.\n\nהתלות בגז הרוסי מאלצת את גרמניה לעבור שינויים מבניים בכלכלה ובחברה. החשש מהחורף הקרוב וממצב בו לאזרחים קר ואין כסף לחמם את הבתים דוחף את ברלין לשינויים היסטוריים.\n\nאבל לא רק החזית הרוסית מעסיקה את גרמניה. הכלכלה הגדולה באירופה גם מנסה להתמודד עם משבר האקלים וגם עם סין - שותפת הסחר המובילה שלה שהופכת למתחרה ומאיימת על הכלכלה הגרמנית אבל גם על ההשפעה של ברלין ברחבי העולם.\n\nפודקאסטים נוספים:\n\n🎧 גיא לרר: אני יודע שזה לא \"עיתונאי\", אבל אני חייב לבחור צד\n\n🎧 \"טבעות הכוח\" היא הסדרה היקרה בהיסטוריה, והיא שווה כל דולר\n\nכל השינויים האלו מגיעים על רקע ירידתה של אנגלה מרקל מהבמה הפוליטית ושינויים פוליטיים עמוקים שעוברת המדינה\n\nבפרק הזה של \"חוץ לארץ\" אנחנו מארחים את עידית זלטנרייך. איתה אנחנו מנסים להבין את האתגרים שמעצבים מחדש את גרמניה, למה במדינה שהיא מעצמה כלכלית משתמשים בפקסים ואין תשתיות אינטרנט מספקות ומה זה אומר שגרמניה שוב משקיעה הון בבניית הצבא שלה.",
    "נסיעה של 10 דקות: גרמניה ודנמרק בונות את המנהרה התת-מימית הארוכה בעולם": "בימים אלה נבנית באירופה המנהרה התת-מימית הגדולה בעולם, שתחבר בין דנמרק לגרמניה בנסיעה של 10 דקות בלבד, ותהיה בעומק של 40 מטר מתחת לפני הים הבלטי.\n\nבניית המנהרה, שאורכה יעמוד על 18 ק\"מ, החלה לפני כשנתיים, והיא צפויה להיפתח בשנת 2029. כעת הושלמה בנייתו של נמל בצד הדני, שיקדם את בניית המנהרה באופן משמעותי בעזרת עבודות בטון מאסיביות.\n\n\"הצפי הוא שקו הייצור הראשון יהיה מוכן בסביבות סוף השנה הנוכחית, או תחילת השנה הבאה\", אמר מנכ\"ל החברה הדנית האחראית על הפרויקט, \"אנחנו מתכוננים לכך שעד תחילת שנת 2024, השלב הראשון של המנהרה ייצא לדרך\".\n\nמתוך אירוע הפתיחה של בניית המנהרה (צילום: רויטרס,REUTERS/Fabian Bimmer)\n\nהמנהרה היא פרויקט תשתית מהגדולים באירופה, ותקצובה עומד על יותר מ-7 מיליארד יורו. המנהרה תהווה תחליף לשירותי המעבורת הנוכחיים שבין הכפר בלולנד שבדנמרק לפוטגארדן (גרמניה), אשר מסיעים מיליוני בני אדם מידי שנה, ובמקום 45 דקות הנסיעה תתקצר ל-7 דקות ברכבת ו-10 דקות ברכב. המנהרה תיבנה בחגורת Fehmarn, כך נקרא המיצר בין האי הגרמני פהמרן, לאי הדני.\n\nבנוסף, בכל הנוגע למנהרה המשלבת כביש ומסילת רכבת, פרויקט Fehmarnbelt Fixed Link בשמו הרשמי יהיה הארוך ביותר בעולם.",
    "גרמניה: אחסון הגז במדינה הגיע ליעד הרצוי לחודש אוקטובר": "גם עלייה של יותר מ-25% במחירי השיפוץ לא עוצרת את הישראלים",
    "פרשנות | האם לפיד יסגור עסקת חץ-3 עם גרמניה?": "ראש הממשלה, יאיר לפיד, טס לברלין לביקור ממלכתי. במסגרתו, נפגש עם קנצלר גרמניה אולף שולץ. על הפרק, כנראה שיחות בנושא איראן ועסקת אמל״ח עם התעשייה הביטחונית הישראלית.\n\nלאחרונה הצהירה גרמניה כי היא מגדילה משמעותית את תקציב הביטחון שלה לאור הפלישה הרוסית לאוקראינה. כמו גם, יצאו פרסומים מגרמניה כי היא מעוניינת בשדרוג מערך ההגנה האווירית שלה מפני טילים וחושבת לרכוש את מערכת חץ-3. פרי פיתוח של ישראל וארה״ב (בואינג).\n\nגרמניה גם חכרה מל״טים מתעשייה אווירית לפני כשנה הפועלים מישראל על ידי צוותים גרמניים. ההתעניינות הגרמנית באמל״ח ישראלי לא התחילה היום. כבר עשרות שנים מתקיימים קשרים בהיבט זה בין התעשייה הביטחונית בישראל לזו בגרמניה.\n\n״ראש הממשלה ושרת החוץ שוחחו על האתגרים האזוריים והביטחוניים שמציבה איראן. כמו כן, השניים דנו בהמשך שיתוף הפעולה בין ישראל וגרמניה והידוק היחסים הבילטרליים בתחומי ביטחון, כלכלה, טכנולוגיה ובשיתוף הפעולה בזירה הבינלאומית״, נכתב בפרסום רשמי של לשכת רוה״מ.\n\nבפגישה השתתפו סגן שר החוץ עידן רול, ראש המל\"ל ד\"ר איל חולתא, מנכ\"ל משרד החוץ אלון אושפיז, היועץ המדיני יאיר זיוון, ראשת המטה גילי האושנר ושגריר ישראל בגרמניה רון פרושאור.",
    "בצל משבר האנרגיה: גרמניה מתקרבת להלאמה ראשונה מאז 2008": "שנים לפני שצעירי ישראל גדשו את המזרח: לאן נעלם בן גוריון במשך 8 ימים?\n\nשנים לפני שהצעירים הישראלים גדשו את המזרח: לאן נעלם בן גוריון במשך שמונה ימים?",
    "יד גרמנית אחת מתנצלת, השנייה מממנת פעילים אנטי-ישראלים": "השבוע התקיים בגרמניה טקס האזכרה המרכזי לציון חמישה עשורים לטבח 11 הספורטאים הישראלים במינכן. הנשיא הגרמני פרנק שטיינמאייר פיזר בנאומו קורטוב התנצלויות בפני המשפחות השכולות, וגם הוסיף בין השורות רמיזה על כך שהאירוע המחריד, בו שוב יהודים חסרי אונים נרצחו על אדמת גרמניה, בעיקר הרס את הפקת הענק שמטרתה הייתה תיקון התדמית הלאומית:\n\nהמשחקים האולימפיים של מינכן היו אמורים להיות שונים בתכלית מהמשחקים הקודמים בגרמניה של 1936. כשהנאצים ערכו כמופע תעמולה בומבסטי, כשניצלו לרעה את הרעיון האולימפי למען למטרותיהם… מינכן 1972 הייתה אמורה להיות אנטיתזה לברלין 1936. הרפובליקה הפדרלית הצעירה רצתה להציג עצמה כחברה פתוחה לעולם, ליברלית, שזוכה להכרה וכבוד בקרב הדמוקרטיות…\"\n\nובכן, רצון לחוד ומעשים לחוד. במחקר שפרסמה לאחרונה קרן 'ברטסלמן' הגרמנית, התגלה כי 34% מהגרמנים מחזיקים בדעה גרועה מאד כלפי הישראלים. דעתם של שליש מהגרמנים מתבטאת בין היתר בהתעקשותם לממן ארגוני תעמולה אנטי-ציוניים, המבקשים לצבוע את ישראל בצבעים מפלצתיים.\n\nחלק מאותם \"ארגוני זכויות אדם\" קשורים לארגון הטרור 'החזית העממית לשחרור פלסטין', ושישה מהם הוכרזו בישראל כארגוני טרור בעצמם. על אף שאת המהלך גינו צרפת, ספרד, איטליה, הולנד, שבדיה, דנמרק, אירלנד ובלגיה, מי שהקדימה את כולן הייתה, כמובן, גרמניה.\n\nאחד מהארגונים אותם גרמניה מממנת, ולא רוצה שישראל תכריז עליו כארגון טרור, הוא 'אדאמיר'. רואה החשבון של הארגון, סאמר ערביד, עמד בראש חוליית המחבלים שבאוגוסט 2019 פוצצה מטען תופת במעיין דני, רצחה את רנה שנרב בת ה־17 ופצעה את אביה ואחיה. בראש תשתית הטרור שיזמה את הפיגוע עמדה חאלדה ג'ראר – חברת הפרלמנט הפלסטיני מטעם 'החזית העממית' ומראשי הארגון.\n\nארגון אחר הממומן בכסף גרמני נקרא 'אל-חק'. בראשו עומד שעואן ג'בארין, מחבל מורשע בגין מעורבותו בגיוס מחבלים לאימונים בחו\"ל במסגרת 'החזית העממית'. בפסק דין של בג\"ץ בעקבות בקשתו לטוס לכנס בצרפת נכתב עליו כך:\n\nהעותר דנא פועל ככל הנראה בבחינת ד\"ר ג'קיל ומיסטר הייד. בחלק משעות פעילותו הוא מנהל של ארגון זכויות אדם, ובחלק אחר הוא פעיל בארגון שידיו מגואלות בדם. הוא לא בוחל במעשי רצח ובניסיונות לרצח, אשר דבר אין להם עם זכויות, ואדרבה, שוללים הם את הזכות הבסיסית מכולן, זכות היסוד שביסוד, שבלעדיה אין זכויות אחרות – הזכות לחיים\"\n\nגרמניה לא מסתפקת במימון עתק לארגונים תומכי BDS, עמותות הפועלות להשתלטות על שטחי C או מוסדות שחבריהם מגייסים בלילות חוליות טרור. היא מממנת גם ארגונים ישראלים שעובדים קשה מאוד כדי לשכנע את העולם שישראל היא מדינת אפרטהייד המבצעת פשעי מלחמה על בסיס יומי.\n\nבעשור האחרון השקיעו מדינות זרות וגופים זרים שונים סכום של מעל 154 מיליון שקלים בארגוני תעמולה ומשפט ישראלים, כולם נמצאים על המנעד שבין שמאל לשמאל אנטי-ציוני רדיקלי. בין הארגונים הבולטים שגרמניה הרשמית מממנת בישראל נמצאים למשל 'המוקד להגנת הפרט' המגן משפטית על מחבלים ובני משפחותיהם, וארגון 'בצלם' המשתמש במשאביו לעידוד לחץ בינלאומי נגד ישראל, והאשמת חיילי צה\"ל בביצוע פשעי מלחמה.\n\nוהנה רק השבוע פרסמה יו\"ר הנהלת בצלם אורלי נוי, טור המסביר לנו כי פיגוע הירי על אוטובוס החיילים בבקעת הירדן בו נפצעו שבעה כלל אינו מעשה טרור, אלא \"מטרה לגיטימית להתנגדות\". זה מה שגרמניה מממנת. אלו הקולות שהיא מבקשת להגביר במדינת היהודים ובעולם. אל תתנו למפגני הצביעות הגרמנית להתל בכם. הם תמיד היו אלופי העולם בתעמולה.\n\nמתן פלג הוא יו\"ר תנועת 'אם תרצו'. ספרו החדש 'מדינה למכירה' ראה אור בהוצאת סלע מאיר.",
    "הרצוג בבית הנבחרים של גרמניה: העם היהודי זוכר": "נשיא המדינה הדגיש את שותפותה של ישראל במאמץ הבינלאומי לבלום את איראן. \"גם בדורנו, גם בעת הזאת ממש, כוחות שנאה אפלים, מובלים בידי איראן ומאיימים לא רק על ישראל, ולא רק על היציבות במזרח התיכון, אלא על הסדר העולמי כולו. כאן, מעל הבמה החשובה הזאת בברלין, אני קורא למשפחת העמים לפעול בנחישות ובתקיפות\", אמר.\n\n\n\n\"איומים ופעולות להשמדת ישראל הם דבר שלא מתקבל על הדעת. החזקת נשק להשמדה המונית בידי מדינה החברה באו\"ם אשר קוראת יום-יום להשמדתה של מדינה אחרת החברה באו\"ם, היא פשוט דבר שלא מתקבל על הדעת. הקו המנחה צריך להיות ברור: מי שמכחיש את השואה, מי שנוהג בשנאה ובתוקפנות, מי שמאיים על זכותה של מדינת ישראל להתקיים - לא זכאי לחתימה על הסכמים שרק מחזקים אותו, לא זכאי להטבות או לכספים, לא זכאי לוויתורים בשום פנים ואופן\", המשיך הנשיא.\n\n\n\n\"על הקהילה הבינלאומית לעמוד בצד הנכון של ההיסטוריה - להציב תנאים ברורים, להטיל סנקציות חריפות והכרחיות, ליצור חיץ בלתי עביר בין אירן ובין יכולת גרעינית, לעשות מעשה, ולא לוותר. מדינת ישראל תגן על עצמה ותילחם בכל דרך באיומים עליה ועל אזרחיה. אני קורא לעולם כולו לא לעמוד מנגד\".\n\n\n\nזהו יומו האחרון של הרצוג בביקור המדיני בן השלושה ימים בגרמניה, שבמרכזו עמד טקס הזיכרון לציון 50 שנה לטבח באולימפיאדת מינכן. הביקור ייחתם היום אחר הצהריים בביקור משותף של הרצוג ונשיא גרמניה פרנק-ואלטר שטיינמאייר במחנה הריכוז ברגן בלזן, שם ייפגשו עם שורדי שואה ובני נוער. אביו של הרצוג, הנשיא השישי חיים הרצוג, היה ממשחררי מחנה הריכוז כקצין בצבא הבריטי.",
    "ישראל ציינה 50 שנה לטבח במינכן; הרצוג: \"גרמניה שותפה לעשיית צדק היסטורית\"": "הטקס הרשמי לציון 50 שנה לזכר רצח י\"א חללי מינכן. הרצוג: \"לא ניתן לשנאה לנצח\" ( צילום: מזמור הפקות )\n\n\n\n\n\nמדינת ישראל קיימה לראשונה אחר הצהריים (רביעי) בנמל תל אביב טקס רשמי לזכר רצח י\"א חללי מינכן, במלאת 50 שנה לאירועים באולימפיאדה בשנת 1972. בטקס השתתפו בין היתר נשיא המדינה יצחק הרצוג, יו\"ר הוועד האולימפי תומאס באך, שר התרבות והספורט חילי טרופר ויושבת ראש הוועד האולימפי של ישראל יעל ארד. לאירוע הגיעו גם המשפחות השכולות. \"המלחמה בטרור חייבת להיות תקיפה\", אמר הרצוג כשהתייחס ל פיגוע שאירע אתמול.\n\nבפתיחת הטקס הוצגו קטעים של בני המשפחות השכולות בליווי תמונות החללים. בני המשפחות סיפרו על יקיריהם ואמרו כי \"הטבח השאיר חור בליבנו, זה מלווה אותנו כל הזמן\".\n\n7 צפייה בגלריה \"הפכנו למשפחה גדולה שהגורל איחד\". אילנה רומנו ( צילום: מוטי קמחי )\n\n7 צפייה בגלריה \"לא אשכח את הדמעות והאבל\". הרצוג ( צילום: מוטי קמחי )\n\nלאחר מכן דיבר הרצוג, שאמר בנאומו כי \"מי מאיתנו אינו זוכר את השעות החשוכות והאינסופיות של ספטמבר 1972 המר, שבהן ייחלנו לסוף אחר? תקוותינו התבדו ובישרו לנו את הקשה שבהודעות - איש לא שרד. אף על פי שהייתי רק נער צעיר, לא אשכח לעולם את אותו בוקר נורא עת נסעתי עם אבי לבית הספר ושמענו ברכב יחד את החדשות המחרידות\".\n\nלדבריו, \"לא אשכח את הדמעות שנקוו בעינינו ואת האבל והקדרות שליוו מדינה שלמה. זה היה רגע שבו כבה הלפיד האולימפי ודגל חמש הטבעות הוכתם בדם. יא הספורטאים, זכרם לברכה, באו לגרמניה לפני חמישים שנה בשם רוח הספורט - רוח של אחווה בין מדינות ובין עמים. הם נרצחו באכזריות ובדם קר על-ידי ארגון טרור פלסטיני רק מפני שהיו יהודים וישראלים. זכרם מחייב את כולנו לשוב ולהדגיש - המלחמה בטרור בכל מקום ובכל זמן חייבת להיות משותפת, נחושה ותקיפה\".\n\nהוא הוסיף: \"הפיגוע הנורא אתמול בחולון שבו נרצחה שולמית רחל עובדיה נובע מאותה שנאה אפלה של הרוצחים הנתעבים ממינכן - אותה שנאה שלא ניתן לה לנצח. מדינת ישראל תמשיך ותגן על אזרחיה ללא פשרות. תנחומיי למשפחה.\"\n\nהרצוג הודה ליו\"ר הוועד האולימפי \"על המחויבות לכך שהעולם לא ישכח את הטבח במינכן\", וציין כי נשיא גרמניה פרנק-וולטר שטיינמאייר \"תרם רבות למהלך החשוב שהביא לטקס המרגש ליד מינכן לפני שבועיים, שכלל נטילת אחריות מצד ממשלת גרמניה על המחדלים סביב הטבח הנורא, ומחויבות לחקירה, לתיעוד ולפיצוי\". הרצוג הדגיש כי \"זאת אכן עשיית צדק היסטורית שחייבת להימשך\".\n\n7 צפייה בגלריה \"אל מול הייאוש אנחנו מציעים תקווה\". חילי טרופר ( צילום: מוטי קמחי )\n\nשר התרבות והספורט חילי טרופר, שעלה לבמה לאחר הרצוג, אמר כי \"אני מבקש לפנות אל הישראלים - הפיגוע במינכן היה חריג בתוצאותיו הנוראיות ובחשיפה התקשורתית, אבל לא חריג בשנאה שהזינה אותו. החשיבה המעוותת של המחבלים הפלסטינים שפחד ומוות יטלטלו את העולם לא התחילה במינכן ולצערי גם לא הסתיימה שם\".\n\nהוא הוסיף כי \"אל מול תפיסה שזורעת חורבן ומוות, אנו מעמידים תפיסה שיש בה אהבת אדם וקידוש ערך החיים. אל מול הייאוש שהם מציעים - אנו מציעים תקווה. רק מי שיש בו תקווה ומחויבות עמוקה לתקוות הדרך אינו מרפה מעשיית צדק\".\n\nטרופר הודה גם הוא לבאך ולנשיא הגרמני, ואמר כי \"כאן המקום להודות על תהליך התיקון ועל נטילת האחריות - גם אם מאוחרת - לזכור את המתים\". בהתייחסו למשפחות החללים ציין כי \"מאחורי רדיפת הצדק עומדת בעיניי רוח גדולה של תקווה - תקווה שלעולם לא מאוחר מדי, ושאפשר לנצח ממשלות ענק, גופים עצומים והמוני אינטרסים. משפחות יקרות, הענקתן לנו שיעור גדול באמונה ובצדקת הדרך\".\n\n7 צפייה בגלריה \"מבקש סליחה על הכאב שגרמנו לכם\". תומאס באך ( צילופ: מוטי קמחי )\n\nיו\"ר הוועד האולימפי תומאס באך אמר כי \"המשחקים האולימפיים הם חגיגה של שמחת חיים, ואמורים להיות חגיגה של הטוב האנושי. כל מה שהם מסמלים התנפץ לפני 50 שנה, זה היה היום האפל ביותר בתולדות האולימפיאדה. אנו שותפים לכאבן של 11 המשפחות, אך לצערנו תנחומינו לא יוכלו להקל על אובדנן\".\n\nבאך הקריא את שמותיהם של החללים ואמר כי הם תמיד יישארו חלק מהקהילה האולימפית. לדבריו, \"הטבח הוא אחד מאותם רגעים שבהם כל אחד זוכר איפה הוא היה כשהם התרחשו. הייתי בן 18 כאשר התרחש הטבח, ספורטאי צעיר עם חלום אולימפי. התמונות הנוראיות רודפות אותי עד היום. המתקפה הזאת עיצבה את חיי והיא חלק ממי שאני\".\n\nהוא ציין כי \"למרות המתקפה במינכן לא הפניתם את גבכם לאולימפיאדה, ספורטאים ישראלים השתתפו במשחקים האולימפיים בכל שנה ושנה מאז התקיפה. על כך התנועה האולימפית אסירת תודה לעד. על הכאב שגרמנו לכם אני מבקש סליחה. למרות הסבל שחשתם כל השנים, ידכם תמיד הייתה מושטת אלינו\".\n\nלדבריו, \"למעשה, אנו אסירי תודה לכם עוד יותר בגלל הכאב שנגרם לכם כאשר נאלצתם לחכות שנים ארוכות עד שהוועד האולימפי הבינלאומי הנציח לבסוף את יקירכם באופן הראוי. על אותם כאב ועוגמת נפש שאנו עצמנו גרמנו לכם, אני מצטער מעומק ליבי\".\n\n7 צפייה בגלריה יעל ארד: \"הספורט הישראלי לא נכחד והטרור לא ניצח\" ( צילום: מוטי קמחי )\n\nיו\"ר הוועד האולימפי יעל ארד הוסיפה: \"הכפר האולימפי הפך ברגע אחד לזירת רצח מדממת שבה מכתיבים את סדר היום בני עוולה שרוצחים ספורטאים רק כי הם ישראלים ויהודים. הספורט הישראלי לא נכחד והטרור לא ניצח. היום כולנו 11, כולנו הגיבורים. חייהם נגדעו אך המשחקים נמשכו. ארבע שנים אחר כך הזכירה אסתר שחמורוב לעולם כולו שרוח ישראל לא תישבר. לספורטאים והספורטאיות הצעירים, דעו מניין באתם. זכרו את מורשתם של 11 הספורטאים שלנו שחייהם נגדעו\".\n\nאילנה רומנו, אלמנתו של יוסף רומנו ז\"ל שנרצח בטבח, אמרה כי \"11 חללי מינכן, אתם מאוד חסרים לנו. הצלחנו להביא את גרמניה להודות באמת המרה והכואבת - המאבק הסתיים. אתם אהובים, שבשיא הגשמתכם התעוררתם לבוקר ארור, פגשתם בטרור האכזרי ושם נגדע חלומכם. הפכנו למשפחה גדולה שהגורל איחד, כמו שהוא איחד אתכם למעלה. בתום הטקסים חזרנו לכפר האולימפי, הנוכחות שלכם הורגשה. היו אלו רגעים מצמררים. לראות את הילדים שגדלו הנכדים שלא נולדו - זאת תמונת ניצחון\".\n\nבתחילת החודש התקיים בגרמניה טקס לציון 50 שנה לטבח באולימפיאדת מינכן , שבו אמר נשיא גרמניה פרנק-וולטר שטיינמאייר כי המשלחת הישראלית שהגיעה למשחקים האולימפיים אז הביעה אמון ענק באלה שביצעו נגד עמה את השואה, והוסיף כי גרמניה לא הייתה ראויה לאמון הזה. \"הם עונו ונרצחו בארצנו על ידי מחבלים. לא היינו ערוכים למתקפה כזו, אבל היינו צריכים\", הוא אמר. \"הכפר האולימפי הפך לבמה בינלאומית לשנאת יהודים ולאלימות. אסור היה לאפשר לזה לקרות\".\n\n7 צפייה בגלריה ( צילום: AFP )\n\n7 צפייה בגלריה אחד המחבלים ב-1972 ( צילום: AP )\n\nהנשיא הגרמני גם עקץ את יו\"ר הרשות הפלסטינית שאמר על אדמת גרמניה בחודש שעבר כי ישראל עשתה בפלסטינים \"50 שואות\", כשנשאל אם הוא מביע חרטה על טבח הספורטאים. \"זו עובדה מרה מאוד שמהנציגים הפוליטיים העכשוויים של המדינות הללו לא מגיעה אף מילה אחת של הזדהות, אף מילה אחת של חרטה. הם, העבריינים ועוזריהם, שמונה מתנקשים פלסטיניים ושולחיהם — הם אלו שהביאו את שנאתם ואת הטרור שלהם למינכן. הם האחראים למעשה, אך זה לא פוטר אותנו. גם לנו יש אחריות\", אמר.",
    "גרמניה: מחיר הנסיעה ברכבות ירד ל-9 אירו בחודש. בכמה ירד הזיהום?": "בגרמניה החל בחודש יוני פרויקט שבו ניתן לרכוש כרטיס חודשי לנסיעה בתחבורה הציבורית בכל רחבי המדינה (פרט לרכבות מהירות) ב-9 אירו בלבד (כ-30 שקלים). לקראת סיום התוכנית, הודיע משרד התחבורה הגרמני כי בשלושת החודשים האחרונים נחסכה פליטה של 1.8 מיליון טונות של גזי חממה.\n\nבמשרד התחבורה הגרמני אמרו כי כמיליארד נסיעות בחודש בוצעו בין החודשים יוני ויולי. מתוך הנסיעות האלו כ-10% היו של אנשים שבדרך כלל נוסעים ברכבם הפרטי. הנתונים האלו עלו מסקר שערך המשרד בקרב 78 אלף מתוך מיליוני האנשים שרכשו את הכרטיס המוזל.\n\n2 צפייה בגלריה 9 אירו ונסיעה חופשית בכל החודש, עד מחר ( צילום: רויטרס )\n\nהתעריף הזול יותר הופעל כדי להפוך את התחבורה הציבורית למשתלמת יותר, בזמן שהאינפלציה עולה ומחירי הדלק והגז עולים, בעקבות המלחמה בין רוסיה לאוקראינה.\n\nבגרמניה הדעות חלוקות בין מפלגות הקואליציה לגבי המשך השימוש בכרטיס המוזל, שהפך למאוד פופולרי במדינה. הממשלה בברלין הבהירה כי היא לא תאריך את תקופת פעילות הכרטיס המוזל מאוד, צעד שגרר אחריו ביקורת. כמה מדינות בגרמניה הציגו תוכניות אזוריות, ובברלין הודיעו שהשימוש בכרטיס יוארך בכל רחבי העיר, אך לא נמסרו פרטים נוספים.\n\n2 צפייה בגלריה צפיפות בתחנת רכבת ברוסטוק ( צילום: רויטרס )\n\n\"עלינו למצוא פתרון על מנת להמשיך עם כרטיס התחבורה המוזל, על מנת להמשיך להקל על האזרחים התלויים בו בזמנים של מחירים\", אמרה פטרה ברג, שרת הסביבה והניידות במדינת סאארלאנד בגרמניה.",
    "משבר אנרגיה בגרמניה: הציבור מסתער על תנורי חימום חשמליים": "■ אינפלציה נוכחית - 7.5%\n\n■ תחזיות: גרמניה תיכנס למיתון בחצי השני של 2022, מחירי האנרגיה יחייבו אותה לתכנון מחדש של הכלכלה\n\nליד חופי הים הבלטי בגרמניה, בעיירה לובמין, עומד דומם טרמינל הקליטה של צינור הגז \"נורד סטרים־2\". \"סגור לתמיד\" נכתב בתיאור האתר. הצינור, שהיה אמור להפוך את גרמניה לספקית הגז הרוסי הגדולה ביבשת, לא פעיל למרות שבנייתו הושלמה בעלות של כעשרה מיליארד אירו. לא רחוק ממנו נמצא טרמינל הקליטה של \"נורד סטרים־1\". הוא עדיין פועל, אבל רוסיה שולחת בו רק 20% מהקיבולת האפשרית.\n\nעוד בסדרהלכל הכתבות האינפלציה בבריטניה: הממשלה מחלקת מאות ליש\"ט לתושבים\n\nקרקע פוליטית רעועה באיטליה: לקראת אי־שקט רחב באירופה?\n\nהיערות הנשרפים והנהרות המתחממים מאיימים על הכלכלה הצרפתית\n\nהתחזית המדאיגה של הכלכלן שמכיר את גוש האירו מקרוב הצג עוד לכל הכתבות\n\nהטרמינלים מייצגים את השינוי המונומנטלי שחווה גרמניה - ואירופה כולה - בימים אלה, בהם היא מנסה להיגמל מהאנרגיה הרוסית שעמדה בבסיס ההצלחה שלה בשנים האחרונות.\n\nההחלטה להפסיק להסתמך את אנרגיה רוסית התקבלה במהירות יחסית בגרמניה, אחרי שרוסיה פלשה לאוקראינה בפברואר. בתחילה הודיע הקנצלר אולף שולץ על השעיית \"נורד־סטרים 2\", לאחר מכן על אמברגו נפט אירופי, ומאוחר יותר הציגה ברלין תוכנית־בזק כיצד להפסיק לקנות גז רוסי לחלוטין בתוך חמש שנים.\n\nהרוסים, בתגובה לסנקציות הבינלאומיות, ניתקו את ברז הגז לכמה \"מדינות לא־ידידותיות\", הפחיתו אותו בשביל אחרות, וכעת מנופפים באצבע על השאלטר ומשחקים ב\"חתול ועכבר\" עם התחזיות של הכלכלה הגדולה באיחוד. אם יפסיקו את הזרמת הגז - מיתון כבד. אם ימשיכו ייתכן כי גרמניה תיחלץ במיתון קל בלבד.\n\nההשלכות של המהלך הגרמני להתנתק מהגז, הנפט והפחם הרוסי, שמלווה במשבר אנרגיה גלובלי, בתחרות הולכת וגוברת על גז מונזל (LNG) ובזינוק גם במחירי הפחם והנפט, הן הרסניות לכלכלה שלה. המאזן המסחרי שלה הפך בתוך כמה חודשים לשלילי. במקום פלוס קבוע של עשרות מיליארדים, העלויות שהיא משלמת כעת על האנרגיה הן אדירות, והביאו למינוס במאי.\n\nגרמניה מאבדת את היתרון התחרותי שלה\n\nהגרמנים, בלהיטותם לסגור את תחנות הכוח הפחמיות והאטומיות ולעבור לאנרגיית גז כ\"מעבר\" עד לשימוש באנרגיות מתחדשות, התעלמו מהסיכונים. \"גרמניה התמכרה לאמונה שהמערכת שלה עובדת באופן מצוין. מדיניות ממשלתית הוכתבה לא על ידי פרגמטיזם, אלה על ידי אשליות. המנהיגים צברו עוד ועוד תומכים בדיבורים משכרים על צמיחה נצחית וכמובן - על אפס פליטות פחמן דו־חמצני\", כתב ה\"אקונומיסט\" בסרקסטיות.\n\nמה שבעיקר גרמניה נכשלה להבין הוא שהביקוש שלה לגז הוא כמעט קשיח - יותר ממחצית מבתי האב משתמשים בו לחימום, ולא ניתן להסתדר ללא חימום בחורף. במצב כזה, המחירים רק עולים, כאשר כל גוף מנסה להשיג חוזה במחיר כלשהו. כעת היא משלמת את המחיר. המדינה נמצאת במצב חירום אנרגטי. הציבור מחייה ארובות שעמדו נטושות, מסתער על תנורי חימום חשמליים, שיהיו קטסטרופה ויובילו להפסקות חשמל נרחבות אם ישמשו במקום גז לחימום בתים. חברות נערכות להשעות פעילות, כלי התקשורת מתחרים בהערכות כמה אירו נוספים יצטרכו לשלם עוד משקי בית - בין 1,000 ל־4,000 אירו למשק בית, נכון לשבוע האחרון.\n\nמה שמדאיג יותר הוא שלתעשייה הגרמנית אין סיכוי להיות תחרותית במצב כזה. \"צריך לומר את האמת, עסקים רבים ייאלצו לעזוב את גרמניה בגלל עליית מחירי האנרגיה\", אמר קלאוס מילר, העומד בראש תשתית הגז הלאומית. בימים אלה הממשלה מנסה לאגור מספיק גז לחימום הבתים בחורף, ולחתוך בחימום מבני ציבור כמו ספריות, בריכות ועוד. רק אחריהם יגיע תורה של התעשייה הגרמנית.\n\nיחידת המחקר של ה\"אקונומיסט\" העריכה בארבעה מתוך חמישה כוכבים את הסיכון שגרמניה תיכנס למיתון ממושך. \"הכלכלה שלנו במצב שביר\", אמר שר האוצר. \"עלינו לצפות לשנים קשות\", אמר הקנצלר. ברבעון הקודם הכלכלה הגרמנית רשמה קיפאון, ברבעונים הקרובים היא צפויה להיכנס למיתון. מדד האמון של העסקים הגרמניים צלל בחודש האחרון לשפל של יותר משנתיים,\n\nגרמניה לא לבד. גם במדינות שכנות מחירי האנרגיה מזעזעים את הכלכלה. משבר האנרגיה האירופי הוא גם בעל הפוטנציאל הגדול ביותר לפרק את האיחוד. צ'כיה, הונגריה וסלובקיה כבר קיבלו החרגה מהסנקציות על רוסיה כדי לייבא נפט ממנה. הן עושות זאת בכמויות עתק. בצרפת ובאיטליה מתחילים להישמע קולות המתנגדים לאמברגו האנרגיה על רוסיה. אם תהיה הפסקת אש, אולי הם יגברו.",
    "גרמניה מאותתת על נכונות לקלוט רוסים שנמלטים מגיוס": "שרים גרמנים אמרו שאנשים הבורחים מרוסיה בשל חשש לגיוס, יכולים להגיש בקשה למקלט מדיני בגרמניה לאחר שהנשיא פוטין הורה על \"גיוס צבאי חלקי\". על פי חוקי האיחוד האירופי, למי שנמלט ממלחמה שמפרה את החוק הבינלאומי יש זכות למקלט והגנה\n\nכמה שרים בממשלת גרמניה ציינו כי בתנאים ספציפיים, גרמניה מוכנה לקלוט רוסים הנמלטים מ\"הגיוס הצבאי החלקי\" שהורה נשיא רוסיה ולדימיר פוטין. \"עריקים המאוימים בדיכוי רציני יכולים להשיג הגנה בינלאומית בגרמניה\", אמרה שרת הפנים ננסי פאסר בראיון ליומון \"פרנקפורטר אלגמיין צייטונג\". \"כל מי שמתנגד באומץ למשטרו של פוטין ובכך נקלע לסכנה גדולה, יכול להגיש בקשה למקלט על רקע רדיפה פוליטית\", אמרה. כך דווח תאגיד השידור הגרמני DW שרוסיה אסרה עליו לשדר מתוך רוסיה.\n\nשר המשפטים הגרמני, מרקו בושמן, צייץ באמצעות ההאשטאג \"גיוס חלקי\" כי \"ככל הנראה, רוסים רבים עוזבים את מולדתם - כל מי ששונא את דרכו של פוטין ואוהב דמוקרטיה ליברלית מוזמן בגרמניה\". שרת החוץ הגרמנית, אנאלנה ברבוק, שיבחה את המפגינים הרוסים נגד המלחמה והוסיפה שאף אחד במדינה לא יכול להמשיך להעלים עין ממה שקורה באוקראינה מכיוון ש\"כל רוסי עומד כעת בסיכון להיות מגויס למלחמה הזו\".\n\nביום חמישי האחרון דובר הקרמלין דמיטרי פסקוב המעיט בדיווחים על גברים בגיל גיוס מרוסיה שנמלטו בהמוניהם לאחר הודעתו של פוטין. \"המידע על ההייפ בשדות תעופה וכן הלאה הוא מאוד מוגזם, יש הרבה מידע מזויף על זה, אנחנו צריכים להיזהר מאוד בעניין הזה כדי לא להפוך לקורבן של מידע כוזב בעניין הזה\", הוא אמר.\n\nאך פסקוב לא מדייק בלשון המעטה, מאחר ומאז שהכריז פוטין על \"גיוס חלקי\" של חיילי מילואים, הטיסות בימים האחרונים מרוסיה למדינות נטולות צורך בויזה כמו ארמניה, טורקיה, אזרבייג'אן וסרביה אזלו לחלוטין. דווח על תורים ארוכים בגבולות רוסיה עם גאורגיה, פינלנד, קזחסטן ומונגוליה. ארגון זכויות האדם 'פרו אסיל' שבסיסו בגרמניה, קרא למדינות להעניק מקלט לעריקים ולסרבני מצפון מרוסיה ובלארוס.\n\n\"על פי חוקי האיחוד האירופי, למי שנמלט ממלחמה שמפרה את החוק הבינלאומי יש זכות למקלט והגנה. במובן זה, גרמניה ושאר אירופה חייבות כעת לארגן באופן לא ביורוקרטי את קבלת האנשים שמצביעים ברגליים נגד מלחמת התוקפנות הרוסית\", אמר ראש המחלקה האירופית של פרו אסיל, קארל קופ, לעיתון Rheinische Post.\n\nמאז ה-24 בפברואר, גרמניה קלטה כמיליון אוקראינים שנמלטו מהפלישה של רוסיה, אך גם קיבלה בברכה מתנגדים רוסים, 438 מתנגדים רוסים, כולל עיתונאים, נהנו גם הם מהגנה בגרמניה. עם זאת מקלט מדיני אינו ניתן אוטומטית, מועמדים נתונים תחילה לבדיקות ביטחוניות.\n\nהנציבות האירופית אמרה גם שלאנשים הנמלטים מגיוס חלקי ברוסיה יש את הזכות לתבוע מקלט באיחוד האירופי. \"זהו מצב חסר תקדים\", אמרה אניטה היפר, דוברת האיחוד האירופי האחראית להגירה. לדברי היפר, יש לשקול את הבקשות על בסיס כל מקרה לגופו. היא הוסיפה כי נמשכת עבודה עם המדינות החברות באיחוד האירופי למציאת גישה משותפת.\n\nביום רביעי האחרון, גורמים רשמיים מהמדינות החברות הבלטיות באיחוד האירופי אמרו שהם לא יציעו מקלט לאף אחד מהרוסים הבורחים מהגיוס החלקי של מוסקבה. אסטוניה, לטביה וליטא סגרו את גבולותיהן בפני האזרחים הרוסים בתגובה לתמיכה הפנימית ברוסיה במלחמה באוקראינה.",
    "ספרד ניצחה את גרמניה 91:96 בדרך לגמר היורובאסקט": "לעולם, אבל לעולם אל תספידו את נבחרת ספרד. גם ללא רוב השמות הנוצצים שלה, גם כשהדור החדש הרבה פחות מוכשר, גם ללא כוכבי NBA - האימפריה הגדולה של הספורט האירופי שוב בגמר היורובאסקט, ובכך היא מבטיחה פודיום שביעי ברציפות ביורובאסקט. נכון, היא הפסידה לבלגיה בשלב הבתים, גמגמה גם מול טורקיה וקיבלה רבע גמר נוח יחסית מול פינלנד, אך הערב הוכיחה ספרד בפעם המי יודע כמה את האופי הגדול שלה, ואת הווינריות הבלתי נגמרת, אף שהיריבה סומנה כנבחרת המוכשרת יותר. ואכן, אל מול קהל ביתי משולהב ואחרי טורניר מצוין, גרמניה ציפתה להשיג יותר וסומנה כפייבוריטית לשוב למעמד הגמר לראשונה מאז 2005. אלא שללורנזו בראון וחבריו היו תכניות אחרות, וכעת הם רחוקים 40 דקות בלבד ממדליית זהב רביעית בתולדותיהם. הגמר מול צרפת יהיה שחזור של 2011, אז הניפו הספרדים את הגביע.\n\n\n\nהיתרון החליף צדדים בפתיחה, כשווילי הרננגומס ולורנזו בראון בלטו בצד אחד, ובשני היו אלה דניאל תייס ודניס שרודר. מאודו לו צלף ממש על הבאזר, ובסיום רבע ראשון התקפי ומלהיב זה 24:27 לספרד. רודי פרננדס, שהשתווה לחואן קרלוס נבארו עם הופעתו ה-231 בנבחרת, צלף שתי שלשות רצופות וקבע 24:33, אלא שאז החלו הקאמבק והמהפך. בראון ביצע עבירה ספורטיבית, שרודר המצוין השתלט על המשחק ואנדראס אובסט השלים ריצת 0:14 בדרך ל-41:46. עם תום המחצית הראשונה עמד היתרון הגרמני על 46:51, כששרודר מספק 19 נקודות (7 מ-9 מהשדה) ו-5 אסיסטים. בראון קלע 11 בצד השני.\n\n\n\nשרודר קבע יתרון שיא - 46:55, אך בראון המצוין צימק ואלברטו דיאס השלים ריצת 0:10 ומהפך - 55:56. שרודר המשיך לעשות ככל העולה על רוחו, נבחרתו ברחה מחדש עם ריצת 0:11 משלה ל-61:71, בדרך ל-65:71 עם העליה לרבע המכריע. גמור? ממש לא. בראון המשיך את המשחק הנהדר, ספרד לחצה על הדוושה והפכה ל-77:83, ארבע דקות לסיום. הגרמנים פישלו עם סדרה של החטאות, בראון קבע 80:87, ומשם המארחת לא חזרה. זה נגמר ב-91:96 גדול לספרד.\n\n\n\nבראון סיים ערב בלתי רגיל של 29 נקודות (11 מ-17 מהשדה) ו-6 אסיסטים, ווילי הרננגומס הוסיף 16 ואחיו חואנצ'ו תרם 13 למנצחת. מנגד שרודר סיים עם 30 (0 ברבע האחרון) ו-8 אסיסטים, פרנץ ואגנר הוסיף 15 וכמוהו גם אנדראס אובסט. זה לא הספיק.",
    "גרמניה תעביר 200 מיליון שקל מדי שנה לשורדי שואה סיעודיים": "70 שנה אחרי הסכם השילומים: השרה לשוויון חברתי מירב כהן הודיעה הבוקר (חמישי) על הסכם שהושג עם שר האוצר של גרמניה כריסטיאן לינדנר על הגדלת התמיכה בשורדי השואה הסיעודיים. לפי ההסכם, כ-14 אלף שורדי שואה סיעודיים נוספים יקבלו תוספת של כ-1,200 שקלים בחודש לקצבתם.\n\nהסיכום מגיע לאחר חודשי משא ומתן ארוכים ואינטנסיביים בין המשרד לשוויון חברתי, משרד החוץ, ועידת התביעות ומשרד האוצר הגרמני. ההסכם החדש מתמקד ספציפית בשורדי השואה הסיעודיים. עד כה, גרמניה שילמה רק לאלו שהוגדרו כחולים במצב קשה (רמה 3.6). כעת, מורחב ההסכם גם לשורדי שואה סיעודיים אשר מוגדרים ברמה 3.5 ו-3.5.5.\n\nישראל וגרמניה סיכמו בנוסף על העמקת הקשר המקצועי וקידומה של תוכנית אסטרטגית להנצחת השואה ברחבי העולם. זאת, על רקע הנסיגה שחלה ביחס לידע בנושא השואה באירופה ועל רקע סקרים שפורסמו לאחרונה המציגים כי כל גרמני שלישי מחזיק בדעות שליליות כלפי ישראל.\n\nהשרה לשוויון חברתי מירב כהן: \"בשנה האחרונה הצלחנו לגייס למעלה מ-1.2 מיליארד שקלים לטובת שורדי השואה, הן מתקציבי ממשלת ישראל והן מתקציבים שגייסנו מהעולם. המשמעות היא שאלפי שורדים בישראל קיבלו השנה תוספת משמעותית להכנסות שלהם, תוספת שאחרי ההסכם הזה יכולה להגיע ל-27 אלף שקלים בשנה - נמשיך בכל הכוח לפעול למען השורדים והשורדות\".",
    "ההסכם שקרע את המדינה: 70 שנה להסכם השילומים עם גרמניה": "עבור רבים מאזרחי ישראל ומבני העם היהודי, היה זה צעד בלתי אפשרי. ההסכם בין המדינות נחתם פחות משבע שנים לאחר תום מלחמת העולם השנייה, כשרבים מתושבי המדינה הצעירה חוו על בשרם את זוועות השואה ואיבדו את יקיריהם, וכשגרמניה הייתה מוחרמת ומצורעת מבחינת יהודי העולם וישראל. עומק הקרע שיצר הדיון בהסכם השילומים ניכר שמונה חודשים לפני כן, בעת שהכנסת החלה לדון בנושא. היה זה אחר הצהריים של יום חורפי, 7 בינואר 1952.\n\n\n\nחצי שנה קודם לכן נערכו הבחירות לכנסת השנייה. בעוד שמפא\"י בראשות דוד בן גוריון הצליחה לשמור על כוחה וירדה מ-46 מושבים בכנסת ל-45 מנדטים, מפלגת חרות, שבראשה עמד מנחם בגין איבדה 6 מושבים וירדה מ-14 מנדטים ל-8 בלבד. במשך חצי שנה הסתגר בגין בביתו ולא הגיע לכנסת להישבע אמונים. רק באותו יום, 7 בינואר עשה זאת.\n\n\n\nאחרי שמסר את הצהרת האמונים יצא מהכנסת והלך לכיכר ציון, שם החלה הפגנה נגד ההסכם. הנאום שנשא שם נחשב לחריף ולתקיף ביותר שנשא בגין. \"על זה כולנו מוכנים למסור את נפשנו. ייהרג ובל יעבור. אין קורבן אשר לא נקריב לסכל מזימה זו\", קרא למפגינים. הוא המשיך: \"אדון בן גוריון העמיד שוטרים, ובידיהם רימונים וגזים מדמיעים מתוצרת גרמנית, אותם גזים שהחניקו את אבותינו. יש לו בתי סוהר ומחנות ריכוז. נלך גם למחנות ריכוז, למרתפי עינויים, כי אין אנו טובים מאלה שעלו לגרדום. כאשר יריתם בי בתותח, נתתי את הפקודה: לא! (למלחמת אחים - א\"א) היום אתן את הפקודה: כן! זאת תהיה מלחמה לחיים או למוות\".",
    "נותן תקווה לישראל: נבחרת גרמניה הביסה 71:90 את סלובניה": "לוקה דונצ'יץ', שנפצע קלות בקרסולו אך חזר לשחק, הוביל את הקלעים עם 23 נקודות וגם הוסיף 6 ריבאונדים ו-5 אסיסטים. אלא שדניס שרודר היה מצוין מנגד עם 17 נקדודות ו-10 אסיסטים וקיבל הרבה יותר עזרה, בעיקר מפרנץ וואגנר שתרם 16 ומאנדראס אובסט שהוסיף 13 לגרמנים, שבטוחים בעלייה שלהם עם ניצחון שביעי בשמונה משחקים. מי שחשב שהסלובנים יהיו פייבוריטים ביורובאסקט הקרוב, אז גרמניה סיפקה הרבה חומר למחשבה לדונצ'יץ' וחבריו, שטיילו במשחק הקודם נגד אסטוניה החלשה.\n\n\n\nבמשחק נוסף שנערך היום, פינלנד ניצחה 68:76 באסטוניה ובכך השתוותה לגרמניה כשלכל נבחרת מאזן של שבעה ניצחונות והפסד בודד, וגם הגדילה את יתרונה מסלובניה השלישית לשני ניצחונות וכרגע היא גם עם ארבעה ניצחונות יותר מישראל, שכאמור הערב תארח את שבדיה. סאסו סאלין הוביל את קלעי פינלנד עם 20 נקודות ולאורי מרקאנן הוסיף 16 נקודות לצד 9 כדורים חוזרים.",
    "גרמניה: מאסר עולם לרוצח שסירב לעטות מסכה": "גרמניה גזרה היום (ג') מאסר עולם על גבר שירה למוות בעובד בתחנת דלק, שדרש ממנו לעטות מסכה. הרצח התרחש ב-18 בספטמבר 2021 בעיירה אידר-אוברשטיין במערב גרמניה. הרצח זעזע את גרמניה, שבאותה העת חששה ממעשי אלימות של \"מכחישי-קורונה\".\n\nבנוסף להרשעה ברצח הורשע הנאשם בן ה-50 גם בהחזקת נשק בניגוד לחוק, מכיוון שלא היה לו רישיון לשאת את האקדח שבו פתח באש.\n\n3 צפייה בגלריה זירת הרצח בגרמניה ( צילום: AFP )\n\nמריו נ' (חוקי הפרטיות בגרמניה לא אפשרו לפרסם את שמו המלא) רצה לקנות בירה בחנות בתחנת הדלק. אלכס ו', סטודנט בן 20 שהיה הקופאי בחנות, סירב להעניק לו שירות מכיוון שמריו לא עטה מסכה. באותם ימים עדיין חלו בגרמניה הגבלות קורונה שנועדו לבלום את התפשטות הנגיף.\n\nהנאשם עזב את תחנת הדלק אחרי ויכוח עם העובד, וחצי שעה לאחר מכן חזר לתחנה וירה בראשו של הצעיר. הוא נמלט מהזירה, ובהמשך הסגיר את עצמו למשטרה אחרי שנפתחו חיפושים נרחבים אחריו. הרוצח אמר לשוטרים שהוא \"פעל מתוך כעס\".\n\n3 צפייה בגלריה הנאשם, עם מסכה, בבית המשפט ( צילום: רויטרס )\n\nהתובעת במשפטו של הנאשם אמרה כי הרצח נבע מכעס על הגבלות הקורונה. \"מאחר שהוא ידע שהוא לא יכול להגיע לפוליטיקאים שאחראים לכף הוא החליט לרצוח את אלכס\".\n\nסניגוריו של הנאשם ביקשו מבית המשפט להרשיע אותו בהריגה, ולא ברצח. הם ציינו כי מומחה קבע שהנאשם היה תחת השפעת אלכוהול, ולכן יש גבול לחומרת האחריות הפלילית.\n\n3 צפייה בגלריה \"פעלתי מתוך כעס\", אמר לשוטרים ( צילום: AFP )\n\nהחוק הגרמני קובע כי נאשמים שנידונים למאסר עולם רשאים להגיש בקשה לחנינה אחרי 15 שנה.\n\nסוכנות הידיעות AFP ציינה כי רוב הגבלות הקורונה בגרמניה כבר הוסרו, למרות שבמקרים מסוימים עדיין נדרשים הגרמנים לעטות מסכות – בין השאר בתחבורה הציבורית.",
    "הגז הרוסי וגרמניה - לאן המשבר הולך ומה עושה גרמניה כדי למנוע קריסה": "בסוף חודש יולי 2022 הודיעה Gazprom, חברת הגז והנפט הרוסית, הנשלטת על ידי ממשלת רוסיה, על קיצוץ נוסף בכמות הגז הטבעי המועבר לגרמניה באמצעות צינור Nord Stream 1. בהתאם להחלטת הקיצוץ, כמות הגז המועברת דרך הצינור תפחת לשיעור של כ – 20% מקיבולתו המקסימאלית, כאשר עד החלטה זו, היוותה הכמות המועברת דרכו כ- 40% מקיבולתו המקסימאלית.\n\nבכירים בקרמלין מסרו כי הסיבה לקיצוץ בתפוקה נובעת מבעיות טכניות באחת מהטורבינות, וכי הממשלה הרוסית נאלצה לקצץ בתפוקות ולא רצתה או בחרה בכך. למרות האמור, נדמה כי סביר יותר, כפי שטענו מנהיגי מדינות האיחוד האירופי, כי מדובר על צעד נוסף של לחץ המופעל על ידי פוטין, המבקש להשיב מהלומה כנגד הסנקציות המוטלות על מדינתו והמשך התמיכה האקטיבית של המערב באוקראינה.\n\nרוסיה הינה ספקית הגז הטבעי הגדולה ביותר של מדינות אירופה ובראשן גרמניה, בה הגז הרוסי מהווה למעלה מ -50% מסך הגז הטבעי המיובא למדינה. גרמניה ניצבת בפני איום אנרגטי ממשי. זאת, לאור העובדה שמאגרי הגז הטבעיים שלה עומדים כעת על כ- 70% בלבד ביחס לקיבולת האגירה המקסימאלית שלהם, ומכיוון שמקורות אנרגיה חלופיים, דוגמת אנרגיית רוח, או סיוע בדמות קבלת חשמל מהשכנה, צרפת, אינם מספקים פתרון נאות. בשל הקיצוץ האחרון בתפוקת הגז הרוסי, מסתמן כי הגעה ליעד האסטרטגי, לפיו מאגרי הגז הגרמניים יעמדו על כ- 95% מקיבולתם המקסימאלית עד לתחילת חודש נובמבר הקרוב, אותו הציב הממשל הגרמני ככלי להתמודדות עם החורף הקרב, רחוקה מהישג יד.\n\nכדי להתמודד עם הסיטואציה, נקראים האזרחים הגרמניים לצמצם בצורה משמעותית, ככל שניתן, את צריכת האנרגיה שלהם. הדבר בא לידי ביטוי בצמצום השימוש במים חמים, כביסות, חימום חדרים ואפילו מעבר לנורות חסכוניות. הקו המנחה הוא הרצון להביא לירידה בצריכת גז וחשמל, המבוססים שניהם, על הגז הטבעי הרוסי. צמצום שכזה בצריכה, אמור לאפשר מילוי מספק של מאגרי הגז לקראת החורף, כך לפחות מקווים בכירים בממשלת גרמניה.\n\nעד כה, הפעולות הוולונטאריות שננקטו על ידי האזרחים הביאו לירידה של כ– 5% בצריכת האנרגיה הממוצעת, בהשוואה לתקופות מקבילות. על אף שמדובר על צמצום משמעותי, עדיין ישנה דרך ארוכה להסרת האיום האנרגטי, שכן גורמים בממשלת גרמניה ציינו כי במצב הדברים הנוכחי, צמצום הצריכה הנדרש מוערך בכ – 20%. האיום האנרגטי הוגדר על ידי רוברט האבק, שר הכלכלה והאנרגיה של גרמניה ומי שמכהן במקביל גם כסגן הקנצלר, אולף שולץ, כאיום התעשייתי הגדול ביותר על המדינה בתקופה המודרנית.\n\nמלבד ההשפעה על משקי הבית בגרמניה, גם החברות התעשייתיות, בגרמניה בפרט ובאירופה בכלל, החלו להגיב לתהליכים המתרחשים בשוק האנרגיה. מממצאי סקר שנערך בגרמניה עולה כי כ – 16% מהחברות התעשייתיות שוקלות להפחית את תפוקת הייצור שלהן נוכח המשבר. לדוגמא, BASF SE, הפועלת בתחום הכימיקלים, הודיעה כי היא מתכננת לקצץ בייצור אמוניה, המבוסס בעיקרו על שימוש בגז. השלכות המשבר באות לידי ביטוי גם מחוץ לגרמניה, כאשר CF Industries Holdings, Inc. האמריקאית הודיעה על סגירה מוחלטת של אחד ממפעלי ייצור הדשנים שלה, הממוקם באנגליה.\n\nעל אף שפוקד את גרמניה משבר של ממש, ייתכן כי באותה העת מדובר גם באחת ההזדמנויות הגדולות ביותר ליישום של מעבר מהיר לאנרגיות מתחדשות ולביטול (או לכל הפחות, צמצום) התלות בגז הרוסי. מנגד, אי הודאות הנוכחית, בעיקר בהקשרים הגיאופוליטיים והמאקרו-כלכליים, מטילה ספק ביכולת לייצר הספקי אנרגיה משמעותיים, בהתבסס על אנרגיה ירוקה גרידא, מה שמאלץ את הממשלה הגרמנית לפעול להפעלה מחדש של תחנות כח מבוססות פחם וגרעין, צעדים הנוגדים את \"המדיניות הירוקה\" אליה התחייבה כחלק מהמאבק הגלובאלי במשבר האקלים.\n\nלמרות שקריאות הממשל הגרמני לצמצום צריכת החשמל ולהתנהלות אנרגטית \"חכמה\", הן אל עבר משקי הבית והן אל עבר החברות התעשייתיות הינן בגדר בקשה וולונטארית, קיים סיכוי סביר שאלו יהפכו למנדטוריות, ככל שלא יחול שיפור משמעותי בהיקפי הגז הרוסי הזורם למדינה, בזמן הקרוב.\n\nבמסגרת ועידה של שרי האנרגיה של מדינות האיחוד האירופי, שהתקיימה בבריסל בסוף חודש יולי, הוחלט על צעד סולידרי, במסגרתו נקבע קיצוץ וולונטארי בהיקף של כ- 15% בצריכת הגז של כל מדינות האיחוד, אשר עשוי גם הוא עשוי להפוך למחייב, ככל שהמשבר האנרגטי יתארך ויתפשט בעוצמה למדינות נוספות. בינתיים, נדמה שמדובר על צעד הצהרתי בעיקרו, שמטרתו להציג חזית אחידה מול רוסיה, נוכח העובדה שהקרמלין נוקט, הלכה למעשה, במלחמה כלכלית, במסגרתה הפך משאב הגז הטבעי, לכלי נשק עוצמתי.\n\nלרוב, חברות Utilities מהוות חוף מבטחים למשקיעים בעתות משבר ובתקופות של אי וודאות, שכן מדובר על חברות האחראיות, במסגרת פעילותן, על הקמתן ותחזוקתן של תשתיות חיוניות, לצד אספקת שירותים נלווים לציבור האזרחים. חברות Utilities פועלות, לרוב, בתחומי האנרגיה, חשמל, תקשורת, מים וכו'. מכיוון שמדובר על מוצרים ו/או שירותים חיוניים, הביקוש אליהם, בדרך כלל, מושפע במידה פחותה מהאטה כלכלית או מיתון, בהשוואה למוצרים או שירותים אחרים המוצעים על ידי חברות עסקיות במשק. ניכר כי המשבר הנוכחי שונה במהותו, מכיוון שמקורו בבעיות היצע בשוק האנרגיה, ודווקא חברות הפועלות בתחום האנרגיה, הן הראשונות להיפגע, ובצורה משמעותית.\n\nBailout גרמני\n\nUniper SE (\"Uniper\" הינה חברת Utility שמושבה בדיסלדורף, גרמניה, הפועלת בתחום האנרגיה בכ- 40 מדינות ומעסיקה כ – 11,500 עובדים. החברה פועלת כספקית אנרגיה ושירותים נלווים ונשלטת (כ-78% מהון המניות) על ידי חברת Fortum Oyj הפינית (\"Fortum\"), אשר מרבית מניותיה (כ-53% מהון המניות) מוחזקות בידי ממשלת פינלנד. פעילותה של Uniper מתמקדת במסחר באנרגיה, בדגש על גז טבעי, לרבות אספקתו ואגירתו, ובייצור חשמל, כשלחברה כ - 33 ג'יגה וואט מותקן, מה שהופך אותה לאחת מיצרניות החשמל הגדולות בעולם.\n\nUniper הינה היבואנית הגדולה ביותר של גז רוסי, המשמש לצרכים תעשייתיים, לייצור חשמל ולחימום בתים בגרמניה, מה שהופך אותה לחברה חיונית, שקיומה ותפקודה התקין הכרחי להבטחת בטחונה האנרגטי של גרמניה בפרט ושל אירופה, בכלל.\n\nבעקבות מהלכי הקרמלין לניצול התלות האנרגטית של אירופה בגז הרוסי, כמנוף להגברת הלחץ על מדינות האיחוד האירופי, הגיעה Uniper למצוקה פיננסית, המעמידה בספק את יכולתה להמשיך ולהתקיים כ\"עסק חי\", שכן החברה נאלצה לחפות על המחסור בגז הרוסי (לאור קיצוץ התפוקות) על ידי רכישת גז טבעי בשוק ה\"ספוט\", בו המחירים הרקיעו שחקים.\n\nלאור האמור ובשל העובדה שהממשלה הגרמנית אינה מאפשרת לחברות הפועלות בתחום \"לגלגל\" את העלייה במחירי האנרגיה אל הצרכנים הסופיים, רשמה Uniper הפסדי ענק ונקלעה כאמור, למצוקה פיננסית משמעותית. אלו, הובילו אותה להגיש בקשה רשמית לסיוע ממשלתי במהלך החודש האחרון.\n\nכדי למנוע את קריסה של Uniper, הודיעה הממשלה הגרמנית על אחד ממהלכי החילוץ הממשלתיים (Bailout) הגדולים בהיסטוריה של המדינה, המוערך בעלות כוללת של כ – 15 מיליארד אירו.\n\nחבילת החילוץ, תמורתה תקבל הממשלה הגרמנית כ- 30% ממניות החברה, כוללת את הרכיבים הבאים:\n\nביטול האיסור המונע מהחברה את האפשרות \"לגלגל\" את העלייה במחירי האנרגיה לצרכן הסופי, החל מחודש נובמבר הקרוב - איסור שנאכף עד כה לאור העובדה שחוזי החברה עם לקוחותיה מבוססים על מחיר קבוע. ביטול האיסור אמור להקטין בצורה משמעותית את ההפסדים האדירים בהם מכירה החברה כעת, המוערכים בעשרות מיליוני אירו מדי יום. הגדלת מסגרת אשראי קיימת (2 מיליארד אירו אשר נוצלה במלואה) בכ - 7 מיליארד אירו נוספים – מדובר על מסגרת אשראי שהועמדה על ידי הבנק הגרמני KfW , המוחזק בשיעור של 80% על ידי ממשלת גרמניה, אשר מטרתה להבטיח גמישות פיננסית ונזילות בטווח הזמן הקצר. חלק ממסגרת האשראי תנוצל כסוג של \"מימון ביניים\" (Bridge Financing) , עד למצב בו יכולת החברה להשית את העלייה במחירי האנרגיה על הצרכן הסופי (ראה לעיל) תהא אפקטיבית מבחינה פיננסית, או עד אשר יוזרם הון חדש לחברה.\n\nהנפקה של 157 מילון מניות חדשות, תמורת 267 מיליון אירו שיוזרמו לקופת החברה - המחיר הנגזר מתמורת ההנפקה הינו 1.70 אירו למניה, נמוך משמעותית ממחיר המניה בפתיחת המסחר ביום ההודעה על גיבוש עסקת ה Bailout (22 ביולי, 2022) – 10.33 אירו. תגובת השוק לא איחרה לבוא ובאותו היום ננעל המסחר במניית החברה בשער של 7.47 אירו, המשקף צניחה של כ – 28% בערכה. התחייבות להזרמת הון נוסף על ידי הממשלה, בהיקף של כ – 7.7 מיליארד אירו כנגד הנפקה של מכשירים פיננסיים הניתנים להמרה למניות החברה. ההון הנוסף יוזרם, ככל שיידרש, כדי לפצות על הפסדים תפעוליים, במידה ויימשכו, ובכדי להקטין את גובה מסגרת האשראי הנוספת שתועמד לרשות החברה.\n\nבעקבות ה Bailout המתוכנן, אחזקותיה של חברת האם הפינית ב- Uniper צפויות לקטון באופן משמעותי, מכ– 78% לכ– 56% בלבד. זאת, לאור העובדה שהיא אינה מתכוונת להזרים הון נוסף (לאחר שבתחילת השנה העמידה לרשות Uniper מסגרת אשראי, בדמות הלוואת בעלים, בהיקף של עד 8 מיליארד אירו) ונוכח מחיר המניה הנמוך לפיו יונפקו מניות החברה בתמורה להזרמת ההון של הממשלה הגרמנית.\n\nחבילת החילוץ סוכמה ברמה העקרונית, אך עדיין לא אושרה סופית, שכן היא תלויה באישורה של הנציבות האירופית (European Commission), כמו גם באישור אסיפה מיוחדת של בעלי מניות Uniper. זאת, בשעה שתנאי מתלה אחד כבר התקיים, כאשר סוכנות הדירוג הבינלאומית S&P אשררה בסוף חודש יולי את דירוג ההשקעה של החברה, אשרור שהיה מבוסס, בעיקרו, על הגיבוי הממשלתי לו זוכה החברה.\n\nבתמורה לחילוץ הממשלתי, Uniper התחייבה שלא לחלק דיבידנדים לבעלי מניותיה במהלך תקופת הייצוב שלה, אשר טרם הוגדרה באופן ברור. בנוסף, תאלץ החברה למשוך תביעה משפטית שהגישה בעבר כנגד מדינת הולנד.\n\nהשפעות מנגנון ההתערבות הממשלתית\n\nלרוב, כאשר חברה עסקית גדולה, הנתפשת על ידי הממשלה כחיונית להמשך תפקודו של המשק בצורה תקינה, עומדת בפני קשיים כלכליים וקיים חשש ממשי ליכולתה להמשיך ולפעול כ\"עסק חי\", נבחנת האפשרות להעניק לה סיוע כלכלי בדרך של התערבות ממשלתית. התערבות מסוג זה ידועה בשם \"Bailout\" ונעשית לרוב על ידי העמדת אשראי או סבסודו (חוב), רכישת או הנפקת מניות (הון), רכישת או הנפקת מניות בכורה והלוואות המירות (מכשירים פיננסיים המירים), או תמהיל כלשהו המשלב בין חלופות אלו.\n\nעל פניו, נדמה כי ניתן להצדיק בקלות יחסית את הרציונל העומד מאחורי התערבות ממשלתית, שכן המטרה הינה הצלת עסק חיוני מקריסה. על אף האמור, למהלכים מסוג זה ישנם מחירים כלכליים והם טומנים בחובם גם אתגרים ברמה הפרקטית, להם השלכות על בעלי עניין רבים – החל מאזרחי המדינה הנושאים בנטל המס ועד לעובדי החברה ובעלי מניותיה.\n\nיתר על כן, לכל אחד ממנגנוני ההתערבות הממשלתית (הון-חוב-המיר-משולב), מאפיינים שונים, בעלי סיכונים וסיכויים אחרים לגמרי.\n\nהגורם הנכון בזמן הנכון? החלטת ממשלה לבצע השקעה ישירה בהון המניות של חברה, כדי לתמוך בה בשעת משבר, בין אם על ידי רכישה מבעלי מניות קיימים ובין אם בהנפקה של מניות חדשות (חלופה הונית), בדומה לאחד מרכיבי עסקת החילוץ עליה הודיעה הממשלה הגרמנית בקשר עם Uniper, מאלצים את המדינה למלא תפקיד פעיל כבעלת מניות, הכולל הצבעה באסיפות כלליות, מינוי דירקטורים ונושאי משרה וכו'. ממחקרים שנעשו בתחום, עולה כי לבעלי תפקידים בממשלה, המופקדים על ביצוע המשימות שהוזכרו לעיל ועל ניהולה האסטרטגי והתפעולי של החברה המולאמת, אין, לרוב, את הידע ו/או הניסיון הרלוונטיים. זאת, בניגוד לגורמים מקצועיים הפועלים בסקטור העסקי, להם, לרוב, השכלה מתאימה וניסיון עתיר שנים.\n\nדברים שרואים מכאן לא רואים משם? עד עתה, הממשלה הגרמנית לא אישרה לחברות שנפגעו מעליית מחירי האנרגיה \"לגלגל\" את העלות אל לקוחות הקצה, מה שהיווה את אחת הסיבות להגעתן לקשיים פיננסיים. כעת, כחלק מחבילת החילוץ של Uniper, הודיעה הממשלה הגרמנית כי היא תאפשר להשית את הגידול בעלויות האנרגיה, החל מנובמבר הקרוב, על הלקוח הסופי. הסדרת הנושא כחלק מחבילת החילוץ הממשלתית, יכולה ללמד על המורכבות הגלומה בתהליך ההתערבות הממשלתית, בו עלולים להיווצר מצבים בהם קיימים אינטרסים שאינם חופפים, בין תפקידה של המדינה כרגולטור ובין תפקידה כבעלת מניות בחברה עסקית. מהסדרת הנושא אפשר אף לשער כי אין בכוונתה של הממשלה הגרמנית להיכנס כ\"שותפה\" בעסק שצפוי להמשיך ולהפסיד ושהיא תפעל למנוע זאת, ככל שביכולתה.\n\n\"זבנג וגמרנו\"? בהודעותיו של שר הכלכלה הגרמני, רוברט האבק, מצוין כי האסטרטגיה ארוכת הטווח בקשר עם פעילותה של Uniper טרם הוגדרה וכי היא תיקבע במהלך 18 החודשים הקרובים, המוגדרים כתקופת הייצוב (Stabilization) שלה. מהודעות אלו ניתן ללמוד כי כספי משלם המיסים הגרמני ישמשו לביצוע השקעה בחברה הנמצאת במצוקה פיננסית, מבלי שיש תכנית אסטרטגית סדורה ומפורטת כיצד \"לחלץ אותה מהבוץ\". כנגזרת, נוכח אי קיומה של תכנית אסטרטגית סדורה לייצוב ושיפור מצבה של החברה, ובדומה להלאמות אחרות שנעשו במשברים קודמים ברחבי העולם, קיימת אי בהירות בנוגע למועד ו/או הקריטריונים לפיהם הממשלה הגרמנית תבצע \"יציאה\" (Exit) מההשקעה ב Uniper.\n\nכלכלה פוליטית? עד כה, מרבית מאזרחי אירופה הביעו תמיכה בעמדת \"המערב\" נגד פלישתה של רוסיה לאוקראינה, על אף המחיר הכלכלי שתמיכה זו גבתה מהם, דוגמת העלייה במחירי האנרגיה. היכולת של האיחוד האירופי להמשיך ולהציג חזית אחידה נגד רוסיה, תלויה בצורה משמעותית בתמיכה הציבורית ממנה נהנים הפוליטיקאים. ניכר כי תמיכה זו נישאת על אדי החום של מזג האוויר הקיצי הפוקד את היבשת, אשר משכיח במידה מסוימת את הסיכונים שמביא עמו החורף הקרב ועל העובדה שעליית מחירי האנרגיה אינה מורגשת במלוא עוצמתה בכיס האזרחים, נוכח מדיניות מרסנת שנקטו מספר מדינות. מדיניות שמנעה, הלכה למעשה, זינוק נוסף בשיעור האוכלוסייה העונה להגדרה של עוני אנרגטי (מצב בו עלויות חימום ותאורה פוגעות ביכולת לצרוך שירותים נוספים).\n\nהודעת הממשלה הגרמנית, כחלק מחבילת החילוץ של Uniper, כי עלויות האנרגיה יושתו גם על משקי הבית בגרמניה (צעד הצפוי להגדיל את הוצאתם השנתית בכמה מאות אירו), לצד החורף המתקרב, עשויות להוות סימן מקדים לכך ש\"החבל\" שהעניק העם הגרמני לממשלתו בנושא מדיניות החוץ מול רוסיה – יתחיל להתקצר בקרוב. ככל שכך יקרה, הרי שקובעי המדיניות הפוליטית ידרשו לקבל החלטות קשות, בין היתר בנושא סבסוד מחירי האנרגיה ותמיכה במשקי בית הסובלים מעוני אנרגטי – אלא שהפעם, יעשו זאת תחת שני כובעים שונים, שהאינטרסים שלהם אינם תמיד, בלשון המעטה, מתיישבים זה עם זה.\n\nפוטנציאל לעליית ערך? על אף החסרונות הגלומים בהתערבות ממשלתית בדרך של השקעה בהון המניות של החברה, ישנם גם יתרונות. אחד המרכזיים שבהם הינו הפוטנציאל לעליית ערך עתידית, שכן ככל שהתכניות לייצוב החברה תצלחנה והיא תתאושש מהמצוקה הפיננסית בה היא מצויה, הרי שהתשואה על ההשקעה עשויה להיות משמעותית. נכון לכתיבת שורות אלו (2 באוגוסט, 2022) מניית חברת Uniper נסחרה במחיר של 6.3 אירו למניה, המשקף תשואה שלילית של כ – 81% ביחס למחירה ערב פלישתה של רוסיה לאוקראינה (23 פברואר, 2022) ותשואה שלילית של כ – 38% מאז הנפקתה בספטמבר 2016. היה ותכנית החילוץ הממשלתית תצלח וככל שיחול תהליך של חזרה לנורמליזציה בקשר עם אספקת הגז מרוסיה, הרי שאפילו חזרה למחיר המניה הממוצע מאז הנפקת החברה (25.4 אירו), תשקף עבור הממשלה הגרמנית, החזר של פי 15 על השקעתה.\n\nהגרף הבא מציג את מחיר מניית Uniper מיום הנפקתה ועד ליום 2 באוגוסט, 2022:\n\n\n\nמשחק רב פעמי ורב משתתפים – כאשר ממשלה בוחרת לפעול לחילוץ חברה אותה היא מגדירה כחיונית והכרחית לתפקודו התקין של המשק, בבחינת \"Too Big to Fail\"היא קובעת, בעקיפין, תקדים שעלול להיות בעל השלכות מסוכנות. שכן, בעשותה כך, נוצר ה- Moral Hazard, תופעה במסגרתה מקבלי ההחלטות בחברות עסקיות נוטים ליטול סיכונים גבוהים, רק בשל הפוטנציאל להשיא תשואות עודפות, אשר לא היו נלקחים במהלך העסקים הרגיל, לאור הידיעה שהממשלה תפעל, במקרה הצורך, לחילוץ החברה.\n\nבמילים אחרות, בניגוד למצב עסקים רגיל בו מקבלי ההחלטות היו \"רגישים\" יותר לתרחישים שליליים אפשריים, הרי שהידיעה שהממשלה תפעל לקיום Bailout בהתקיים תרחיש שלילי, הופכת את הפרספקטיבה שלהם להיות דומה יותר לזו של מחזיקי אופציות, הנהנים מפוטנציאל לעליית ערך המניה, אך אדישים במקביל לתרחישי Downside. תופעה זו הייתה אחת ממחוללי משבר הסאב-פריים בשנת 2008 וניתן לראות סימנים נוספים להתקיימותה גם ביחסי ממשלת איטליה וחברת התעופה האיטלקית Alitalia ואפילו ביחסי ממשלת ישראל וחברת התעופה הלאומית, אל-על.\n\nלסיכום: קל להבין כי לשינויים גיאופוליטיים עשויה להיות השפעה דרמטית על מצבן הפיננסי של חברות עסקיות. שכן, מדינות יכולות לבחור לנצל את כוחן הכלכלי ואת המונופול הטבעי ממנו הן נהנות בזכות משאבי הטבע שברשותן, כדי להפעיל מנופי לחץ פוליטיים ומדיניים. מלבד מלחמת רוסיה – אוקראינה, דוגמא נוספת לכך ניתן למצוא בביקורה הטעון של יו\"ר בית הנבחרים האמריקאי, ננסי פלוסי, בטייוואן, יצרנית השבבים הגדולה בעולם, שייצר מתיחות ביטחונית אמיתית עם השכנה סין. כפועל יוצא, חברות עסקיות בתחומים שונים עלולות למצוא עצמן במצוקה אמיתית.\n\nבאותה נשימה, כשם שמדינות יכולות לגרום לפגיעה אנושה בתוצאות הפעילות של חברות עסקיות, כך יש להן את היכולת להוות עבורן רשת הצלה. היכולת של מדינה לחלץ חברות שפעילותן התקינה קריטית לתפקוד המשק הינה בעלת חשיבות עליונה, אך חשוב לזכור שלמהלכים מסוג זה השלכות אחרות ויעילותם הכלכלית יכולה, לפחות בהתבסס על ניסיון העבר, להיות מוטלת בספק.",
    "גרמניה ניצחה 107:109 את ליטא, בוסניה הדהימה את סלובניה": "בולגריה - מונטנגרו 91:81\n\nלאחר שהכניעה אתמול את בלגיה, נבחרת מונטנגרו המשיכה במומנטום ועלתה למאזן 1:2 באליפות, כשהיא שומרת על סיכוייה להעפיל לשלב הנוקאאוט. בולגריה כבר עם שלושה הפסדים וככל הנראה לא תהיה שם. ולדימיר מיחאילוביץ' בלט בשורות המנצחת עם 23 נקודות, שישה ריבאונדים וחמישה אסיסטים, בויאן דובלייביץ' הוסיף 17 ותשעה ריבאונדים. סשה וזנקוב כיכב פעם נוספת בצד הבולגרי, עם 26 נקודות שלא הספיקו גם הפעם לניצחון.\n\n\n\nספרד - בלגיה 83:73\n\nעוד לפני הטורניר היה ברור שהגרסה הזו של ספרד היא לא הנבחרת הקטלנית שהתרגלנו אליה בעשור וחצי האחרונים, אבל להפסד נגד בלגיה - לא בטוח שמישהו ציפה. שחקניו של סרחיו סקאריולו נוצחו לראשונה בטורניר, וכעת הם באותו מאזן כמו יריבתם הערב, עם שני ניצחונות והפסד אחד. מאנו לקונט הוביל את קלעי נבחרת בלגיה עם 14 נקודות, פייר ז'ילה הוסיף 11. האחים הרננגומס, ווילי עם 14 וחואנצ'ו עם 11, בלטו בצד הספרדי.\n\n\n\nטורקיה - גאורגיה 88:83 (בתום שתי הארכות)\n\nההפתעה בבית א' הגיעה היום מהמשחק בין טורקיה וגאורגיה, שם לאחר 50 דקות של כדורסל, הגאורגים ניצחו והנחילו הפסד ראשון לטורקים באליפות. שחקניו של איליאס זורוס השאירו מקום לאופטימיות לגבי עלייה לשלב הבא, אחרי משחק נפלא של סנדרו ממוקלאשווילי שקלע 20 נקודות והוריד 12 ריבאונדים, ת'אד מקפאדן הוסיף שורה של 17 נקודות, ארבעה ריבאונדים ושישה אסיסטים. בצד הטורקי בלט אלפרן שנגון עם 19 נקודות ו-9 ריבאונדים.",
    "פוטין מצליח לעורר את הענק הגרמני: שרת הביטחון הגרמניה - לא רואה כרגע טעם בגיוס חובה": "צחוק הגורל. בעוד לפני כ-77 שנים היה זה הצבא האדום של בריה״מ (רוסיה של ימינו) שעזר לכוחות הברית לשחרר את אירופה מהצבא הגרמני, כעת זו רוסיה שדוחפת את גרמניה לחזור להיות כוח צבאי מוביל באירופה.\n\nזאת, לאחר שבמהלך עשרות השנים מאז מלחמת העולם השניה, הכוח הצבאי הכי גדול באירופה, גרמניה, סורס באופן שהפחית איום על גבולה של רוסיה.\n\nבעוד המניעים של פוטין להעיר את הענק הגרמני טרם ברורים, הקולות בפרלמנט הגרמני מתחילים להזיז את הגלגל. בפרסום של אתר pz-news.de, אומרת כריסטינה למברכט, שרת הביטחון של גרמניה, כי כרגע אינה רואה סיבה לגיוס חובה בגרמניה.\n\n״כשנשאלה על מצב האיום החדש כתוצאה ממלחמת התוקפנות הרוסית נגד אוקראינה, אמרה פוליטיקאית ה-SPD לעיתוני קבוצת התקשורת פונקה: דיון על גיוס חובה לא עוזר לנו הרבה במצב הנוכחי. הכשרת החיילים לוקחת זמן, פחות משנה לא הגיוני, לדבריה״, לפי הפרסום. ״בנוסף אין לנו מספיק מבני מגורים, מאמנים או ציוד לעשרות אלפי מתגייסים\".\n\nגיוס החובה הושעה בגרמניה ב-2011.\n\nבפרסום אחר, של אתר dw.com, אמרה למברכט שגרמניה חייבת לקחת על עצמה תפקיד מנהיגותי מבחינה צבאית, בין אם היא רוצה ובין אם לא. \"גרמניה לא צריכה לפחד לעשות זאת״, אמרה. דבריה מתחברים להצהרה הקנצלר הנוכחי על השקעה של 100 מיליארדי אירו בבניין כוח צבאי גרמני.\n\n\"גודלה של גרמניה, מצבה הגיאוגרפי, כוחה הכלכלי - בקיצור, כוחה - הופכים אותנו למעצמה מובילה בין אם נרצה להיות כזו או לא. גם מבחינה צבאית\", אמרה למברכט בנאום ביטחוני מרכזי בברלין.\n\nדבריה באים כאשר אירופה מוטרדת מהפלישה הרוסית לאוקראינה. בעקבותיה, גרמניה חושבת מחדש על אסטרטגיית ההגנה שלה לאחר עשרות שנים של תלות גדולה בוושינגטון.\n\n״כדי שגרמניה תמלא את תפקידה הצבאי, היא צריכה להשקיע 2% מהתוצר הלאומי הגולמי שלה בהגנה כפי שדרשה נאט\"ו״, הסבירה למברכט. \"עלינו למנוע מצב שבו בעוד כמה שנים לא נוכל לעמוד בתחזוקה של הציוד שאנו רוכשים כעת\".\n\nלמברכט אישרה כי ביטחונה של אירופה עדיין מובטח על ידי בעלת בריתה החשובה ביותר, ארה\"ב. \"אבל בעל ברית זה נאלץ להעביר את מוקד תשומת הלב העיקרי שלו לביטחון באזור האוקיינוס השקט\", אמרה. ״משמעות הדבר היא שאירופה, ומעל לכל גרמניה, צריכים למלא תפקיד (צבאי) חשוב יותר.״",
    "ברוכים הבאים לעיר שבה המהירות המקסימלית היא 7 קמ\"ש": "לפני כמעט עשור מצאתי את עצמי גרה במשך כמה שבועות בטובינגן (Tübingen) שבדרום־מערב גרמניה, עיר שהייתה עבורי אלמונית למדי עד אז. חיפוש קצר בגוגל הראה כי מדובר בעיר יפהפייה בסגנון ימי הביניים, המוקפת נופים פסטורליים, שנמצאת 30 ק\"מ דרומית לשטוטגרט, בסמוך ליער השחור. טובינגן נחשבת עיר צעירה בזכות אוכלוסיית הסטודנטים שבה (שליש מכלל התושבים) — הגיל הממוצע בה הוא 39 והגיל החציוני הוא הנמוך ביותר בגרמניה. לפני הגעתי לעיר גיליתי עוד נתון מפתיע: טובינגן מדורגת במקום הראשון בגרמניה באיכות חיים בקטגוריית ערים בינוניות (כ–90 אלף תושבים, בדומה למודיעין וכפר סבא).",
    "פולין תדרוש פיצויים מגרמניה על מלחמת העולם השנייה": "כשישה מיליון פולנים, בהם שלושה מיליון יהודים, נרצחו במהלך מלחמת העולם השנייה. במרד ורשה ב-1944 של המחתרת הפולנית נגד צבא גרמניה, כ-200 אלף אזרחים נהרגו והעיר נחרבה כמעט עד היסוד. ב-1953, ויתרו שליטי פולין הקומוניסטים דאז על כל פיצויי המלחמה מצד גרמניה, זאת בלחץ ברית המועצות. גרמניה, שותפת הסחר הגדולה ביותר של פולין, טוענת מנגד שכל התביעות הכספיות שקשורות למלחמת העולם השנייה הוסדרו. \"עמדתה של ממשלת גרמניה עומדת בעינה: שאלת השילומים נסגרה\", קבע דובר משרד החוץ הגרמני. \"פולין ויתרה על הפיצויים לפני זמן רב\", הזכיר.\n\n\n\nמנהיג האופוזיציה בפולין, דונלד טוסק, טען כי מדובר בקמפיין פוליטי מצד מפלגת השלטון. \"ההצהרה היא לא על פיצויים, אלא כדי לבנות מחדש את התמיכה במפלגה\", אמר.",
    "קנצלר גרמניה אולף שולץ נחת בסעודיה": "23:17\n\nזלנסקי: \"דונייצק היא המטרה מספר אחת שלנו, מכיוון שהיא המטרה מספר אחת של רוסיה\" רויטרס",
    "גרמניה: נעניק לאוקראינה 200 מליון יורו לסיוע לעקורים": "גם עלייה של יותר מ-25% במחירי השיפוץ לא עוצרת את הישראלים",
    "זלאטן איברהימוביץ' יכול לקנא: סיפורו של אדם סולואי": "קחו, למשל, את ההעפלה ליורו 2016 כנגד כל הסיכויים. מבחינת סולואי, היה זה אירוע מדהים בכל קנה מידה, כי שנה קודם לכן הוא הודיע על פרישה מהמדים הלאומיים בצל סכסוך מתוקשר עם המאמן אטילה פינטר. שינוי על הקווים אפשר את חזרתו, הוא תרם את חלקו הצנוע להישג המופלא, וכאשר העלייה הובטח, נכנס החלוץ לפאב בבודפשט, הזמין משקאות לכל מאות האנשים בו והצהיר: \"זו העליה הראשונה שלנו אחרי 32 שנה, ואתם סבלתם יותר מדי זמן. עכשיו תשתו, ואף אחד לא צריך לחזור הביתה לפני שבע בבוקר\".\n\n\n\nאיך אפשר לא לאהוב אותו אחרי דבר כזה? ואז, בטורניר עצמו, הוא היה זה שהבקיע שער ענק במשחק הראשון מול אוסטריה שנחשבה לסוס השחור של האליפות, והצעיד את ההונגרים ל-0:2. הונגריה סיימה בראש הבית, המשיכה לשמינית הגמר - וסולואי היה אחד הגיבורים הגדולים.\n\n\n\nקחו, למשל, את הנאום שלו לפני פלייאוף העליה ליורו 2020 מול הפייבוריטית איסלנד. \"יש מגיפה, אנשים איבדו את עבודתם, הם מרוויחים פחות. אנחנו מוגנים ואין עלינו לחץ, אבל אנחנו יכולים לשנות את השנה הזו עבורם\", צרח החלוץ שכבר ענד אז את סרט הקפטן. המופע הזה כבש לבבות וחיזק עוד יותר את תדמיתו בציבור הרחב. \"אדם הוא מנהיג ואישיות יוצאת דופן\", הכריז המאמן מרקו רוסי, שסומך בעיניים עצומות על הסקורר שלו.\n\n\n\nאז גם בטורניר עצמו, סולואי ממש לא אכזב. הוא נתן פייט בשני המשחקים הביתיים בבודפשט, ואז נסע למינכן והימם את גרמניה עם שער ובישול לאנדרש שפר. הונגריה הייתה רחוקה דקות ספורות מסנסציה הגדולה מכולן, לפני שליאון גורצקה הישווה איכשהו ל-2:2 והדיח את האנדרדוג החביב, אבל סולואי היה גאה מאוד בכל זאת. \"לו היו אומרים לי בילדותי שאשחק בשתי אליפויות אירופה, ואחת מהן תהיה ביתית, לא הייתי מאמין. זה מעבר לכל החלומות הפרועים\", הוא אמר.",
    "נבחרת גרמניה: אנטוניו רודיגר נגד אירוח המונדיאל בקטאר": "רק לפני שלושה ימים האנזי פליק מאמן נבחרת גרמניה יצא נגד ההחלטה המפוקפקת להעניק לקטאר את אירוח המונדיאל – מדינה קטנה מאוד שמוטלת בספק מבחינת המוסריות שלה ושמירה על זכויות אדם. כעת, גם הבלם של פליק בנבחרת הגרמנית, אנטוניו רודיגר שחתם הקיץ בריאל מדריד, ערך ריאיון ל-AS ותקף את ההחלטה.\n\n\n\nרודיגר, שחקן הרכב בטוח בנבחרת הגרמנית, אמר: \"לתת להם לארח את המונדיאל זו לא החלטה שהתקבלה למען האוהדים והשחקנים. זה מראה שלכסף יש חלק קריטי בעולם ובכדורגל\". רודיגר התייחס לשאלה האם שחקנים צריכים להחרים את המונדיאל ואמר: \"אני רואה שיש ויכוח סביב זה. הארגון צריך לקבל החלטה, לא השחקנים\".\n\nגם הוא נגד ההחלטה לקיים את המונדיאל בקטאר. רודיגר במדי הנבחרת | אימג'בנק GettyImages, Claudio Villa\n\nהגרמנים שובצו בשלב הבתים עם ספרד, יפן וקוסטה ריקה ויפתחו את דרכם בטורניר ב-23 בנובמבר – בדיוק בעוד חודשיים. ה\"פיצוי\" של הגרמנים על המונדיאל הזה יהיה היורו הבא, אותו הם מארחים. הערב הם יפגשו את הונגריה במסגרת ליגת האומות.",
    "המלחמה באנטישמיות: נחתמה אמנה מיוחדת עם צעירי גרמניה": ".\"\n\nכאמור בחודש הבא, בתאריך ה-26.10, יחל כנס מיוחד בגרמניה בהשתתפות הנציגים משני הארגונים ויעסוק במאבק באנטישמיות , קידום צדק חברתי, חדשנות וקיימות וכל זה במטרה להרחיב ולהעמיק את שיתוף הפעולה בין הצדדים.על חתימת האמנה אמר יו\"ר התאחדות הסטודנטים והסטודנטיות הארצית, אלחנן פלהיימר: \"האמנה היא אירוע מכונן ביחסי הסטודנטים הישראלים והגרמנים. האמנה עונה ומתכתבת עם התבטאויות מופרכות כמו זו של נשיא איראן שהטיל ספק בקיום השואה. התאחדות הסטודנטים והסטודנטיות בישראל מגנה התבטאויות מסוג זה ותמשיך להיאבק בגילויי אנטישמיות בקמפוסים ברחבי העולם ולקדם סביבת לימודים בטוחה עבור הסטודנטים הישראלים והיהודים באשר הם",
    "הגרמנים הרסו את פולין ומעולם לא נתנו לה פיצוי כלכלי": "הכותב הוא ראש ממשלת פולין\n\nיש פשעים עליהם אין מחילה, והזמן אינו משכיח. הזמן גם לא פוטר את הפוגע מחובתו כלפי הנפגע.\n\nהיקפי הטרגדיה של פולין במלחמת העולם השנייה עדיין אינם מובנים לעולם. המלחמה, שהייתה פשע בדם קר שכוון לחיסול עמים, שללה מהעם הפולני את הזכות לחיות. גרמניה הנאצית ראתה בנו גזע של עבדים בהם ניתן לבצע פשעים וניסויים מחרידים. תפיסה של עליונות גזעית ושאיפות קולוניאליות של הרייך השלישי הובילו לטרגדיה הגדולה ביותר בתולדות ארצי והרסו סיכויים ותקוות של אומה שלמה. השפעות המלחמה ההיא עדיין מורגשות בפולין.\n\n■ אחרי שנים של חישובים: פולין דורשת מגרמניה פיצוי של 1.3 טריליון אירו\n\nתוכנית הרייך הייתה להשמיד את רוב פולין ולהפוך את המיעוט הנותר בה לכוח עבודה בכפיה. ההפגזות הראשונות על פולין ב־1 בספטמבר 1939 לא כוונו למתקנים צבאיים אלא לבתי החולים ולבנייני המגורים ברצח עם סדיסטי ומזעזע נגד אזרחים תמימים. מתחילת המלחמה חיסלו יחידות הוורמאכט ילדים ונשים חסרי הגנה.\n\nפשעים מתמידים\n\nזו הייתה המציאות של פולין תחת הכיבוש הגרמני, פשעים מתמידים, מעשי טבח באזרחים, ביזה מאסיבית של רכוש ואמנות וכיוב'. ערים שלמות הפכו להריסות, נחרבו אתרי תרבות ודת, נוהלו מסעות הרג בחוצות הערים, ניסויים רפואיים באסירים ושבויים, חטיפת ילדים מהוריהם. ומעל לכל, על אדמת פולין הופעלה מכונת המוות האיומה: מחנות הריכוז.\n\nמסעות ההרג כללו מבצעים נגד האליטה הפולנית: פרופסורים, עורכי דין, רופאים, מהנדסים ועוד. רק במבצע טננברג בתחילת המלחמה רצחו הגרמנים כ־55,000 אזרחי פולין, בהם פקידי ממשל, מורים ושוטרים. במהלך שש שנים נרצחו למעלה מ־5.2 מיליון אזרחי המדינה שלי, ועד סוף המלחמה נחרבו ערי פולין עד היסוד.\n\nומה עלה בגורל מפעילי הטרור? לעתים קרובות הם הפכו לאליטות מקומיות במערב גרמניה שלאחר המלחמה וחיו בשפע, תוך התחמקות מאחריות לפשעיהם. היינץ ריינפארט, ממחסלי מרד ורשה, מונה אחרי המלחמה לראש העיר וסטרלנד. הוא אחד מאינספור דוגמאות לאופן בו הסתיימה המלחמה, בעוול גדול.\n\nלכן, אנו מעלים את סוגיית הפיצויים על פשעי גרמניה נגד העם הפולני. עם זכרם של הקורבנות בלבנו, הכנו דוח על האבדות שספגה פולין תחת הכיבוש הגרמני בשנים 1939-1945. לפי הדוח, גרמניה חייבת לפולין פיצוי בסך 1.3 טריליון דולר על הנזקים.\n\nהלקח ממלחמת העולם השנייה הוא כי פשעים עליהם לא נשפטו הפושעים, עלולים לבשר משהו רע לעתיד. פשעי מלחמה מתרחשים היום לנגד עיניה של כל אירופה - הם מבוצעים בידי חיילים רוסים כלפי העם האוקראיני. הברברים של היום חייבים לדעת שהם לא יימלטו מאחריות לפשעיהם, רצח עם, הרס וביזה, ולהבין כי הצדק בהכרח יגיע.\n\nכבוד וזיכרון\n\nעמדת גרמניה היא כי נושא פיצויי מלחמת העולם השנייה הוסדר מזמן. רק לאחרונה החליטה גרמניה לפצות קבוצות אתניות בהן פגעה במהלך רצח העם בנמיביה לפני למעלה מ־100 שנה; לאחר 50 שנה, הסכימה גרמניה לשלם פיצויים למשפחות קורבנות הפיגוע נגד הספורטאים הישראלים באולימפיאדת מינכן. כל קורבנות האגרסיה הגרמנית ראויים לאותם כבוד וזיכרון. ההיקף הבלתי נתפס של ההרס שנגרם לפולין בין 1939 ל־1945 הופך את הפיצויים על האבדות לתהליך שנמשך שנים.\n\n\"לעולם לא עוד\", אנו מזכירים מדי שנה. ובכל זאת, שילומים לעם הפולני מעולם לא התממשו. נכון שאין דרך להעריך חיי אדם, כאן יכולה רק ההיסטוריה לשפוט. עם זאת, על מדינות וחברות מוטלת אחריות אותה בהחלט ניתן למדוד.\n\nאנו מאמינים שאחריות זו לפשעים היא הבסיס לבניית עתיד משותף בין מדינות. לא נצליח להביט אל העתיד בלי להשלים את האמת על העבר. אנו חייבים ורוצים להמשיך הלאה, אבל רק בדרך האמת. כולי תקווה שכך נוכל לסגור את אחד הפרקים האפלים בהיסטוריה של פולין, אירופה והעולם.",
    "שרת החוץ של גרמניה: ברלין לא תוותר על תמיכתה באוקראינה": "חדשות מתפרצות\n\nשרת החוץ של גרמניה: ברלין לא תוותר על תמיכתה באוקראינה\n\nשרת החוץ הגרמנית, אנאלנה בארבוק, אמרה כי תמיכתה של ברלין באוקראינה לא תשתנה לנוכח אספקת האנרגיה הרוסית המופחתת. \"אנחנו נעמוד לצד אוקראינה כל עוד צריך\", אמר בארבוק בהצהרה, והוסיף כי התמיכה הגרמנית תכלול נשק, כמו גם סיוע הומניטרי ופיננסי.\n\n\n\n\n\n",
    "36 לדונצ'יץ', 80:88 לסלובניה על גרמניה": "ברוכים הבאים לעוד יום של משחקים מטורפים בבית המוות. במשחק שפתח את היום בבית ב' צרפת רשמה ניצחון שלישי ברציפות בעזרת בריחה מאוחרת ו-68:81 על חשבון בוסניה והרצגובינה, מה שהשאיר את ליטא, שניצחה 64:87 את הונגריה. במשחק המאוחר של היום, לוקה דונצ'יץ' קלע 36 נקודות בדרך לניצחון 80:88 של סלובניה על גרמניה.\n\nגרמניה - סלובניה 88:80\n\nלגרמנים הייתה אפשרות להבטיח את המקום הראשון בבית אחרי הפתיחה האדירה שלהם, אך ללוקה דונצ'יץ' היו תוכניות אחרות לגמרי. הכוכב הענק סיפק משחק אדיר של 36 נקודות, 10 ריבאונדים וארבעה אסיסטים שהשאיר את הקרב על ראשות הבית חי. כעת לגרמניה נותר משחק מול הונגריה שאותו היא צפויה לנצח והיא תקווה לניצחון של צרפת מול סלובניה שיתן לה את הפסגה.\n\nאם הסלובנים ינצחו אז הם יסיימו בראשות הבית בשל הניצחון במאזן הפנימי. הסיכוי היחיד של הצרפתים לסיים ראשונים הוא אם ינצחו את הסלובנים והגרמנים יפסידו להונגרים. הפתיחה של הסלובנים הייתה טובה יותר אך מארחי הבית לא נתנו להם לברוח ונשארו קרובים, אך בריחה שהגיעה ברבע הרביעי עשתה את העבודה. מעבר לדונצ'יץ', גוראן דראגיץ' קלע 18 נקודות. בצד השני שרודר תרם 19 נקודות.\n\nצרפת - בוסניה 68:81\n\nהטריקולור ירדו להפסקת המחצית ביתרון דו ספרתי, אך אפשרו לדזנאן מוסא (14 נקודות) וחבריו לחזור לעניינים במהלך הרבע השלישי, בו הצרפתים קלעו 8 נקודות בלבד. עם זאת, החבורה של וינסנט קולה פתחה מבערים בדקות הסיום ובעזרת 18:29 ב-10 הדקות האחרונות השיגה את הניצחון, עלתה ל-1:3, בזמן שבוסניה ירדה ל-2:2.\n\nמעבר לנצחון, קולה הצליח להכניס את תומאס הרטל לעניינים. הרכז קלע 14 נקודות, מסר 8 אסיסטים וקטף 7 ריבאונדים, זאת בזמן כשגרשון יאבוסלה מוביל את רשימת הקלעים עם 15 נקודות וכשמתחת לסלים רודי גובר עושה כל שברצונו עם 11 נקודות ו-12 ריבאונדים.\n\nהנצחון הזה חשוב לא רק לצרפת, אלא גם לליטא שהייתה עלולה להיות מודחת עוד היום. בכל אופן כעת הירוקים יודעים שהם תלויים בעצמם, ושני נצחונות (כולל במחזור הסיום נגד בוסניה עצמה) יסדרו להם העפלה.",
    "גרמניה רוצה הקמת מערכת הגנ\"א אירופית אחודה": "קנצלר גרמניה אולף שולץ הודיע שארצו תשקיע בשנים הקרובות משאבים רבים בהגנה אווירית, והתווה תכנית בהובלת גרמניה להקמת מערכת הגנ\"א אירופית אחודה. אחת החלופות היא מערכת הטיל הישראלי חץ-3.\n\nבהרצאה באוניברסיטת קרל בפראג דיבר שולץ אתמול על החזון הגרמני להגן על יבשת אירופה בעקבות פלישת רוסיה לאוקראינה. בגרמניה מדברים על פרוייקט \"מגן גרמניה\", שכולל כמה שכבות של איומים לפי מיקום המדינה.\n\nהגנ\"א בשכבות נמוכות, בינוניות וגבוהות. זה קשור לתכנית של תאגיד איירבוס להקמת 'מרכז ניהול קרב קרקע-אוויר'.\n\nגרמניה והולנד כבר איחדו את מערכות הגנ\"א שלהן, ובהרצאתו הזכיר שולץ את פולין, המדינות הבלטיות, צ'כיה וארצות סקנדינביה כמועמדות להשתלבות בהגנ\"א האירופית האחודה.\n\nבראשית השנה החלו גורמי ביטחון בגרמניה לבחון מערכות הגנה לשכבת ההגנה העליונה, ובפרלמנט בברלין הובעה תמיכה ברכש מערכת טילי חץ-3 הישראלית. על פי דפנס ניוז תכנית זו עדיין מונחת על השולחן.\n\nאולם מומחים בגרמניה סבורים שהצטיידות בטילי חץ-3 תתאים אמנם לסטנדרטים של נאט\"ו ושל האיחוד האירופי, אבל לא יהיה בכוחה להפחית את החששות מטילי איסקנדר הרוסיים המוצבים במובלעת קלינינגרד.\n\nאשר לשכבת ההגנה הנמוכה, יצרו תאגידי ריינמטאל ו-DIEHL מערכות תואמות ואף החלו לשווקן. ולשכבת ההגנה הבינונית, נוטים בגרמניה להעדיף את מערכת הנשק המקומית TLVS על פני טילי פטריוט הקיימים.\n\nאלא שתכנית זו בוטלה בגלל החלטה לקדם תכנית להגנה מפני כטמ\"מים ורחפנים.",
    "נבחרת הנערים תפגוש את בלגיה, אורוגוואי וגרמניה": "נבחרת הנערים א' של ישראל תחל היום (חמישי) את טורניר 4 האומות היוקרתי, כאשר כל המשחקים יתקיימו בדואיסבורג שבגרמניה. הנבחרת, בהדרכתו של גדי ברומר, תפתח את הטורניר היום במפגש מול בלגיה, בשבת תפגוש את נבחרת אורוגוואי ובשני תסיים מול מארחת הטורניר, נבחרת גרמניה.\n\nהטורניר היוקרתי יהווה הכנה לקראת מוקדמות אליפות אירופה לנוער, כאשר נבחרת הנערים של ישראל הוגרלה עם: אנגליה, ליטא וגיאורגיה, ולהלן הסגל שזומן לטורניר הידידות בגרמניה:\n\nשוערים: איתי חמי (מכבי פ\"ת), לירן דיין (מ.ס. אשדוד). הגנה: עמית בנאי (מכבי פ\"ת), ירין יצחק (מכבי פ\"ת), עמית קרדי (מכבי ת\"א), איתי מלמה (מכבי ת\"א), מורן ווהב (מכבי חיפה), תומר לנס (מכבי חיפה), עופר גלברד (הפועל ת\"א), יובל טונדובסקי (הפועל ת\"א).\n\nקישור: אנס סרסור (מכבי פ\"ת), ליאם עצמי (מכבי פ\"ת), יהונתן אביב (מכבי פ\"ת), לירן חזן (מכבי פ\"ת), יהודה ניסו בלאי (מכבי ת\"א), עידו עולי (מכבי ת\"א), יובל כפיר (מכבי ת\"א), איתי זעירה (מכבי חיפה), אבישי צוריאל (הפועל ירושלים), אור מונסנגו (הפועל ירושלים). התקפה: סייד אבו פרח (מכבי ת\"א), כארם זועבי (הפועל ירושלים), יובל רנון (ורדר ברמן).",
    "צפו: שגריר גרמניה גילה את הטשולנט והחלה מויז'ניץ": "שגריר גרמניה בישראל שטפן זייברט הגיע לראשונה לבני ברק והוקסם ממראה העיר השוקקת, אחרי שקיבל סקירה על עומס החנויות בימי חמישי לקראת שבת, הוא קפץ לטשולנט וקינח עם חלת ויז'ניץ. וסיפר על כך בתיעוד וידאו שפרסם ברשתות החברתיות\n\nשגריר גרמניה בישראל שטפן זייברט הגיע לראשונה לעיר התורה והחסידות, והתרשם מהשאון וההמולה, הוא ביקר במאפיית ויז'ניץ המפורסמת, קנה חלה, וגם אכל לראשונה בחייו טשולנט במסעדת מוטיס' הסמוכה למאפייה.\n\nהשגריר פרסם פוסט ברשתות החברתיות וסיפר בעברית משובחת על הביקור. בפוסט בפייסבוק של השגרירות הגרמנית בישראל נכתב. \"לפני מספר שבועות ביקש השגריר שלנו שטפן זייברט לתת לו המלצות לטיולים בארץ והבטיח לבקר מדי חודש באחד המקומות שהצעתם. אתמול זה התחיל, היעד הראשון שלו הייתה העיר בני ברק, שם הוא למד לא מעט על חייהם של החרדים אך גם על שינויים שמתחוללים בקהילה\". עוד נאמר: \"בנוסף הוא גם למד להכיר את התענוגות הקולינריות של העיר: חלה טרייה במאפיית ויז'ניץ והחמין המפורסם של מוטיס\".\n\nהביקור בעיר בני ברק הגיע אחרי שבמסיבת עיתונאים בתחילת חודש אוגוסט האחרון, השגריר הביע את רצונו לבקר בבני ברק ובמאה שערים. הוא אמר ל'בחדרי חרדים': \"אני אשמח לבקר בכל המקומות האפשריים בישראל, מעניין אותי ללמוד על התרבות המגוונת אצלכם, אם זה בבני ברק ואם זה במאה שערים\".\n\nהשגריר במסעדת מוטיס בליל שישי\n\nהשגריר התייחס באותה מסיבת עיתונאים למקרי אנטישמיות בארצו ואמר ל'בחדרי חרדים' כי גרמניה נאבקת בכל האמצעים האפשריים נגד אנטישמיות. \"לצערי יש אנטישמיות בכל אירופה, יש לגרמניה מחויבות להילחם נגד אנטישמיות ואנחנו נלחמים נגד אנטישמיות בכל האמצעים האפשריים, אנחנו מלמדים את הדור הצעיר על הקשר שבין גרמניה לישראל, על ההיסטוריה, סטודנטים גרמנים מגיעים לארץ כדי ללמוד על ישראל, בגרמניה יש סיורים של תלמידי בית הספר במרכזים יהודיים, מדברים על השואה ונאבקים כמה שיותר נגד אנטישמיות\".",
    "ניסוי 9 היורו בגרמניה מצביע על הצלחה בכל פרמטר אפשרי": "שבועיים אחרי סיומו של הניסוי הגרמני להוזלת התחבורה הציבורית , הנתונים מצביעים על הצלחה בכל פרמטר אפשרי. במקביל, ברחבי העולם עולות שאלות לגבי האופן שבו יש להתייחס לשירות הזה, במיוחד לנוכח משבר האקלים ובתקופה מאתגרת של אינפלציה גואה וזינוק במחירי האנרגיה.\n\nבמשך שלושת חודשים - יוני, יולי ואוגוסט - סבסדה ממשלת גרמניה כרטיס חופשי־חודשי בעלות של 9 יורו בלבד, נמוך משמעותית מ־86 יורו ומעלה בימים רגילים. הכרטיס, שעלותו לממשלה עמדה על 2.5 מיליארד יורו, היה חלק מחבילת סיוע בגובה 30 מיליארד דולר שהשיקה הממשלה במאי ושנועדה להוריד את יוקר המחיה . מהלך החירום נדרש בעקבות הפלישה הרוסית לאוקראינה שהקפיצה את מחירי האנרגיה, במיוחד בגרמניה התלויה מאוד בגז הרוסי . ואכן, לפי הערכות, האינפלציה באוגוסט, בגובה 7.9%, עשויה היתה לפי מחקר של אוניברסיטת קלן להיות גבוהה בכ־2%. הוזלת הנסיעות בשילוב הורדת המס על הדלק ריסנו אותה.\n\n\n\n\n\nהכרטיס המוזל העניק את הזכות לנוע בחופשיות במערך הרכבות, החשמליות והאוטובוסים של המדינה, הכל מלבד רכבות מהירות בין־עירוניות. בסך הכל נמכרו 52 מיליון כרטיסים כאלה ונערכו כמיליארד נסיעות נוספות מדי חודש. לפי סקר של איגוד חברות התחבורה הציבורית בגרמניה (VDV), שמייצג 630 חברות, 56% מרוכשי הכרטיס ציינו כי העלות הנמוכה היתה המניע העיקרי לרכישתו, זאת בעוד 43% ציינו כמניע העיקרי את רצונם להימנע מנהיגה. סקר של אוניברסיטת TUM במינכן שצוטט על ידי דויטשה באן, מפעילת הרכבות הממשלתית, הראה כי חמישית מרוכשי הכרטיס לא השתמשו בתחבורה הציבורית לפני כן. לא פלא ש־VDV הכריז על הפרויקט כהצלחה מסחררת, וקנצלר גרמניה אולף שולץ הגדיר אותו \"אחד הרעיונות הטובים ביותר שהיו לנו\".\n\nה־VDV העריך עוד, כי מיליארד הנסיעות הנוספות שבוצעו בתחבורה הציבורית מדי חודש חסכו 1.8 מיליון טונות בפליטות של פחמן דו־חמצני לאורך כל תקופת הניסוי. כמות שהיא שוות ערך לטביעת הרגל הפחמנית של 350 אלף בתים בגרמניה בשנה, או להפחתת הפליטות במערכת הכבישים המהירים הגרמנית (האוטובאן) לשנה אחת, לו היתה קיימת שם מגבלת מהירות. חוקרים מאוניברסיטת פוטסדם מצאו, כי רמות הזיהום בערים ירדו בכ־6% בעקבות הצגת הכרטיס המסובסד - אמנם לא שינוי מטלטל, אך שינוי למרות הכל. \"התוצאות מראות שסבסוד תחבורה ציבורית עשוי להיות אפשרות מעשית להפחתת זיהום האוויר, במיוחד בערים, ובכך לתרום למטרת הקיימות של האו\"ם ליצירת ערים חסונות, בטוחות ובריאות יותר\", נכתב בדו\"ח של האוניברסיטה.\n\nלמרות הפופולריות העצומה של הכרטיס, הדעות לגבי משמעותו לשימור הסביבה חלוקות. באוניברסיטת HTW בברלין ציינו, כי הנתונים של VDV שלפיהם 22% מהנסיעות לא היו מתקיימות לולא הכרטיס המסובסד, מצביעים על כך כי הוא מייצר יותר תנועה ומשמש ל\"נסיעות נוספות\" ולא \"נסיעות חלופיות\" - כלומר, שימוש גבוה יותר בתחבורה הציבורית בצירים מסוימים, שאיננו מחליף את השימוש ברכב. אכן, לפי נתונים של אוניברסיטת TUM, נרשמה ירידה של כ־3% בלבד בשימוש ברכבים פרטיים בתקופת הניסוי. עם זאת, ייתכן והפחתת מסי הדלק כדי לתמוך בבעלי רכבים פרטיים ריסנה את המעבר שלהם לתחבורה ציבורית.\n\nלצד תהיות לגבי תרומת הכרטיס לאיכות הסביבה, קיימת הסכמה רחבה לגבי יתרונותיו לציבור. מלבד הוזלת העלויות, הכרטיס פישט את הליכי השימוש בתחבורה הציבורית. כך, נחסכה מהמשתמשים הטרחה של חישוב התעריף המתאים לכל נסיעה, התלוי, בדרך כלל, במספר התחנות שנסעו או באמצעי התחבורה שהשתמשו בו. נוסעים יכלו פשוט לדלג בין האוטובוס, לרכבת או לרכבת תחתית, מבלי לחשוב יותר מדי, בשיטת \"הכל כלול\".\n\n\"הנסיעות הנוספות\" שאליהם התייחסו במחקר של HTW זכו גם הן לסיקור נרחב בתקשורת המקומית ובסקרים שביצעו מגוון גופים. בין השאר, נוסעים ציינו כי הכרטיס המסובסד איפשר להם לצאת לטיול או לחופשה שבימים רגילים לא היו יכולים להרשות לעצמם.\n\nאך למרות הפופולריות שזכה לה הניסוי, ב־1 בספטמבר הוא הגיע לסיומו וטרם מונה לו יורש. שר האוצר הגרמני השמרן כריסטיאן לינדר ציין כי המשך הסבסוד יעלה לממשלה 14 מיליארד יורו בשנה והתנגד להארכת תוקף התוכנית, שעלותה, לטענתו, \"גבוהה מדי לטווח הארוך\". בברלין הודיעו בינתיים כי יציעו כרטיס מסובסד בעלות של 29 יורו בחודש, מאוקטובר ועד דצמבר, לשימוש במרכז העיר.\n\nיואכים נגל, נשיא הבנק הפדרלי, הדויטשה בונדסבנק, העריך כי תום הניסוי צפוי לדחוף את המחירים מעלה ואולי אף להקפיץ את האינפלציה לשיעור דו־ספרתי של כ־10%, נתון שכמוהו לא נראה במדינה ב־70 השנים האחרונות. בינתיים, קולות מהקואליציה הציפו רעיונות שונים לחלופות יקרות יותר מהכרטיס הניסיוני, אך זולות משמעותית מהמצב הנוכחי. כך, למשל, הצעה של ראש ממשלת בוואריה השמרן מרקוס זדר נקבה בכרטיס שנתי בעלות של 365 יורו, בעוד ה־VDV פתח בקמפיין לכרטיס חופשי־חודשי ארצי ב־69 יורו. במקביל, מפלגת הירוקים הפרוגרסיבית, השייכת לקואליציה, הציעה כרטיס אזורי חודשי בעלות של 29 יורו, או כרטיס ארצי חודשי בעלות של 49 יורו.\n\nהכרטיס המוזל לא היה רק הנאה מוחלטת. נוסעים רבים התלוננו על רכבות עמוסות, והרשתות החברתיות היו גדושות בסרטונים שהראו את הדוחק ברציפים וברכבות, תחת ההשטאג הוויראלי #9euroticket. הצפיפות היתה תוצאה ישירה של היישום המהיר של התוכנית, שלא הותיר זמן למערך התחבורה להיערך לזינוק בביקושים בתקופת קיץ שהיא עמוסה ממילא. קווי תחבורה רבים פעלו עם צוות חסר, ובשעות העומס נרשמו עיכובים חריגים. זו טיבה של סובסידיה — היא אולי מנסה לעודד התנהגות מסוימת או להקל על אזרחים, אך פעמים רבות היא לא מטפלת בבעיה מן השורש. כמו למשל, תשתיות מתפוררות של מערך הרכבות הגרמני או מחסור בכוח אדם.\n\nגרמניה איננה חלוצה בהוזלת התעריפים . בספרד החל ב־1 בספטמבר ועד סוף השנה ניתן יהיה להשתמש ברכבות בחינם. ב־56 ערים ברחבי היבשת, בין השאר באסטוניה, בלגיה, מלטה, לוקסמבורג ושבדיה, מציעים תחבורה בחינם. הרעיון, אף שזוכה להצלחה, מוחק הכנסות ומגדיל עלויות תחזוקה ותפעול, כלומר, עלול לאיים על היציבות הפיננסית של רשתות התחבורה הציבורית. ביקורת זו תקפה בהנחה כי עליהן לתפקד כישות במימון עצמי או למטרות רווח.",
    "אחרי שנתיים הפסקה בשל הקורונה, הבירה חזרה להימזג כמו מים באוקטוברספט": "אחד מפסטיבלי הסתיו המפורסמים בעולם הוא בוודאי גם פסטיבל הבירה הידוע והגדול בעולם – האוקטוברפסט – חוזר לאחר שנתיים של הפסקה בשל מגבלות הקורונה. הפסטיבל הבווארי שנחגג מאז 1810, מציין כעת את הפסטיבל ה-187, שהתחיל ב-17 בספטמבר במצעד המסורתי ויימשך עד ה-3 באוקטובר. במשך ימי הפסטיבל נהנים מיליוני המשתתפים מבירה בווארית כמובן, אך גם ממאכלים בוואריים כמו שוק חזיר, ברווז צלוי, תבשיל סאוורקראוט או נקניקיית חזיר מקומית.",
    "מרשימה: גרמניה פתחה עם 63:76 על צרפת": "אליפות אירופה בכדורסל החלה היום (חמישי) במספר ערים ברחבי היבשת כשבמוקד עמדו סלובניה וליטא שנפגשו לקרב ענקיות במשחק הראשון, שהסתיים בניצחון אלופת אירופה וגרמניה, שניצחה את צרפת. נבחרות ספרד ובולגריה היו הראשונות לשחק בטורניר ואלופת העולם המכהנת ניצחה ללא קושי רב כשהיא מזכירה לכולם שכדי לספור אותה במרוץ לתואר. במשחקים נוספים ניצחו טורקיה את מונטנגרו ובוסניה את הונגריה.\n\nגרמניה – צרפת 63:76\n\nפתיחה פנטסטית למנשאפט, עם ניצחון יוקרתי במיוחד על אחת הפייבוריטיות לזכייה ואולי הקבוצה הנוצצת ביותר באליפות. גרמניה הובילה לאורך כל הדרך וככל שחלפו הדקות רק הגדילה את ההפרש. יוהאנס טימן הצטיין עם 14 נקודות, מאודו לו ונילס גיפיי סיפקו 13 כ”א. גרשון יאבוסלה היה הבולט אצל המפסידה עם 18 נק’, רודי גובר תרם 11.\n\nסלובניה – ליטא 85:92\n\nקרב כדורסל משובח קיבלנו בקלן, כששתי אימפריות הכדורסל עטורות הכוכבים התחרו ראש בראש בפתיחת היורובאסקט. אחרי מותחן ויתרון שעבר מצד לצד, הייתה זו אלופת אירופה שחגגה עם פתיחה ברגל ימין. לוקה דונצ’יץ’ הצטיין עם דאבל דאבל של 14 נקודות ו-10 אסיסטים. מייק טוביי הוליך את הקלעים עם 24, גוראן דראגיץ’ הוסיף 19. מינדאוגס קוזמינסקאס בלט אצל המפסידה עם 19 נק’, מריוס גריגוניס הוסיף 18.\n\nלוקה דונצ'יץ' מול דומנטאס סאבוניס (רויטרס)\n\nספרד – בולגריה 87:114\n\nאלופת העולם מתחילה את הטורניר ברגל ימין. הנבחרת של פאבלו סקאריולו לא התקשתה כבר מהרבע הראשון ושייטה לאורך רובו של המשחק עד לניצחון הקליל. הרבע היחיד בו המשחק היה שקול היה האחרון, כשהספרדים הורידו הילוך בהגנה ולמרות זאת ניצחו גם אותו בתוצאה 31:32.\n\nאצל הספרדים בלט שחקן מכבי ת”א בעונה הבאה, לורנזו בראון, שהוליך את הקלעים עם 17 נקודות ב-17 דקות והוסיף גם חמישה אסיסטים. ווילי הרננגומס מניו אורלינס תרם 16 נק’, בעוד אצל המפסידה סשה וזנקוב מאולימפיאקוס הופיע עם 25 נק’ ו-11 ריבאונדים.\n\nדימיטר דימיטרוב מול לורנזו בראון (רויטרס)\n\nטורקיה – מונטנגרו 68:72\n\nהחבורה של ארגין עתמאן שרדה מותחן לא קל ובזכות רבע שני נפלא פתחה את הטורניר ברגל ימין. שיין לארקין רתח מעבר לקשת עם 5/6 לשלוש ו-18 נקודות בסך הכול, צ’די אוסמן סייע לו עם 15 נק’ ואלפרן שנגון תרם 12. מנגד, בויאן דובלייביץ’ בלט עם 18 נק’, בעוד מרקו סימאונוביץ’ קלע 13 נק’.\n\nצ'די אוסמן מול נמניה ראדוביץ' (רויטרס)\n\nבוסניה – הונגריה 85:95\n\nאחרי רבע ראשון שהסתיים ביתרון הונגרי, הבוסנים לקחו את השליטה לידיים וקלעו 28 נקודות בשני הרבעים הבאים בדרך ליתרון דו ספרתי שנשמר עד הסיום. הבוסנים נהנו מיכולת טובה של שני הכוכבים יוסוף נורקיץ’ ודזנאן מוסא, שקלעו 19 נקודות כ”א. ג’ון רוברסון הוסיף 18, בעוד אצל המפסידה שילארד בנקה בלט עם 20 ואדם האנגה, מריאל מדריד, קלע 16 נק’.\n\nבלגיה – גאורגיה 76:79\n\nלשתי הנבחרות אין שאיפות גבוהות מדי, אבל הבלגים יכולים להיות מרוצים מניצחון יקר בפתיחה. המנצחת הובילה לאורך שלושה רבעים, אך הגאורגים חזרו ברבע האחרון וכפו הארכה, בה נכנעו לבסוף. ג’ין מארק מוומה וג’ונתן טאבו הובילו את קלעי המנצחת עם 14 נק’ כ”א, אלכסנדר ממוקשווילי בלט מנגד עם 18 נק’, טאד מקפאדן תרם 17.",
    "70 שנה אחרי הסכם השילומים עם לגרמניה: עדויות שורדי השואה שנמחקות": "5 צפייה בגלריה הפגנת ענק בתל אביב נגד הסכם השילומים עם גרמניה בשנת 1952 ( צילום: האנס פין, לע\"מ )\n\nגם אנשים שעוסקים שנים בתחום חקר השואה, או בייצוג ניצולי שואה, נדהמים כשאני מספרת להם על ה\"אוצר\" הזה, שחבוי בתיקי קרטון עמוסי דפי נייר, בארכיון \"הרשות לזכויות ניצולי השואה\" (לשעבר \"לשכת הנכים של רדיפות הנאצים\") ברחוב יצחק שדה בתל אביב. אפשר למצוא בו את ההצהרות של ניצולי השואה, לצד עדויות חתומות של מכריהם שנדרשו כדי להוכיח את דבריהם, במטרה לקבל את כספי השילומים מגרמניה.\n\nלמרות מאמציי, אני לא מצליחה להשיג מהרשות לזכויות שורדי השואה, את הנתון בכמה תיקים מדובר. \"מסובך\", מסבירים לי. \"חלק מהתיקים מכילים עדויות, חלק לא. הכל ידני, יש צורך לפתוח תיק-תיק לראות אם יש בו הצהרה שמשמשת עדות\".\n\nמחרתיים, בשבת, ימלאו 70 שנה לחתימת הסכם השילומים בין ישראל וגרמניה המערבית, ב-10 בספטמבר 1952, בלוקסמבורג. החותמים: שר החוץ משה שרת, והקנצלר הגרמני קונראד אדנאואר. היבטיו ההיסטוריים, הרגשיים, והכלכליים של ההסכם שהעמיד את מדינת ישראל על רגליה הכלכליות, טיהר את גרמניה, אבל חמס את ניצולי השואה ופתח פצעים ומחלוקות, נדונו בהרחבה.\n\n5 צפייה בגלריה \"המדינה מפחדת שמישהו יתבע אותה על מה שלא שילמה\" ( צילום: האנס פין, לע\"מ )\n\nבמקביל יצרו בקשות הניצולים לקבל פיצויים את אחד הארכיונים הגדולים בעולם של סיפורי הזוועה. ההצהרות, מהוות למעשה עדויות בעלות חשיבות היסטורית, אבל יותר מכך חשיבות לצאצאי הניצולים. רבים מאוד מאותם שורדי שואה, בוודאי בשנים הראשונות שלאחריה, לא דיברו. ילדיהם, ואולי גם נכדיהם, לא שמעו מהם מעולם היכן היו, מה עברו, ואפילו לא כמה אחים ואחיות היו להם, וכמה מהם נספו.\n\nהתצהירים, של מי שהגישו את בקשותיהם מ-1953 ועד אמצע שנות ה-70, הם עדויותיהם של מה שמכונה \"הגרעין הקשה\" - מי שעברו את הסבל הקשה ביותר, בפולין, שבה נמשכו הזוועות לאורך התקופה הארוכה ביותר, ובשאר מדינות מזרח אירופה.\n\nאלא שלמרבה ההפתעה, הגישה לחומרים מסורבלת ומוגבלת. רק בני הדור השני יכולים לפנות. עליהם לנמק בטופס מהן מטרות קבלת המידע - כאילו שלא מדובר בזוועות שעברו אביו או אימו - ולהמתין להחלטה. לבני הדור השלישי קשה יותר לקבל את זכות העיון בתיק.\n\nכמה הצהרות נמצאות שם? כמה תיקים? גם ברשות אין את המספר המדויק. הסכם הפיצויים המקורי התבסס על תחשיב של כחצי מיליון ניצולי שואה שהגיעו לישראל, מספר שהיום נחשב לנמוך מדי. בזמנו, העריך נח פלוג ז\"ל, כלכלן ודיפלומט שהוביל את המאבק למען זכויותיהם של ניצולי השואה, (אביה של נגידת בנק ישראל לשעבר, קרנית פלוג), שלגרמניה הוגשו כארבעה מיליון תביעות אישיות לפיצויים ומחציתן התקבלו.\n\n5 צפייה בגלריה הדיווח על ההסכם מ-1952 ( ארכיון \"ידיעות אחרונות\" )\n\nגם תביעות שנדחו לוו בהצהרות ראשוניות, שבהן שמורים חומרים שאינם ידועים לרוב המכריע של צאצאי הניצולים. \"ברשות\", מסבירה לי הדוברת, \"מעסיקים אדם אחד לטיפול בבקשות לקריאה בתיקים. בדרך כלל מגיעה פנייה אחת ביום. בימים של שיא, מגיעות שש פניות.\n\n\"אל תאמיני להם\", טוענת רמה כ\"ץ בת ה-81, שורדת שואה מרמת גן שנולדה בגטו לבוב, והוסתרה כמעט לאורך כל מלחמת העולם השנייה בבית חבר של אביה, בכפר סמוך לעיר. אביה נתן את כל רכושו לאותו חבר, כדי שיציל את בתו, לפני שנשלח למחנה ההשמדה ינובסקה, שממנו ניצל. אמה שרדה בגטאות וכ\"ץ התאחדה עם הוריה אחרי המלחמה.\n\nכ\"ץ היא יוזמת המאבק למען השבת הכספים לניצולי שואה שעלו ארצה לפני שנת 1953 - מאבק שנמשך בארבע השנים האחרונות. בשנת 1952, כשמדינת ישראל חתמה על הסכם השילומים, היא ויתרה בשם ניצולי השואה שעלו ארצה עד 1954 על זכותם לתבוע ולקבל פיצויים ישירות מממשלת גרמניה על נזקי הגוף והנפש שנגרמו להם במלחמת העולם השנייה. כפי שאישרה ועדת דורנר, המדינה גם שילמה לניצולים סכומים זעירים מול המגיע להם.\n\nכ\"ץ שעבדה במשך השנים במשרד מבקר המדינה וכיועצת במשרד ראש הממשלה, לא חוסכת בלשונה. \"הם יודעים ולא מוסרים נתונים. כשנכנסנו לתביעה משפטית מול המדינה (לפני כשנתיים - ש.ח.) שברנו שיניים עד שהצלחנו לקבל את הנתון כמה ניצולי שואה שעלו ארצה לפני 1953 חיים היום בישראל. הם לא רצו לתת. יש להם אינטרס, הם מפחדים שבני הדור השני יפתחו תיקים של הוריהם, שמישהו יתבע את המדינה על מה שלא שילמה להוריו, שיבקש כסף, שיגיש תביעה לבג\"ץ. המדינה מחכה שנמות. רק בית המשפט יכול לכפות על המדינה להנגיש בצורה ידידותית ופשוטה יותר את המידע שטמון בתיקים\".\n\nעו\"ד אפי מיכאלי, שייצג את רמה וקבוצה של ניצולי שואה בתביעתם נגד המדינה להחזיר להם כספים שלא שולמו להם לטענתם, מסביר: \"יש לי תחושה שפשוט מבינים שהיו צריכים לשלם להם יותר, ולכן לא נוח למדינה שהדברים יהיו בחוץ. שנים ארוכות אנשים לא התעניינו בתיקים האלו, ולמדינה היה נוח\".\n\n5 צפייה בגלריה ( ארכיון \"ידיעות אחרונות\" )\n\nלהבדיל מהניצולים שקיבלו פיצויים ישירות מגרמניה, התיקים משנות החמישים ועד השבעים הם של ניצולים שנאלצו לעבור דרך ייסורים כדי לקבל את הסכומים הזעומים ששילמה להם מדינת ישראל. אותה דרך כללה עדות מפורטת בצורת תצהיר על מה שעבר, מסמכים ובדיקות רפואיות להוכחת נכותו וסבלו, הצהרות גיבוי של עדים, ולא פעם גם חקירות - אפילו משפילות - לאימות הנתונים שהגיש, הליך שנפסק בראשית שנות ה-90. \"כל התיקים שנפתחו משנת 1995 לא מכילים עדויות\", אומרים ברשות.\n\nמניסיון, המפגש עם התיק ועם האמת הלא מצונזרת שבתוכו קשה, גם למי שכמוני, שמעה בבית וגם קראה עדויות שנגבו מאמי בלה בר ז\"ל, \"בוגרת\" הטרנספורט האחרון מגטו ורשה, מיידנק, אושוויץ, וצעדת המוות בין השאר.\n\nעל הארכיון הלא מתוקשר נודע לי במקרה במסגרת תחקיר לקראת ספר שכתבתי על סיפור משפחתי, וכך הגעתי לקומה השישית של הבניין ברחוב יצחק שדה 17 בתל אביב. אחרי שקראתי את הדברים, וצילמתי - אז בתעריף של 30 אגורות לעמוד - כי לא איפשרו לי לקחת את דפי העדות המקוריים, נזקקתי לנשום עמוק, לשבת, להירגע. שם נודע לי לדוגמה, שאמא לא רק איבדה את בתה, אחותי, שנלקחה בגיל 4.5 לטרבלינקה, עובדה שידעתי, אלא שכפי שהעידה: \"בדצמבר 1939 עמדתי על המדרכה לפני ביתי (בוורשה - ש.ח), וקצין גרמני בעט בבטני. נגרמה הפלה. הובלתי לבית החולים ושם עשו לי ניתוח. שכבתי שבועיים\". ואחר כך עוד שבע מילים קצובות הסוקרות את חורבן משפחתה: \"ב-1942 נלקחה ילדתי, ב־1943 הרגו את בעלי\".\n\n5 צפייה בגלריה מחנה ההשמדה אושוויץ בירקנאו ( צילום: shutterstock )\n\nאת אושוויץ תיארה בפניי אמא לא פעם כ\"בית הבראה\" מול מיידנק, אולם לא פירטה. מול משפטים ספורים בעדותה, הבנתי מדוע: \"אחרי המרד נשלחתי למיידנק, שם היכתה בראשי מפקדת הבלוק והרביצה עד שאיבדתי את ההכרה. מאז אני סובלת לא פעם מסחרחורת. גרתי בצריף עץ יחד עם יותר מאלף נשים, והייתי חייבת לעבוד בכפייה בשדה ובעבודות ניקיון במחנה\". וזה ממשיך. לצד הזוועות גם קראתי בפעם הראשונה בחיי, עדים שסיפרו על אחותי הי\"ד, ושרטטו דיוקן של ילדה.\n\nאיך מגיעים למידע? מחפשים באתר של הרשות לזכויות ניצולי השואה \"בקשה למסירת מידע מתיק של ניצול שואה שנפטר\". מגיעים בקלות לטופס, המיועד בדרך כלל לבן הדור השני. כמה זמן ממתינים לתשובה? ברשות אומרים שמדובר בימים אחדים. \"אבל אם יתחילו להגיע 60 פניות ליום בעקבות הכתבה, משך הזמן יתארך\", מסרה דוברת הרשות.\n\nמידענית ברשות שעימה שוחחתי טוענת שכבר היום מי שהוריו עלו לפני 1953 צריך להמתין זמן ממושך יותר, כי יש להזמין את התיק מגנזך המדינה שאליו הועבר חלק מהחומר.\n\nמדוע עדיין לא נשמר כל החומר החשוב הזה בצורה דיגיטלית? מתברר שכל המנכל\"ים האחרונים של הרשות לזכויות ניצולי השואה, שמשמשת זרוע של מדינת ישראל להעברת הכספים לניצולים, כולל המנכ\"לית האחרונה רונית רוזן, שנכנסה לתפקידה לפני כשלושה שבועות, פנו בבקשה לדיגיטציה- ונדחו מסיבות תקציביות. עלות המעבר לדיגיטציה הוערכה בכשלושה מיליון שקלים, ומדינת ישראל שקיבלה יותר מ-60 מיליארד שקלים (על פי הערכת ועדת דורנר ב-2008) לא מצאה תקציב לשמר את קולם. לפחות עבור בני משפחותיהם.\n\nהאם החומרים החשובים האלו, שבחלקם הם הזכרונות היחידים של ימי התופת של הניצולים לא יאבדו בהיותם שמורים על ניירות רגילים? מדוע לא ייחשפו למשפחות? שאלתי את הרשות.\n\n\"הדיגיטציה היא תהליך חשוב מאד לראש הרשות, אבל אנחנו צריכים לקבל הצעת מחיר ואז להניע תהליך של בקשת תקציב. מתוך ההכרה בחשיבות הנצחת השואה והשימור ההיסטורי פועל המשרד לשיוויון חברתי והרשות לזכויות ניצולי השואה להמשך קידום מהלכי דיגיטציה באופן שיאפשר שמירה איכותית של החומרים. קרובי משפחה מדרגה ראשונה לניצולים שנפטרו, יכולים לפנות בהתאם לנוהל המופיע באתר הרשות\".\n\nמניסיון, כאמור, ההתנסות קשה, לא כל צאצא לשורדים יעמוד בה. אפשר לבחור רק בן משפחה אחד שיעיין בתיק. אבל כדאי לעשות זאת, לפני שהסיפור המשפחתי המלא – כואב וקשה ככל שיהיה - יילך לאיבוד.",
    "אל לנו לשכוח את עברנו עם הגרמנים, אך עסקאות הנשק עמם משרתות אותנו | אריה אלדד": "נשיא ישראל יצחק הרצוג ביקר בגרמניה לפני שבוע, והשבוע – ראש הממשלה יאיר לפיד. הכותרות בישרו על עסקת נשק קרובה בין שתי המדינות, שבה ישראל עתידה למכור לגרמניה מערכות נשק בשווי 2.5 מיליארד יורו. לא מדובר במחווה או בחלק מ\"היחסים המיוחדים\". גם לא ביטוי לרגש האשמה כלפי העם היהודי. גרמניה מתבוננת במלחמה באוקראינה ומבינה שהיא זקוקה לנשק ישראלי.\n\nחשבתי על פבל פרנקל, מרדכי אנילביץ וחבריהם, שאספו זלוטי לזלוטי משרידי יהודי גטו ורשה הגוססים ברחובות מרעב ומטיפוס, כדי לקנות כמה אקדחים ורימון יד, במטרה להרוג כמה חיילים גרמנים שנכנסו לגטו כדי להוביל אל הרכבות. רק כמה אקדחים, תת־מקלע, חופן כדורים. כדי להילחם. לא ללכת כצאן לטבח. לכתוב שורה בהיסטוריה.\n\nכשנחתם הסכם השילומים עם גרמניה, הייתי צעיר מדי. לא ממש הבנתי. אבל כשנסעתי ברכבת רתומה לקטר דיזל גרמני, למדתי מאבא שלי על ההבדל בין פיצויים אישיים שאסור לקבל - כי בהם קונים הגרמנים סליחה ומחילה - ובין שילומים למדינה - שחובה לקבל - כדי לבצר את קיומה של מדינת האודים המוצלים מכבשני אירופה.\n\nכילד ידעתי שיש לנו משפחה קטנה מאוד, כי הסבים והסבתות והדודים – נשארו כולם שם, ונרצחו. כשהייתי בכיתה א', נסע אבא שלי לארה\"ב ולארגנטינה לגייס כסף למשפט קסטנר. הדרכון שלו שמור בידי עד היום, ויש בו חותמת מלבנית המאשרת כי הדרכון תקף \"לכל הארצות פרט לגרמניה\". כשהייתי בן 11, התקיים ב\"בית העם\" בירושלים, לא הרחק מביתי, משפט אייכמן.\n\nהקשבנו לרדיו יום־יום. נדרתי שלא לקנות תוצרת גרמניה ולא לדרוך על אדמתה. גרנו בשכונת רחביה, לא הרחק מבית הנשיא, ושם השתתפתי לראשונה בחיי, בגיל 15, בהפגנה. באותם ימים כוננו יחסים דיפלומטיים בין המדינות, וגרמניה שלחה ארצה כשגריר את רולף פאולס, דיפלומט מקצועי וקצין ורמאכט גידם בדימוס.\n\nכנראה קשה היה למצוא גרמנים מעל גיל 20 שלא שירתו באס־אס, באיינזצגרופן או בוורמאכט בימי ההשמדה, כי כמה גרמנים כבר באמת התנגדו לנאצים? בהפגנה הסוערת נגד קבלת כתב האמנה של השגריר הגרמני, עם הדגל וההמנון, ראיתי לראשונה סוס משטרה. מלמטה.\n\nגם בתחילת 1998 חשבתי על אנילביץ ופרנקל.\n\nבינואר באותה שנה גאתה המתיחות בארץ על רקע איומיו של סדאם חוסיין לתקוף את ישראל בנשק כימי וביולוגי. לתקופת הכוננות הזו ניפק המחשב הצה\"לי את שם הקוד \"נשל הנחש\". הסתבר כי בישראל חסרות כחצי מיליון ערכות מגן לאזרחים. כיהנתי אז כקצין הרפואה הראשי. ימים ולילות ישבנו במשרד הביטחון, סורקים את הגלובוס כולו בניסיון לרכוש מסיכות אב\"כ, מזרקי אטרופין, אבקות טיהור.\n\nהיו מדינות שלא היה להן כלל ציוד כזה. היו מדינות שהיה להן, אבל אמרו שהן זקוקות למלאי שלהן ולא רוצות למכור. רק לגרמנים היה מלאי צבאי, והם היו מוכנים למכור לנו.\n\nמישהו שידע על יחסי לגרמניה שאל אותי אם אהיה מוכן לנסוע עם צוות של חיל הרפואה לבחון את הציוד. התשובה החיובית הייתה כמובן מיידית. כדי להוסיף לישראל אמצעי מגן העשויים להציל חיים, מותר לעשות עסקים גם עם השטן. והבדיחות השחורות, הבלתי נמנעות, היו שבעצם אין צורך לנסוע, כי מסיכות הגז הגרמניות ודאי מצוינות. הרי הם מבינים בזה.\n\nניטרליות מוזרה\n\nכבר לפני כ־60 שנה התחלנו לקבל בחשאי טנקים ותותחים וטילי נ\"ט מגרמניה, מעודפי נאט\"ו. גם מכרנו לה תת־מקלעי עוזי, פגזי מרגמות, ואתא תפרה מדים לצבא הגרמני. כשנחשפה העסקה, חרות ומק\"י התנגדו בזעם. ואפילו יגאל אלון, מי שהיה פעם מפקד הפלמ\"ח ולימים סגן ראש הממשלה ושר החוץ, אמר כי חימוש חיילים גרמנים בנשק ישראלי הוא \"מתועב מבחינת הכבוד הלאומי\". מנגד אמר בן־גוריון שאם נמכור להם נשק אולי גם נצליח לקנות מהם, ובעולם כולו רק מעטים מוכנים למכור לנו נשק. המשבר גרם לנפילת הממשלה.\n\nדווקא לאחר כינון היחסים הדיפלומטיים ב־1965 השתדלו הגרמנים שלא למכור נשק ל\"אזורי סכסוך\". לפתע הם היו \"נייטרליים\". ובימי הקנצלר שמידט אפילו זכינו לשמוע מפיו כי עברה הנאצי של גרמניה מטיל עליה אחריות כבדה בקשר למספר עמים, ובהם... העם הפלסטיני.\n\nולפני 50 שנה, באולימפיאדת מינכן, הופקרו הספורטאים שלנו לטבח בידי מחבלים ערבים, וגרמניה שיתפה בחשאי פעולה עם ארגוני המחבלים ושחררה את הרוצחים שנותרו בחיים. כבר 40 שנה אנו קונים (או מקבלים בחינם) צוללות גרמניות, אבל בשנות ה־80 מכרו חברות גרמניות נשק רב גם לעיראק של סדאם חוסיין ועזרו לו להקים תעשיית נשק כימי.\n\nובחזרה לימינו – אנו קונים נשק רב וחשוב מגרמניה. הצוללות שנבנו במספנות שלהם מהוות היום חלק חשוב במאזן ההרתעה של ישראל. רכיב קיומי ממש. ישראל מוכרת להם כטב\"מים, ויש טייסת משותפת ישראלית־גרמנית על שם אלוף ההפלות הגרמני מימי מלחמת העולם הראשונה \"הברון האדום\" פון רייכטהופן. ומטס זיכרון משותף לחיל האוויר וללופטוואפה עבר בשמי דכאו.\n\nולמרות כל אלו, ואולי בגלל, כשביקר בארץ נשיא גרמניה הורסט קוהלר ב־2005 ונאם בגרמנית בכנסת – קמתי ויצאתי מהמליאה. אינני יכול לשאת את צליל השפה הזאת. ופחות מכל רציתי לשמוע אותה בכנסת. אבל כשהנשיא הרצוג דיבר עברית בבונדסטאג – שמחתי.\n\nובאולם שבו צרח היטלר את נאומיו, נשא הרצוג תפילת יזכור, ולא שכח לציין כי התפילה הזאת נכתבה בימי מסעות הצלב, כשרבבות יהודי אשכנז, היא גרמניה, נטבחו כשנושאי הצלב שחטו יהודים בדרכם לארץ הקודש. ואם כל זה לא מספיק, אז השיחות בין קנצלר גרמניה שולץ וראש הממשלה לפיד התקיימו השבוע בווילה ואנזה. בחדר שבו הוחלט לפני 80 שנה, בדיון שנמשך רק 90 דקות, על \"הפתרון הסופי\".\n\nאחת מניצולות ההשמדה שהתלוותה ללפיד נרתעה למראה המדים הגרמניים של משמר הכבוד שהמתין למרגלות המטוס. לפיד נטל את זרועה ויחד ירדו בכבש. \"זה הניצחון שלנו\", אמר לה. אלא שבמערכת היחסים הסכיזופרנית שאנו מקיימים עם גרמניה, זה לא בדיוק ניצחון. זו אולי נקמה פורתא.\n\n[email protected]",
    "": ""
}