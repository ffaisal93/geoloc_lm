{
    "מצרים מתכננת: אירוח המשחקים האולימפיים": "מצרים מתכננת הצעה היסטורית כאשר נשיא המדינה, עבדול פתאח אל-סיסי, נתן את האישור לשר הספורט והנוער, אשרף סובחי, להציע מועמדות לאירוח המשחקים האולימפיים ב-2036.\n\nההודעה נמסרה על ידי סובחי במהלך קבלת פנים לביקור נשיא הוועד האולימפי הבינלאומי תומאס באך בקהיר בשבוע שעבר. פקידים אולימפיים במצרים ייכנסו כעת לדיאלוג מתמשך עם הוועד האולימפי הבינלאומי בין מדינות אחרות שמתחרות לארח את משחקי הקיץ הזמינים הבאים. בשנה שעברה, העניק הוועד באופן בלתי צפוי את משחקי 2032 לבריסביין בהכרזה מקדימה שהתרחשה שנים לפני זמן ההכרזה הטיפוסית של שבע שנים, בעוד שמדינות מלאות תקווה אחרות, כולל מצרים, נותרו מאחור.\n\nכעת, מדינות אחרות מרימות ידיים מוקדם והציפייה לארח ב-2036 כבר התעוררה בקרב הודו, אינדונזיה, טורקיה, קטאר, בריטניה, גרמניה, מקסיקו, רוסיה, הונגריה וספרד. בעוד מדינות מתכוננות להתחרות על האירוח, תומאס באך רמז שמשחקי הקיץ הבאים לא יוענקו עד לאחר בחירת מחליפו ב-2025.\n\nסובחי רמז לראשונה על התעניינות בהצעה אולימפית ב-2018, כאשר הציב מפת דרכים ספורטיבית למצרים הכוללת אירוח את המונדיאל של פיפ”א. התוכניות להצעה משותפת עם יוון וסעודיה למהדורת 2030 של אליפות הכדורגל נמשכות כעת.",
    "טור אורח / די להסתה ולשנאה, כן להיכרות ולשותפות בין ישראלים ומצרים": "ארבעים וארבע שנים חלפו מאז חתימת הסכם קמפ דייויד בין מצרים לישראל, ב-17 בספטמבר 1978. הנשיא המנוח סאדאת ציפה שהסכם זה יחולל מפנה אזורי ויפתח אופקים חדשים לעמי האזור, ואולם, שלוש שנים לאחר חתימתו, וחתימת הסכם השלום ב-26 במרץ 1979 בבירה האמריקאית וושינגטון, התהליך כולו, ואיתו השלום העממי המיוחל, נכנסו להקפאה עמוקה.\n\nעם רצח הנשיא סאדאת ב-6 באוקטובר 1981, במהלך המצעד הצבאי הידוע בכינוי 'תקרית הבמה', השלום בין מצרים וישראל הפך לקר ואף קפוא, ועד לכתיבת שורות אלה לא מסתמנת כל תקווה להפשרתו בעתיד הקרוב.\n\nסאדאת לא ציפה מעולם כי תוצאת חלומו ביחס לשלום בין העמים, חלום שכל כך האמין בו, תהיה כפי שהיא כעת בין המצרים והישראלים. לאחר הסתלקותו הפך השלום לפרויקט של יחסים רשמיים בין קהיר לתל אביב, וזאת כתוצאה ישירה מהדרתם השיטתית והמכוונת של האזרחים המצרים מהתהליך על ידי המשטר המצרי השליט.\n\n\"שירותי הביטחון דורשים דיווח על כל היכרות בין תיירים ישראלים לבני נוער מצרים בסיני\"\n\nעל מנת שדברי ייראו הגיוניים, בואו נתבונן בנקודת המפגש הטבעית בין בני שני העמים, הנקודה שאמורה להוות זירה למפגש אנושי ולאפשר התהוות יחסים חמים יותר ברמה העממית. אני מדבר על דרום סיני, שם מתקיימת חזית המפגש הראשונה בין המצרים והתיירים הישראלים.\n\nאציג מספר עדויות אותן הצלבתי ממקורות שונים על הנעשה באזורי התיירות הללו. אצטט מעדותה החשובה של בעלת אתר תיירות שעובדת מזה זמן רב בתחום התיירות בדרום סיני, עדות השופכת אור על המציאות השוררת במקום. הצלבתי ואימתתי את הנאמר בעדותה עם מספר מקורות. ואלה דבריה:\n\n\"אני רוצה להסב את תשומת לבכם לדברים שקורים בדרום סיני. מצרים צעירים מקרב בעלי האתרים או העובדים והמתארחים בהם באזורים של נואיבה או טאבה, ובמיוחד נואיבה, נתקלים בקשיים בעבודתם מכיוון שאמצעי הביטחון גוברים מיום ליום, ויש הנחיות קפדניות ומפורשות של שירותי הביטחון להודיע ​​להם מייד על כל היכרות ברמה האנושית המתקיימת בין התיירים הישראלים לבני הנוער המצרי השוהים באתרים, החל מדיווח מיידי לקצין הביטחון הלאומי או למודיעין הצבאי האחראי על הפיקוח באתרי הנופש. מי שלא עומד בדרישות אלה או לא מקיים אחר ההוראות בקפדנות הנדרשת מכל סיבה שהיא, צפוי להתעללות ולגירוש מיידי לקהיר.\"\n\nידידה של העדה הוסיפה: \"ברור לגמרי שהשלטונות לא מעוניינים לאפשר כל קשר אנושי והאוירה נעשתה מחניקה באופן קיצוני, עד כדי כך שזה מגביל את הפרנסה. מה הבעיה שאנשים צעירים יכירו אחד את השני? מה הבעיה שידברו ויתקשרו? מה הבעיה והפשע שבדבר?\"\n\nעדויות אלה מתארות את האוירה באזור, אווירה שאמורה להיות הרבה יותר חמה, אבל כפי שציינתי קודם לכן, האווירה קפואה. כל מי שעוסק בתחום התיירות בדרום סיני יודע כי איש לא יכול לעבוד שם ללא בדיקה מדוקדקת מטעם כל גורמי הביטחון. עליו להיות אדם שלא נמצאו בו פגמים מכל סוג שהוא, לא במישור הפלילי ולא האינטלקטואלי, כלומר זיקה או השפעה כלשהי מאידיאולוגיה של קבוצות איסלאמיסטיות. כמו כן, כל תייר מצרי שיוצא לדרום סיני מעוכב בכמה וכמה מחסומי דרכים במטרה לזהותו ולוודא שהוא עצמו איננו גורם פוטנציאלי לצרות.\n\nגם אני אישית, כשהייתי במצרים לפני מספר שנים ויצאתי לחופשה לשבוע בדרום סיני, ראיתי במו עיני את הנוהל הזה של עיכוב האוטובוס ובדיקת הניירות של כל הנוסעים על ידי נציגים של כמה מנגנוני ביטחון. בשביל מה נחוצים כל הצעדים האלה תחת הכותרת של \"אתגרים ביטחוניים\", נהלים ואמצעי זהירות בטחוניים? לכל הפרקטיקות האלה יש ללא ספק השלכות שליליות על עתיד התיירות, ונותר לנו רק לדמיין את המציאות ואת תחושת המצוקה של העובדים במגזר התיירות, בעלי או שוכרי האתרים, כתוצאה מכל הפעילות הביטחונית.\n\nמצרי שרוצה לפתח קשרים עם ישראלים נחשף להכפשה ולרצח אופי\n\nיש להבהיר כי כל מי שניסה לצאת מהסגרת המשורטטת לנו בקפידה, ורצה לפתח קשרים חופשיים עם עמיתיו הישראלים, או שהייתה לו עמדה \"חופשית\" וחיובית ביחס לסוגיית השלום עם ישראל, נחשף מייד למסעות הכפשה עזים ולרצח אופי, ולהפחדה ולהאשמה בבגידה ובהיותו סוכן. מייד הודבק לו שם של \"מנרמל\" מפי כל שופרות המשטר, השולט באמצעות עיתוניו בכל המדיה, והקמפיינים של ההכפשה התקבלו בברכה ושותפו על ידי כל מתנגדי הנורמליזאציה, כדי לצבור נקודות זכות אצל המשטר, או כדי לעורר את רגשות ההמונים על ידי רטוריקה פטריוטית והזרמת כמויות אדירות של אדרנלין שנאה.\n\nזוהי רטוריקה שמרעילה את המרחב הציבורי, ויוצרת איום ממשי על כל מי שעוד חושב ללכת באותה הדרך של \"הנירמול\". רשימת כל אלו שהיו נתונים בעבר לקמפיינים והאשמות מטורפות ב\"נורמליזציה\" ארוכה ודורשת מחקר ועיון נוסף, וכוללת בין היתר, אך לא רק, את פרג' פודה, עלי סאלם, אמין אל-מהדי וכותב שורות אלו.\n\nהאחרון שבהם הוא הסופר עלא' אל-אסואני, ומסע ההכפשות הקולני והסוער שהיה נתון בו במאי 2022 לאחר שהשתתף באמצעות מתווך בראיון ברדיו גלי צה\"ל עם הסופר והעיתונאי הוותיק ג'קי חוג'י, לרגל התרגום לעברית של הרומן שלו 'רפובליקת כאילו'. ערוצי התקשורת שבבעלות שירותי הביטחון בקהיר השתתפו בקמפיין ההכפשה, ופתחו בשורה ארוכה של האשמות נגד הסופר. ההסתה נגד הישראלים גבלה בטירוף, והרעש שעוררה גברה אפילו על האשמת אל-אסואני בבגידה. ויחד עם אמצעי תקשורת אלה פעלו גם ערוצים רבים הקשורים אליהם ביוטיוב, שעודדו מיליונים להשתתף ברצח האופי של הסופר המפורסם, המתנגד למשטר בקהיר.\n\nאני מקווה בכל ליבי שהוא לא ייסוג בפני הסיסמאות השייכות לאידיאולוגיות השנאה של שנות השישים והשבעים: הנאצריזם, הבעת'יזם, הלאומנות והאיסלמיזם. סיפור זה מספק לנו דוגמה טרייה שאך זה יצאה מהתנור וטרם התקררה, דוגמה שמאשרת את הכלל, ומוכיחה ששום דבר לא השתנה.\n\nשבע שאלות על השלום בין ישראל למצרים\n\nעל מנת שהדברים יהיו ברורים ומשמעותיים, אני מבקש להציב מספר שאלות:\n\nהשאלה הראשונה: 44 שנים לאחר חתימת הסכמי השלום בין ממשלות מצרים וישראל, מהן התוצאות ברמת \"השלום העממי\" בין שתי החברות? מה התוצאות בהשוואה בין המודל המצרי-ישראלי למודל שהציבו המדינות החתומות על הסכם אברהם?\n\nהשאלה השנייה: האם סופר, חוקר, עיתונאי או פעיל חברתי מצרי יכולים לנסוע ממצרים לישראל ללא אישור מוקדם מרשויות הביטחון?\n\nהשאלה השלישית: ביוני האחרון, ביקרה בישראל משלחת של אנשי עסקים מצריים. האם הצעדים אלה בהם נקטה לאחרונה ממשלת מצרים רציניים ואמיתיים? או שזהו רק \"צעד פרגמטי\" בשירות אינטרסים כלכליים, בעיקר בתיק הגז, ועל מנת להישאר בתמונה לנוכח ההתקרבות העממית שבין מדינות הסכמי אברהם, ולאור מה שמסתמן באופק בנוגע להצטרפות סעודיה, שפתחה את המרחב האווירי שלה למטוסים ישראליים, והידיעות על כינון היחסים המלאים בין ישראל וטורקיה.\n\nהשאלה הרביעית: אם הצעדים הנ\"ל אמיתיים, מדוע נמשכת ההסתה הבוטה נגד הישראלים בכל מוסדות המדינה הרשמיים לרבות אל-אזהר, משרד ההקדשים, העיתונות והתקשורת, ובתכניות הלימודים לצעירים, בהם מחדירים בצורה ממוסדת את שנאת האחר לתוך נפשם של הצעירים. ההסתה הגיעה עד כדי השקה של עשרות ערוצים ביוטיוב, באישור שירותי הביטחון המצריים ובחסותם, כאשר לערוצים אלו יש מיליוני עוקבים ומשימתם היחידה היא למסד שנאה ועוינות. למשל ערוץ שבאל-אזהר קוראים לו \"מצודת הגישור\". זהו ערוץ שהושק והופק ב-5 באפריל 2022, ובעמוד הרשמי שלו יש סרטון הסתה נגד הישראלים והיהודים. במבט ראשון חשבתי שהוא נוצר על ידי דאעש. מצורף הקישור עבורכם:\n\nרמת \"אדרנלין השנאה\" וההסתה בסרטון זה מסוכנת ביותר. ויש לציין כי סרטון זה מתפרסם מחדש מעת לעת בעמוד הראשי, והתוצאה היא בהחלט קטסטרופלית, במיוחד בחברה סגורה ומסוגרת שאין בה דמוקרטיה ומדד חופש הדעה בה עומד על אפס. כיצד מי שנוהג כך יכול לרצות שלום? ואיזה שלום? או שהם חושבים שכולם מטומטמים… (תרגום חופשי לאימרה עממית).\n\nהשאלה החמישית: הסכם השלום שנחתם בין מצרים לישראל קובע הקמת מרכזים לחקר ולימודי השלום, אזי היכן עומדת קהיר בעניין זה עד כה?\n\nהשאלה השישית: מדוע בכל פעם שפורצים עימותים צבאיים בין ישראל לחמאס או לתנועת הג'יהאד האיסלאמי, קהיר ממלאת תפקיד שיש בו כפילות (צביעות)? בזירה הפנימית מצרים מנהלת מערכת הסתה חריפה נגד ישראל בכל אמצעי התקשורת: בעיתונות, ברדיו ובערוצי הטלוויזיה, ובמקביל שולחת מתווכים להרגעת הרוחות, אם מרצונה החופשי או כמענה לרצון של תל אביב וחלק ממדינות המערב? מדוע למרות שהתקשורת המצרית תיארה לא אחת את חמאס כתנועת טרור, הרי שהרחוב המצרי מוסת ומגויס תמיד לטובתם, וזאת למרות שהעימותים פורצים תמיד בתגובה לירי רקטות של החמאס והג'יהאד האיסלאמי אל תוך ישראל?\n\nהשאלה השביעית: לפני חודשיים קיבלתי הזמנה אדיבה מחבר יקר בישראל להשתתף בסמינר מקוון ולדבר על \"שינויי אקלים מתל אביב לשארם א-שייח\". הסימפוזיון מתקיים במסגרת ההכנה לקראת ועידת האו\"ם לשינויי האקלים (COP27) המתוכננת להיערך בשארם א-שייח בנובמבר 2022. האירוע מאורגן ע\"י המכון למחקרי ביטחון לאומי (INSS) בשיתוף משרד החוץ הישראלי ופורום האקלים הישראלי. רשימת הדוברים הארוכה כוללת את שגרירת ישראל בקהיר, אמירה אורון, ואת מנכ\"ל מכון ואדי עראבה ד\"ר טארק אבו חאמד, שהוא פלסטיני תושב מזרח ירושלים. מדוע באירוע אין אף דובר מקהיר, למרות שהוועידה תיערך על אדמת מצרים?\n\nמובן מאליו שנשלחו הזמנות לקהיר, ונאמר שילמדו את העניין, וכרגיל אף אחד לא ישתתף. הדבר נראה מוזר לכמה אנשים, ואולם, זה צפוי ביותר לכל מי שיודע ומכיר את העניינים מקרוב, וההיעדרות בעלת משמעות גדולה.\n\nשבע הצעות לשינוי: די להסתה ולשנאה, כן להיכרות ולשותפות\n\nסיימתי לשאול השאלות ואני משאיר את התשובה לכבודכם. אבל מנקודת מבטו של \"איש שלום\", אני מבקש להציע מספר פתרונות והצעות, וזאת למרות הראייה המטושטשת של הסצנה. אבל אני חייב זאת לעצמי.\n\nראשית, יש למחוק מחומרי הלימוד בכל הרמות ובכל שלבי החינוך את כל אותם חומרים ותכנים המפיצים ומבססים עוינות ואת שנאת האחר.\n\nשנית, לדתות יש מסרים נשגבים. הדתות פועלות למען חינוך והאנשת נפש האדם. איך מסגדים, תחנות רדיו ומוסדות דת יכולים לנצל את שיח השנאה והעוינות שמטעינים את הרחוב באנרגיות של אלימות וקיצוניות? זה חייב להיפסק לחלוטין, ועל כל המוסדות הללו לחזור לבצע את משימתם המקורית, המעודדת קבלת האחר, דו קיום, אינטגרציה ועשייה משותפת.\n\nשלישית, הסתה היא לא חופש התקשורת, היא לא הייתה ולא תהיה לעולם. בכל מדינה בעולם החופשי חל איסור ואף קיימת הפללה של חומרים ושל אנשים שמסיתים לאלימות, לשנאה ולזלזול בזולת, ואפשרי להעמיד לדין את מי שמפיצים חומרים כאלה אם הם לא מתחרטים. אז איך קורה שבמצרים אנשי תקשורת מסיתים שתורמים להצתת שריפות בין עמים, יכולים לשדר במשך שעות? השטות הזאת חייבת להיפסק מיד, ויש חובה לפעול ולחוקק חוקים להפללתם אם לא יחזרו בהם.\n\nרביעית, יש לקבוע עקרונית ולאחר ה'סינון הביטחוני' שמתקיים, שכל מצרי בדרום סיני הוא אזרח שאין לו 'פגמים\" מכל סוג שהוא. לכן יש להשאיר את העניינים כפי שהם, ולהשאיר את האזרחים המצריים עם עמיתיהם הישראלים שעומדים על זכותם החופשית להיפגש, לתקשר ולדון ללא הגבלות ביטחוניות, ללא הפרעות וללא בדיקה אבסורדית של כוונות אנושיות.\n\nחמישית, יש להסיר הגבלות המונעות מסופרים, עיתונאים, חוקרים ופעילים מצריים לנסוע לישראל ויש לפתוח את המרחב הציבורי כולו עבורם להביע בחופשיות את דעותיהם, ולא להיות מותקפים ולסבול מהטלת סטיגמה על בגידה ורשימת האישומים הרגילה.\n\nשישית, פתיחת ערוצי תקשורת מצרית בפני סופרים ועיתונאים ישראלים ואירוחם במצרים, כדי שיוכלו להציג את עמדתם בנושאים שונים באזור.\n\nשביעית: יש צורך להתגברות על מכשולים ממשלתיים, המונעים הקמת מרכזים ציבוריים מצריים ללימודי שלום ומחקר יחד עם הישראלים.\n\nהמרוויחים היחידים מהשלום הקפוא הם המשטרים והממשלות\n\nאני מקווה בכל ליבי שלא ירחק היום שבו נחזה במימוש השלום בין העמים, אותו שלום ששני ענקי הרוח עליהם השלום, נגיב מחפוז וששון סומך, רואים כמודל של זוגיות, שהוא גם המודל הנכון ליחסים בין העמים.\n\nדי לנו בארבעים וארבע שנים של שלום קפוא, שהמרוויחים היחידים ממנו הם המשטרים והממשלות, ולא העמים.\n\n***\n\nמוחמד סעד ח'יראללה הוא פעיל דמוקרטיה מצרי המתגורר בשבדיה",
    "\"מצרים אינה סרי לנקה\" — ולמרות זאת סוחרי האג\"ח חוששים מחדלות פירעון קרובה": "שנים לפני שצעירי ישראל גדשו את המזרח: לאן נעלם בן גוריון במשך 8 ימים?\n\nשנים לפני שהצעירים הישראלים גדשו את המזרח: לאן נעלם בן גוריון במשך שמונה ימים?",
    "למרות עננת השנאה: מצרים זקוקה לכל דולר גם במחיר של התפייסות עם קטאר | ג'קי חוגי": "בתוך העיסוק בעניינים הבוערים שלנו נדחק הצדה ביקורו של נשיא מצרים עבד אל־פתאח א־סיסי, בנסיכות קטאר. א־סיסי נחת ביום שלישי בשדה התעופה הבינלאומי של דוחא ושהה יממה שלמה על אדמת קטאר כאורחו הרשמי של האמיר תמים בן חמד. היה זה ביקורו הראשון בנסיכות מאז תפס את כס הנשיאות לפני תשע שנים, וביקור גומלין לשייח' תמים, שנחת בקהיר באחד מימי הקיץ החמים של חודש יוני.\n\nעוד מוקדם לדעת מהו עומק הפיוס שנרשם השבוע בין שני המנהיגים. עננה של שנאה יוקדת מרחפת מעל יחסיהם. קטאר תומכת עשרות שנים בתנועת האחים המוסלמים, והיא לא חדלה לתמוך גם בעשור האחרון, כאשר א־סיסי הכריז עליהם מלחמה, והם השיבו לו אש.\n\n\n\nבשנים הקשות, שבהן נאבק המשטר המצרי בטרור מבית, הזרימו הקטארים כסף רב לאחים, והעניקו חסות ובית לאלה מהם שנמלטו מנחת זרועה של קהיר. הם הקימו עבורם ערוץ טלוויזיה שפעל מאיסטנבול ומימנו כלי תקשורת אחרים. ערוץ אל־ג'זירה, בהוראה מלמעלה, לא חדל לתקוף את המשטר המצרי בחמת זעם ולהצביע על חולשותיו. הקרע ביניהם היה כמעט מוחלט, וכל אחד מהם טרח לטפטף רעל על האחר.\n\nאפילו במגעים למציאת פתרון לבעיית עזה, לא דיברו המצרים והקטרים ביניהם, אף שמשימתם העליונה היא תיווך מדיני. ישראל והאו\"ם נהגו להעביר מסרים ביניהם כאשר התעורר הצורך.\n\n\n\nלכאורה, אין להתפלא. מדובר בשתי ישויות הפוכות. האחת ציוויליזציה עתיקה בת מאה מיליון אזרחים, חברה עירונית ברובה - אומנם עם משטר אבסולוטי - אבל גם מערכת משפט, חיים פוליטיים תוססים, היסטוריה של השפעה אזורית, תרבות ויצירה. קטאר, לעומתה, היא מדינה חדשה יחסית, השוכנת על פאה מפאותיו של חצי האי ערב. אוכלוסייתה עשויה מקואליציית שבטים המונה 200 אלף נפש בלבד. אם קטאר היא סטארט־אפ מדיני, פיננסי, אזורי, ובקרוב גם הצלחה ספורטיבית – מצרים היא דודה טובה שהידלדלה מנכסיה ומתנהלת בכבדות. היא יצואנית מהגדולות בעולם של ידיים עובדות, לעומת קטאר בעלת האמצעים, שקולטת ומעסיקה אותם.\n\n\n\nוכמובן ההשפעה: הנסיכות הקטנה והממזרה הפכה לאחת המדינות החשובות במזרח התיכון, כפי שמצרים הייתה פעם, בטרם שקעה בשלל תסבוכות. אי־אז בשנות ה־70 כינו מנהיגי האזור את נסיכויות המפרץ, וקטאר ביניהן, \"חולות נודדים\". נשיא מצרים אנואר סאדאת הדביק להן את התואר השברירי \"מדינות ג'לטין\". אבל הקטנות הללו, סעודיה, איחוד האמירויות וקטאר הן כיום המשענת הפיננסית של בירות ערב הגדולות והמסורתיות.\n\nהשתקת עיתונאים\n\nמשחקי גביע העולם 2022 שייפתחו בעוד חודשיים בדוחא, היו מאיץ משמעותי עבור הקטארים לסילוק כל גבשושית וסכסוך שיש להם באזור. מישהו הרי עלול לחסל איתם חשבונות בעיצומו של המפעל היוקרתי, ותודה לאל, יש לקטארים דורשי רעה למכביר.\n\n\n\nמשום כך, פעל האמיר בשיטתיות במהלך השנה הזו כדי להפחית ככל האפשר את הסיכוי להפתעות בלתי רצויות בתקופת המונדיאל. הוא לא היסס אף להרחיק מעליו את האחים המוסלמים בסדרה של צעדים גלויים. כך למשל, הורו אנשיו לסגור את ערוצי הטלוויזיה וכלי התקשורת שפעלו במימון קטארי על אדמת טורקיה. קודם לכן אף השתיקו עיתונאים בכירים שאת שכרם מימנו, ואסרו עליהם לתקוף את נשיא מצרים ישירות.\n\n\n\nואם הזכרנו את טורקיה. לא במפתיע, רשמה דוחא התקרבות לעבר קהיר במקביל למהלך דומה שאותו הוביל רג'פ טאיפ ארדואן. נשיא טורקיה החל בשנה האחרונה במהלך של התקרבות לסעודיה מצד אחד, ולישראל מצד שני. הוא לא התבייש לגשש את דרכו גם לכיוון הבית הלבן. קטאר, המקורבת לאנקרה, חששה להישאר לבדה עם איראן במחנה הרעים. תארו לכם שכך הייתה מגיעה לשריקת הפתיחה ב־20 בנובמבר: כמחוללת צרות ומתחים וידידתה של המצורעת מספר אחת. זהו מתכון לאווירה רעה מהסוג שמותיר אוהדים רבים בבית.\n\nבמקום זאת, מגיעה קטאר לטקס הפתיחה בראש מורם. כל זאת בגלל התנהלותה הפיקחית, למשל במקרה המצרי, בזכות הונה הרב, וגם הודות למזלה הטוב. עד פברואר עוד חישב האמיר את צעדיו בזהירות, תוך חתירה להגיע למשחקים עם מינימום אויבים. אבל אז נחתה על כולנו המלחמה באוקראינה. פוטין הכריז מלחמה לא רק על שכנתו, אלא על אירופה כולה.\n\n\n\nהנשיא האמריקאי ג'ו ביידן, יחד עם הנהגת האיחוד האירופי, אומנם התאחדו נגד פוטין למערכה של סנקציות ועמידה לצדה של קייב, אבל איבדו את הספק הגדול ביבשת של גז להפקת חשמל. הגז הרוסי מאיר את אירופה ומזין את התעשייה בכל רחבי היבשת. מדינות נאט\"ו חיפשו תחליף ומצאו את קטאר. גם האמיר, מצדו, קפץ על ההזדמנות.\n\n\n\nהוא הבין מיד כי החיבוק מהמערב יכניס לקטארים לא רק כסף, אלא יביא איתו גם רהביליטציה. המדינה הסוררת, תומכת חמאס, ידידת האחים המוסלמים, חברתם של ארגון אל־קאעידה ופלגים שונים בסוריה ובעיראק, מחוזרת על ידי מעצמות העולם הגדול. לא סעודיה, הידידה המסורתית של ארה\"ב, ולא איחוד האמירויות, ידידתה החדשה, אלא קטאר האכזרית והנוקמת.\n\n\n\nגם במקרה המצרי, כמו באוקראינה, קפצו הקטארים על ההזדמנות שנקרתה בפניהם. מאז ומתמיד סחבה הכלכלה המצרית מצוקות, אבל בשנה האחרונה הגיעה לשיא השפל. יתרות מטבע החוץ הידלדלו, והממשלה החליטה לצמצם את המוצרים המיובאים. האינפלציה גאתה, ותנועת התיירים פחתה, כי רובם הגיעו מרוסיה ומשכנותיה.\n\n\n\nא־סיסי מרבה לבטא באחרונה חשש לביטחון התזונתי של המוני המצרים. את עומק המצוקה אפשר היה לשמוע בין השורות, בדברים שאמר השבוע לעין המצלמות. הוא הזכיר את אירועי הדמים של 2011 שליוו את הפלתו של חוסני מובארק, ושל 2013, שבה הודח הנשיא מוחמד מורסי מהאחים המוסלמים. אחר כך הביע פליאה, כיצד זה הציבור אינו מבין כי הוא עצמו נדרש לשלם על הנזק החומרי שנגרם לכלכלת המדינה. \"אם נחשב את שווי ההפסדים, נמצא כי איבדנו 150 מיליארד דולר\", הוסיף.\n\n\n\nהנתון לא נבחר במקרה. זה עומק החוב החיצוני. מצרים זקוקה לכל דולר, והנה במחיר התפייסות עם קטאר, המעוניינת בהתקרבות מסיבותיה שלה, עשויה מצרים לזכות בהרבה יותר מכך. כבר בחודש יוני, לאחר ביקור האמיר בקהיר, הזרימו הקטארים 3 מיליארד דולר לבנק המרכזי של מצרים. בדוחא נפגש א־סיסי עם משקיעים קטארים ומנהלים בכירים במשק. הוא חתם על שלושה מזכרי הבנה, שהחשוב בהם מעגן את שיתוף הפעולה בין הקרן המצרית להשקעות ופיתוח לגוף המקביל לה בקטאר.\n\n\n\nביום רביעי אחר הצהריים, סמוך לזמן שובו של א־סיסי הביתה, שחררו הרשויות בקהיר את כתב אל־ג'זירה, המצרי אחמד אלנגדי. לפני שנתיים, בזמן שחזר לביקור מולדת, נעצר אלנגדי בקהיר באשמת פרסום מידע כוזב, ונשלח למעצר מנהלי. כמו שנכלא בהוראה מלמעלה, כך שוחרר.\n\n\n\nהוצאתו לחופשי היא מחווה של א־סיסי לידידיו החדשים, ועם זאת, אין להתבלבל. בלבם פנימה מתעבים המצרים את הקטארים, ואם היו חיוכים השבוע בדוחא, הרי זו הכלכלה, טמבל. קיומן של השקעות במיליארדים מבטיח מעט ריפוי למשק המצרי, ובכוחן ליישר את ההדורים מבחינתו של האמיר. אבל פיוס כזה לא קורה בן לילה, אלא דורש זמן והרבה רצון טוב.\n\n\n\nנראה את הקטארים אחרי המונדיאל, אם עדיין יהיו כאלה נחמדים, ואת המצרים, אם ימהרו לסלוח לידידיהם מהמדבר על שנים של הקזת הדם.\n\nהכותב הוא הפרשן לענייני ערבים של גלי צה\"ל\n\n\n\n",
    "א-סיסי מודאג, וישראל מתבקשת להכיל": "מה ישראל יכולה לעשות כדי לעזור למצרים? עם יד על הלב, שום דבר. אין דרך לסייע מכאן למדינת 107 מיליון אזרחיה. מותר להפגין סימפטיה בדרגים הגבוהים, רצוי בהחלט לא לתקוף, כדאי להבין. גם אם עובר\n\nצל של משבר מדיני",
    "מצרים פועלת להרחבת הצי המסחרי": "מקומי כאמל אל-וזיר, שר התחבורה המצרי, אמר כי המשרד ״פועל נגד הזמן״ כדי להרחיב את צי הסוחר המקומי כך שיוכל לתרום ביעילות לפעילות סחר החוץ של מצרים מול אירופה ומזרח אפריקה. הדבר נעשה בין השאר על ידי הפעלת קווי ספנות שיעברו דרך צפון אפריקה, ומשם לאירופה וקווים אחרים למזרח אפריקה. השר הסביר כי אסטרטגיית התחבורה הימית המצרית שואפת לפתח את התחרותיות של נמלי הים, כולל פיתוח צי הסוחר המקומי, כך שיהיה אחראי על 25% מתנועת סחר החוץ של מצרים.\n\nאל-וזיר קיים אתמול פגישה נרחבת עם רדא איסמעיל, ראש תחום התחבורה הימית, מספר ראשי חברות למעבורות וסוכנויות ספנות הקשורות למשרד התחבורה המצרי. הפגישה נועדה להתעדכן בהתפתחויות האחרונות בתוצאות הוועדה שהוקמה לדון במנגנון אספקת ספינות לבניית צי ימי מסחרי, תוך יישום הנחיות הדרג הפוליטי המצרי.",
    "יוני בן מנחם: מצרים מתווכת בין הרש\"פ לישראל": "מצרים משקיעה מאמץ ניכר להפחית את המתיחות בין ישראל לרש\"פ על רקע סירובה של הרש\"פ להילחם בטרור בג'נין ובשכם. בישראל ובארה\"ב חוששים מנאומו הצפוי של אבו מאזן באו\"ם וצה\"ל נערך למבצע צבאי גדול בגדה. ההערכה היא שהוא לא יביא לקריסתה של הרש\"פ.\n\nעל פי גורמים בכירים ברש\"פ, יו\"ר הרש\"פ אבו מאזן חושש שגל הטרור בשטחי הגדה יערער את יציבות שלטונו. בימים האחרונים הוא פנה לנשיא מצרים א-סיסי וביקש שהמודיעין המצרי ייכנס לעובי הקורה וישיג הסכמה ישראלית להימנע מכניסה של כוחות צה\"ל לשטחי A של הרש\"פ בטענה כי הדבר יביא להרגעת השטח.\n\nעל פי בכירים ברש\"פ, אבו מאזן חושש שגל הטרור בגדה יערער את יציבות שלטונו. בימים האחרונים הוא פנה לנשיא מצרים וביקש שהמודיעין המצרי ישיג הסכמה ישראלית להימנע מכניסת צה\"ל לשטחי A של הרש\"פ\n\nעל פי גורמים מצרים, המודיעין המצרי פתח במגעים עם ישראל, על פי בקשת אבו מאזן. בתיווכו, שני נציגים בכירים של צה\"ל והשב\"כ נפגשו בשבוע שעבר עם חוסיין א-שיח' ומאג'ד פרג', מקורביו של אבו מאזן, ודרשו שהרש\"פ תמנע את השתלטות המחבלים החמושים על העיר שכם, אך הפגישה הסתיימה ללא הסכמה וחילוקי הדעות נותרו בעינם.\n\nנציגי ישראל דחו את ההצעה של הרש\"פ כי צה\"ל יימנע לתקופה של 4 חודשים מהכניסה לשטחי A בגדה כדי להביא לרגיעה .\n\nהם אמרו לנציגי הרש\"פ כי הם יהיו מוכנים לדון שוב על הצעת הרש\"פ אחרי תקופת החגים.\n\nבכירים ברש\"פ אומרים כי כניסת כוחות צה\"ל למרכזי הערים ומחנות הפליטים בשטחי A שהם בריבונות מלאה של הרש\"פ, מציגה את הרש\"פ והעומד בראשה בפני תושבי הגדה כחלשים וכקבלן ביטחוני של ישראל, ומאידך גיסא מחזקת את מעמד חמאס והג'יהאד האסלאמי ברחוב הפלסטיני.\n\nמטרת התיווך המצרי הוא לנסות ולהחזיר את המצב לקדמותו ולשקם את מעמדה של הרש\"פ כדי למנוע פיצוץ במצב הביטחוני.\n\nמצרים קושרת את המצב הביטחוני בגדה למה שקורה ברצועת עזה ובמזרח ירושלים ולסוגיית מסגד אלאקצא. זאת נוכח אסטרטגיית חמאס והג'יהאד האסלאמי, שהחלה במבצע \"שומר החומות\" במאי 2021, של \"איחוד הגזרות\", הקושרת יחדיו את כל מה שמתרחש בשלוש הגזרות.\n\nמצרים קושרת את המצב הביטחוני בגדה למה שקורה ברצועת עזה ובמזרח ירושלים ולסוגיית מסגד אלאקצא, נוכח האסטרטגיה של חמאס והג'יהאד האסלאמי של \"איחוד הגזרות\" שקושרת יחדיו את כל מה שמתרחש בשלוש הגזרות.\n\nמצרים הזהירה את ישראל כי להסלמה בשטחי הגדה יש השלכות גם על גזרות אחרות שהיו שקטות עד כה pic.twitter.com/zWD9BFJv9F — יוני בן מנחם yoni ben menachem (@yonibmen) September 18, 2022\n\nמצרים הזהירה את ישראל כי להסלמה בשטחי הגדה יש השלכות גם על גזרות אחרות שהיו שקטות עד כה.\n\nלפי בכירים ברש\"פ, כניסת צה\"ל למרכזי הערים ומחנות הפליטים בשטחי A שהם בריבונות הרש\"פ, מציגה את הרש\"פ והעומד בראשה בפני תושבי הגדה כחלשים וכקבלן ביטחוני של ישראל, ומחזקת את מעמד חמאס והג'יהאד\n\nחמאס פנה למודיעין המצרי עם מסר תקיף לגבי המצב במזרח ירושלים ובמסגד אלאקצא בתקופת החגים היהודיים, האומר כי כניסתם של קיצונים יהודים להר הבית תביא לפיצוץ המצב בגבול רצועת עזה. חמאס עדיין משמר את המשוואה \"עזה-ירושלים\".\n\nחמאס פנה למודיעין המצרי עם מסר תקיף לגבי המצב במזרח ירושלים ובמסגד אלאקצא בתקופת החגים היהודיים האומר כי כניסתם של קיצונים יהודים להר הבית תביא לפיצוץ המצב בגבול רצועת עזה, חמאס עדיין משמר את המשוואה\"עזה-ירושלים\". pic.twitter.com/ll9wmdYh5z — יוני בן מנחם yoni ben menachem (@yonibmen) September 18, 2022\n\nחשש מנאומו של אבו מאזן באו\"ם\n\nארה\"ב וישראל מפעילות לחץ כבד על יו\"ר הרש\"פ אבו מאזן לשאת נאום מתון באו\"ם, שלא יעודד את האלימות והטרור בשטחי הגדה.\n\nהשבוע ייצא יו\"ר הרש\"פ לניו יורק לשאת את נאומו השנתי בעצרת הכללית של האו\"ם.\n\nהרש\"פ עוסקת כבר כמה שבועות בקמפיין מדיני, שמטרתו להשיג הסכמה של האו\"ם להכיר ב\"מדינת פלסטין\" כמדינה בעלת חברות מלאה בארגון. כיום יש לה מעמד של מדינה משקיפה.\n\nישראל מתנגדת בתוקף למהלך הזה, גם הנשיא ג'ו ביידן מתנגד לכך, והוא שיגר בשבוע שעבר לרמאללה את ברברה ליף, עוזרת שר החוץ האמריקאי.\n\nאבו מאזן סירב להיפגש עמה, אך בפגישה עם חוסיין א-שיח' היא הבהירה את עמדת הנשיא ואף שיגרה אזהרה כי אם אבו מאזן לא \"יישר קו\" עם עמדת הנשיא, ארה\"ב תטיל וטו במועצת הביטחון על בקשתו לחברות מלאה של \"פלסטין\".\n\nהנאום הקרוב של יו\"ר הרש\"פ אבו מאזן בעצרת הכללית של האו\"ם הינו חשוב מאוד, אם יעביר מסרים שאינם חד משמעיים נגד הטרור עלול הדבר להביא להגברת האלימות כפי שהיה בשנת 2015, לכן ישראל וארה\"ב מפעילות לחצים כבדים על הרש\"פ כדי שנאומו באו\"ם יהיה מתון ויתנגד לטרור. pic.twitter.com/4bVAfrJGFr — יוני בן מנחם yoni ben menachem (@yonibmen) September 18, 2022\n\nבשטחים התחילו לעקוב בעניין אחרי הההתבטאויות של אבו מאזן, במיוחד לאור העובדה שחלפה בדיוק שנה מנאומו הקודם באו\"ם – בו הוא נתן אולטימטום לישראל ושום דבר לא קרה בשטח מאז.\n\nיו\"ר הרש\"פ הציב בחודש ספטמבר 2021 אולטימטום לישראל בנאומו בעצרת הכללית של האו\"ם והודיע כי לישראל יש שנה אחת לסגת לגבולות 67, כולל ממזרח ירושלים, ואם היא לא תעמוד בדרישתו הפלסטינים יבטלו את ההכרה בה ויפנו לבית הדין הבינלאומי בהאג כדי \"שיקבל החלטה לגבי החוקיות של הכיבוש\".\n\nאבו מאזן סירב להיפגש עוזרת שר החוץ האמריקאי, אך בפגישה עם א-שיח' היא הבהירה את עמדת הנשיא ושיגרה אזהרה כי אם אבו מאזן לא \"יישר קו\" עמה, ארה\"ב תטיל וטו במועה\"ב על בקשתו לחברות של \"פלסטין\"\n\nבינתיים צה\"ל אינו מחכה לאבו מאזן, ונערך לאפשרות של הסלמה לקראת חגי תשרי. לנוכח מסע ההסתה של חמאס והג'יהאד האסלאמי בעניין מסגד אלאקצא והמצב במזרח ירושלים, מערכת הביטחון תתגבר כוחות בשטחי הגדה ובמזרח ירושלים ולאורך קו התפר כדי למנוע פיגועים.\n\nהפיגוע בהתנחלות כרמל באזור חברון בסוף השבוע שעבר מדאיג, ומסמל את כוונת ארגוני הטרור להרחיב את גל הטרור מצפון הגדה גם לדרומה.\n\nצה\"ל גם נערך למבצע צבאי רחב בגדה כדי להילחם בטרור מעבר למטרות מבצע \"שובר גלים\" שעוסק בעיקר במעצר מבוקשים.\n\nההערכה במערכת הביטחון היא כי מבצע כזה לא יביא לקריסתה של הרש\"פ.\n\nצה\"ל נערך למבצע צבאי רחב בגדה כדי להילחם בטרור.\n\nההערכה במערכת הביטחון היא כי מבצע כזה לא יביא לקריסתה של הרש\"פ.\n\nלמרות גל הטרור ואיבוד השליטה הביטחונית של הרש\"פ על אזורי ג'נין ושכם, יו\"ר הרש\"פ עדיין שולט במצב ואין כרגע חשש לקריסת שלטונו. pic.twitter.com/SjhTGePf13 — יוני בן מנחם yoni ben menachem (@yonibmen) September 18, 2022\n\nלמרות גל הטרור ואיבוד השליטה הביטחונית של הרש\"פ על אזורי ג'נין ושכם, יו\"ר הרש\"פ עדיין שולט במצב ואין כרגע חשש לקריסת שלטונו.",
    "הורגאדה, מצרים: נופש אחר על הים האדום": "סיני נמצאת בשנים האחרונות בפריחה, והתיירים הישראלים נוהרים אליה בהמוניהם, מה שהתחזק מאז הפעלת הטיסות הישירות לשארם א-שייח'. אם כבר הייתם פעמים רבות בסיני ואתם מחפשים חוויה קצת אחרת לשפת הים האדום, או שאתם רוצים ליהנות מהחופים המשגעים ואתרי הצלילה בלי לשמוע עברית בכל מקום, יש לנו הצעה בשבילכם – סעו להורגאדה (Hurghada). עיר הנופש ששוכנת על הגדה המערבית של הים האדום במצרים, בכניסה הדרומית למפרץ סואץ, מהווה אלטרנטיבה מעניינת לשארם ולחופי סיני. הודות למיקומה, היא מאפשרת להגיע לכמה מהאתרים המרתקים ביותר במצרים. להורגאדה אפשר להגיע בשייט של כשלוש שעות משארם, ובקרוב יופעלו, ככל הנראה, טיסות ישירות מנתב\"ג לעיר.\n\nבשנות השישים היתה הורגאדה כפר דייגים קטן ומנומנם שמשך אליו חובבי צלילה מכל העולם. בשנות השמונים פרנסי האזור גילו את הפוטנציאל התיירותי הטמון בו ובנו עשרות מלונות ואתרי נופש שהפכו את הורגאדה לעיר נופש הומה וזולה שמשכה המוני תיירים מאירופה שנהנו מהחופים שטופי השמש. מספר פיגועי טרור שהתרחשו בעיר החל משנות התשעים הרחיקו ממנה את התיירים. בשנים האחרונות נראה שהביטחון שב לאזור והורגאדה, ממש כמו חופי סיני, מתחילה לחזור לתמונה.\n\nבדומה לסיני, הורגאדה מציעה חופים חלומיים, שוניות אלמוגים מרהיבות, שפע של פעילויות ספורט ימי, אטרקציות לכל המשפחה ואתרי נופש מפנקים. הורגאדה אמנם לא מציעה את הקסם הבתולי של דהב או נואיבה, וקו החוף שלה מכוסה בשורה צפופה של מלונות, אבל אם אתם חושקים בנופש מפנק, אתרי צלילה מצוינים בסמוך לחוף, אטרקציות לכל המשפחה ואולי גם טיולים לפירמידות של גיזה או ללוקסור – הורגאדה יכולה להיות בחירה מצוינת.\n\nאזה מה עושים בהורגאדה?\n\nבטן-גב על החוף\n\nהחופים הזהובים היפים והמים הצלולים הם האטרקציה המרכזית של הורגאדה, ומזג האוויר החמים ושטוף השמש ששורר בהם לאורך כל השנה הופך אותם ליעד פופולרי גם לחופשת חורף. חלק מהחופים בהורגאדה שלווים יותר, ואחרים חופים עם תשתיות מפותחות, מסעדות ומגוון פעילויות ספורט ימי. מבין החופים הציבוריים, מומלץ במיוחד לבקר בחוף Mahmya, חוף יפהפה עם שוניות אלמוגים מוגנות אשר מציע, לבד מאפשרויות צלילה ושנורקלינג, גם מסעדות, מרכזי בילוי וספא. חוף Smokery מתאים במיוחד לנופשים חובבי אקשן וספורט ימי, וכך גם חוף מס' 9. אם תעדיפו חוף רגוע ושלו יותר, חוף Old Vic יהווה בחירה מצוינת. בנוסף, מלונות רבים נהנים מחופים פרטיים יפהפיים, ובהם Sunrise Garden Beach Resort, Hurghada Long Beach, Marriot beach ו-Siva Grand beach.\n\nאיי גיפטון\n\nאיי גיפטון (giftun) הסמוכים לחופי הורגאדה הם יעד פופולרי לטיול יום בסירה, וקל להבין מדוע. אלו איים יפים עם חול לבן המוקפים בשוניות אלמוגים ססגוניות שמאפשרות שפע הזדמנויות לשנורקלינג. המים הצלולים והדגים הצבעוניים ששטים בהם מבטיחים חווית שנורקלינג שלא תישכח. גם אם אינכם מעוניינים בהרפתקאות תת ימיות, החופים היפים עם המים הצלולים יספקו לכם שלווה למכביר.\n\nאתרי צלילה\n\nהורגאדה, כאמור, היא גן עדן לצוללים. אחד האזורים הטובים ביותר לצלילה באזור הורגאדה הוא מיצרי גובל (Gubal), רצועת מים צרה הנדחסת בין חוף הים האדום לחוף המערבי של חצי האי סיני. כאן נמצאת, בין היתר, The Thistlegorm, ספינת משא טרופה ממלחמת העולם השנייה שהתגלתה על ידי הצוללן ז'אק קוסטו והפכה לאחד מאתרי הצלילה המובילים בעולם. לצפייה בעולם תת ימי עשיר, מומלץ להצטרף לטיול צלילה לאבו נוהאס, שם יש כמה שרידים של אניות טרופות, כשביניהם אלמוגים ושפע של דגים צבעוניים. אזור נוסף החביב על צוללנים הוא גוטה אבו רמדה, המכונה גם האקווריום, הודות לגן אלמוגים מרשים ומגוון מסחרר של בעלי חיים ימיים.\n\nטיולי מדבר\n\nהים הוא אמנם הכוכב הראשי של האזור, אבל אין לשכוח שמדובר באזור מדברי עם דיונות חול עצומות, ואדיות המשובצות בעצי שיטות והרים אדמדמים – כל אלה מזמינים לשלל פעילויות מדבריות מסעירות, כמו טיולים ברכבי שטח, טרקטורונים או גמלים. טיולי הגמלים מתאימים במיוחד למשפחות עם ילדים, כאשר ניתן לצאת לסיורים קצרים לאורך החוף או להעמיק לתוך המדבר. חברות רבות מציעות ארוחת ערב אותנטית באוהל מדברי וגם אם התנסיתם בחוויה דומה בנגב, עדיין מדובר בחוויה מהנה וטעימה.\n\nלילה של כוכבים\n\nשמי המדבר מושלמים לצפייה בכוכבים. אמנם בהורגאדה עצמה לא תוכלו לצפות בכוכבים בשל אורות העיר, אבל מן העיר יוצאים סיורים אסטרונומיים לאזורים מדבריים חשוכים עם שמיים נקיים, בהם אפשר לצפות בשמיים זרועי כוכבים. הסיורים מלווים בטלסקופים ובהדרכה על הכוכבים בהם צופים.\n\nהמרינה\n\nהמרינה האלגנטית והתוססת של הורגאדה היא מקום נהדר לבילוי של ערב. מן הטיילת אפשר להשקיף על הים האדום ועל הסירות המתנדנדות על המים, וטיול רגלי בה מומלץ במיוחד בשעת השקיעה. כשהחשכה יורדת, אפשר לשבת לעשן נרגילה באחד מבתי הקפה הרבים, או ליהנות מארוחת ערב בשורה של מסעדות מקומיות ובינלאומיות.\n\nמוזיאון מצרים הקטנה\n\nכמו בהרבה ערים גדולות בעולם, גם להורגאדה יש פארק מיניאטורי משלה ובו דגמים מיניאטוריים של מבנים ומונומנטים ממצרים. בפארק תמצאו דגמים מוקפדים של הפירמידות בגיזה, מקדש לוקסור, הספרייה באלכסנדריה, מקדש אבו סימבל, סכר אסואן ועוד. מומלץ מאוד, ולא רק לילדים.\n\nאתר המוזיאון\n\nעיר החול\n\nבהורגאדה השכילו לנצל את החול המדברי שמסביב ליצירת מוזיאון פתוח המורכב מפסלי חול מרשימים. במוזיאון יש 42 פסלי ענק ו-17 תבליטים. המתחם מחולק לשניים – חלק אחד של אמנות היסטורית ובו פסלים ותבליטי חול של אתרים היסטוריים, דמויות מיתולוגיות, מצביאים צבאיים ועוד. בין היתר תראו פה פסלי חול של הפירמידות ושל הספינקס, של ספרטה, של נפוליאון, של פוסידון, של פגסוס ועוד. החלק השני הוא ארץ אגדות, ובה דמויות של גיבורי על ודמויות מונפשות ואזור מיוחד המוקדש לדיסני. לעתים מתקיימות במקום סדנאות לילדים.\n\nפארק המים מאקאדי\n\nמשפחות שמגיעות להורגאדה ייהנו מפארק המים מאקאדי (Makadi), אחד מפארקי המים הגדולים במצרים ובו למעלה מחמישים מגלשות מים, כמה בריכות, מסלול לשייט אבובים ועוד אטרקציות רטובות ומרעננות.\n\nאתר הפארק\n\nהאקווריום\n\nאם אתם רוצים ליהנות מהעולם התת ימי של הורגאדה מבלי להירטב, תוכלו לעשות זאת באקווריום שממוקם באזור א-דהאר. זהו גם אתר מצוין לזהות בו את המינים השונים שפגשתם במהלך השנירקול או הצלילה. האקווריום מציג מינים שונים החיים בים האדום, ויש בו 24 גלריות שונות, כמו גם תצוגת יער גשם, מיני גן חיות, אקווריום ימי, אקווריום מים מתוקים ותעלת כרישים. אחת החוויות המסעירות שהאתר מציע היא צלילה עם כרישים.\n\nאתר אינטרנט\n\nשייט בצוללת סינדבאד\n\nאפשרות טובה וקצת יותר מסעירה למי שרוצה לחוות את העושר התת ימי של הורגאדה מבלי להירטב, היא לשוט בצוללת סינבאד (Sindbad). זוהי הצוללת התיירותית היחידה בים האדום, והיא יורדת לעומק 25 מטר מתחת לפני הים ומאפשרת לראות את שונית האלמוגים הססגונית על שלל הדגים והיצורים החיים בה דרך 18 חלונות פנורמיים.\n\nאתר הצוללת\n\nקניות בבזאר אל דהאר\n\nבזאר אל דהאר (El Dahar) שבעיר העתיקה הוא גן עדן לחובבי הקניות. זהו בזאר מצרי אותנטי שברחובותיו הצרים יש בניינים ישנים, חנויות ססגוניות והמון דוכנים קטנים שמוכרים הכל מכל – בגדים, שטיחים, תבלינים, נרגילות, עבודות יד ועוד המון דברים שתשמחו לקחת כמזכרת הביתה. השוק מלא חיים במיוחד משעות הבוקר המאוחרות ועד שעות הערב המוקדמות אחרי השיטוט תוכלו לשבת באחד מבתי הקפה.\n\nטיולי יום\n\nהורגדה מהווה בסיס מצוין לטיולי יום לכמה מהיעדים המרתקים ביותר במצרים, גם אם חלקם ארוכים מאוד. מאחר ומדובר בימי טיול ארוכים מאוד, מומלץ להצטרף לסיורים מאורגנים שכן בלתי אפשרי לקיימם ליום אחד בתחבורה ציבורית. חברות רבות מציעות סיוריןם מאורגנים מהורגאדה. אחד הסיורים המומלצים יוצא מהורגאדה ללוקסור, המרוחקת כארבע שעות נסיעה מהורגאדה. בעיר, ששוכנת על הגדה המזרחית של נהר הנילוס, נמצא מתחם המקדשים הגדול במצרים וניתן להתרשם בה בין היתר ממקדש לוקסור, ממקדש כרנך, מהנקרופוליס של תבאי ומעמק המלכים בו נמצאים הקברים שנבנו לפרעוני הממלכה החדשה. לא במקרה זכתה לוקסור לכינוי \"המוזיאון הפתוח הגדול בעולם\".\n\nטיול יום מומלץ נוסף הוא לקהיר, בירת מצרים, ובעיקר לגיזה הסמוכה. כדאי לקחת בחשבון שבשל הנסיעות הארוכות מדובר ביום טיול מלא שנמשך עמוק לתוך הלילה וסביר להניח שתבלו חלק ניכר מהיום בשינה לא נוחה באוטובוס. מצד שני, זוהי הזדמנות נהדרת לראות את הפירמידות המפורסמות ואת הספינקס.\n\nנתקלת בטעות בכתבה? חוסר עדכון? נשמח לקבל ולעדכן >>‎",
    "מת יוסוף אל-קרדאווי, מאנשי הדת המוסלמים המשפיעים בעולם": "בשנת 1961 לקטאר, ועמד בראש בית הספר העליון לדתות. פעילותו זו זיכתה אותו באזרחות קטארית, על בסיס שירות מצטיין למדינה. ב-1977 ייסד את הפקולטה ללימודי האסלאם באוניברסיטת קטאר, ועמד בראשה עד 1990. בעקבות הוצאתם של האחים המוסלמים אל מחוץ לחוק במצרים הוא המשיך להתגורר בקטר משך שנים ארוכות, כשהוא נהנה מחסותה של משפחת המלוכה המקומית. במקביל, הגיש תוכנית טלוויזיה בתחנת אל-ג'זירה.\n\n\n\nבשנים אלה פרסם עשרות ספרי דת, כשהחשוב שבהם הוא \"מותר ואסור באיסלאם\", שתורגם לעשרות לשונות ונמכר במיליוני עותקים, והוא הספר המוסלמי הנמכר ביותר באירופה, אחרי הקוראן עצמו. בנובמבר 2018, הודיע על הפסקת הופעותיו הפומביות, ואמר כי הוא \"מעביר את הלפיד\". למחליפו כיו\"ר ההתאחדות העולמית של אנשי הדת המוסלמים, מונה אחמד א-רייסוני, איש דת ומטיף ממרוקו.",
    "מצרים: הכנות לקראת ועידת האקלים של האו״ם": "גורמים מצריים בכירים במגזר התעופה דנו אתמול באמצעי האבטחה והביטחון בשדות התעופה במדינה, וזאת במסגרת ההכנות לקראת אירוח ועידת האו״ם בנושא שינוי האקלים COP-27, שתתקיים בעיר שארם א-שייח׳ בדרום סיני במהלך חודש נובמבר הקרוב.\n\nמוחמד עבאס, שר התעופה האזרחית, ערך אתמול ישיבה מורחבת בהשתתפות חברי הוועדה העליונה לביטחון תעופה ומתקנים, כדי לדון ב״אמצעי האבטחה ואמצעי הזהירות שקיימים בשדות התעופה במצרים״.\n\nהשר שיבח, על פי הודעת משרדו, את ״שיתוף הפעולה והתיאום הרציפים בין כל גורמי הביטחון המוסמכים והגופים הפועלים במגזר התעופה האזרחית״, והדגיש את ״הצורך במעקב רציף אחר אמצעי האבטחה תוך יישום הרמה הגבוהה ביותר בהתאם לתקנים הבינלאומיים לאבטחה ובטיחות״.\n\nובתוך כך עמר אבואלעינין, יו״ר מועצת המנהלים של חברת התעופה המצרית איג׳יפט אייר, הצהיר ביום ראשון כי היא פועלת להציע למשתתפים טיסות במחירים נוחים. החברה המצרית היא השותפה הרשמית של COP-27, ולפי אבואלעינין היא הקימה צוותי עבודה מיוחדים במגוון של תחומים כדי להיערך לאירוע.",
    "איריס זכי: \"זה תיקון למה שקרה לסבתא שלי במצרים, שהיא נמחקה כזמרת, ומה שקרה לה כאן\"": "השנה היא 1955 ואל הבנק לחקלאות מגיעה בשעת ערב עובדת הניקיון. שמה, כפי שהיא מוכרת שם, הוא מזל ובאותו היום היא מגיעה עם בנה הצעיר והיחיד משה. הם לבדם בחדר שבו היא אמורה להתחיל ולכן, לפני שתגלגל את השטיח ותתחיל לצחצח את הרצפה והמדפים, היא מספיקה לחטוף סיגריה מהירה ולכוון את מכשיר הרדיו על תחנת קול ישראל בערבית. כשצלילים של מוזיקה ערבית קלאסית בוקעים ממנו, היא מתחילה בעבודה, רוכנת אל הרצפה. אלא שאז עובר בחדר עובד בדרכו הביתה. הוא נעצר מול מקלט הרדיו, מחליף את התחנה לכזו שמשדרת מוזיקה קלאסית מערבית, ממלמל \"ערב טוב\" יהיר ויוצא מהדלת. השפלה נמסכת באוויר החדר. מזל מגלגלת את השטיח. כעבור כמה דקות קם משה ממקומו ומחליף בחזרה את התחנה, והנער הצעיר ואמו מחייכים ורוקדים.",
    "מצרים: עלייה בתנועת הסחורות בנמל דמיאטה": "הכירו את EXPORIA, מערכת חדשנית להפקת תערוכות וירטואליות בתלת מימד. מהו המוצר? למה וירטואלי? ולמי מיועד? על כך יספר לנו דורון גבע מבעלי החברה",
    "דרמטי: צפו בסל הניצחון של ישראל על מצרים": "נבחרת העד 23 של ישראל בכדורסל 3 על 3 רשמה הערב (חמישי) ניצחון דרמטי ומתוק במיוחד, אחרי שגברו 19:21 על נבחרת מצרים. עם הניצחון הזה העפילה הנבחרת לרבע הגמר, שם היא ממתינה ליריבה שלה, כשהיא מחכה לתוצאות נוספות. מחר הטורניר יסתיים, עם רבעי הגמר, חצאי הגמר והגמר הגדול של הטורניר.\n\nעוד כשהיו בפיגור, איבוד כדור מצרי שניות בודדות לסיום הגיע לישראל. עומר הראל, שחקן הנבחרת, קיבל את הכדור, השווה את המשחק עם שלוש שניות על השעון ושלח את המשחק להארכה. בהארכה, הוא קלע את סל הניצחון של הנבחרת, סל ששלח את שחקני ישראל לחגוג העפלה לרבע הגמר. צפו בסלי הניצחון של הראל בנגן הווידאו למעלה.",
    "פגסוס: 10 אתרים מרתקים במצרים שעוד לא שמעתם עליהם": "ביקור בכפר הנובי\n\n\n\nלאורכה ולרוחבה של מצרים לא מעט כפרים אותנטיים מיוחדים, אך נראה שהכפר הנובי שנמצא בעיר אסואן הוא המיוחד מכולם. בכפר מתגוררים הנובים - קבוצה אתנית ייחודית במינה, המורכבת מצאצאים של התושבים המקוריים של עמק הנילוס, כשחלקם מתגוררים בכפר הנובי במצרים ורובם נמצאים בסודן. יש להם שפה, דת ותרבות משלהם, וביקור בכפר הנובי הוא חוויה יוצאת דופן, הכוללת מפגש מסקרן עם תושבי המקום. במהלך הביקור נחשפים למנהגים המיוחדים של הנובים, מבתי המגורים השונים שלהם ונהנים גם מארוחה יוצאת דופן, המבוססת על מטעמים מקומיים.\n\n\n\nהאובליסק הלא גמור באסואן\n\n\n\nהעיר אסואן נחשבת לאחת הערים הכי מיוחדות בכל מצרים, מהרבה בחינות. אחת מהן טמונה במבנים, מונומנטים והאובליסקים הרבים שניתן למצוא בה, וביניהם האובליסק הבלתי גמור, שננטש לפני אלפי שנים במחצבות אסואן. מדובר באובליסק ענק מימדים - שמגיע לגובה של 42 מטרים ושוקל כ-1,200 טון ונחשב לאובליסק הכבד ביותר שנוצר במצרים אי פעם, אך הוא מעולם לא הושלם. יוצריו השלימו את בנייתם של שלושה צירים מתוך ארבעה לפני שגילו סדק עצום באבן הגרניט שבעקבותיו הם זנחו את הבנייה.",
    "השחמט בדרום: איך מונעים הברחות בגבול מצרים?": "צילום: כאן 11\n\nלפי נתונים של צה\"ל שנת 2022, תיזכר כשנת השיא בניסיונות ההברחה לישראל. בסך הכל סוכלו השנה הברחות של 300 כלי נשק ויותר מ-2,000 ק\"ג של סמים שונים, מירדן, לבנון ומצרים וגם מרצועת עזה.\n\nעוד באותו נושא ניסיון הברחה: 9 טון טבק התגלו בתבניות ביצים לכתבה המלאה בסרוגים >\n\nהנחת העבודה של כוחות הביטחון היא שכמות ההברחות שכן הצליחו גדולה מכמות ההברחות שנתפסו.\n\nכתב כאן חדשות אורי לוי ירד השבוע דרומה כדי לפגוש את המפקדים, החיילים והלוחמות שעוסקים ועוסקות במרדף סביב השעון ומתארים קרב מוחות בין המבריחים לבין התצפיתניות והלוחמות שתפקידן לסגור את הגבול.\n\nאיך מונעים הברחות בגבול מצרים?",
    "מה יאיר לפיד מבקש להשיג בפוטו-אופ": "עוד לפני שעלה\n\nעל המטוס לעצרת האו\"ם בניו יורק",
    "יבגני יסלח? המחנה הממלכתי על המוקד: \"מצרים על השימוש שנעשה\"": "במסגרת הפרסומים שפורסמו מטעמינו התפרסם סרטון בו נעשה שימוש בדמותם של מר סמיון גרפמן ומר יבגני זרובינסקי. ברצוננו להבהיר כי השניים לא נתנו הסכמתם לשימוש בדמותם לצורכי הסרטון ואנו מצרים על השימוש שנעשה. — המחנה הממלכתי (@Kachollavan19) September 22, 2022\n\nלאחר איום התביעה של איש התקשורת יבגני זרובינסקי במפלגת המחנה הממלכתי פרסמו התנצלות ומחקו את הפוסט שבגינו זרובינסקי הגיש את התביעה. בסרטון המדובר נראה איש התקשורת יחד עם סמיון גרפמן שבו מוצג כתומך המחנה הממלכתי לעומת סמיון תומך הליכוד, דבר שהכעיס את זרובינסקי במיוחד. במכתב התביעה דרש התובע פיצוי על סך מיליון שקלים.בהתנצלות הרשמית של אנשי קמפיין המפלגה נכתב: \"במסגרת הפרסומים שפורסמו מטעמינו התפרסם סרטון בו נעשה שימוש בדמותם של מר סמיון גרפמן ומר יבגני זרובינסקי. ברצוננו להבהיר כי השניים לא נתנו הסכמתם לשימוש בדמותם לצורכי הסרטון ואנו מצרים על השימוש שנעשה\". בהמשך אף הסירו במפלגה את הסרטון מחשבונות הרשתות החברתיות שלהם.נכון לרגעים אלה טרם פורסמה תגובתו של יבגני זרובינסקי להתנצלות ולמחיקת הסרטון והאם בכוונתו למשוך את התביעה ולהסיר את האיום. במכתב התביעה נכתב: \"בחרתם לעשות שימוש מסחרי-פוליטי בדמות מרשינו ובשמו הטוב על מנת לקדם את קמפיין מפלגתכם ברשתות החברתיות, לשייכו ולתייגו פוליטית – דבר הפוגע בזכויותיו המעוגנות בחוקי יסוד של מדינתנו\".",
    "כיצד גר הרמב''ם במצרים למרות האיסור?": "בפרשת השבוע מצווה התורה על איסורים שונים למלך, ביניהם האיסור להרבות לו סוסים (יותר מכדי מרכבתו או צרכיו המלחמתיים). נחלקו הראשונים בטעם האיסור:\n\nא. רש''י (יז, טו) פירש, שהטעם נובע מהמשך הפסוק - שמא ישיב את העם מצרימה, מקום בו סוסים טובים מצויים, אך גם דברים רעים ומקלקלים. ב. הרמב''ן (שם) המתיר לרדת למצרים כדי לעשות סחורה בעקבות הירושלמי בסנהדרין, חלק וסבר שטעם האיסור הוא כדי למנוע מהמלך להתגאות ולזנוח את הבטחון בה', ולא בגלל חשש ירידה למצרים.\n\nכפי שמציין הרמב''ן בדבריו, למעשה יוצא שהאיסור לא מתייחס רק לסוסי מצריים, שהרי גם כל שאר סוסי העולם יכולים לגרום לגאווה. אם כן כיצד יתמודד עם לשון הפסוק הכותב, שטעם האיסור הוא שמא יוריד את העם למצרים? לטענתו מדובר באיסור נוסף, יש איסור להשיב את העם למצרים, אבל אין לו קשר לאיסור להרבות סוסים שהוזכר לפני כן באותו הפסוק. ובלשונו:\n\n''הוקשה לי בזה, כי אמרו בירושלמי לישיבה אי אתה חוזר, אבל אתה חוזר לסחורה ולכבוש הארץ, ואם ישלח המלך ויקנה משם הסוסים והרכב סחורה היא זו ומותר. ויתכן שדרך הכתוב, כי הזהיר לא ירבה לו סוסים אפילו מארצו ומארץ שנער או בדרך סחורה המותרת, שלא יבטח על רכבו כי רב ועל פרשיו כי עצמו מאוד, אבל יהיה מבטחו בשם א-להיו.''\n\nבין לפי פירוש רש''י ובין לפי פירוש הרמב''ן - יש איסור לגור בארץ מצרים, וכן פסק הרמב''ם בספר המצוות (לאו מו) ובמשנה תורה (מלכים ה, ז). בעקבות כך נעסוק השבוע בשאלה מתי בכל זאת מותר יהיה לרדת למצרים, וכיצד יישבו הראשונים והאחרונים את העובדה שרבים מעם ישראל בכל זאת שכנו במצרים, וביניהם רבי סעדיה גאון והרמב''ם.\n\nאלכסנדריה שבמצרים\n\nכפי שראינו יש איסור לגור במצרים, והגמרא במסכת סוכה (נא ע''ב) כותבת, שאף יש ונענשו על כך. הגמרא כותבת, שלאחר חורבן בית המקדש הראשון, רבים גלו מעם ישראל והשתכנו באלכסנדריה שבמצרים, שם בנו בית כנסת מפואר. אף על פי שעבדו את ה' באותו המקום, בסופו של דבר בא טרכינוס, החריבו והרגם, ולפי הגמרא היה זה כעונש על שעברו על האיסור לגור במצרים.\n\nא. מדוע אם כן, ירד הרמב''ם למצרים וכן גרו שם קהילות רבות? רבינו בחיי (דברים יז, טז) כתב לתרץ, שטעם האיסור הוא שמא ילמדו ממעשי המצרים וידמו להם, ואותם המצרים אינם קיימים היום. אמנם תירוץ זה קשה, שכן הסיפור על אלכסנדריה שחרבה התרחש לאחר זמן התורה וכבר לא היו קיימים אותם מצרים, ואף על פי כן הגמרא כותבת שיש בכך איסור.\n\nב. אפשרות נוספת הביא הכפתור ופרח (פרק ה') שכתב ששמע מהרב שמואל מבני בניו של הרמב''ם, שאכן הרמב''ם באגרותיו היה מצטער על כך, והיה חותם בסוף מכתביו ואגרותיו שהוא מיצר על שעבר שלושה לאוין כל יום כאשר נשאר לשהות במצרים (בה נשאר גם בגלל שהיה רופאו של המלך), כך שלפי שיטתו באמת אין פתרון לבעיה זו, ובלשונו:\n\n''ושמעתי במצרים מפי הרב שמואל ז\"ל אחד מבני בניו של הרמב\"ם ז\"ל, שכאשר הרמב''ם ז\"ל היה חותם שמו באגרת שלוחה היה מסיים, הכותב העובר בכל יום שלשה לאוים פלוני. אמרתי לו דרך חצי נחמה, שמא הרב ז\"ל היה מוכרח לעמוד שם שהרי היה רופא למלך מצרים.''\n\nעל יישוב זה העירו האחרונים, שלא הגיוני שהרמב''ם ילך למצרים ויישאר בה למרות האיסור. כמו כן כיום, בעקבות מציאת הגניזה הקהירית, התגלו עוד אגרות רבות של הרמב''ם, והוא לא חתם על אף אחת מהן 'העובר בכל יום על שלושה לאוין', כך שהשמועה שקיבל הכפתור ופרח מהרב שמואל ייסודה כנראה בטעות.\n\nיישוב הקושיה\n\nכדי ליישב בכל זאת את הקושי כיצד נהגו רבים וגדולים לשכון במצרים, העלו הראשונים והאחרונים מספר הסברים נוספים:\n\nא. רבי אליעזר ממיץ (יראים סי' שג) ובעקבותיו הסמ''ג (לא תעשה רכז) למדו מפסוק התורה הכותבת 'לא תוסיפון לשוב בדרך הזה', שהאיסור לרדת למצרים קיים רק כאשר יורדים אליה מארץ ישראל, המקום אליו עלו בני ישראל ביציאתם ממצרים, אבל אין איסור ללכת אליה משאר הארצות, וכן כתב ההגהות מיימוניות (מלכים ה, ז), ובלשונו של הסמ''ג:\n\n''ציווה הקדוש ברוך הוא שלא ישובו ישראל למצרים ויש תימה על כמה קהילות השוכנים שם וגם רבינו משה בר' מיימון הלך לשם לגור, ואין לנו טעם להתיר אם לא נפרש כפירוש הרב רבי אליעזר ממיץ, לא תוסיפון וגומר, לא אסרה תורה אלא בדרך הזה, כלומר מארץ ישראל למצרים, אבל משאר ארצות מותר.''\n\nאמנם, כפי שהעיר הרדב''ז (מלכים שם) יש קושי בפירוש זה, שכן על אף שהפסוק בפרשתנו מציין שהאיסור לרדת קיים דווקא בדרך בה הלכו בני ישראל, הרי הפסוק בפרשת בשלח אינו מזכיר שהוא שייך דווקא לדרך בה יורדים, אלא לעצם הישיבה במצרים. כמו כן, הרמב''ם ירד למצרים מארץ ישראל, כך שבכל מקרה תירוץ זה לא מיישב את מעשיו (ועיין הערה ).\n\nב. אפשרות נוספת ליישב את הקושי כתב הריטב''א (יומא לח ע''א ד''ה אלכסנדריא) שטען, שהאיסור קיים רק כאשר עם ישראל נמצא בארצו, שאז מצרים מקבלת מעמד מיוחד. לעומת זאת כאשר עם ישראל אינו נמצא בארצו - ארץ מצרים נחשבת ארץ ככל הארצות. בדרך זו אפשר להסביר גם את העובדה שהשולחן ערוך לא הביא הלכה זו, כיוון שהיא לא נהגה בזמנו.\n\nג. כיוון שונה כתב הרדב''ז (ד, עג), שכאשר התורה כותבת שאסור ללכת לארץ מצרים, היא מתכוונת רק לאדם שרצונו להשתקע שם. לעומת זאת, הבא לגור באופן זמני - אין בישיבתו איסור כפי שראינו בדברי הרמב''ן שהתיר לצאת לסחורה. גם הרב עובדיה (יחוה דעת ג, פא) צידד בשיטה זו, ובעקבות כך וצירופים נוספים בדברי הפוסקים שראינו לעיל, כתב שאין איסור לעיתונאים לנסוע למצרים לסקר את ועידת השלום, מכיוון שכוונתם לחזור ארצה לאחר שיגמרו את עבודתם.\n\nעוד הרדב''ז וטען וכן כתבו בעקבותיו ערוך השולחן (העתיד מלכים עד, טו) והציץ אליעזר (יד, פז), שלמעשה גם כוונת הרמב''ם הייתה רק לגור באופן זמני במצרים אליה נגרר בעקבות מסעותיו ותלאותיו, ורק בגלל שמונה בעל כרחו לרופא המלך, ונאלץ להילחם בקראים שגררו רבים מעם ישראל באותו המקום, נאלץ להישאר - משום כך לא היה במעשיו איסור.\n\nגבולות ארץ ישראל\n\nאפשרות נוספת לתרץ את הקושיה מופיעה בדברי הרב חיים שטיינר ('טובה הארץ' עמ' 52), וכדי להבין את תירוצו יש לפתוח בהקדמה קצרה. כפי שעולה מפסוקי התורה ומחז''ל, גבולות הארץ מתחלקים לשני שטחים שונים: השטח שהובטח לאברהם אבינו בברית בין הבתרים, והשטח אותו כבש עם ישראל כאשר עלה ביחד עם עזרא לאחר חורבן בית ראשון - שטח קטן בהרבה.\n\nמשום כך ולדוגמא, כיוון שאילת לא נכבשה על ידי עולי עזרא, הפירות שגדלים שם בשנת השמיטה לא קדושים, שכן הקדושה חלה רק במקומות אותם כבש עזרא. לעומת זאת שטחה של אילת כן הובטח לאברהם אבינו בברית בין הבתרים, ולכן ההולך לטייל שם, אינו נחשב כמי שיצא מהארץ, דבר שכפי שראינו בעבר (ויגש שנה א') נתון במחלוקת הפוסקים.\n\nהגבול הדרום מערבי\n\nבזמן התורה, כיוון שלא היו קווי אורך ורוחב במפה, הגבולות נקבעו באמצעות עזרים טבעיים כמו ים או הר. כפי שכותבת התורה בפרשת לך לך (טו, יח), הגבול הדרום מערבי של הארץ שהובטחה לאברהם, מתוחם על ידי 'נהר מצרים'. על איזה נהר מדובר נחלקו הפוסקים, מחלוקת שמשליכה על השאלה האם חלק מארץ מצרים נחשב למעשה בתוך גבולות ארץ ישראל:\n\nא. רבי סעדיה גאון (תרגום במדבר לד, ה) הרדב''ז (ב אלפים, רו) ועוד מספר אחרונים סברו, שכוונת התורה ל'ואדי אל עריש', הנמצא כמה עשרות קילומטרים מתחת לרצועת עזה. הם טענו, שלא ייתכן לומר שכוונת התורה לנהר הנילוס, מכיוון שהוא סמוך למקום בו חיו בני ישראל לפני צאתם ממצרים, ואם כן מדוע צוותה התורה שלא לחזור לשם?! והרי שם ארץ ישראל!\n\nראייה נוספת לשיטתם, הביא האבן ספיר מתוואי השטח, בו התחשבה התורה כאשר קבעה את גבולות הארץ. המעיין במפה ייווכח, שממפרץ חיפה דרומה הים מתעקל, וכאשר מגיעים לאותו ואדי, נפסקת ההתעקלות, ולכן הגיוני שהתורה קבעה את גבול הדרום המערבי שם ולא בנילוס שנמצא הרבה יותר דרומה לאחר שהשטח מפסיק להתעקל. ובלשון הרדב''ז:\n\n''הרב המזרחי חשב כי נחל מצרים הוא הנילוס, ואין לתפוס עליו, לפי שהוא ז\"ל צייר מה שלא ראה. ובלי ספק שהוא טעות מפורסם, שהרי נילוס סמוך למצרים שיצאו משם ישראל כאשר הוא מפורסם בכתובים, ואם הוא גבול ארץ ישראל איך אסור לשכון שם ארבע מאות פרסה על ארבע מאות פרסה?!''\n\nלפי שיטתם יוצא, שהמקום בו ישב הרמב''ם (קהיר) וודאי נמצא מחוץ לגבולות ארץ ישראל, ולכן כדי ליישב את ירידתו למצרים יש להסתפק בהסברים שראינו לעיל. מסקנה דומה עולה גם מדברי האבן עזרא (בראשית טו, יח), שעל אף שפירש שכוונת התורה לנהר הנילוס (ולא ואדי אל עריש כפי שטען הרדב''ז), מכל מקום הוא מפרש שהכוונה לחלק מהנהר, שלמעשה משאיר את קהיר מחוץ לגבולות הארץ.\n\nב. אפשרות שונה לפרש הכתוב \"נהר מצרים\", מופיעה בדברי המהריק''ש (ערך לחם אבה''ע קכח). הוא פירש, שכאשר הרמב''ם (מלכים ה, ז) כתב שגבול ארץ ישראל מגיע עד נהר מצרים, כוונתו הייתה לחלק העיקרי של נהר הנילוס (ולא לחלק המשני כפי שכתבו הרבה מהראשונים) - חלק שבזמן הזה חוצה את העיר קהיר לשניים.\n\nהסיבה המרכזית, שבעקבותיה ככל הנראה פירשו רבים מהראשונים שהכוונה לנהר הנילוס היא, שהתורה כותבת \"נהר מצרים\", ובפשטות נהר הנילוס שייך יותר למצרים מאשר ואדי אל עריש הנמצא יחסית רחוק ממנה. כמו כן, גם היום (וקל וחומר שפעם) נהר הנילוס מהווה מקור חיים מרכזי לתושבי מצרים, לכן מסתבר לקרוא דווקא לו, נהר מצרים.\n\nלפי פירוש זה ניתן להסביר, מדוע הרמב''ם למעשה כלל לא עבר על איסור התורה לשוב למצרים - ייתכן שהוא ישב בחלק המזרחי של נהר הנילוס, החלק שלפי פירושו (על פי המהריק''ש) כלול בתוך ארץ ישראל. וכך הציג את הדברים הרב יום טוב בן אליהו (ליקוטי תשובות סי' ט):\n\n''ואחרי הודיע א-להים אותנו כל זאת, מי שם פה לאמר על הרמב\"ם ז\"ל שהיה כותב העובר בכל יום ג' לאוין, מאחר שהוא כתב שמצרים האסורה היא דווקא אותה שהיא מן הים הגדול ועד המערב, וחזי מאן גברא רבא מסהיד עליה (= וראו מי האדם הגדול שמעיד עליו), הרב מהריק\"ש ז\"ל, שהוכיח כן מלשון הרמב\"ם, ודבריו בהירין כשמש בצהרים.''\n\nיש להעיר, שבזמן הזה גם לדעת הרמב''ם על פי המהריק''ש ישנם חלקים בקהיר שיש איסור ללכת אליהם (אלא אם כן מסתמכים על הטעמים שראינו לעיל), כיוון שהעיר גדלה והתרחבה, וחלקים ממנה נמצאים גם מערבית לנהר הנילוס, מקום שגם לשיטתו נמצא מחוץ לגבולות ארץ ישראל שהובטחה לאברהם אבינו.\n\nלתגובות והערות yigalgross6@gmail.com",
    "עלייה בסיכול ההברחות בגבולות מצרים וירדן": "בעוצבת \"אדום\", המגנה בגבולות עם מצרים וירדן, ישמו בחודשים האחרונים את תפיסת \"הגנה בצבעים\", שנועדה להגביר את ההגנה על הנכסים החיוניים ולמקסם את פעילות הכוחות המגנים בשטחים רחבים. לפי התפיסה, מוקצה לכל תא שטח צבע בהתאם לאיום ולתגובת כוחות הביטחון. תפיסת \"הגנה בצבעים\" הובילה לשיא של שיבושי ניסיונות הברחות סמים ואמל\"ח בגזרות האוגדה, עם כ-270 שיבושים בשמונת החודשים האחרונים.\n\n\n\nבמסגרת מיזם \"תנופה בגבולות\", בגבולות עם מצרים וירדן, חוזקו מנגנוני ההגנה, התעצמו ושופרו אמצעי הניוד, האמל\"ח ואמצעי האיסוף. הסבתם האחרונה של גדודי החי\"ר לגדודים מרחביים שמתמקצעים ומתמחים בתוואי השטח בגבולות, גם היא תרמה לנתוני הסיכול בשנה האחרונה. כמו כן, בשנה האחרונה הוקמו בפיקוד המרכז ובפיקוד הדרום חמ\"לים משותפים ובהם נציגי צה\"ל, משטרת ישראל, שב\"כ וגורמים נוספים שמתמחים בעולם ההברחות, מייצרים תמונת מודיעין מדויקת בזמן אמת ומגבשים מענה אופרטיבי אחוד ומשותף.\n\n\n\nמפקד חטיבת פארן, אלוף-משנה עידו סעד מסר כי \"משימת כוחותינו להגן בגבולות, לשמר את המשילות בנגב ולפעול לריבונות מדינת ישראל בגבולות השלום הינה ראשונה במעלה. לוחמי גדודי קרקל, ברדלס ו-727 פועלים מדי לילה לסיכול הניסיונות להבריח סמים ואמל\"ח בגבולות ובכך גודעים את המנוע הכלכלי של הפשיעה בנגב ומונעים את הגעתם של סמים מסוכנים וכלי נשק בלתי חוקיים לתווך האזרחי. כוחותינו ימשיכו לפעול בחדות ובדיוק כדי לשמור על הביטחון ותחושת הביטחון של תושבי הדרום, לצד המשך חיזוק השותפות ההכרחית עם יתר גופי הביטחון במרחב\".",
    "מסלול האימים שלי בדרך לעזה": "כמעט בלתי אפשרי להיכנס לעזה כתיירת. הכניסה דרך מצרים אסורה לכולם פרט לתושבי עזה, עובדי סיוע בינלאומיים, עיתונאים ודיפלומטים. אם אין לך תעודת זהות (هوية) עזתית, רוב הסיכויים שלא ייתנו לך להיכנס.\n\nהעובדה שהייתי אחת מהיחידות בעולם שממש יכולה לבקר ולראות את עזה, אם כך, הופכת את החופשה האחרונה שלי שם, ביולי, עם משפחתי, למיוחדת מאוד. החוף היפהפה של עזה, האוכל המדהים והאנשים הנפלאים הפכו את הטיול שלי בעזה לאחת מהחוויות המופלאות בחיי.\n\nאך גם אני, כמו כל פלסטיני נושא תעודת זהות שרוצה להיכנס לעזה , הייתי צריכה לוותר על כל ציפייה שזכויות האדם הבסיסיות ביותר שלי יכובדו. במקום, חוויתי השפלה מתמשכת, תשישות ובלבול טוטלי. מה שהיה אמור לקחת שעות – לקח ימים. הקצב הואט בגלל שומרי הגבול המצרים, האדישים ומלאי הבוז, שבכוונה לא מטפלים בצורה הולמת בקהל הגדול; וגם בגלל גישה גורפת של דה-הומניזציה כלפי הפלסטינים שמנסים להגיע למולדתם.\n\n\"אנחנו יודעים מה עלול לקרות אם לא תציית\"\n\nעבור רוב פלסטינים שמנסים לחזור לביתם הנצור, המעבר דרך חצי האי סיני הוא המסלול היחיד הזמין. מכיוון שמצרים מפגינה בפומבי \"קשרים רמי דרג\" עם ישראל, הם עוקבים אחרי כל הפלסטינים שנכנסים לעזה, והמבקרים נאלצים לסבול התעללות מתמדת ועקבית מצד הרשויות במצרים במהלך הדרך.\n\nכדי להגיע לעזה דרך מצרים, צריך קודם להגיע לקהיר ולשכור נהג שייקח אותך למעבר הגבול ברפיח (יש גם תחבורה ציבורית, שנסיעה בה מבטיחה גהינום משלה). החלק הזה של המסע נראה די פשוט, אבל הנסיעה דרך סיני, שאמורה לארוך רק חמש שעות, נמשכה יומיים שלמים.\n\nהסיבה לכך היא שמצרים מתייחסת לסיני כאל אזור מלחמה. \"המלחמה בטרור\" של ממשלת מצרים הציפה את האזור המקסים בנוכחות צבאית מוגברת ובמחסומים מדי כמה קילומטרים. במקום ערים משגשגות לחוף הים התיכון, חצי האי מלא טנקים, בתים נטושים מנוקבים בכדורים, וחיילים בכל פינה.\n\nכשהתקרבנו למעבורת, שחוצה את תעלת סואץ באל פירדן, ראינו מאות פלסטינים שבילו את הלילה בהמתנה במכוניותיהם. במחסום בדרך למעבורת, חיילים עוברים על כל פיסת מטען – בקצב שלהם, כמובן.\n\nכשהגענו, עמדו בתור יותר מ-170 מכוניות. אף שמאות פלסטינים עוברים שם כל יום, אין במקום דבר חוץ מדרך עפר. בחום הנורא, הפלסטינים צריכים לאלתר לעצמם מחסה, מכיוון שהצבא לא מספק מקום למנוחה, למזון, למים או למצער שירותים למאות הממתינים. הנחמה היחידה שמצאנו היתה חנות קטנה שמכרה מים ותה, בניהולה של מצרייה מבוגרת שגרה בכפר סמוך.\n\nחיכינו יותר מ-10 שעות כדי להיבדק על ידי חייל מצרי. בדיקה שנראתה אקראית לגמרי. כמה פלסטינים שהמתינו בתור אמרו שמחרימים מכשירים אלקטרוניים; אחרים אמרו שמחרימים מתנות עטופות; ואחרים סבורים שהבדיקה שרירותית, ושהחיילים לא באמת עושים משהו. הכל נראה תלוי בחייל הספציפי שבודק את המטען שלך. למרבה המזל, החייל שלנו היה במצב רוח טוב. חצינו את התעלה בהקלה, כשאחד מהמחסומים הגדולים מאחורינו סוף סוף.\n\nאך ההקלה נמשכה בערך 500 מטר, אז נתקלנו בניסיון אקראי נוסף להשפיל פלסטינים: מחסום, דקות ספורות מהמחסום הקודם. חמותי, שסובלת מאסתמה קשה, כמעט התעלפה בהמתנה הקודמת. הנהג שלנו, שידע את זה, החליט לעקוף את התור ולבקש לעבור, מכיוון שהיה איתנו גם את בני התינוק, בן חמישה חודשים. החייל לא היה מוכן אפילו לשמוע אותו. הוא הניף את הרובה שלו ואיים לשלול את רישיון הנהיגה שלו אם יגיד מילה נוספת.\n\n\"אנחנו המצרים מבינים אחד את השני\", אמר החייל לנהג שלנו. \"אנחנו יודעים מה עלול לקרות אם לא תציית. חזור לתור, אחרת האנשים האלה [המשפחה שלי ואני] עלולים למות לצד הדרך בלי יכולת לחזור הביתה\".\n\nהיינו המכונית האחרונה בתור למחסום, שנמשך שעתיים. זה הרגיש כמו סוג של עינוי. החייל היה כנראה יותר צעיר ממני, אבל שיכור מהכוח להכתיב אילו פלסטינים יכולים להיכנס למולדתם, ואילו הוא ישלח בחזרה על עקבותיהם. הידע הזה גרם לנו להשתתק. עבור משפחתי, המסע הזה היה חזרה הביתה. עבורי, הוא נועד למצוא קצת שקט במקום שממנו משפחתי גורשה לפני כמעט 75 שנה.\n\n\"מתברר שאנחנו לא בני אדם\"\n\nספרתי יותר מ-15 מחסומים מאל פירדן לאל עריש, העיר הגדולה ביותר בחצי האי, ששוכנת על גבול מצרים-עזה. בשלב כלשהו, כל המחסומים נבלעו זה בזה – לא היה הבדל ביניהם, חוץ מהצטרפות סבל לנוסעים הפלסטינים, בהם נשים, פעוטות, ילדים וקשישים, בלי הבחנה.\n\nאך מחסום אל מידאן שמחוץ לאל עריש היה חריג. הגענו רעבים ועייפים, מאוחר בשעת לילה, והכריחו אותנו לחכות יותר משש שעות. פעם נוספת, יצאנו מהמכונית והתיישבנו על דרך העפר בזמן שחיכינו. כל פעם שניסינו לחפש קצת נוחות או לבדר את עצמנו עם פלסטינים כמונו שחיכו לצידנו, חייל הורה לנו לחזור למכוניות. אחד מהם אמר לנו: \"נראה שאתם אוהבים את המצב שבו אתם נמצאים!\"\n\nהחיילים שהיו אמורים לבדוק את המכוניות דיברו בטלפונים שלהם, אחד גלש בטיקטוק, שני שלח הודעות בוואטסאפ, בזמן שמאות פלסטינים חיכו באמצע הלילה בלי מקום לנוח בו או שירותים. אישה אחת התחננה בפני החייל לתת למכונית שלה לעבור, מכיוון שהיתה לה תינוקת שעשתה את צרכיה ופיתחה פריחה קשה, ולאם לא נשארו חיתולים. הוא נפנף אותה מעליו.\n\n\"מתברר שאנחנו לא בני אדם\", מלמלה קשישה שעמדה סמוך.\n\nכשהגיע תורנו סוף סוף, החיילים במחסום בקושי העיפו מבט בדרכונים שלנו ונופפו לנו להתקדם. זה היה בזבוז מוחלט של זמן, שהרגיש מכוון – כאילו שהפקודות שלהם היו לעכב אותנו עד כמה שאפשר.\n\nכשסוף סוף הגענו למעבר רפיח, אחרי יום שלם של נסיעה, חשבנו שהגרוע מכל מאחורינו. טעינו, כמובן, אבל עדיין חשנו התרגשות מחודשת שהצלחנו להגיע לשם.\n\nבשעות שחיכינו באולם במעבר רפיח, כל הנוכחים חשו, בצדק, כעס, תסכול ותשישות. גבר אחד צעק: \"אני הולך לעקוף את התור בכל דרך אפשרית!\"\n\n\"אתה חושב שאתה היחיד שסובל?!\", ענה לו אדם אחר. \"כולנו בתור הזה הושפלנו, חזור למקום שלך וחכה לתורך כמו כולנו!\"\n\nהחיילים המצרים בהו באוויר ללא מילים. הם איפשרו לכאוס הזה להתרחש. למעשה, עושה רושם שכאוס הוא המדיניות שהצבא המצרי אימץ – להביא את הפלסטינים לנקודות השבירה. שנאנו את המצב שבו היינו. ברגעים האלה, היו מי ששנאו את העובדה שהם פלסטינים. אישה אחת נשבעה לעולם לא לחזור על המסע הזה.\n\nלכודים כמו בקר\n\nהגיהנום שבו שהינו עדיין לא נגמר. בתוך האולם במעבר, שרר תוהו ובוהו מוחלט. מאות פלסטינים בתור להגיש תעודות זהות ודרכונים לחתימת הפקידים המצרים. אלא שהפעולה הזאת היתה ממש לא פשוטה.\n\nהאולם במעבר הגבול נראה כמו תצלום מהעבר. הרצפה מלוכלכת, לא היה פח זבל באופק, המחשבים עתיקים, וחשמל שמתנתק כל כמה דקות. התקרה נראתה כאילו היא עומדת לקרוס על ראשינו.\n\nאך החלק המפחיד ביותר במסע שלנו היה ברגע שניתן רק לתאר כהשתוללות של אספסוף, בגלל החידלון של המצרים. בזמן שבני היה בזרועותיי, אנשים דחפו אותנו מכל הכיוונים, מחשש לאבד את המקום שלהם בתור, שבו השקיעו שעות של המתנה. ילדים נלכדו מתחתיי בלי יכולת לזוז. אישה אחת התחננה שאחזיק את הבן שלה, כדי שלא ירמסו אותו. גיסתי היתה צריכה להחזיק את בני מעל ראשה כדי שלא ייפגע.\n\nבאותו רגע הרגשתי כמו תת-אדם. איש הביטחון המצרי הסתכל עלינו בעיניים מתות ועישן סיגריה. \"תסתכל עליהם\", אמר לעמיתו. \"לכודים כמו בקר\".\n\nאחד מהם הצביע על אישה שעמדה לידי ואמר, \"אני נשבע לאלוהים הגדול שאת תהיי הבן אדם האחרון שיעזוב את האולם הזה!\" לא ידעתי מה היא עשתה, אבל לא רציתי לגמור כמוה.\n\nפניתי כדי לומר משהו לפקיד. כל דבר. לצרוח, לבכות, לקלל אותו. חמותי שמה יד על הפה שלי והחזיקה אותי קרוב אליה, בידיעה שאם אומר משהו, לעולם לא נגיע לפלסטין. לא נחזור הביתה. לא יכולתי לעשות דבר, רק לבכות.\n\nעבור כמה נבחרים, המעבר לעזה וממנה יכול להיות קל יותר, לפעמים אפילו בתנאים משופרים. כשישבנו על כיסאות מתכת שבורים, דלת לחדר שצמוד לאולם ההמתנה נותרה פתוחה. בתוך החדר הממוזג יכולתי לראות כורסאות עור, ואנשים מגישים משקאות ליושבים בהן. הפלסטינים הבודדים שהיו באותו חדר נסעו עם שירות נסיעות לאח\"מים בשם Ya Hala, וישבו בלאונג' המשופץ שלהם, רחוקים מהכאוס וההשפלה.\n\nל-Ya Hala יש קשרים בממשלת מצרים ובממסד הביטחוני, והחברה מרוויחה מהמצור על עזה. היא גובה בין 700 ל-5,000 דולר מאדם שנוסע עימה, ותמורת התשלום הזה מאפשרת להימנע מהמחסומים, מהבדיקות ומההמתנות הממושכות. פלסטינים שאין להם כסף כזה, כמו המאות שהיו במסע לצד משפחתי, צריכים לחכות חודשים או אפילו שנים ברשימות המתנה.\n\nשהינו יותר מ-12 שעות במעבר רפיח. כשסוף סוף החזירו לנו את הדרכונים שלנו (עם חותמת הוויזה שקנינו ב-35 דולר לאדם, אף שהמחיר הנקוב הוא 25 דולר), ישבנו באוטובוס שלקח אותנו לעיר הפלסטינית רפיח.\n\n\"אלחמדולילה עלא סלמה\", אמר לנו פקיד גבול פלסטיני. \"ברוכים הבאים הביתה\".\n\nמשפחתי ואני הסתכלנו זו על זו בחוסר אמון – לא רק שהצלחנו לשרוד, הגיהנום המצרי שעברנו לא הסיט אותנו מהמטרה לראות את מולדתנו, לראות את אהובינו.\n\nלמרות הסיפור הזה, אעבור שוב ושוב דרך סיני – כל זמן שהמשמעות היא לחזור לעזה, ארץ מלאת אהבה, יופי ותקווה.\n\nהיבא ג'מאל היא עיתונאית ועורכת דין פלסטינית-אמריקאית החיה כיום בגרמניה. המאמר הופיע במקור במגזין 972+. מאנגלית: יונית מוזס",
    "ראש המל\"ל מזהיר את לבנון לגבי קידוח בכריש: ״מתכוונים לעמוד בכל הסכמי ייצוא הגז - עם מצרים ואירופה״": "הבוקר (15.9) נפתח היום החמישי לכנס השנתי של המכון למדיניות נגד טרור (ICT) באוניברסיטת רייכמן, בהשתתפות גורמים בכירים מהארץ ובעולם מתחומי הביטחון. את הכנס היום פתח ראש המל\"ל, ד\"ר איל חולתא.\n\nבפתח השיחה התייחס ראש המל\"ל ליחסי ישראל עם ארה\"ב: \"ארה\"ב הייתה ותהיה עוגן מרכזי ועמוד התווך של החוסן הלאומי שלנו. מחויבות הנשיא ביידן ברורה וחזקה, ביקורו בארץ לפני כחודשיים שיקף זאת. החתימה על הצהרת ירושלים המשותפת והסכם שיתוף פעולה טכנולוגי מדגימים את הבסיס האיתן של הקשרים. על אף שישנן מחלוקות בסוגיות שונות, ישראל עומדת על האינטרסים הביטחוניים שלה וממשל ארה\"ב קשוב ומגיב לכך\".\n\nאיראן איראן\n\n\"איראן היא האיום המרכזי והראשון על ישראל מזה שנים רבות. המחויבות והעמידה של ישראל שלאיראן לא יהיה נשק גרעיני זה עניין ברור וראשון במעלה״, מסביר חולתא.\n\n״הדרג המדיני במשך שנים מתנגד להסכם ורואה בו הסכם שלא משקף את הבטחון הישראלי. התשובה שלנו ברורה - ההסכמה של איראן איננה רלוונטית, מנהיג איראן לא מצופה לחזור למשא ומתן. המנהיג צריך להבין שאם לא יסכים להיכנס לדיאלוג יקבל סנקציות עליו ועל אזרחיו.\n\n״הדרג המדיני וראש הממשלה מבהירים את עמדתם באופן גלוי מתוך דיאלוג מתמשך על הסכם הגרעין המדובר בימים אלה ואנחנו רואים פירות ומזהים קשב לעמדות ולטיעונים שלנו. לצד המאבק המדיני אנחנו עומדים ומבהירים שישראל תשמר את חופש הפעולות שלה כל עוד שיידרש. ההסכם לא מחייב את ישראל והיא תגן על עצמה ותתכונן לכל תרחיש\".\n\nיהודה ושומרון\n\n\"הדירקטיבה המדינית היא לפעול בנחישות לסיכול חוליות הטרור ולהמשיך את המאמת ההגנתי בקן התפר. אנחנו לפני בחירות וחגים ויש לכך השפעה נרחבת. פעם אחר פעם עולה השאלה על האחריות הפלסטינית במצב ואנחנו מדגישים כי אנחנו מעוניינים שהרשות תפעל לסיכול הטרור. תפקידם של כוחות הבטחון להוות חומה בצורה ולהגן על האזרחים ואנחנו רואים זאת בצורה ישירה, גם עם מותו המצער של אמש סגן מפקד סיירת נח\"ל, רס\"ן בר פלח ז\"ל אמש\".\n\nזירה צפונית\n\n\"אנחנו מתמודדים בימים אלה עם איומי נסראללה ואנחנו חשים בתעוזה גוברת של הפעילים שלו בשטח. ישראל מעוניינת בלבנון יציבה ואין לישראל עניין בהתפרקות לבנון, אלא בהיחלשות חיזבאללה בלבנון.\n\n״ישראל לא תורתע מהאיומים האלה ותמשיך לפעול ולמלא את האינטרסים האנרגטיים שלה, תפעיל את אסדת כריש ותממש את ההסכמים החשובים שחתמה עליהם, ביניהם עם המצרים ועם האיחוד האירופי\".\n\nזירה דרומית\n\n\"הזירה הדרומית נמצאת במצב יציב. גם כאן הדרג המדיני פועל לייצר מציאות של שקט ורגיעה. הצלחנו במאמץ מרוכז לצמצם את זמן המערכה של \"עלות השחר\" ולבצע מערכה מדויקת וממוקדת. אני מנצל את הבמה הזאת כדי להודות שוב למצרים ולנשיא סיסי למעורבותו בנושא. אנחנו משקיעים מאמצים רבים בכדי להגיע לפתרון ולהסכם הומניטרי להשבת השבויים והנעדרים שלנו ואני כאן מדגיש כי עניין זה נמצא בעיסוק גבוה מאוד\".",
    "סיפורו העצוב של האגם הגדול שבאזור קהיר": "בין אדמות חקלאיות ושטח מדברי, כמה עשרות קילומטרים דרומית-מערבית לקהיר, אגם קארון שונה כעת לחלוטין ממה שהיה. בעבר היו באגם דגי אמנון, בס, דניס וגם שרימפס, והדייגים בסביבה התפרנסו בכבוד מהדגים שדגו.\n\nזיהום באגם קארון במצרים ( צילום: רויטרס )\n\n\n\n\n\n\n\n\n\nאבל זיהום ממי נגר חקלאי ומפסולת תעשייתית וביתית פגע בשנים האחרונות ביופיו של האגם, המשתרע על פני כ-200 קמ\"ר (מעט יותר גדול מהכינרת), וגם פגע מאוד בפרנסתם של הדייגים, שדגו דגים באגם במשך דורות רבים.\n\n\"האגם היה כל כך נדיב, כל סוגי הדגים היו פה בשפע. הטעם של הדגים היה הטוב ביותר והמחירים היו טובים\", אמר הדייג פרג עבד אל סטאר עוואד. \"אבל האגם הפך מזוהם, אז אנשים התחילו למצוא חלופות לדיג\".\n\nאחיו רמדאן, גם הוא דייג במקצועו, אמר כי במקום ניתן לדוג עכשיו רק דגים קטנים. רמדאן אמר את הדברים כשהוא יושב על סירתו באחד מחופי האגם המלאים באשפה.\n\n3 צפייה בגלריה חלק גדול מהדייגים עזבו את המקום ( צילום: רויטרס )\n\nכמה דייגים לשעבר התאימו את סירות העץ הקטנות שלהם, ועכשיו הם מציעים טיולים באגם למבקרים שמגיעים בסופי שבוע מקהיר. דייגים אחרים היגרו למקומות אחרים במזרח או בדרום מצרים.\n\nהאגם, שאורכו כ-42 ק\"מ, נמצא כ-45 מטרים מתחת לפני הים, ובתקופות הקדומות הוא התמלא במי שיטפונות מהנילוס. כעת זורמים אליו בעיקר שפכים ולכן הוא הופך ליותר ויותר מלוח, דבר שמשפיע גם על הדגים במקום.\n\nהקרקע החקלאית במצרים לאורך הנילוס מעובדת באינטנסיביות, ונגר חקלאי פגע באיכות המים באגם קארון, בעיה שתועדה במחקר ממשלתי שנערך בשנת 2017. אז נמצא כי האגם סובל ממליחות מוגברת, בין היתר בשל אידוי.\n\n3 צפייה בגלריה דייג באגם קארון ( צילום: רויטרס )\n\nממחקר שפורסם לפני כשנתיים בכתב העת Environmental Science and Pollution עולה כי האגם זוהם במתכות, כולל נחושת, אבץ, קדמיום ועופרת.\n\nמגדי עלאם, מומחית לאיכות סביבה במרכז המידע האקלימי של מצרים, קבוצת מחקר רשמית במדינה, אמרה כי נערכות עבודות לטיהור מי ביוב באזור האגם וגם נעשים ניסיונות לנתק אותו מתעלות ניקוז מחוות סמוכות. כמה דייגים ניסו לעבור לוואדי אל-ראיאן, נווה מדבר הנמצא באזור האגם, אבל גם המקום הזה התגלה כמזוהם.\n\nאיכות מי האגם הידרדרו במהירות, בין היתר מפני שזהו אגם סגור. \"לאגמים סגורים יש מערכת אקולוגית שבירה יותר מאשר לאגמים אחרים, שיש לאגמים אחרים שיש להם גישה פתוחה לים ולאוקיינוסים\", אמרה עלאם.\n\n3 צפייה בגלריה המים הפכו למלוחים, רוב הדגים לא שרדו ( צילום: רויטרס )\n\nמוזן מופרה, בעל מסעדת פירות ים מקומית, אמר שהאזור נהג לייצר בעבר מספיק דגים, שהועברו לערים הגדולות. \"מספר הדגים אז היה בלתי ניתן לספירה, בערך 20 או 30 טונות. כיום לא ניתן לדוג אפילו קילוגרם אחד\", הוא אמר.\n\n\n\n",
    "חגיגה של חקלאות מדברית מתקדמת בחול המועד סוכות": "\n\nמשקים פתוחים בפתחת ניצנה. צילום: עדי זיו אב\n\nשותפות תיירות הר הנגב, קרן מיראז' ישראל ומשרד החקלאות מזמינים אתכם לחוויה חקלאית מדברית קסומה ומיוחדת. בואו להכיר מקרוב את החקלאות המדברית המפוארת במדבר הנסתר של פתחת ניצנה ולקטוף חוויות לכל המשפחה בחול המועד סוכות, ט\"ז - י\"ח תשרי תשפ\"ג - 11-13.10.2022, בעלות סמלית ומסובסדת בסך - 15 ₪ למשתתף.\n\n» רוצים לקבל עדכונים נוספים ? הצטרפו אלינו לווטסאפ / טלגרם / פייסבוק\n\nזו השנה השישית בה מתקיים פסטיבל \"משקים פתוחים בפתחת ניצנה\" ע\"ש שמוליק ריפמן ז\"ל, ואנו מציעים לכם ליהנות משלל סיורים וחוויות בחממות ובמשקים חקלאיים בישובי פתחת ניצנה שברמת הנגב. בין הפעילויות: סיורים חקלאיים מודרכים בחוות, יציאה עם צאן למרעה, מסיק זיתים, סדנת מלאכות קדומות, גלישת חולות, סיורי עקרבים, תצפיות כוכבים, משחק בריחה מדברי, סיורי וטעימות יין ותוצרת מקומית משובחת וטיולים מודרכים בנופי המדבר הנסתר של פתחת ניצנה.\n\nמה בתוכנית?\n\nסיור בחוות שירת המדבר - סיור חוויתי בו נצלול לעולם צמחי מרפא ותבלין, נלמד כיצד ניתן להשתמש בצמחים מוכרים יותר ופחות בחיי היומיום, איך להכין מיצויים ועוד. הסיור מודרך על ידי גולן כהן, הרבליסט קליני ומייסד חוות \"שירת המדבר\".\n\nסיור במשק תושיה - הסיור יחשוף בפניכם סיפור משפחתי ייחודי ומרגש שיוביל את המבקרים מהמועדונים המפורסמים של חיי הלילה התל אביביים, להקמת משק חקלאי אורגני חינוכי ושומר שמיטה במדבר שעל גבול מצרים. בסיפור ציוני במיוחד, תטיילו בין כרמי גפנים וזיתים ובבוסתני פרי עשירים. בסיום הסיור תוכלו לטעום ולרכוש יינות מדבר ייחודיים ותירוש מקומי מעולה המיוצר ביקב המקומי.\n\n\n\nמשק תושיה. צילום: יעקב נחומי\n\nסיור במשק כרמי שלום - אורן שלום, ממקימי הישוב באר מילכה וחלוץ גידול גפני היין במדבר יקח אתכם לסיור חוויתי מודרך ומעמיק שמספר את סיפור ההתיישבות בפתחת ניצנה. בסיור תשמעו כיצד הפכו בני המקום את \"השממה\" למקור חיים, וגם על ההתמודדות של תושבי הפתחה מול אתגרי האזור וסיפור על חדשנות אל מול מציאות ביטחונית מורכבת. כמובן שתטעמו מהיין המדברי של הפתחה.\n\nסיור שקיעה בתל ניצנה - מורת הדרך איריס ברזאני תיקח אתכם לסיור במסלול סובב ניצנה שם תפגשו את סודות המדבר הנסתר: עמודי השלום, חווה חקלאית קדומה, עקבות בעלי חיים, תל ניצנה העתיק וגם מבט לשכנתנו מצרים, שיחסיה עם מדינת ישראל הולכים ומתהדקים בשלל דרכים מעניינות. נשתף אתכם על קצה המזלג בסיפורי התיישבות וחקלאות עכשווית ונכיר דמויות מיוחדות העוסקות בהפרחת השממה המדברית יומיום.\n\nסיור במשק ניצנה - סיור חוויתי בניחוח חינוכי שמועבר על ידי השינשינים בניצנה שהוכשרו כמדריכי טיולים ומתעסקים בחינוך מאתגר באופן יומיומי. המשק החקלאי בניצנה הינו אחד מבין מיזמיה של הקהילה החינוכית ניצנה, המקיימת חיבורים בין קבוצות שונות בחברה הישראלית. נשמע את סיפורו המרתק של המשק, נבקר בחממות ובגן הירק וכמובן נטעם מתוצרת המשק.\n\n\n\nמשק ניצנה. צילום: חן איילה גרוס\n\nסיור במשק מוניץ - סיור טרופי ומיוחד במשק מוניץ שבקדש ברנע עם רן ומאיה שעזבו משרות ניהול נחשקות והחליטו לנהל משק חקלאי בנגב. הם יספרו אודות לול החופש שבנו, על גידול עגבניות השרי בתחילת הדרך והחיפוש אחר ענפי חקלאות נוספים שיכולים להתאים לאזור. על מטע המנגו והליצ'י שלהם והאננס הטרופי בלב מדבר.\n\nסיור \"מהמצפור לחורשה\" - במצפור הצבאים הצבעוני שבקדש ברנע עם תה צמחים קר וחטיף טבעוני ביתי ומתוק תפגשו את נעמה כץ, מורך דרך תושבת מושב קדש ברנע שתיקח אתכם למסע בזמן בפתחת ניצנה. מתצפיות על גבול מצרים, סיפורי החקלאות וההתיישבות המיוחדת של פתחת ניצנה לזחל''ם המסתער ממלחמת יום העצמאות ועד לחורשת-בארותיים \"המכושפת והמכשפת\" עם הסיפור המרתק שעומד מאחוריה והעצים המוזרים שבה שמתאימים לטיפוס.\n\nמרעה צאן בשקיעה - פעילות מיוחדת, עם אתגר והומור, בה תתנסו בהוצאת עדר כבשים למרעה. עם ההגעה למשק, תתכבדו בקפה ותה ולאחר הסבר קצר על המשק והצאן, תצטרפו אל לירן אלמוסנינו, בעל החווה, להוצאת הכבשים למרעה. תלמדו כיצד מובילים צאן, איך שומרים על הכבשים ואיך מטפלים בהן, תוך האזנה לסיפורי הרועים במדבר.\n\nעקרבים וכוכבים - פעילות לילית חוויתית לכל המשפחה בסיור ערב מרתק הכולל צפייה בכוכבים והתחקות אחר עולמם הנפלא של העקרבים בעזרת פנסי אולטרה סגול. הסיור אורך כשעה וחצי.\n\n\n\nמסלול ניצנה. צילום: נועם שליו\n\nהמדבר בלבן - טיול המשלב פעילות שירה בציבור יחד עם הדר גיני, תושבת קדש ברנע ומדריכת טיולים ואמנויות באיזור. יחד עם הדר יוצאים למסע שירי בהשראת המדבר, תוך הנחייה וסיפורים שמאחורי השירים למרגלות חמוקי ניצנה.\n\nמסיק זיתים משפחתי - פעילות חוויתית לכל המשפחה במשק מדליה השוכן במושב כמהין. בסיור תתנסו במסיק עצמי וכבישת זיתים בשיטה מסורתית ותשמעו מירון מדליה מהו הסוד המיוחד של עצי הזית.\n\nסדנת מלאכות קדומות - בסדנה מתחלפת שתתקיים בסוכה במשק ניצנה בכל צהריים, תיכנסו לעולם קסום במסע אל העבר שרלוונטי להפליא גם לכאן ולעכשיו. ביחד ובסבלנות תתנסו ותלמדו ליצור, לשזור, ללבד, לארוג, ללפף, באמצעות חומרים מהטבע, ותרגישו את ערך החיבור של האדם והאדמה. מתחת לגיל 10 נדרש ליווי מבוגר.\n\nסדנת קליעת לולבים - בסדנא תפגשו את אלה סיני מבאר מלכה ויחד תתנסו בקליעת לולבים לכדי תחתית אלגנטית ופשוטה, בטכניקה בסיסית הדומה מאוד לשתי וערב. התוצר שיתקבל בסיום הסדנא יוכל לשמש כתחתית לסיר, קישוט לקיר או כל שימוש העולה על דעתכם/ן, ובקלות תוכלו לשחזר את ההצלחה בבית עם צמחים שתמצאו במקום מגוריכם.\n\n\n\nגלישת חולות. צילום: דרור בן אור\n\nלצד הפסטיבל המסובסד (המציע מחירים סמליים לכל הפעילויות הללו), מציע האזור גם שלל פעילויות נוספות במרחב בתיאום מראש:\n\n• טיולי אופניים עצמאיים בשביל סובב ניצנה\n\n• סיור עששיות וכוכבים\n\n• משחק בריחה מדברי \"שיקוי הנעורים הנבטי\" לכל המשפחה\n\n• סיור \"סודות שבטה\" בשקיעה\n\n• סיורי רכב 4X4 תומקאר\n\n• סדנאות יוגה ותנועה\n\n• גלישת חולות\n\n• חדר הפלאות\n\nלמידע נוסף על הפסטיבל ומידע על אפשרויות הלינה במרחב: https://www.negevtour.co.il\n\n» פורסם במדור התיירות הכפרית\n\n",
    "אמזון שוקלת להרחיב השקעותיה בשוק המצרי": "מוחמד עבד אל והאב, מנכ״ל הרשות הכללית להשקעות ואזורים חופשיים במצרים, נפגש אתמול עם עומר א-צאחי, מנכ״ל אמזון מצרים, לרגל יום השנה להשקת Amazon.eg.\n\nבמהלך המפגש דובר על התפתחות עסקי החברה במצרים, אשר יצרה הזדמנויות עבודה חדשות למצרים במספר תחומים, לרבות שירות לקוחות, טכנולוגיה ותפעול. רשת אמזון מצרים כוללת מרכז לוגיסטי בעיר ה-10 ברמדאן, עם נפח אחסון של יותר מ-2.4 מיליון רגל מעוקב, בנוסף למספר תחנות מסירה בקהיר, אלכסנדריה, טנטה, איסמעיליה ואסיוט.\n\nבמהלך הפגישה השניים דנו בהזדמנויות להגדיל את ההשקעה של החברה במצרים כדי להגיע ל-23 תחנות משלוח עד סוף 2022.\n\nא-צאחי הדגיש במהלך הפגישה כי למצרים חשיבות רבה עבור אמזון במזרח התיכון, והצביע על כך שהחברה תמשיך בהשקעותיה להעברת ידע וכן כדי לספק הזדמנויות חדשות ללקוחותיה במצרים; בין אם מדובר בתמחור תחרותי אן באופציות למשלוח מהיר.",
    "צעד חריג: תצפיות צה\"ל יפעלו בתוך יישובי הדרום ויסייעו במניעת פשיעה": "פרסום ראשון: צה\"ל משנה את היערכות הכוחות בגבול מצרים אחרי הפרסום שלשום (ראשון) במהדורה המרכזית על הילדים בנגב שנכנסים לממ\"ד מחשש לירי תועה ובעקבות ריבוי הפריצות והגנבות החקלאיות באזור. בחטיבת פארן הוחלט כי חלק מהתצפיות בדרום יוסטו לתוך היישובים עצמם ובסביבתם, כדי לסייע באיתור הפורצים והגנבים. בנוסף, פרסמנו אמש כי עשרות תושבים החליטו לבטל את תשלום דמי השמירה בצעד של מחאה על אוזלת היד של הרשויות.\n\nספק אם שינוי הפריסה של התצפיות והטכנולוגיה, שבמקור נועדו להתמודד עם איומי טרור במרחב הזה, יעניק שקט אמיתי ליישובים שסמוכים לגבול ישראל מצרים במועצה האזורית רמת נגב. כדי לפתור את הבעיה בדרום דרושה תוכנית ממשלתית כוללת ודחופה.\n\nבתיעוד שהבאנו שלשום משיחה בין תושב גבעות בר שסמוך לרהט למוקד 100, נשמע התושב בעודו מנסה להסביר למוקדן את המצב אליו נקלע. \"יש פה ירי מטורף, צרורות על גבי צרורות, לא משהו בקטנה. יש פה מטווח כבר שעתיים, אני לא רואה פה שום ניידת, שום קריאה, אף אחד לא חזר אליי\". השוטר שבמוקד ענה לו בתגובה: \"ברגע שיש ירי אנחנו לא יכולים להיכנס לשם. אין לנו אפודים, זה לא שאנחנו חסינים כמו צה\"ל\".\n\nתיעוד ירי בחתונה בדרום | צילום: לפי סעיף 27 א'\n\nילדים המתגוררים ביישוב מצאו את עצמם רצים למרחבים מוגנים כיוון שחששו מכדור תועה: \"יש יריות ואנחנו מפחדים אז אנחנו נכנסים לממ\"ד\", סיפרה הילדה מאי. אמש, ב\"מהדורה המרכזית\" הצגנו תיעוד של שיחה שקיים תושב גבעות בר עם נציגת המועצה האזורית בני שמעון, בה הוא הסביר מדוע החליטו ועוד עשרות תושבים להפסיק לשלם את היטל השמירה: \"אין אבטחה, אין כלום, על מה אנחנו משלמים?\".\n\nמוקדם יותר אתמול פרסמנו כי תושבי הדרום הטיחו בפני מפקד מרחב הנגב נחשון נגלר: \"אנחנו לא מסוגלים להמשיך לחיות בצורה כזאת, זו הפקרות. אנו חוששים על החיים של הילדים, מפחדים לנסוע בכבישים, לא מסוגלים עם מכת הפריצות הזאת, וגם החקלאים סובלים מגניבות חקלאיות\".\n\nמפקד המרחב חשף בפני התושבים כי המשטרה מתקשה להתמודד עם היקף הפשיעה. \"אני מבין אתכם, אתם צודקים. אבל אנחנו לא מסוגלים להתמודד עם זה\", אמר. \"יש לנו מחסור בכוח אדם – כ-220 שוטרים שחסרים באזור\".\n\nרהט, ארכיון | צילום: חדשות 12\n\nרה\"מ לפיד התייחס אתמול גם כן לחוסר כוח האדם במשטרה ואמר כי הוא מתכוון להציב את הביטחון האישי של אזרחי ישראל בראש סדר העדיפויות. \"התפקיד הראשון של המדינה הוא להגן על אזרחיה. אם ישראל רוצה להיות מדינת חוק היא צריכה כלים לאכוף את החוק\", אמר בכנס \"השומר החדש\" ו\"ישראל היום\". \"במשך שנים המערכת הוזנחה והורעבה. הגיע הזמן לשינוי בסדר העדיפויות שלנו. מכוניות לא יכולות להשתולל בדרום\".\n\nתגובת דובר צה\"ל: \"כוחות צה\"ל פועלים בגבולות כדי להגן על התושבים מפני איומים ביטחוניים. משיקולים מבצעיים וביטחון מידע לא נפרט באשר לשיטות הפעולה במרחב\".",
    "": "",
    "משבר מתפשט: סרי לנקה, זמביה, פקיסטאן וגאנה בתור לסיוע מקרן המטבע": "בתקופה האחרונה, שורה של מדינות מתפתחות בעלות חובות גדולים נמצאות בדיונים עם קרן המטבע הבינלאומית (IMF), במטרה לקבל הלוואות סיוע. מדינות אלו נאבקות במשברים כלכליים חמורים מאז שמגפת הקורונה טילטלה את הכלכלה העולמית. כעת, כשבנקים מרכזיים ברחבי העולם מעלים את הריבית כדי להילחם באינפלציה, המטבעות שלהן קורסים מול הדולר, והאג\"ח שלהן צוללות בגלל הביקוש לנכסים דולריים.",
    "מערת קבורה מימי פרעה רעמסס השני התגלתה במפתיע בגן הלאומי פלמחים": "מערת קבורה מימי פרעה רעמסס השני ובה עשרות חפצים שלמים, התגלתה במפתיע בשבוע שעבר בגן הלאומי פלמחים, כך דיווחו היום (ראשון) ברשות העתיקות.\n\nהמערה נחשפה במהלך עבודות של רשות הטבע והגנים לפיתוח הגן, במהלכה פגע טרקטור בסלע וחשף במפתיע את תקרתה של מערת קבורה קדומה. למקום נקראו ארכיאולוגים מרשות העתיקות, אשר ירדו בסולם אל תוך חלל מדהים שכמו קפא בזמן. במערה נמצאו עשרות רבות של כלי חרס וברונזה שלמים. כלים אלה, היוו מנחות קבורה – הם נקברו עם המתים מתוך אמונה שהם ישמשו אותם בעולם הבא. המערה נחצבה בצורת ריבוע, ובמרכז תקרתה עמוד תמך.\n\nבפרק הזמן הקצר שלפני איטום הפתח, ועל אף אמצעי שמירה, נכנס אדם או יותר למערה שחיטט במספר נקודות. רוב מוחלט של הכלים נותר במקומו, אך נראה כי מספר פריטים נגנבו. נסיבות המקרה נחקרות.\n\nלדברי ד\"ר אלי ינאי, מומחה לתקופת הברונזה ברשות העתיקות, \"מדובר בממצא של פעם בחיים. לא כל יום מתגלה לעיניך סט תפאורה של אינדיאנה ג'ונס - מערה עם כלים על הרצפה שלא נגעו בהם 3,300 שנה. אנחנו מדברים על תקופת הברונזה המאוחרת. אלה בדיוק ימיו של המלך הנודע, רעמסס השני. העובדה שהמערה היתה חתומה, ולא נשדדה בתקופות מאוחרות יותר, מאפשרת לנו, באמצעים המדעיים הקיימים כיום, להפיק הרבה מאוד מידע מהחפצים ומהחומרים ששרדו עליהם, ואשר לא נראים לעין, ובהם חומרים אורגניים. המערה יכולה לספק לנו תמונה מלאה של מנהגי הקבורה בתקופת הברונזה המאוחרת. במערה הושארו, בעיקר, עשרות כלי חרס בגדלים וצורות שונים. ביניהם, ישנן קערות עמוקות ורדודות, שחלקן נצבע בצבע אדום, קובעות (קערות עם רגלית גבוהה) סירי בישול, קנקנים ונרות חרס שהכילו שמן למאור.\"\n\nלהערכת ד\"ר ינאי, חלק מהקנקנים יוצרו בחופי לבנון וסוריה. לצד הקנקנים, נמצאו כלי אגירה קטנים - בעיקר פכים ופכיות, שנועדו לאחסן ולסחור בחומרים יקרים בכמויות קטנות. כלים אלה, יובאו מאזור צור, צידון ומערי נמל אחרות בחוף הלבנון. כמו כן, נמצאו כלי חרס רבים שיובאו מקפריסין. לדברי ד\"ר ינאי, כלים מסוג אלה יובאו לארץ בכמויות גדולות, והיו חפצי לוואי נפוצים לקבורה.\n\nהכלים כפי שנחשפו במערה (צילום: אמיל אלג'ם, רשות העתיקות)\n\nלצד כלי החרס, נמצאו במערה ראשי חיצים או חניתות מברונזה. לפי תנוחתם, הם היו נתונים בתוך אשפה מחומר אורגני שלא שרד. \"הממצאים במערה מתוארכים למאה ה-13 לפסה\"נ (תקופת הברונזה המאוחרת)\", אמר ד\"ר ינאי. \"בתקופה זו - בימי השושלת המצרית ה-19, ימי רעמסס השני, התקיים בארץ מינהל מצרי, שאפשר תנאים בטוחים למסחר רב היקף. תהליכים כלכליים וחברתיים אלה, משתקפים היטב בממצאי המערה: כלי החרס שהובאו מאוגרית שבצפון, מקפריסין ומערי החוף הסמוכות - ובראשן יפו, אשדוד, אשקלון, עזה ותל עג'ול, מעידים כי תושבי יבנה-ים (חוף פלמחים), השתלבו בסחר הערני שהתנהל לאורך חופי הארץ\", הוסיף.\n\nלדברי אלי אסקוזידו, מנהל רשות העתיקות ורעיה שורקי, מנהלת רשות הטבע והגנים, \"התגלית בגן הלאומי פלמחים ייחודית ומסעירה במיוחד. השמועות על גילוי המערה עברו בעולם המדעי כאש בשדה קוצים, ואנו מקבלים פניות רבות מחוקרים בבקשה להצטרף לחפירה הארכיאולוגית הצפויה. לצערנו, בפרק הזמן הקצר לפני איטום המערה, ועל אף שמירה עליה, נגנבו מספר פריטים ארכיאולוגיים מהמערה, והנושא נמצא בחקירה. בימים הקרובים, נגבש יחד את אופן ביצוע המחקר והשימור הנדרשים באתר הייחודי, שהינו חגיגה לעולם הארכיאולוגי ולהסטוריה הקדומה של ארץ ישראל\".\n\nמערת קבורה מימי פרעה בגן הלאומי פלמחים ( צילום: אמיל אלג'ם, רשות העתיקות)\n\nרעמסס השני היה פרעה ומלך מצרים בשנים 1213-1279 לפנה\"ס, במשך כ-66 שנה. לפי אחת הדעות, רעמסס השני עשוי להיות הפרעה המדובר בסיפור יציאת מצרים - שכן לפי המקרא בני ישראל הועבדו בבניית 'עיר מסכנות' ששמה רעמסס, וייתכן שהיא נקראה על שם רעמסס הראשון או השני.\n\nחלק מהחוקרים מזהים אותו כפרעה המשעבד המוזכר בספר שמות בסיפור יציאת מצרים וחלק כפרעה שהומלך לאחר מות המשעבד ושלכאורה רדף אחר משה ושבטי ישראל לים סוף, ולכן לדעתם השעבוד הוא מימי סתי הראשון. הראשון לזהותו כך היה ההיסטוריון אוסביוס מקיסריה במאה ה-3 לספירה. לעומת זאת, חוקרים אחרים והמסורת המוסלמית מזהים את פרעה המקראי, בדמות בנו ויורשו של רעמסס ה-2, מרנפתח. ישנן גם דעות שונות מאוד בנושא תיארוך יציאת מצרים.\n\n",
    "לטובת המטיילים בחגי תשרי: צה\"ל יפתח שטחי אימונים ואת ציר כביש 10": "הציר יפתח לכל אורכו, במהלך חג הסוכות: התנועה תתאפשר דרך מצפור בר-לב ועד צומת שקמה (מפגש כבישים 10 ו-12), החל מיום ב', 10 באוקטובר 2022 ועד יום ד', 12 באוקטובר 2022, בין השעות 08:00-17:00 ומיום ש', 14 באוקטובר ועד יום ב', 17 באוקטובר גם כן בין השעות 08:00-17:00.\n\n\n\nצה\"ל ממשיך להתאמן גם במהלך החג בחלק משטחי האש, לרבות אימונים באש חיה, ועל כן על המטיילים לנהוג בזהירות ובהתאם להנחיות, ולוודא שאינם נכנסים בשוגג לשטחי אימונים של צה\"ל.\n\nקיים איסור לחצות גדרות ולהיכנס למקומות מגודרים ומשולטים, ביניהם שדות מוקשים המסומנים באמצעות גדר תיל ושילוט צהוב-אדום.\n\n\n\nבנוסף, חל איסור על כניסה לשטחי A באזור יהודה ושומרון המסומנים בשילוט אדום. פעולה זו מהווה עבירה על החוק בהתאם לצו מפקד פיקוד המרכז.\n\n\n\nלשם תיאום כניסה למסלולים ולמעיינות או באירועים חריגים במרחב יהודה ושומרון יש ליצור קשר עם המוקדים האזרחיים במספר 1208.\n\n\n\nטלפונים לבירור ולתיאום:\n\nדרום - 08-9902926/8\n\nמרכז - 02-5305042/1\n\nצפון- 073-3483007",
    "למרות הלחצים והאיומים: אנרג'יאן נערכת לתחילת הפקת גז ממאגר \"כריש\"": "בכמה דיווחים בולטים בכלי תקשורת בישראל בשבועות האחרונים, נמסר מפי גורמי ביטחון וגורמים מדיניים על דחיית הפקת גז ממאגר \"כריש\" לחודש אוקטובר. זאת, כדי להימנע מאפשרות של עימות עם חיזבאללה במהלך המו\"מ עם לבנון על גבול המים הכלכליים.\n\nמאידך, כאן בגלובס שבנו ודיווחנו כי בחברת אנרג'יאן, בעלת הזיכיון להפקת הגז בכריש, עומדים על הודעתם מהאביב כי ההפקה תחל ברבעון השלישי, עד סוף ספטמבר.\n\nלקראת סוף השבוע אף פרסמה אנרג'יאן הודעה לבורסה ובה מצוטט מתיוס ריגאס, מנכ\"ל ובעלי החברה. \"פרויקט כריש מתקדם על פי לוח הזמנים לתחילת הפקה בתוך מספר שבועות\". בשיחה עם המשקיעים, ריגרס היה נחרץ אף יותר: \"משמעות הניסוח היא שנעשית עבודה רבה באסדה כדי לקדם את ההפקה והיא צפויה להתחיל ברבעון הנוכחי. הפרויקט מתקדם כמתוכנן. התאריך המסתמן להתחלת גז למערכת הוא 20 בספטמבר, ואחריו נתחיל מיידית למכור גז מסחרי\".\n\nאין הצהרה ברורה מזו. בשיחה הוסיף ריגאס כי החברה מודעת למו\"מ המתנהל בין ישראל ללבנון בתיווך האמריקני וכי \"יש לנו ביטחון מלא בישראל בממשלתה וביכולתה להגן על האינטרסים שלה\".\n\nאנרג'יאן לא נלחצת מהאיומים\n\nאיך מיישבים את הסתירה בין אמירות ישראל לאמירות החברה? לגלובס נודע כי בחודשיים האחרונים, ובמיוחד בשבועות האחרונים, גובר הלחץ מצד ישראל והאמריקנים על ריגאס ואנרג'יאן לדחות את הפקת הגז עד לסיום המו\"מ על הגבול הימי. החשש של חלק מהגורמים בישראל הוא שחיזבאללה יממש את איומו לתקוף את כריש ואסדות הגז של תמר ולוויתן, ויביא בכך לטירפוד המו\"מ ולהסלמה, כפי שמבקשת לחולל איראן העומדת מאחוריו.\n\nמנכל אנרג'יאן, מתיוס ריגאס / צילום: איל יצהר\n\nאלא שהלוחצים נתקלים בשני מכשולים. האחד הוא אנרג'יאן וריגאס עצמו. לחברה יש שיקולים כלכליים ולוח זמנים שהובטח ללקוחות ולמשקיעים בהצהרות רשמיות. ריגאס הוא לא מהטיפוסים הנבהלים מלחצים, לא מצד חיזבאללה ולא מצד הגורמים בישראל ובארצות הברית. לפי גורם המכיר היטב את הסוגיה, הוא הבהיר לפונים אליו כי כניעה ללחץ ולאיומים רק תזמין עוד לחצים ואיומים. \"הוא גילה עמדה נחושה ואמיצה שקצת הזכירה לנו את עצמנו בזמנים אחרים\" מספר אחד מהמעורבים.\n\nגם במערכת הביטחון יש חילוקי דעות\n\nהמכשול השני הוא חילוקי הדעות בישראל באשר לתגובה לחיזבאללה, לרבות לדחיית הפקת הגז. היעדר התגובה הישראלית לאיומי נסראללה ולמשלוח הכטב\"מים אל עבר אסדת כריש, זכתה לביקורת חריפה בתוך המערכת. לפי גורם מדיני בכיר, הוא הביא להחרפת ההתבטאויות של נסראללה ואנשיו.\n\nאותו גורם הוסיף כי בדיונים בפורומים שונים, כמו במועצה לביטחון לאומי, הובאה ההערכה כי דחיית הפקת הגז מ\"כריש\" משמעה היענות לאולטימטום של חיזבאללה וחיזוק מעמדו בלבנון, כשהמצב הזה מזמין עוד לחצים. לצד זה הושמעה ההערכה כי למרות הדחיפה של איראן, חיזבאללה לא מעוניין במלחמה של ממש, אבל עשוי לצאת למה שמכונה \"יום קרב\". גם בהערכה הזו, הובע החשש כי דחיית ההפקה תפורש ככניעה.\n\nאנרג'יאן, כך לפי המקורות, קיבלה מחד את המסר שמוטב שתדחה את ההפקה (ולא נענתה לכך כאמור), אבל גורמים ממשלתיים אחרים דאגו לעדכן את ראשיה כי לא כולם בישראל מסכימים לכך, וכי דווקא התעקשות על המועד המתוכנן תחזק את העמדה הישראלית, ותקדם את ההגעה להסכם.\n\nכדי לחפות על היעדר התגובה הישירה למשלוח הכטב\"מים של חיזבאללה לכיוון \"כריש\" יצאו ראש הממשלה יאיר לפיד, שר הביטחון בני גנץ וגם קצינים בכירים בהצהרות אזהרה כלפי חיזבאללה. זה לא מנע מבכירים מדיניים, ובעיקר ביטחוניים, לתדרך עיתונאים כי ההפקה תידחה לבקשת ישראל, ותוגדר מ\"סיבות טכניות\". זאת, כאמור, בניגוד מוחלט להודעות אנרג'יאן שבעידוד המתנגדים למהלך בממשלת ישראל דחתה את הפניות, ונכון לעכשיו עומדת על תאריך התחלת הפקת הגז בעוד כשבועיים.\n\nיאיר לפיד / צילום: אוהד צויגנברג\n\nהלחץ כלפי אנרג'יאן הגיע מהצד האמריקני - המתווך עמוס הוכשטיין ביקש לוח זמנים רחב יותר למו\"מ, והחשש היה שהתחלת ההפקה תביא לתגובה של חיזבאללה העשויה לטרפד אותו. את החשש הזה הביעו בפניו מנהיגי לבנון בפגישות עימם. אלא שההיענות לדרישה עשויה דווקא לפגוע בהסכם כי היא הייתה מאפשרת לחיזבאללה להראות את השפעתו ומעורבותו הרבה. הוכשטיין אמור להגיע בימים אלה לישראל וללבנון ולהמשיך את המו\"מ.\n\nבתשובה לפניית גלובס נמסר מאנרג'יאן כי החברה פועלת בהתאם ללו\"ז המתוכנן, ומביעה אמון מלא בממשלת ישראל ובמערכת הביטחון.\n\nמצרים חוטפת מכה כלכלית נוספת\n\nמצרים במשבר של ממש. ביולי ירדו יתרות מטבע החוץ של מצרים לכ־33.14 מיליארד דולר. הלירה המצרית הולכת ונחלשת וצפויה להגיע לשפל של 25 לירות מצריות לדולר. גורם עיקרי הוא המלחמה בין רוסיה לאוקראינה שהביאה לעליות מחירים, בעיקר של תבואה ומוצרי מזון אחרים.\n\nביוני דווח כי מצרים תקבל הלוואה של חצי מיליארד דולר מהבנק העולמי על מנת לסייע לה לרכוש חיטה. למצרים יש חוב חיצוני בסך 158 מיליארד דולר ובשבוע שעבר פיטר נשיא מצרים עבד אל־פתח א־סיסי את נגיד הבנק המרכזי, טארק עאמר, שכיהן בתפקיד הבכיר הזה כשבע שנים.\n\nכעת, מתרגשת על מצרים מכה כלכלית נוספת. לפי דיווחים בכווית, יש כוונה לחוקק חוק שיגרום לפיטוריהם של עובדי החוץ ובהם כ־800 אלף מצריים. אלו עובדים בחו\"ל, ובעיקר במדינות המפרץ הם ספק חשוב להכנסת מצרים במטבע חוץ. לפי נתוני ממשלת מצרים, העברות הכספים מעובדים הגרים מחוץ למדינה עמדו בשנת 2021 על 31.5 מיליארד דולר, עלייה של 72% מ־2015.\n\nמצרים היא בת ברית אסטרטגית ביטחונית ומדינית של ישראל, ודוגמה מובהקת היא תפקידה בהפסקות האש מול חמאס והג'יהאד האיסלמי. המשבר עשוי להביא להתערערות המשטר, ובפעם האחרונה שזה קרה, עלו לשלטון האחים המוסלמים, העוינים את ישראל. זו אחת מהסיבות להאצת מגעים לפרויקטים משותפים ולהגדלת היקפי התיירות והמסחר שיסייעו למצרים.\n\nעל הפרק רשימה ארוכה - לא הכל מציאותי אבל יש נכונות. אלא שבסוף גם אם הכל יתממש זו טיפה בים, ומצרים צריכה למצוא חבל הצלה כדי למנוע הידרדרות לחדלות פירעון.",
    "הסוד נחשף אחרי 4,500 שנה: כך נבנו הפירמידות של גיזה": "מחקר חדש שפורסם לאחרונה חשף כי לנהר הנילוס הייתה שלוחה שהגיעה עד הפירמידות של גיזה, והתייבשה לפני כ-2,000 שנה. הממצא מסביר כיצד נבנו הפירמידות לפני כ-4,500 שנה, ומחזק את הטענה כי הלבנים הועברו לנקודה באמצעות כלי שיט. התיאוריה המובילה הייתה שהבנאים של הפירמידות הובילו את אבני הענק על גבי סירות, אך היה קשה לאשש אותה, משום שנהר הנילוס נמצא במרחק של כתשעה ק\"מ משם.\n\n\n\nצוות מדענים מצרפת מצרים וסין הודיע בשבוע שעבר במחקר שהתפרסם בכתב העת \"Proceeding of the National Academy of Science\" כי הצליח לגלות עדויות לכך שלנהר הנילוס הייתה שלוחה שהגיעה עד אזור גינה, כולל בתקופה שבה נבנו הפירמידות. החוקרים בחנו גרגירי אבקה מאובנים שהתגלו במשקעים ליד הפירמידה, ומצאו כי הם הגיעו בעיקר מעשבים שפורחים כיום לאורך הנילוס.\n\n\n\nשלוש הפירמידות של גיזה נבנו לפני יותר מ-4,500 שנה, כשהגדולה שבהן, הפירמידה של המלך הפרעוני ח'ופו, מתנשאת לגובה של כ-146 מטר מורכבת מ-2.3 מיליון לבנים ושוקלת קרוב לשישה מיליון טון. הפירמידה היא השריד האחרון לשבעת פלאי העולם הקדום. השתיים האחרות שייכות לבנו ונכדו של ח'ופו.",
    "כי תעביר את ממשלת זדון של איראן מן הארץ": "בתפילה של ימים נוראים אנחנו אומרים \"והרשעה כולם כעשן תכלה כי תעביר ממשלת זדון מן הארץ\".\n\nאת כילוי ממשלת הזדון של סוריה ולבנון כולנו כבר רואים כמה שנים. כך גם באלגי'ר ולוב, כך גם בסודן ובעירק, כך בכל העולם הערבי.\n\nאם מסתכלים שנים אחורה אפשר להזכיר את העברת ממשלת הזדון של גרמניה הנאצית וכל תומכיה. בוודאי צריך להזכיר את נפילת ממשלת הרוע של ברית המועצות שכללה 15 מדינות שהיו עוינות ליהודים ורודפות אותם. עוינות למדינת ישראל באופן עקבי ומספקות נשק לאויבינו תדיר.\n\nהם נפלו בהפגנות של אזרחים שמאסו ברוע וסיכנו את החיים שלהם לעצור ולהפיל את ממשלות הזדון שלהם, והצליחו. עכשיו זה קורה באיראן. מאות אלפי אנשים בעשרות ערים מסכנים את חייהם בהפגנות המוניות תוך כדי ניסיון להפיל את ממשלת הרוע והזדון של איראן. בשלב הזה המפגינים מנצחים. בסופו של דבר הם בוודאי ינצחו כי זהו סדר העולם. כולנו תפילה שממשלת הזדון של איראן תיפול במהרה בסבב הזה. על זה צריך לכוון השנה בתפילת ראש השנה ויום הכיפורים.\n\nובאמת זה תהליך עולמי שמתגבר כל שנה מחדש בראש השנה. הטוב עולה ומתגבר, ולעומתו הרע נחלש ויורד. לפעמים אנשים לא רואים את הטוב ומסתכלים רק על החצי הריק של הכוס שעדין לא התמלאה. ממש כמו שהיה ביציאת מצרים.\n\nעם ישראל קיבל את כל הטוב שבעולם. קיבל חרות, קיבל את רכוש מצרים, קיבל ערכים ותורה במקום עבודה זרה. במקום לשמוח היה עם ישראל מתאונן ומקטר על רוע מצבו, על הקישואים שחסרים לו. והתעכב בגלל זה במדבר ארבעים שנה.\n\n\n\nאסור לחזור על הטעות של ההסתכלות הקטנונית. צריך לראות את ניסך שבכל יום עימנו. טובותיך שבכל עת. במיוחד על הטוב של הזעזועים באיראן, כאשר אם יצליחו, הם ישפיעו טוב עלינו ועל כל העולם כולו. אמן",
    "שיטה חדשה להברחת חשיש לישראל - בתוך שקים של פולי קפה": "בשבועות האחרונים לוחמי צה\"ל תפסו מאות קילוגרמים של חשיש בשווי של עשרות מיליוני שקלים שהוברחו בתוך שקים שהכילו פולי קפה. המבריחים החלו באחרונה לסמן את השקים בערבית כשהם כותבים שהם מכילים פולי קפה, וזאת במטרה לנסות להונות את השוטרים המצרים הנמצאים לאורך הגבול.\n\nבשבת האחרונה לוחמי החטיבה המרחבית 'פארן' הפרוסים לאורך הגבול סיכלו הברחת 100 ק\"ג חשיש. הם תפסו שני שקים עליהם נכתב שהם מכילי פולי קפה. שווי הסם נאמד במעל לשני מיליון שקל.\n\nלוחמי צה\"ל זיהו מוקדם יותר הבוקר מספר חשודים שניסו להבריח סמים משטח מצרים לשטח ישראל במרחב החטיבה המרחבית פארן.\n\n\n\nהלוחמים פעלו לסיכול ההברחה, ותפסו שק ובו כ-25 ק״ג סמים בשווי מוערך של כחצי מיליון ש״ח.\n\n\n\nהסמים הועברו להמשך טיפול משטרת ישראל pic.twitter.com/dXsMm0vKC1 — צבא ההגנה לישראל (@idfonline) September 6, 2022\n\nמדובר צה\"ל נמסר כי אמש (שלישי) נעצרו באזור החטיבה המרחבית פארן חשודים שניסו להבריח סמים ממצרים לתוך שטח ישראל. הלוחמים תפסו שק במשקל 25 ק\"ג, ובו סמים בשווי מוערך של כחצי מיליון ש\"ח.\n\n\"המבריחים בסיני מצאו עוד שיטה להטעות את לוחמי צה\"ל והשוטרים המצרים\", ציין גורם במשטרה. \"הם כותבים על השקים שמדובר בפולי קפה, מה שמסייע להגיע עד לגדר הגבול ולזרוק אולם למבריחים הבדואים שמעבר לגדר\".",
    "הבת יעלי והמתקפה על הקהילה הבינלאומית: נאום לפיד המלא": "הקריאה לפלסטינים והאזהרה לאיראן: הנאום המלא של לפיד ( צילום: רויטרס )\n\n\n\n\n\nאדוני הנשיא, אדוני המזכיר הכללי, נציגים, גבירותיי ורבותיי.\n\nבנובמבר 1947 העצרת הזו התכנסה והחליטה על הקמת מדינה יהודית. בישראל חיו אז רק כמה מאות אלפי יהודים, בסביבה עוינת, מוכי הלם וצער אחרי השואה שבה נרצחו שישה מיליון מבני עמנו.\n\n75 שנים מאוחר יותר, ישראל היא דמוקרטיה ליברלית חזקה. גאה ומשגשגת. אומת הסטרט-אפ שהמציאה את הווייז ואת כיפת ברזל, תרופות לאלצהיימר ופרקינסון, ורובוט שמסוגל לבצע ניתוח בעמוד השדרה. מובילה את העולם בטכנולוגיות של מים ופוד-טק, אבטחת סייבר ואנרגיה מתחדשת. עם 13 חתני פרס נובל בספרות ובכימיה, בכלכלה ושלום.\n\nאיך זה קרה? זה קרה מפני שהחלטנו שלא נהיה קורבן. החלטנו לא לשקוע בכאב של העבר, אלא להתמקד בתקווה של העתיד. החלטנו להשקיע את האנרגיה שלנו בבנייתה של אומה, בבנייתה של חברה שמחה, אופטימית ויצירתית.\n\nלא רק הגענו לארץ המובטחת, אנחנו בונים את הארץ המובטחת.\n\nההיסטוריה נקבעת בידי בני אדם. אנחנו צריכים להבין את ההיסטוריה, לכבד אותה וללמוד ממנה, אבל גם להיות מוכנים ומסוגלים לשנות אותה. לבחור את העתיד על פני העבר. את השלום על פני המלחמה. את השותפות על פני בידוד והסתגרות.\n\n7 צפייה בגלריה ( צילום: רויטרס )\n\n7 צפייה בגלריה ( צילום: EPA )\n\nלפני כמה חודשים כינסנו את פורום הנגב ההיסטורי. ישבנו בארוחת ערב, לא רחוק מקברו של דוד בן גוריון, האב המייסד של מדינת ישראל. היינו שם שישה. מזכיר המדינה האמריקאי, שרי החוץ של מצרים, איחוד האמירויות, בחריין, מרוקו וישראל. ארוחת ערב שרק לפני שנתיים איש לא היה חולם שהיא אפשרית.\n\nואז נפתחה הדלת ומישהו נכנס ואמר: \"אני מצטער להפריע לכם, אבל היה פיגוע טרור לא רחוק מתל אביב. שני ישראלים נרצחו״. באותו רגע כולנו הבנו שמטרת הפיגוע היא להרוס את הפסגה. לגרום לכעס בינינו, לגרום לנו לריב ולפרק את השותפות החדשה הזאת בינינו.\n\nאמרתי לשרי החוץ: \"אנחנו מוכרחים לגנות את הפיגוע הזה, עכשיו, ביחד. אנחנו מוכרחים להראות לעולם שהטרור לא ינצח\".\n\nהשתרר שקט בחדר. ואז אחד משרי החוץ הערבים אמר: \"אנחנו תמיד נגד טרור. בגלל זה אנחנו כאן״. ואחרי חמש דקות הוצאנו הודעה משותפת מששתנו שמגנה את הפיגוע, ומקדשת את החיים, את שיתוף הפעולה, את האמונה שלנו שיש דרך אחרת.\n\nהפסגה נמשכה. הסכמים נחתמו. הוקמו קבוצות עבודה העוסקות בסוגיות של טכנולוגיה, ביטחון-מזון, אנרגיה, מים, חינוך ותשתיות. קבוצות העבודה האלה משנות את פני המזרח התיכון בעודנו מדברים.\n\n7 צפייה בגלריה ( צילום: AFP )\n\nאנשי המזרח התיכון, אנשי העולם כולו, צריכים להסתכל סביבם ולשאול את עצמם: מצבו של מי טוב יותר, מי שבחר בדרך השלום, או מי שבחר בדרך המלחמה? מי שבחר להשקיע בעמו וארצו, או מי שבחר להשקיע בהרס של אחרים? מי שמאמין בחינוך, סובלנות וטכנולוגיה, או אלו שמאמינים בקנאות ואלימות?\n\nבכל פעם שאני פוגש מישהו שיש לו ביקורת על ישראל, יש לי תמיד אותה תשובה: בוא לבקר אותנו. בואו ותפגשו את ישראל האמיתית. אתם תתאהבו. מדינה שמשלבת חדשנות עוצרת נשימה עם עומק היסטורי. אנשים מצוינים, אוכל מעולה ורוח טובה. דמוקרטיה תוססת, מדינה שחיים בה יחד יהודים, מוסלמים ונוצרים - בשיוויון אזרחי מלא.\n\nבממשלה שבראשה אני עומד יש שרים ערבים. יש מפלגה ערבית שהיא חברה בקואליציה שלנו. יש שופטים ערבים בבית המשפט העליון שלנו. רופאים ערבים שמצילים חיים בבתי החולים שלנו. ערביי ישראל אינם האויבים שלנו - הם השותפים שלנו לחיים.\n\nבואו לבקר אותנו. אתם תגלו שישראל היא פסיפס תרבותי מופלא. מהרי הגולן המושלגים והלבנים ועד לחולות המדבר הלבן בנגב. מתל אביב, בירת ההיי-טק, מסיבה מתמדת על הים התיכון, לירושלים, בירתנו הנצחית, העיר הקדושה לשלוש הדתות, שברחובותיה היפים נפגשים העבר והעתיד בכל יום מחדש.\n\nאך מעל ראשה של המדינה המופלאה שלנו תלויים שני איומים. הם תלויים גם מעל ראשכם, אפילו אם אתם מנסים להכחיש זאת. הראשון הוא האיום הגרעיני. החשש שמדינות טרור וארגוני טרור ישימו ידם על נשק גרעיני. האיום השני הוא מותה של האמת.\n\n7 צפייה בגלריה ( צילום: AFP )\n\nהדמוקרטיות שלנו מורעלות אט אט בידי שקרים ופייק-ניוז. פוליטיקאים חסרי מעצורים, מדינות טוטליטריות וארגונים רדיקליים מערערים את תפיסת המציאות שלנו.\n\nכדאי לדעת, שאין מדינה בעולם שמתמודדת עם התופעה הזו יותר מישראל. אין מדינה שהותקפה יותר בידי שקרים, שהושקע יותר כסף ומאמץ בהפצת מידע כוזב אודותיה.\n\nבמאי שעבר פורסמה בכל העולם תמונתה של מאלאק אל טאנאני, ילדה פלשתינית בת שלוש, עם ידיעה נוראית שהיא נהרגה עם הוריה בתקיפה של חיל האוויר הישראלי. זו היתה תמונה שוברת לב, אבל מאלאק אל טאנאני לא היתה קיימת מעולם. התמונה נלקחה מהאינסטגרם, היא של ילדה מרוסיה.\n\nאני יכול לתת לכם עוד אלפי דוגמאות כאלה לפייק ניוז על ישראל. התנועה האנטי-ישראלית מפיצה את השקרים האלה כבר שנים ארוכות. בכלי התקשורת, בקמפוסים וברשתות החברתיות. השאלה אינה למה הם עושים זאת, אלא למה אתם מוכנים להקשיב.\n\nמדוע אתם מקשיבים לאנשים שהשקיעו מיליארדי דולרים בעיוות האמת? מדוע אתם מתייצבים לצידם של קיצונים איסלאמיים שתולים אנשים הומוסקסואליים על מנופים, מדכאים נשים ויורים טילים על אוכלוסייה אזרחית מתוך גני ילדים ובתי חולים?\n\nאני לא אורח בבניין הזה. ישראל היא אומה ריבונית גאה, וחברה שווה באומות המאוחדות. אנחנו לא נשתוק כשמבקשי רעתנו משתמשים בבמה הזו כדי להפיץ עלינו שקרים.\n\nאנטישמיות היא הנכונות להאמין על היהודים את הרע מכל, בלי לבדוק. אנטישמיות היא לשפוט את ישראל לפי סטנדרטים שונים מכל מדינה אחרת עלי אדמות.\n\nמי שמנצחת על תזמורת השנאה הזו היא איראן. יותר מ-40 שנה בכיכרות וברחובות איראן מצולמים מפגינים השורפים דגלי ישראל וארה\"ב. תשאלו את עצמכם: מאיפה הדגלים מגיעים? מאיפה יש להם כל כך הרבה דגלים שלנו?\n\nהתשובה היא: הם מייצרים אותם במיוחד, רק כדי שיוכלו לשרוף אותם. כך נראית תעשייה של שנאה. זהו משטר שעוסק בשנאה באופן שיטתי.\n\nהם שונאים אפילו את בני עמם. צעירים איראניים נאנקים ונאבקים תחת כבלי המשטר האיראני, והעולם שותק. הם משגרים קריאות לעזרה ברשתות. הם משלמים על שאיפתם לחיות חיים של חירות - בחייהם.\n\nהמשטר באיראן שונא יהודים, שונא נשים, שונא להט\"בים, שונא את המערב. הם שונאים ורוצחים מוסלמים שחושבים אחרת, כמו סלמן רושדי ומהסהא אמיני. שנאתם היא דרך חיים. זוהי דרכם לשמור על שלטון הדיכוי.\n\n7 צפייה בגלריה ( צילום: EPA )\n\nיש רק מדינה חברה אחת באו\"ם שמצהירה באופן גלוי שהיא מעוניינת להשמיד מדינה חברה אחרת. איראן הצהירה פעם אחר פעם שהיא מעוניינת ב\"השמדה טוטאלית\" של מדינת ישראל. והבניין הזה שותק.\n\nממה אתם פוחדים? האם הייתה פעם אחת בהיסטוריה האנושית שבו השתיקה עצרה אלימות?\n\nהמדינה שרוצה להשמיד אותנו היא גם המדינה שהקימה את ארגון הטרור הגדול בעולם, חיזבאללה. איראן היא המדינה שמממנת את החמאס והג'יהאד האיסלאמי ועומדת מאחורי פיגועי טרור המוניים מבולגריה ועד בואנוס איירס. זו דיקטטורה רצחנית שעושה כל מאמץ להשיג נשק גרעיני.\n\nאם המשטר האיראני ישיג אותו - הם ישתמשו בו.\n\nהדרך היחידה למנוע מאיראן מלהשיג נשק גרעיני, היא להציב בפניה איום צבאי אמין על השולחן. ואז - ורק אז - לקיים מו\"מ על הסכם ארוך וחזק יותר איתם. צריך להבהיר לאיראן שאם תקדם את תוכנית הגרעין, העולם לא יגיב במילים, אלא בכוח צבאי. בכל פעם שאיום כזה הובא לשולחן בעבר, איראן עצרה, ונסוגה.\n\nהעולם בוחר היום באפשרות הקלה. הוא בוחר לא להאמין ברע ביותר, למרות כל העדויות שאומרות את ההיפך. לישראל אין את הפריבילגיה הזו. הפעם אנחנו לא עומדים בידיים ריקות מול אלה שרוצים להשמידנו.\n\n7 צפייה בגלריה ( צילום: AFP )\n\nליהודים יש היום מדינה, יש לנו צבא, יש לנו ידידות גדולות ובראש ובראשונה עם ארה\"ב. יש לנו יכולות ואנחנו לא נחשוש להשתמש בהן. אנחנו נעשה כל מה שצריך – לאיראן לא יהיה נשק גרעיני. לא נעמוד מנגד מול אלה המנסים להרוג אותנו. לא שוב. לעולם לא עוד.\n\nעוצמתה הכלכלית והצבאית של ישראל מאפשרת לנו להגן על עצמנו, אבל היא מאפשרת לנו עוד דבר: לשאוף לשלום עם העולם הערבי כולו ועם שכנינו הקרובים ביותר – הפלשתינים.\n\nהסכם עם הפלשתינים, המבוסס על שתי מדינות לשני עמים - הוא הדבר הנכון לביטחון ישראל, לכלכלה הישראלית ולעתיד ילדינו.\n\nהשלום אינו פשרה, היא ההחלטה האמיצה ביותר שאנחנו יכולים לקבל. השלום אינו חולשה, הוא מגלם בתוכו את כל עוצמתה של הרוח האנושית. מלחמה היא כניעה לכל מה שרע בנו, השלום הוא ניצחונו של כל מה שטוב.\n\nלמרות כל המכשולים, גם היום רוב גדול של הישראלים תומכים בחזון פתרון שתי המדינות. אני אחד מהם. יש לנו רק תנאי אחד: שהמדינה הפלשתינית העתידית תהיה שוחרת שלום.\n\nשהיא לא תהפוך לבסיס טרור נוסף ממנו מאיימים על שלומה וקיומה של ישראל. שיהיה לנו את היכולת להגן על ביטחון אזרחי ישראל, בכל רגע.\n\nאם למישהו זו נראית דרישה גדולה מידי, שיסתכל על השכונה שבה אנחנו חיים, על לבנון, מדינה קורסת שנשלטת בידי החיזבאללה. על סוריה, שבה שלטון רצחני טבח בחצי מיליון מאזרחיו. על אפגניסטן, על לוב, על איראן.\n\nאתם יכולים לבקש מאתנו לחיות לפי הערכים המופיעים במגילת האו\"ם, אבל אתם לא יכולים לבקש מאתנו למות למענם. אבא שלי היה ילד בגטו, סבא שלי נרצח במחנה ריכוז. אנחנו רוצים לחיות בשלום, אבל רק בתנאי שהוא ייתן לנו ביטחון ולא יסכן אותנו עוד יותר.\n\n7 צפייה בגלריה לפיד באו\"ם ( צילום: EPA )\n\nתסתכלו על עזה. ישראל עשתה בעזה את כל מה שהעולם ביקש מאתנו, כולל מעל בימה זו. עזבנו. כבר לפני 17 שנה פירקנו את ההתנחלויות, פירקנו את בסיסי הצבא. אין בעזה אפילו חייל ישראלי אחד. השארנו להם אפילו 3,000 חממות כדי שיוכלו להתחיל לבנות לעצמם כלכלה\n\nמה הם עשו בתגובה? תוך פחות משנה, חמאס, ארגון טרור רצחני - עלה לשלטון. הם הרסו את החממות ובנו במקומן בסיסי טרור ואתרי שיגור רקטות. מאז שעזבנו את עזה נורו משם לתוך שטח ישראל יותר מ-20 אלף טילים ורקטות. כולם לעבר אוכלוסיה אזרחית. כולם לעבר הילדים שלנו.\n\nיש לי ילדה עם צרכים מיוחדים, שמה יעלי. היא אוטיסטית. היא לא מדברת. במאי, שנה שעברה הייתי צריך להעיר אותה בשלוש בבוקר ולרוץ איתה למקלט כי טילים התפוצצו מעל הבית שלי.\n\nכל האנשים שמטיפים לנו על חשיבות השלום, מוזמנים לנסות לרוץ למקלט בשלוש בבוקר עם ילדה שלא מדברת. להסביר לה, בלי מילים, למה רוצים להרוג אותה.\n\nבבניין הזה שאלו לא פעם למה אנחנו לא מסירים את ההגבלות מעל עזה. אנחנו מוכנים לעשות את זה, מחר בבוקר! אנחנו מוכנים לעשות יותר מזה. אני אומר מפה לתושבי עזה, אנחנו מוכנים לעזור לכם לבנות חיים טובים יותר, לבנות כלכלה. הצגנו תוכנית מקיפה לבנייה מחדש של עזה. יש לנו רק תנאי אחד: תפסיקו לירות טילים ורקטות על הילדים שלנו.\n\nתניחו את הנשקים ולא יהיו הגבלות. תניחו את הנשקים, תחזירו הביתה את ילדינו, השבויים - הדר ואורון זכרונם לברכה; אברה והישאם שהם עדיין בחיים - ונבנה יחד את הכלכלה שלכם. נוכל לבנות יחד את העתיד שלכם, בעזה וגם בגדה המערבית. תניחו את הנשק ותוכיחו לנו שהחמאס והג'יהאד האיסלאמי לא עומדים להשתלט על המדינה הפלשתינית שאתם רוצים להקים. תניחו את הנשק ויהיה שלום.\n\nזהו המינימום שאני חייב לסבא שלי, לאבא שלי ולבת שלי. העם היהודי למד את הלקחים מהעבר. הדבר שמבטיח את ביטחוננו היא העוצמה של הצבא שלנו, התחכום של הכלכלה שלנו, החוסן של הדמוקרטיה שלנו.\n\nישראל מעוניינת בשלום עם שכנינו. עם כל שכנינו. אנחנו לא הולכים לשום מקום. המזרח התיכון הוא ביתנו. אנחנו פה כדי להישאר לנצח. ואנחנו קוראים לכל המדינות המוסלמיות – מסעודיה ועד אינדונזיה - להכיר בזה, ולבוא לדבר איתנו. ידינו מושתת לשלום.\n\nעימותים לא נעלמים מעצמם. עוינות לא נעלמת מעצמה. בני האדם יוצרים עימותים, בני אדם יכולים גם להחליף אותם בידידות, נדיבות וטוב משותף.\n\nחובת ההוכחה היא לא עלינו. אנחנו הוכחנו כבר את הרצון שלנו בשלום. הסכם השלום שלנו עם מצרים מקויים כלשונו כבר 43 שנים. הסכם השלום עם ירדן כבר 28 שנים. אנחנו מדינה שעומדת במילתה ועומדת בהסכמים.\n\nהוכחנו את רצוננו בשלום דרך הסכמי אברהם, פסגת הנגב, בהסכמים שחתמנו עם העולם הערבי.\n\nבספר במדבר מופיע פסוק שכל יהודי מכיר: \"ישא השם פניו אליך וישם לך שלום\". מדינת ישראל היא המדינה היחידה בעולם שספר הקים אותה. ספר הספרים. התנ\"ך.\n\nהספר הזה והעקרונות של הדמוקרטיה הליברלית מחייבים אותנו להושיט את ידינו לשלום. ההיסטוריה שלנו מחייבת אותנו לעשות זאת בראייה מפוקחת ובזהירות. כך עשינו שלום בעבר, כך נעשה שלום בעתיד.",
    "צ׳רלס אולי מצטייר כתמהוני, אבל בניגוד לאמו הוא לא מסתיר את דעותיו": "כאשר אדם ציבורי חולף מן העולם, העיתונות סוקרת בדרך כלל את מעשיו ואת השקפותיו, כפי שבאו לידי ביטוי לאורך חייו הציבוריים. לפעמים מתוארות התפניות שחלו בתפיסת עולמו הפוליטית או החברתית, כמו גם ההישגים הרשומים על שמו. בשבוע שעבר מתה המלכה אליזבת השנייה — אשה שישבה על כס המלוכה יותר זמן כמעט מכל אדם אחר בהיסטוריה. למעשה המלכים היחידים שמתחרים באליזבת מבחינת אורך הכהונה היו לואי ה–14, \"מלך השמש\" המפורסם, ולפניו כנראה פפי השני, פרעה מצרים שמת לפני כ–4,200 שנה.",
    "עד תשפ\"ג ומעבר: שמונה המלצות למסע בזמן": "עברו לתצוגת גלריה\n\nשנת הדברים הגדולים | גדעון לוי\n\nבשלהי הקיץ של השנה הגדולה ההיא, 1977, אמרתי לעמית גרמני שהגיע לארץ אחרי ביקור בקהיר: יש מקומות שעבורי, הישראלי, נמצאים מעבר להררי החושך; לעולם לא אוכל להגיע אליהם, אירופאי לא יוכל להבין זאת. כשלושה חודשים אחר כך נחתי לבדי באישון ליל בקהיר בטיסה מסחרית מאתונה. באור ראשון הסרתי את הווילונות בחדרי במלון ה\"מינה האוז\" בגיזה, ולנגד עיני המשתאות והממאנות להאמין התגלו הפירמידות, במלוא הדרן ועוצמתן, הושט היד וגע בהן. אם יש רגע אחד, זהו הרגע.\n\nאם יש שנה אחת, זוהי השנה. שנת הדברים הגדולים, השנה שבה הבלתי אפשרי הפך לאפשרי, הסיוט נצבע בוורוד, החלום נצבע באפור. השלום הבלתי אפשרי עם מצרים הפך אפשרי. הסיוט שהליכוד יעלה לשלטון ומנחם בגין, אימת הישראלים, יהיה לראש הממשלה נצבע בוורוד, והחלום שבשנה הבאה נשב על המרפסת ונספור ציפורים נודדות נצבע אפור. בגין לא היה סיוט, והשלום לא היה חלום כמו שדימינו אותו — מעולם לא ספרנו ציפורים נודדות במרפסת .\n\nזאת השנה שבה ישראל עוד עסקה בגדולות, הכי גדולות בתולדותיה, לא כולל מלחמות. במאי התרחש המהפך הפוליטי, יצחק בן אהרון הציע להחליף עם, אבל בגין החליף מדיניות. במוצאי שבת, ה–19 בנובמבר, בתשע בערב, נחת מטוסו של אנואר סאדאת בנמל התעופה בן גוריון. כתב צעיר, ילד, באמצע שנות העשרים לחייו, עמד ביציע העיתונות מול המטוס הנוחת ושידר לגלי צה\"ל את הרגע, את האיש בחליפה האפורה שירד מכבש המטוס ועתיד היה לשבות את לב הישראלים בתוך שעות. והילד הזה הייתי אני. יעבור רק חודש עד שאנחת בקהיר.\n\nלכתוב את זה עכשיו מסחרר, וכמה שזה היה מסחרר אז. סאדאת שסיפרו לנו עליו שהוא רודן, מסומם ואנטישמי, התגלה כאדם רב־קסם, וכשנפגש עם גולדה מאיר בכנסת והזכיר לה איך נהג לכנותה, \"הגברת הזקנה\", לקול צחוקה, אי אפשר היה להישאר אדיש.\n\nלהסתובב בווילה של סאדאת באיסמעיליה, שבה אירח את בגין לביקורו הראשון במצרים, עם מכשיר שידור אימתני על הגב ואנטנה שמגיעה לשמיים ולשמוע את משה דיין נוזף בי בשחצנות בשידור חי היה קשה, אבל בלתי נשכח.\n\nלהתגנב בלילה מהמלון השמור בגיזה עם ויקטור נחמיאס שנולד בקהיר ואהוד יערי שסיפר לנו עליה במשך שנים, לראות את אורותיה של ולאכול את ממתקיה, היה בלתי נתפס. עוד 12 פעמים הייתי בה, אבל הרגעים הללו כבר לא חזרו. הם כנראה לא יחזרו עוד לעולם.\n\nאם רוברט דוידסון היה מחליף את הנרי פורד | נטע אחיטוב\n\nאברדין, 1842. רחובות העיר הסקוטית סואנים ללא אף מכונית. עגלות מאיצות, סוסים מחכים ליציאה לדרך. באחד מבתי העיר הזו גר מי שהיה צריך להיות הממציא החשוב ביותר של עולם התחבורה: רוברט דוידסון, שהציג אז לעולם דגם של מכונית חשמלית קטנה ויעילה. היה נדמה שדוידסון והמכונית החשמלית שלו מצויים בנתיב הבטוח אל עבר ייצור תעשייתי; \"בקרוב ההמצאה שלו תחליף את הקיטור\", נכתב אז בעיתון. אבל הדברים לא פעלו כמתוכנן. דוידסון הצנוע לא הצליח לרתום משקיעים וחזר לעסוק בתחביביו הישנים — אסטרונומיה וטיפוח אוסף כינורות.\n\nעברו לתצוגת גלריה\n\nהמאות ה–19 ותחילת ה–20 היוו תפאורה לדרמה תעשייתית, שתוצאותיה משפיעות על חיינו עד היום. מרוץ צמוד התחולל בין ממציאים שונים להיות הראשונים לייצר מכונית פרטית במחיר סביר. כמה שנים לאחר כישלונו של דוידסון, רשם הממציא הגרמני מלא הנחישות, קרל בנץ, את הפטנט הראשון למכונית המונעת בדלק וב–1910, התעשיין מארה\"ב הנרי פורד סתם את הגולל על מכוניות חשמליות לעשרות השנים הבאות. הוא הקים את המפעל הראשון בעולם לייצור המוני של מכוניות במישיגן ומצא שהמפעל יעיל ורווחי יותר כאשר על הפס מיוצרות מכוניות ממונעות בדלק ולא בחשמל. מאז ועד היום, כולנו תלויים בנוזל השחור, תלות שכל הסימנים מצביעים על כך שהיא מובילה אל סופנו.\n\nההיסטוריה האנושית נעדרת תכופות צדק; כך הוא בכל מקרה המצב עם המצאת המכונית הפרטית. פורד, אנטישמי וקפיטליסט מושבע, ניצח במרוץ ייצור המכוניות וברא קופסת פלדה מזהמת להחריד. עד היום, אנחנו וכל צאצאנו משלמים על הניצחון שלו מחיר כבד. הייתי שמחה להיות אלת הצדק של עולם התחבורה, לחזור בזמן אל תחילת המאה ה–20 ולהעניק את הבכורה להמצאת המכונית הפחות מזהמת והיותר מקיימת, כך שכל היתרונות שהביא עמו הרכב הפרטי יישמרו, אבל במחיר סביבתי קטן יותר. דמיינו את כל השפע של החיים המודרניים מינוס מאה שנים של גזי חממה, רעש מנועים ואוויר מטונף.\n\nאז מה יכולה אלת צדק תחבורתית לעשות? את כל מה שממשלות וערים מנסות לעשות היום בעקבות מה שאנחנו יודעים על הקשר בין שריפת הדלק של 1.5 מיליארד כלי הרכב בעולם לבין התחממות כדור הארץ — רגולציה, סובסידיות, הטבות מס וחקיקה שמעניקים העדפה למכונית הפחות מסוכנת. לו כל אלה היו מתרחשים בתחילת המאה ה–20 והמודרנה היתה נשענת על מכוניות חשמליות, יכול להיות שהיום היתה לנו פריבילגיה לדבר רק על המחיר הסביבתי של תעשיית הבשר.\n\nלגלות על הרומן הסודי של המלכה | נרי ליבנה\n\nבמכונת הזמן שלי הייתי רוצה לנסוע דווקא קדימה, לשנת 2085, שאין שום סיכוי שעדיין אהיה בה בחיים, ובפרט אם אקפיד על הרגלי הבריאות הקלוקלים שלי. האמת, זה יכול להיות גם לפני או אחרי. בחרתי בשנת 2085 משום שזו השנה שבה הורתה המלכה אליזבת לפתוח את המכתב שהניחה בכספת. אני מתה לדעת מה כתוב בו, על אילו סודות היא מתוודה? האם היה לה רומן סודי? כי בעלה, כידוע, דווקא הִרבה להתהולל. האם צ'רלס אינו בנו של פיליפ אלא תוצאה של יחסי מין עם צנון? האם, ישמור השם, היו לה גם חיי רגש? סקס? אבל לא אליזבת היא שמעניינת אותי באמת.\n\nעברו לתצוגת גלריה\n\nמעניין אותי לדעת אם עדיין יהיה עולם, ואם יהיה, האם יגיעו הטמפרטורות בתל אביב ל–50 מעלות או האם יעלה הים על גדותיו ויציף את תל אביב כולה. האם ירושלים, דווקא העיר שיש לי עמה יחסי אהבה ובעיקר שנאה, תהיה לאי בלב ים ותושביה יחסלו זה את זה בקרבות על רקע עדתי ודתי? והכי חשוב, האם בכלל עדיין תהיה מדינה? ואם תהיה, האם היא תהיה דיקטטורה תאוקרטית כפי שאני חוששת? במצב כזה בהחלט כבר עדיף למות.\n\nעוד יותר מעניין אותי לדעת אילו חיים יחיו נכדיי, אם יישארו (כפי שאני מקווה) באירופה. מיכאל יהיה אז בן 71 ולילה בת 67, ואם מערכת הרווחה של גרמניה עדיין תפעל כשורה הם יהיו פנסיונרים שיחיו בביטחון כלכלי — אבל איך ייראו חייהם? האם אירופה תוצף בפליטים מאזור הים התיכון ומאפריקה ותפרוץ מלחמת עולם?\n\nבמחשבה שנייה, נראה שעדיף לי להסיע את מכונת הזמן שלי אחורה בזמן ולתקן טעות אוטוביוגרפית איומה, שכן ברור לי שהייתי אמורה להיוולד באיטליה, בטורינו, ליד נטליה גינצבורג אהובתי (ומשם הייתי עוברת כמותה לרומא) ולשני הורים איטלקים, מוזיקאים. זה נהיה לי ברור כשמש ביום שבו דרכה רגלי בפעם הראשונה על אדמת איטליה.\n\nיש לי את כל הנתונים להיות איטלקייה, אני אוהבת כל דבר שקשור לתרבות שלה ואוהבת מאוד אוכל איטלקי וגם איטלקים. השפה האיטלקית גורמת לי ריגוש גופני וגם המטומטמים שבאיטלקים נשמעים לי חכמים מאוד, כי אינני דוברת איטלקית. גם המקומות הכי מכוערים באיטליה נראים לי יפים מתל אביב. נועדתי להיות איטלקייה וזו ההזדמנות היחידה שתהיה לי לממש את הפוטנציאל.\n\nחשבנו שאנחנו הטובים והוא הרע. אז חשבנו | אלון עידן\n\nלא רגע גדול, לא יום היסטורי, לא שנה יוצאת דופן, סתם החיים. ובכל זאת.\n\nבשנות השמונים בבת ים אפשר היה לקרוא לילדים בכיתה \"רבין הפרסי\" ו\"משה השמן\". אז קראנו להם רבין הפרסי ומשה השמן. ורצינו שרבין הפרסי ומשה השמן יתחילו מכות. כי רבין הפרסי, חוץ מזה שהיה פרסי, היה גם ענק כזה, גבוה ממש, לפחות ראש־ראש וחצי מעל כולם. ומשה השמן היה אמנם קצת פחות גבוה, אבל הוא היה, ובכן, שמן, כלומר גדול, רחב, עבה, והיינו חייבים להכריע מי הילד הכי חזק בשכבה — רבין הפרסי או משה השמן.\n\nעברו לתצוגת גלריה\n\nהם עצמם לא ממש רצו להתחיל מכות. משה השמן אולי קצת, אבל רבין בטח שלא. הוא היה ילד טוב לב כזה, לא אלים בכלל, עדין נפש, אבל בגלל שקראו לו רבין ובגלל שהוא פרסי ובגלל שהוא רצה להיות מקובל — בסוף הוא הסכים. וכך, באחד מימות השבוע, במגרש החול שמאחורי מבנה בית הספר, התכנסו כמעט כל הבנים של השכבה, וגם כמה בנות, כדי לראות את הקרב המיוחל בין רבין הפרסי למשה השמן (היה קרב גדול שלא הוכרע בנוקאאוט).\n\n\"קובי האתיופי\" הגיע לכיתה שלנו בשנה שאחרי. הוא נראה שונה והוא דיבר בשפה מוזרה וכמעט כולם התרחקו ממנו. הוא גם התלבש בבגדים מלוכלכים ולהורים שלו לא היה כסף. גם לא היו לו חברים, חוץ מרבין הפרסי שניסה לעזור לו, אולי בגלל שגם לו היה מבטא קצת מוזר וגם הוא נראה קצת שונה מכולם.\n\nויום אחד רבין הפרסי הזמין את קובי האתיופי אליו הביתה. זאת היתה הפעם הראשונה שמישהו הזמין את קובי האתיופי הביתה. ומה שקרה זה שבחדר של רבין הפרסי היתה קופה קטנה כזאת כמו שיש לילדים ושהם שמים שם דמי כיס שהם מקבלים מההורים או כסף שנותנת הדודה בימי הולדת. וכשברגע מסוים רבין הפרסי יצא מהחדר, אולי להביא מיץ או משהו כזה, קובי האתיופי לקח את הקופה, זרק אותה מהחלון ואז מיהר לצאת מהדירה של רבין הפרסי שלא הבין מה בדיוק קורה.\n\nאת הסיפור על קובי האתיופי שירד למטה, אסף את הכסף מהקופה השבורה ואז ברח הביתה — שמענו ביום שאחרי. זה היה הסוף שלו כמובן. מאותו רגע אף אחד לא הסכים לדבר איתו או להתייחס אליו. הוא הרי גנב. והוא עוד ניסה לגנוב מרבין הפרסי שניסה להיות חבר שלו. עברו עוד כמה שבועות עד שקובי האתיופי נעלם מהכיתה, לא בא יותר. מאז לא שמענו עליו כלום.\n\nחשבנו אז שאנחנו הטובים, חשבנו אז שהוא הרע. אם רק אפשר היה לחזור ולהפוך את הסדר.\n\nכרטיס אחד ל\"בן דודנו האמריקאי\" | ניר צדוק\n\nלאן כבר אפשר להפנות מכונת זמן שיש בה מספיק דלק לנסיעה אחת בלבד? לפני הכל, צריך להיסגר על המניע — אם השאיפה היא לחזור לאחור כדי לשנות את מהלך ההיסטוריה, להסיט את היד שעתידה לירות באקדח, או לשכנע נשיא שעומד להירצח שמוטב יהיה אם ישקול מחדש את הביקור בתיאטרון.\n\nעברו לתצוגת גלריה\n\nהמניעים האלוהיים הללו, השואפים להתערב באופן שבו בני האדם מנהלים את ענייניהם, פחות מדברים אליי. מישהו נרצח? שיירצח. ממילא, מי יכול לומר שמוטב היה לאנושות לו היתה פונה ימינה במקום שמאלה בצומת היסטורי? אם כך, את המסע שלי בזמן הייתי מבצע כתייר בלתי נראה או מתערב, בחליפת המאה ה–21 אם אפשר, ועם הבטחה לשמור על הידיים בכיסים.\n\nלא, לא אסב את תשומת לבו של הנרי רת'בון, שותפו של אברהם לינקולן לבילוי בתיאטרון פורד, שלג'ון וילקס בות' יש תוכניות זדוניות. רת'בון הבחין בבות' שבריר שנייה אחרי שירה את הירייה הגורלית ויכול היה להסתייע במידע מוקדם, אך אינני רוצה להפוך לחלק מההיסטוריה בעצמי — רק לחוות אותה באופן שאינו עיוני, להחליף את המילים הצפופות על הדפים המצהיבים של הספרים הרבים שקראתי במבט אחד בעיניים.\n\nההתנקשות בלינקולן היא האובססיה הלא־ספורטיבית הגדולה ביותר שלי. קראתי על האירוע תלי תלים של מילים, עד שנדמה היה לי ששמעתי את עצמות רגלו של בות' נשברות כשנחת על הרצפה החורקת של במת התיאטרון. חשתי בעוצמת הלהבות שבערו באסם שבו הסתתר הרוצח וחייבו אותו לצאת אל שוביו, ובבהילות שאחזה בהמון שסחב את הנשיא הגוסס לבניין מעברו השני של הרחוב, שם מת כעבור מספר שעות.\n\nכשהלכתי לסיור בתיאטרון פורד, יותר משפקחתי את העיניים, עצמתי אותן. ניסיתי לדמיין איך את הנשים בלבוש העכשווי מחליפות נשים בביגוד תקופתי, את הגבר בכובע הבייסבול מחליף נשיא במגבעת.\n\nאני יכול לנסות ולפרק מה כל כך מסקרן אותי בסיפור הזה — אולי האכזריות שמשתמעת מהאופן שבו אדם חזק מאבד מכוחו ברגע אחד, הקדרות האינטואיטיבית שמתלווה לכל אירוע באותה תקופה, האמריקאנה המובהקת — לבטח הריחוק המוחלט שלי מהסיטואציה, כמי שאינו אמריקאי, אינו נשיא, אינו רוצח וגם לתיאטרון לא הולך.\n\nכן, את מכונת הזמן שלי הייתי מכוון ל–14 באפריל 1865, אל מחוץ לקופות תיאטרון פורד. הייתי מבקש כרטיס אחד להצגה \"בן דודנו האמריקאי\", אבל עם המזל שלי בטח כבר נגמרו כרטיסים. או אז הייתי בורח משם הכי רחוק שאפשר, שחלילה לא יקרה לי משהו.\n\nללחוש לערפאת ורבין באוזן | שירין פלאח סעב\n\nמבין כל הרגעים המכוננים מאז הקמת מדינת ישראל, טקס החתימה על מסמך העקרונות הישראלי־פלסטיני ב–13 בספטמבר 1993 היה הרגע שהצית את ניצוץ התקווה לשלום. סוף כל סוף היה אופק לחיים משותפים וליחסי הדדיות בין שני העמים. אבל כמו כל דבר בישראל, הניצוץ הזה נכבה מהר למדי. מנקודת מבט עכשווית, המילה \"שלום\" מתעתעת, בייחוד במציאות של הסכסוך הישראלי־הפלסטיני, שרק הולך ומעמיק עם הזמן ונעדר כל אופק מדיני.\n\nעברו לתצוגת גלריה\n\nראש הממשלה יצחק רבין אמר באותו היום: \"באנו לשכך את הכאב והזיכרונות הקשים, להתפלל ולקוות לשלום. אומר לכם, הפלסטינים: נגזר עלינו ועליכם לחיות במשותף, על אותה כברת־אדמה, באותה ארץ\". זה הרגע שהייתי רוצה לחזור אליו, לדבר על לבם של המנהיגים שבילדותי גרמו לי שאאמין בשלום. עד היום אני נאחזת בתקווה השברירית הזאת, ומיום ליום גובר בי החשש שאאבד אותה.\n\nלפני ההכרזה על ההסכם והחיוכים למצלמות, הייתי לוקחת את יאסר ערפאת לשיחה ואומרת לו שלעולם לא ישכח את הפלסטינים שנשארו מאחור. הפלסטינים שחיים במחנות הפליטים, שאיבדו את כל מה שיש להם, שגורשו בלי זכות שיבה ונשארו אנשי ה\"שום מקום\". הייתי מפנה את תשומת לבו ואומרת: \"ערפאת! אל תשכח אותם. כי ככל שתתעלמו מהם, כך יגבר הכעס שלהם על הרשות הפלסטינית. הם יתקוממו וינקמו בכם, וישללו על הסף כל תהליך שלום או הידברות עם הצד הישראלי\". הייתי גורמת לו להפנים שהדרך לשלום עוברת במחנות הפליטים, ולא רק ברמאללה.\n\nולרבין, האיש שהאמין שהשלום הוא הדרך היחידה לחיות במשותף עם הפלסטינים, הייתי לוחשת באוזן שהנחישות להכריז על שלום אינה מספיקה כדי להשריש אותו במציאות העקובה מדם. הייתי רוצה להגיד לו: \"אי אפשר להתחיל דרך של שלום בלי לדבר על הנכבה שעדיין חיה ובועטת בקרב העם הפלסטיני. הנכבה הזאת מתמשכת ועוברת מדור לדור, וצריך לכוון לשלום גם למען הדורות הפלסטיניים שיבואו אחריכם\". אילו יכולתי, גם הייתי מזהירה אותו מפרץ הקיצוניות הימנית בישראל, שיקבור את התקווה לשלום וימחק את כל התהליך שהתחיל.\n\nללמד את ההומו ספיינס על תזונה נכונה | גדעון לב\n\nהחיים שלנו צפופים מתמיד. ניסיון לבילוי שקט על חוף הים השבוע היה כרוך במאבקי טריטוריה, ולא רק על החול. זה לא צפוי להשתפר. האוכלוסין מתרבין והקרחונים נמסים. עד 2050 יישאר מהחוף החיפאי החביב עליי לא יותר מדגל שחור מתנוסס מראש סוכת המציל שתכוסה במים. חופים הם באמת רק לפעמים.\n\nעברו לתצוגת גלריה\n\nלא תמיד זה היה ככה. לאורך כמעט כל התקופה מאז הופיעו ההומו ספיינסים הראשונים, חיו על פני הפלנטה לא יותר מכמה מאות אלפים מהם. ואז, לפני כעשרת אלפים שנה, זינק הגרף הדמוגרפי האנושי המדשדש כמו ערך הביטקוין בעשור האחרון — עם עתיד מעורפל לא פחות.\n\nמה שקרה באותם ימים הוא שאיפשהו במזרח התיכון, קרוב למדי אלינו, החלו בני אדם לטפח גידולים חקלאיים. כך הם זכו לנגישות יומיומית לאחד הפרסים הנדירים של עולם הטבע — פחמימות. מלבד תענוגות קולינריים חדשים והיכולת לשמור מזון, הדבר שיבש איזונים ביולוגיים שעד אז הגבילו מאוד את היכולת של נשות האדם ללדת. ואכן, עד היום בחברות של ציידים־לקטים, כל אישה יולדת מספר מועט של פעמים בחייה, בהתאם למוכנות של גופה לכך. לפי אחת ההשערות, פרמטר מרכזי שמאותת לגוף שיש לו מוכנות ללידה בריאה הוא זמינות פחמימות.\n\nחקלאות הפכה את המרכיב התזונתי, שהיה מהקשים ביותר להשגה, לזמין מכולם. התוצאה היתה בייבי בום חסר תקדים ולא נורמלי, והוא נמשך עד היום, ומתודלק בקצבאות. בני האדם פרו ורבו עד שכיסו את כל פני הארץ, מצמצמים דרסטית את שטחי הטבע הפראי ואת אוכלוסיות בעלי החיים האחרים. במאות השנים האחרונות התפשטות זו כבר מערערת את מערכות האקלים המורכבות של הפלנטה, דבר שמעמיד בסכנה את קיומה של האנושות עצמה.\n\nכבונוס, היכולת לצבור מזון גרמה גם ליצירת חברות מעמדיות ולפערי עושר מוטרפים — שמונת האנשים העשירים בתבל (כולם גברים, כמובן) מחזיקים בכמות משאבים שווה לזו שכמחצית האנושות מחזיקה בה (יותר מ–3.5 מיליארד בני ובנות אדם).\n\nהאם קפיצה בזמן לשנת 8,000 לפנה\"ס והעברת סדנת תזונה נכונה על סכנות הפחמימות לציידים־לקטים המקומיים תמנע את השיבוש הגדול? שווה ניסיון. אם כי הצלחה פירושה שנאבד את הפיצה, הבירה ועוגות גזר. וגם 99.99% מכלל בני האדם החיים היום, ובכלל זה את הח\"מ ככל הנראה. פחמימות או לא להיות? אכן בחירה קשה מאוד.\n\nלפרק את החומה | ענת קם\n\nילידי שנות ה–80 כמוני גדלו לעידן של תקשורת המונים ולאפשרות להיות עדים, בזמן אמת, לאירועים משני חיים. מטבעם, אלה לרוב אסונות — פיגועי 11 בספטמבר כדוגמה מובהקת — כי הם גם מצטלמים יפה וגם, אפילו אם אינם מסיטים את מהלך ההיסטוריה, הם הופכים לנקודת ציון מובהקת בה. האירועים היפים והמשמחים הם לרוב שיאו וסופו של תהליך ולא תחילתו — חתימה על הסכם השלום עם ירדן, למשל — ולכן להיות נוכח בו זה לא באמת לחזות בהיסטוריה מתהווה.\n\nעברו לתצוגת גלריה\n\nמשום כך הייתי רוצה לחזור, ככל שמדובר בגזור־הדבק למי שאני היום, עיתונאית, למסיבת העיתונאים שכינס גינתר שבובסקי ב–9 בנובמבר 1989, ושפתחה בפועל, הגם שבטעות, את הפלת חומת ברלין.\n\nשבובסקי, דובר הוועד המרכזי של הרפובליקה הדמוקרטית הגרמנית — המוכרת כגרמניה המזרחית — כינס את מסיבת העיתונאים לאחר שהתסיסה החברתית במזרח גרמניה וברפובליקות סובייטיות נוספות הגיעה לשיא. שבועות של הפגנות המוניות, אלפי עצורים וסף קריסה כלכלית הביאו את השלטון במזרח גרמניה להחליט כי כל אזרח יוכל לעזוב את המדינה דרך כל מעבר. הבלבול שאחז בשבובסקי באותה מסיבת עיתונאים הוביל אותו להודיע, בטעות, שההחלטה תיכנס לתוקף מיידי. ההמונים הקשיבו לדבריו וצבאו על הקיר שקרע את מדינתם קרוב לשלושים שנה, ושהיה לסמל של המלחמה הקרה.\n\nבשונה מהרבה אירועים דרמטיים אחרים, בהם תפקיד התקשורת פאסיבי ושעיקרו לתעד את האירועים ולא ליצור אותם, בערב ההוא לתקשורת היה תפקיד פעיל. על רקע האירועים בשבועות שקדמו ל–9 בנובמבר, הבינו גופי התקשורת הבינלאומיים שמשהו קורה, ועיבו את נציגויותיהם בברלין. הדרישה לתשובות מהמשטר שהובילה לכינוס הבהול של אותה מסיבת עיתונאים מגומגמת, היתה חידוש היסטורי בפני עצמו בגרמניה המזרחית.",
    "המדינה לא אישרה למועצת עילבון לקרוא לרחובות ביישוב \"השיבה\" ו\"מחמוד דרוויש\"": "משרד הפנים לא אישר למועצת עילבון לקרוא לרחובות ביישוב \"מחמוד דרוויש\" \"השיבה\" ו\"גמאל עבד אל נאצר\", מבלי לנמק. המועצה קיבלה בחודשים האחרונים החלטה להעניק שמות חדשים לכמה רחובות ביישוב. לפי החוק, לאחר אישור השמות במועצה יש להעבירם לאישור ועדת השמות במשרד הפנים. הבקשה אושרה, אך ללא שלושה מהם: \"רחוב השיבה\", רחוב על שם נשיא מצרים לשעבר גמאל עבד אל נאצר ורחוב על שמו של מחמוד דרוויש, המשורר הלאומי הפלסטיני. ממשרד הפנים נמסר כי השמות \"בבדיקת המשך\".",
    "כל הדרכים מובילות לשולחן החג: מפת הפקקים והעומסים המלאה": "הכוננות הביטחונית הגבוהה תימשך לאורך כל החג. צה\"ל יתגבר את החטיבה המרחבית שומרון בסיירת גולני, לטובת חיזוק ההגנה ופעולות יזומות ומארבים בשטח כדי לסכל פיגועי ירי, שמספרם עלה מאוד באחרונה באזור שכם. היערכות מיוחדת גם במשטרת התנועה לקראת ערב ראש השנה לנוכח עומסי התנועה הצפויים, כולל פריסה מוגברת של כוחות שיטור, ניידות ואופנועים, ומעקב במרכז הבקרה.\n\nעדכונים שוטפים:\n\nבתוך כך, משטרת התנועה עדכנה כי קיים עומס בכביש 77 למזרח, מכיוון הושעייה לצומת גולני. במרכז, כביש 2 לצפון עמוס מנתניה לקיסריה, כביש 6 לצפון, עמוס מאייל לבאקה וכביש 4 לצפון, עמוס מבני דרור ל-הרא\"ה וממסובים לגבעת שמואל. כמו כן, כביש 1 למזרח, עמוס מלטרון לשורש.\n\nעל פי ההערכות, בצפון צפויים עומסים בכבישים 85 ו־90, באזור מחלף עמיעד, בכביש 6 צפונה ממחלף עירון למחלף תל קשיש, ובכביש 65 ממחלף תל קשיש לאום אל־פחם. עומסים צפויים גם בכבישים 90 ו־92, באזור הכנרת. בשרון צפויים עומסים בכביש 2 מנתניה לחדרה, ובכביש 4 בין צומת רעננה לחדרה. גם בכביש 20 ייתכנו עומסי תנועה, בין גלילות לשפיים. בכביש 1 צפויים עומסים מבית הערבה שבצפון ים המלח למישור אדומים. ובדרום צפויים עומסים בכביש 4, מאשדוד לאשקלון, ובכביש 6 - ממחלף מאחז למחלף בית קמה.\n\nהעומסים הצפויים בערב החג (צילום: משטרת ישראל)\n\nלקראת החג כבר החלה \"יציאת מצרים\": 20 אלף ישראלים כבר ירדו לנפוש בסיני, וגם היום צפויים עומסים כבדים. המוני בית ישראל יוצאים גם לחו\"ל: ביום חמישי עברו בנתב\"ג כ־90 אלף נוסעים בכ־500 טיסות. עומס צפוי גם באתרי הטבע והנופש בארץ.\n\nומה מכין מזג האוויר: על פי תחזית השירות המטאורולוגי בבית דגן, היום הטמפרטורות יהיו מעט גבוהות מהרגיל, בעיקר בהרים ובפנים הארץ. בתל אביב - 30 מעלות, בירושלים – 35, בחיפה – 27, בטבריה ובבית שאן – 37, בצפת – 28, בעין גדי – 36, בלוד – 34, בבאר שבע – 35 ובאילת – 39. מחר ומחרתיים לא צפוי שינוי ניכר.",
    "״קבוצת הנמלים של אבו דאבי״ השלימה שתי עסקאות בשוק המצרי": "״קבוצת נמלי אבו דאבי״ השלימה בהצלחה את רכישת 70% ממניות ״טרנסמאר אינטרנשיונל לשילוח״ (״טרנסמאר״) ו״טרנסקארגו אינטרנשיונל״ (TCI), בשווי כולל של 140 מיליון דולר אמריקאי.\n\nרכישת שתי החברות המצריות הללו מהווה העסקה הבינלאומית הראשונה של הקבוצה מהאמירויות החברה סבורה ששתי חברות אלה יספקו לה פלטפורמה חשובה להשגת צמיחה בשוק המכולות והמטענים המצרי וכן להרחיב פעילותה בנמלי מצרים, צפון אפריקה, המפרץ וים סוף. יצוין ש״טרנסמאר״ הוא קו מכולות הפועל במזרח הים התיכון, בים האדום, במפרץ הערבי ובחוף המזרחי של יבשת אפריקה. TCI הינה חברת שילוח המתמחה בטיפול במטענים הקשורים לפרויקטים, מטענים בתפזורת, מטענים תעשייתיים בתפזורת, מטענים כלליים, מכולות וכן שירותי אחסנה ומחסנים.\n\nבמהלך השנה האחרונה הרחיבה הקבוצה מאבו דאבי באופן משמעותי את הנוכחות הגלובלית שלה באמצעות מספר השקעות ושותפויות בשווקים הממוקמים בצירי הסחר העיקריים של איחוד האמירויות, הכוללים את ירדן, אוזבקיסטן, טנזניה ומצרים.",
    "אוקראינה תוריד את דרג היחסים הדיפלומטיים עם טהראן בתגובה לאספקת הכטב\"מים האיראניים לרוסיה": "נשיא אוקראינה וולודימיר זלנסקי הודיע אתמול (שישי) כי הורה לשלול את כתב האמנה של השגריר האיראני באוקראינה, בתגובה על אספקת המל\"טים האיראניים לרוסיה. זלנסקי גם הורה \"לצמצם באופן משמעותי\" את צוות הדיפלומטיים בשגרירות אוקראינה בטהראן.\n\n\"העולם ידע על כל מקרה של שיתוף פעולה עם הרשע\", אמר זלנסקי בהצהרתו הלילית, \"ויהיו לכך השלכות מתאימות\". לדברי זלנסקי, שמונה כטב\"מים מתוצרת איראנית יורטו עד כה במלחמה. אוקראינה וארה\"ב האשימו את איראן באספקת כטב\"מים לרוסיה לשימוש במלחמה באוקראינה, האשמה אותה טהראן מכחישה. במשרד החוץ של איראן אמרו כי הם מצרים על ההחלטה האוקראינית.\n\nגורמים צבאיים בדרום אוקראינה אמרו כי הצבא הפיל אתמול ארבעה כטב\"מים \"מתאבדים\" מסוג \"שאהד-136\", מעל הים סמוך לנמל אודסה. בעיתון האוקראיני \"אוקראינסקה פרבדה\" דווח כי חיל האוויר האוקראיני הפיל בפעם הראשונה מל\"ט מסוג \"מוהאג'ר-6\", המשמש למטרות ביון ותקיפה.\n\nתיעוד של המל\"ט מדגם \"מוהאג'ר-6\" שהופל\n\nבאוגוסט פקיד בכיר בארה\"ב אמר כי התגלתה שורה של תקלות בכלי הטיס שהעבירה איראן לרוסיה לצורך הלחימה נגד אוקראינה. לדברי הבכיר, הרוסים נתקלו ב\"כשלים רבים\" במשלוח הראשון של המל\"טים שהגיע למדינה, שכלל שני סוגי מל\"טים התקפיים מדגמי \"שאהד\" — \"שאהד-129\" ו-\"שאהד-191\" — וכן מל\"טים מדגם \"מוהאג'ר-6\" המשמשים לצורכי סיור וביון.\n\nMohajer-6 מל\"ט סיור, ביון ותקיפה בינוני (נכנס לשירות: 2018)\n\nטווח: 12 שעות טיסה, 200 ק\"מ\n\nלדברי הגורם, המשלוח הראשוני הוא חלק מהעברה מתוכננת של מאות מל\"טים נוספים מסוגים שונים לרוסיה מתוצרת איראן. \"אנו מעריכים שרוסיה מתכוונת להשתמש במל\"טים האיראניים הללו, שיכולים לבצע תקיפות אוויר-קרקע, לוחמה אלקטרונית וסימון מטרות בלחימה באוקראינה\", אמר הגורם האמריקאי.",
    "הסיבות שבגללן התיירים מאיחוד האמירויות לא רוצים לבקר לישראל": "מאז הסכמי אברהם, תיירים ישראלים מציפים את איחוד האמירויות, והמדינה הפכה ליעד השמיני המבוקש ביותר, ככל שמדובר במספר התיירים המגיעים אליו. האמירותים לעומתם מבוששים להגיע לישראל.\n\nמדובר בתופעה המשחזרת את מערכת היחסים התיירותית של ישראל עם מדינות ערב אחרות שעימן היא לא במצב מלחמה. גם כשמדובר במצרים, ירדן, טורקיה או מרוקו, אין מה להשוות את היחס בין מספר התיירים הישראלים שמגיעים למדינות אלה, למספר הזעום של מצרים, ירדנים, טורקים או מרוקאים המגיעים לבקר בארץ.\n\nכשמדובר על מצרים או ירדן – מדינות בהן התוצר לנפש נמוך משמעותית מבישראל – יש לכך הסבר כלכלי. חופשה בישראל היא אירוע יקר מנשוא עבור אזרח ירדני או מצרי מהמעמד הבינוני. עבור הישראלים לעומת זאת, הגעה למדינות אלה משמעותה זינוק דרמטי בכוח הקנייה. הישראלי הפשוט נוסע לטורקיה ומדינות ערב אחרות כדי להרגיש עשיר בזכות החוזק של השקל.\n\nאלא שמול האמירותים, מערכת היחסים היתה אמורה להיות אחרת. ברמה הכלכלית התוצר לנפש שלהם לא רחוק מזה של הישראלים. היינו מצפים שהם ינהרו לביקור בכיפת הסלע כדי לצפות באבן השתייה באל אקצה, ולהתרשם מהמקום ממנו עלה הנביא מוחמד אל השמיים. יש על כן כמה סיבות אפשריות לכך שהם לא עושים זאת.\n\nראשית, גם למוסלמי עשיר – החוויה של המעבר בנתב\"ג עם דרכון של מדינה ערבית אינה בגדר חוויה נעימה. גם אם עברו את הבידוק בנתב\"ג, הסיור ברחבי ישראל לדוברי ערבית עלול לעורר מתיחות. שני התיירים מאיחוד האמירויות שנקלעו בתחילת אוגוסט לאירוע של ניסיון חיסול פלילי – ועוכבו על לא עוול בכפם על ידי אזרחים ישראלים מבוהלים – יכולים להעיד על כך.\n\nשנית, כנראה שגם עבור תייר מאיחוד האמירויות – יקר פה. בזמן שהישראלים נוהרים לדובאי ונלהבים מכך שהם יכולים לקבל לילה במלון פאר במחיר שווה לכל נפש, תושב איחוד האמירויות מבין שבבחירה בין נופש באירופה או במדינה ערבית שכנה, לבין ישראל - התמורה לכסף בישראל היא נמוכה.\n\nלבסוף, גם אם לכאורה התוצר לנפש באיחוד האמירויות לא רחוק מזה של ישראל – צריך לזכור כי מדובר במדינה בה מתוך 10 מליון התושבים – רק כ-12% הם אזרחים. מדדי האי שוויון הרשמיים של איחוד האמירויות אולי מעידים כי רמת האי שוויון בה גבוהה מזו של ישראל, אבל בשקלול כל אותם אנשים העובדים ומתגוררים במדינה אבל אינם נחשבים לאזרחיה, התמונה עשויה להיות שונה. ספק אם כל העובדים הללו יכולים להרשות לעצמם חופשה בישראל.\n\nלמדינת ישראל אין הרבה מה לעשות בנוגע לסיבה האחרונה. אבל בנושא של המחירים המופקעים מהם סובלים בישראל התיירים, והיחס במדינה לתיירים ערבים – יש מה לעשות. הסכמי אברהם הזניקו את מספר המדינות הערביות עימן יש לנו יחסים. הקרבה שלנו אליהן אמורה לגרום לכך שתיירים ממדינות אלה יגיעו לישראל בשיעורים גבוהים. ניתן לחנך את בודקים בנתב\"ג ואת כלל האוכלוסיה להתייחס אליהם בצורה מכבדת. וזו גם הזדמנות לנסות להבין מדוע העלות שרואה לנגד עיניו תייר בבואו לטיול בישראל היא כה גבוהה.\n\nעברו לתצוגת גלריה ראש ממשלת ישראל הקודם נפתלי בנט נפגש עם יורש העצר של אבו דאבי, שייח' מוחמד בן זאיד אל-נהיאן צילום: WAM / REUTERS\n\nמה עוד קורה?\n\n1. למי הייתם מלווים כסף קודם? לתלמיד בקורס חשמלאות רכב? תלמיד בבית ספר לבישול? סטודנט למדעי מזרח אסיה, או סטודנט למדעי המחשב?\n\nהידיעה לפיה המדינה בוחנת בימים אלה הענקת הלוואות בתנאים מיוחדים לסטודנטים למקצועות ההיי־טק הציפה אצלנו את השאלה הזו. נכון הוא שהמניע מאחורי הרעיון הזה הוא להרחיב את מספר התלמידים שילמדו מקצועות היי־טק, ולהכניס לתחום שעשוי להבטיח קריירה בעלה הכנסה גבוהה – גם אנשים שידם אינה משגת לשלם עבור הלימודים היקרים. אבל יש גם צד שני למטבע. בשיקולים של היחס בין הסיכון לפוטנציאל הרווח – סטודנטים למקצועות המחשב הם לווים הרבה יותר 'בטוחים', מאשר סטודנטים למקצועות ההומאניים. על כן החלטה של המדינה להעניק להם הלוואות בריבית נמוכה, שהלווה יתחיל להחזירן רק אם יגיע להכנסה ברמה מסוימת, היא גם מהלך מחושב שישתלם למדינה מבחינה כלכלית. למעשה לא מן הנמנע שגורמים פרטיים היו קופצים על הרעיון לממן סטודנטים כאלה.\n\n2. עיתונאי אמריקאי יצא לטייל בסין בקיץ האחרון. הוא גילה שחצי מהמדינה נהפכה לתנור ענקי\n\n3. קבוצת מאיר, המייבאת את וולוו והונדה, היא חברה פרטית שעד היום לא הוענק לה תג מחיר. אלא שאם העסקה של יעקב שחר למכירת 14% מהקבוצה להפניקס תצא אל הפועל – היא תעניק ליבואנית תג מחיר של כמעט 4 מיליארד שקל\n\n4. לפני שנתיים היתה לאמריקאים הזדמנות לקנות נפט ברבע ממחירו הנוכחי. דונלד טראמפ רצה לעשות זאת, ונחסם על ידי הדמוקרטים. עכשיו הממשל של ביידן יצטרך להעמיס מיליארדים על משלם המיסים האמריקאי בגלל הטעות הזו\n\n5. טדי שגיא הפך למיליארדר בזכות פעילותו בתחום הגיימינג והנדל\"ן. עכשיו גייסה קייפה, חברה שבשליטתו, 220 מליון דולר לטובת פעילות בתחום אחר לגמרי.",
    "ציפי מונט: \"אני כאן כדי להכניס את בית המקדש לחדר הלידה\"": "ציפי מונט נהגה לשבת בשירותים של הילדים, לעצום עיניים, ולטייל עם אצבעה על וילון האמבטיה, עליו נפרשו יבשות העולם. היא היתה עוצרת באקראיות, ואז פוקחת עיניים ומביטה על היעד שעליו ידה נחה. כמה חודשים אחר כך, היא כבר היתה שם: באלסקה, מדגסקר, גמביה, הודו, מצרים, דרום אמריקה - הדולה הישראלית ביקרה בכפרים נידחים, ולמשך כמה שבועות חיה, ישנה ואכלה עם המקומיים, במטרה ללמוד מהם את רזי המְיַלְּדוּת המסורתית.\n\nנועה לימונה | משפחה עיתונאית, כתבת הורות ומשפחה של עיתון \"הארץ\",\n\nמחברת הטור \"הורה נבוכים\" בגלריה שישי noa.limone@haaretz.co.il",
    "תכירו את השותף החדש של ישראל - נסראללה | דעה": "הסכם סימון הגבולות הימיים בין ישראל ללבנון מציב את ישראל מול פרטנר חדש. חסן נסראללה, ולא ממשלת לבנון, הוא שקובע את הפרמטרים, את סעיפי ההסכם, את מקום הצבתן של אסדות הגז ואת ניתוב הכסף מהרווחים שיתקבלו מן הקידוחים. המו\"מ האמיתי בין הצדדים לא מתנהל בין ממשלות, אלא בין מדינה לבין ארגון. נסראללה גילה בשבת שעברה כי העביר מסר חסוי לישראל שבו הבהיר שאם יתחילו הקידוחים בשדה כריש \"תתחיל הבעיה\".\n\nלחצו על הפעמון לעדכונים בנושא: חיזבאללה\n\nלבנון\n\nגז",
    "מי מפחד מד\"ר מנסור נדא? | דעה": "ידיעה קטנה שהתפרסמה באתר המצרי \"סאות אל־אומה\" בתחילת ספטמבר, חוללה סערה גדולה בקהילת התקשורת המצרית. סופר בה על מפגש באוניברסיטת קהיר בין נשיא האוניברסיטה, מוחמד עותמאן אל־חשת, העיתונאי ויו\"ר המועצה העליונה להסדרת התקשורת, כרם ג'בר, וד\"ר איימן מנסור נדא, שהיה ממונה על המחלקה לרדיו וטלוויזיה במחלקה לתקשורת של האוניברסיטה. בפגישה \"טוהרה האווירה בין ד\"ר נדא לבין האוניברסיטה והוחלט לפתוח ביניהם דף חדש\". לכאורה סיפור שולי, אלא שמאחוריו נחבאת פרשה מסועפת, החושפת את דרכי פעולת המשטר נגד מי שמעז למתוח ביקורת עליו ועל מנגנוניו, להציג את כישלונותיו ומחדליו ולהציע דרכים לתיקונם.",
    "בעקבות הפרסום ב-ynet: כביש 171 שמוביל לאתרים פופולריים בנגב ייפתח אחרי החג": "5 צפייה בגלריה השלט החדש שהוצב בכביש 171 ( צילום: שרון פישר )\n\nראש המועצה האזורית רמת הנגב ערן דורון הודיע אחר הצהריים (יום שישי) כי כביש 171 שמוביל לאתרי טיול פופולריים בנגב - ש ההחלטה לסגור אותו לתנועת אזרחים נחשפה ב-ynet - ייפתח מחדש לאחר ראש השנה. זאת בעקבות התערבות שרת התחבורה מרב מיכאלי. מהירות הנסיעה בכביש תוגבל עם פתיחתו המחודשת ל-50 קמ\"ש ולאורכו יוצבו שלטים המזהירים מפני נסיעה בכביש משובש והיעדר שוליים.\n\nעל סגירת הכביש, נזכיר, החליט ראש המועצה דורון, שנעזר בחוות דעת מקצועית של מהנדס תנועה והסביר כי \"הכביש הזה משובש ומסכן את הנוסעים בו, והמדינה לא מוכנה לקחת עליו אחריות\". הבוקר התערבה השרה מיכאלי בנושא וביקשה מדורון לשקול את הגבלת מהירות הנסיעה ולהציב את התמרורים לאורך הכביש, כחלופה להחלטה על סגירתו.\n\nבמכתב ששלחה לדורון כתבה מיכאלי כי \"בהיוועצות עם גורמי המקצוע, נמסר לי כי יש בסמכותך כרשות התמרור ולשיקולך, להציב את תמרור 426 להגבלת המהירות ל50 קמ\"ש, וכן את תמרור 101 להגדרת כביש משובש, כחלופה לאור מצב הכביש\". מיכאלי הודיעה כי בכל מקרה תכנס לאחר החגים פגישה עם כלל הגורמים הרלוונטיים כדי לבחון פתרונות אפשריים לסוגיית האחריות על תחזוקת הכביש.\n\n5 צפייה בגלריה השלטים החדשים שיוצבו בכביש 171 עם פתיחתו לאחר החג ( צילום: דוברות רמת הנגב )\n\n5 צפייה בגלריה ( צילום: דוברות רמת הנגב )\n\n\"אני מודה לשרת התחבורה, שנכנסה לנושא 'הכבישים ללא אבא, אחרי שנים ארוכות של התעלמות מצד משרד התחבורה\", אמר דורון. \"יש קשר ישיר בין היעדר חוק וסדר בדרום לבין התנערות המדינה מאחריותה הבסיסית לטפל בכבישיה, גם כשמדובר בכביש 171 שהוא משרת את כוחות הביטחון ואת ציבור המטיילים. הם זכאים לכבישים בטוחים\".\n\n\"כביש 171 ייפתח לאחר ראש השנה, ואני מצפה שמשרד התחבורה יוביל עבודה מהירה להעברת הכביש לטיפול נתיבי ישראל\", אמר. \"ללא פתרון הבעיה, הכביש ייסגר שוב. שימו לב, הכביש מסוכן. לא המצאנו את זה. במקומות רבים אין שוליים, ויש דרך משובשת עם שדה ראייה מוגבל. סעו בזהירות\".\n\n5 צפייה בגלריה ראש המועצה ערן דורון והשרה מרב מיכאלי ( צילום: קובי קואנקס )",
    "פרשנות | עם הסכם או בלי הסכם - מערכת הביטחון מרוויחה בכל מקרה מהנושא האיראני": "היה זה דווייט דיוויד \"אייק\" אייזנהאואר, נשיא ארה״ב לשעבר ומי שפיקד על כוחות צבא ארה״ב באירופה במהלך מלחמת העולם השנייה, שהזהיר מפני השפעת המכלול הצבאי-תעשייתי על תהליכים דמוקרטיים.\n\n״במועצות הממשל עלינו להישמר מפני רכישת השפעה בלתי מוצדקת, בין אם מבוקשת ובין אם לא, על ידי המכלול הצבאי-תעשייתי. הפוטנציאל לעלייה הרה אסון של כוח שלא במקומו קיים ויימשך. אסור לנו לעולם לתת למשקל השילוב הזה לסכן את חירויותינו או תהליכים דמוקרטיים. אנחנו צריכים לקחת שום דבר כמובן מאליו. רק אזרח ערני ובעל ידע יכול לאלץ את השילוב הראוי של מנגנון ההגנה התעשייתי והצבאי העצום עם השיטות והמטרות השלוות שלנו, כדי שהביטחון והחירות ישגשגו יחדיו״, אמר אייזנהאואר בשנת 1959.\n\nכ-63 שנים לאחר מכן, נראה שבישראל לא ממש הקשיבו ללקחים מעבר לאוקיאנוס. במהלך עשרים השנים האחרונות, המכלול הצבאי-תעשייתי בישראל משתמש באיום האיראני כדי לנכס לעצמו את סדר היום הציבורי ותקציבי ענק ,על חשבון סגמנטים אחרים בחברה האזרחית הישראלית. מוסד, שב״כ, תעשיות ביטחוניות וצה״ל - כולם נהנים מהשיח המלחמתי נגד איראן והכסף הציבורי הזורם בעקבותיו.\n\nהתירוץ התורן\n\nוכן, איראן היא בעיה ביטחונית. אין ספק. מדינה המפתחת נשק גרעיני שעתיד לשלול מישראל את היתרון העיקרי שלה במזרח התיכון, אם להאמין לפרסומים זרים. ולא רק נשק גרעיני. טילים, מל״טים, שירותי ביון והפעלת ארגוני טרור (פרוקסי). גם את אלו מפתחת איראן כאופציה קונבנציונאלית נגד ישראל.\n\nבמקביל לאיראן, מדינות נוספות מתעצמות באזורנו, אך בשל נסיבות גיאו פוליטיות, המכלול הצבאי-תעשייתי, שותק לגביהן. טורקיה מפתחת תעשייה ביטחונית וצבא מתקדם, כולל תחנת כוח גרעינית. מצרים מתעצמת כבר שנים בלי שיש לה אויבים פרט לישראל. גם מצרים בונה תחנת כוח גרעינית. סעודיה מצידה מתעצמת כבר שנים בטילים ושלל יכולות צבאיות, כולל אמירה מפורשת של יורש העצר כי אם לאיראן תהיה פצצת גרעין - סעודיה תשיג אחת.\n\nועדיין, את מצרים, טורקיה וסעודיה, המכלול הצבאי-תעשייתי אינו יכול לנצל לטובת תקציבים. שיח ציבורי לוחמני, כמו זה הקיים מול איראן, אם יתקיים, יפגע באינטרסים הישראלים מול שלושת מדינות אלו.\n\nעוד עובדה נכונה היא שבשנה האחרונה, מדינת ישראל הצליחה להגיע לעודף תקציבי. כלומר, גבו יותר מיסים מאשר הוציאו ונשאר כסף בקופה. מיליארדים. עוד עובדה היא שאנחנו לקראת סוף 2022, עת מתחיל הדיון על תקציב המדינה לשנת 2023. המכלול הצבאי-תעשייתי מכיר היטב את ציר הזמן של הכסף הציבורי. מתי צריך להתחיל עם כותרות מפחידות בשביל ללחוץ את האוצר להעביר עוד כספים.\n\nהתוספת שעוזרת - איראן\n\nבדיוני התקציב, כל גוף ביטחוני מתנהג כמו חברה עסקית. יש את ההוצאות השוטפות. כוח אדם, תחזוקת מבנים, ועוד ועוד. ויש את הכספים הדרושים להתפתחות עסקית. בעגה ביטחונית - להתעצמות. וצריך גורם שמולו צריך להתעצם. כאמור, טורקיה, מצרים וסעודיה מחוץ לדיון. זה משאיר את את האיומים ה״רגילים״ - עזה, יו״ש ולבנון. מאלו האוצר אינו מתרגש וקשה לשכנע אותו למה צריך עוד כסף.\n\nהפתרון? איראן. את קטר התקציבים הזה גילו בשירותי הביטחון כבר בתחילת שנות האלפיים. עד אז איראן טופלה בעצלתיים. המהפכה האיסלאמית באיראן התרחשה ב-1979 ומאז מנהיגי איראן הצהירו בגלוי שהם רוצים לקדם מהפכה שיעית באמצעות שימוש בכוח. גם היו דיבורים על פצצת גרעין. בהיבט ההצהרות האיראניות, אין חדש תחת השמש כבר 43 שנים.\n\nבתחילת האלפיים, מינה אריק שרון ז״ל, את מאיר דגן ז״ל לראש המוסד עם יעד מוצהר - סיכול תכנית הגרעין של איראן. מאז, המוסד עוסק בעיקר בזה. את הכור שבנה אסד, כנראה עבור צפ״ק, על אדמת סוריה, כמעט פיספסו במודיעין הישראלי בגלל שרוב תשומת הלב הלכה לאיראן. במזל היה מישהו מספיק ער, קצין יחסית זוטר במודיעין, שהיה מספיק עקשן לטעון ״שיש שם משהו״. את סוף הסיפור כולם מכירים. הכור הושמד. עם יותר מזל משכל.\n\nיותר מפחיד - יותר כסף\n\nמאז דגן, כל המכלול הצבאי-תעשייתי של ישראל אימץ את הנרטיב האיראני. וכמה שיותר מפחיד - שווה יותר כסף ציבורי. וזה לא שהחברה האזרחית בישראל נחה על זרי דפנה. מצב התשתיות במדינה מכפיר. פקקים בכל מקום, רכבות שאמנם השתפרו, אבל עדיין רחוקות מרמת השירות באירופה המערבית. אין מטרו בערי המרכז העמוסות ועוד. גם יוקר המחייה בישראל בין הגבוהים בעולם ובהקשר הדיור, לא מצליחים לסגור את הפער בין הגידול הטבעי באוכלוסיה לבין היצע הדירות.\n\nושלא יהיה ספק, בשביל לפתור את בעיות החברה האזרחית בישראל צריך כסף. והרבה ממנו. אבל, כפי שציין אייזנהאואר בנאומו, את הטון קובע המכלול הצבאי-תעשייתי. הכנסת עמוסה באנשי ביטחון. רמטכ״לים, אלופים, קצינים בכירים נוספים, אנשי מוסד ושב״כ ועוד.\n\nכל אלו גדלו וסללו את דרכם המקצועית דרך ארגונים ביטחוניים. הם התחנכו לחשוב בצורה מסוימת. שהביטחון יותר חשוב מכל דבר אחר. החברה האזרחית ובעיות היום-יום של האזרחים יקבלו תשומת לב, אם ישאר עודף ממה שהאוצר ישלם לביטחון.\n\nהאם איראן היא איום קיומי על ישראל? ובכן, תלוי את מי שואלים. הדעות במערכת הביטחון נעות בין אלו הטוענים שפצצה איראנית מטרתה שימור השלטון לבין כאלו הטוענים כי איראן תתאבד על ישראל ותשגר פצצה ברגע שתרכיב אחת. באמצע, ישנה תזה שפצצת גרעין איראנית תספק ביטחון עצמי לשלטון בטהרן להפעיל עוד טרור נגד ישראל.\n\nבנאומו האחרון, אף הוסיף ראש השב״כ, רונן בר, סיכון נוסף והוא שימוש איראני במלחמת מידע ברשת לצורך פירור יסודות הדמוקרטיה הישראלית. כמובן שאת הסיכון הזה שב״כ נדרש לסכל. ראש המוסד אמר מצידו כי הסכם עם איראן לא יפריע למוסד לעבוד באיראן. בצה״ל טוענים שמתאמנים לקראת תקיפה נגד תשתיות הגרעין באיראן. צה״ל, מוסד ושב״כ עובדים יחד עם התעשיות הביטחוניות לפתח מוצרים לטובת סיכול הגרעין באיראן.\n\nעם או בלי הסכם עם איראן, המכלול הצבאי-תעשייתי מרוויח. אם יהיה הסכם, יגידו לאוצר ״הנה, יש פצצה איראנית (תקופת השקיעה וכאלו), וצריך כסף גם לתקיפה ואם התקיפה לא תצליח, אז כסף כדי להתכונן ליותר טרור איראני, מל״טים וטילים״. אם לא יהיה הסכם, יגידו אותו דבר.\n\n100 מיליארד ש״ח לא מספיקים\n\nכיום עומד תקציב הביטחון המצטבר לכל שנה על כ-100 מיליארדי ש״ח, כרבע מתקציב המדינה. המוסד ושב״כ קיבלו לפני מספר שנים תוספת ענק לתקציבם, עד כדי הכפלת התקציב. מסביבות ה-5 מיליארדי ש״ח לשני הארגונים לכ-10 מיליארדי ש״ח. והיד נטויה.\n\nצה\"ל צפוי לדרוש עוד 5-3 מיליארד שקל לטובת היערכות לאיום האיראני. זה אחרי שהאוצר כבר נתן לצה״ל 10 מיליארדי ש״ח לבניית תשתיות ויכולות בעבר הלא רחוק. ששאלו את צה״ל לאן הלך הכסף, הסבירו בצבא שאלו יכולות שאינן נעלמות. עברו כמה שנים, וצריך עוד 5 מיליארד ש״ח. אולי בשביל ״רענון״ יכולות. אזכיר כי את מטוסי ה-F35, מטוסי התדלוק וחלק מהחימוש האווירי, רוכשים על חשבון הציבור האמריקאי דרך סיוע חוץ.\n\nהמוסד יטען שצריך עוד אנשים ויכולות כדי להבין אם לאיראן יש פצצה ואחרי הפצצה, להבין מתי איראן הולכת להשתמש בפצצה. בשב״כ יבקשו עוד תקציבים לנגד ריגול איראני, התמודדות עם מבצעי השפעה איראנים ברשת והגנה בסייבר מול האקרים איראנים.\n\nעל פי פרסום של דה-מרקר (אבי בר-אלי), חצי מתקציב צה״ל הולך על משכורות ואחזקת כוח אדם. ״שתי אמירות של ראש הממשלה נפתלי בנט העידו לכאורה על הבאות, ועל הכוונה להיערך צבאית למערכה במעגל השלישי (איראן). בראשונה, מלפני חצי שנה, דיבר על הצורך בהצטיידות מסיבית של צה\"ל, בעיקר בטילים ובמערכות הגנה אווירית. באמירה טרייה יותר, איים להעתיק את פעולות צה\"ל היזומות לשטחם של מחוללי הטרור – ולא להסתפק בהכאת שליחיהם על גבולותינו״, כותב בר-אלי.\n\nבלי שכבת ביניים כלכלית - אין דמוקרטיה\n\nנחזור לאמירתו של אייזנהאואר. דמוקרטיה ליברלית צריך לתחזק. היא נשענת בעיקר על שכבת ביניים כלכלית גדולה, משכילה, דעתנית וחופשית. בלי זה, אין דמוקרטיה. נקודה. נכון, חלק מהתחזוקה קשור גם לביטחון. רק חלק. הסטת רוב תקציב המדינה מטיפול בחברה האזרחית, לטיפול בבעיה האיראנית ושימור המכלול הצבאי-תעשייתי, אינה עולה בקנה אחד עם שימור הדמוקרטיה.\n\nחוסנה של החברה האזרחית חשוב לא פחות מהאיום האיראני, אולי אף יותר, אך אין לה אנשי שיווק בכנסת. אלו שהגיעו מהעולם הביטחוני להיכל החקיקה, מחזיקים בדעה שעצם קיומה של פצצה איראנית היא סופה של מדינת ישראל. לפי הלך רוח זה, הדמוקרטיה במקום השני. בכך מתממשת אזהרתו של אייזנהאואר לדורות הבאים.",
    "בספרו החדש בוחן הנרי קיסינג'ר את האסטרטגיות של מנהיגי המאה העשרים": "האדמירל סטוורידיס הוא סופר ובעבר המפקד העליון ה־16 של נאט\"ו\n\nזהו ספר יוצא דופן, האורג יחד שני קווים ארוכים בקריירה הארוכה והמכובדת של מזכיר המדינה האמריקאי לשעבר הנרי קיסינג'ר. הראשון הוא אסטרטגיה כוללת: אין אף הוגה גיאופוליטי שידע לשלוט ברזי המערכת העולמית המודרנית או להפעיל כלים מדינאיים על מנת לכופף את העולם לרצונו, לעיתים אל מול התנגדות רבה, כמו קיסינג'ר.\n\n● בגיל 99 הנרי קיסינג'ר בטוח שהעולם על סף מלחמה | WSJ\n\nאבל קיסינג'ר הוא גם בעל תובנות רבות בנוגע למרכיב האישי באסטרטגיה - האומנות והמדע של מנהיגות. הוא בקי באיך, ברמה הביצועית, \"החלטות נעשות, אמון נרכש, הבטחות מתקיימות, ונתיב קדימה נפתח\". בספרו \"מנהיגות: שישה מחקרים באסטרטגיה עולמית\", הוא מציג סט מחקרים היסטוריים וביוגרפיות פוליטיות, המשלבות באופן מושלם בין הרקדן לריקוד.\n\nLeadership | הנרי קיסינג'ר הוצאה: ספרי פינגווין\n\nשפה: אנגלית (טרם תורגם לעברית)\n\nז'אנר: עיון / פוליטי מספר עמודים: 528\n\nתאריך יציאה: 5 ביולי\n\nספר מודפס: 23 דולר\n\nספר דיגיטלי: 16 דולר\n\nספרו של קיסינג'ר הוא תרומה ייחודית למסורת ספרותית הכוללת את הספר של צ'רצ'יל מ⁻1937 \"בני זמננו הגדולים,, וספרו של פול קנדי מ־1987 \"העלייה והנפילה של המעצמות הגדולות\". הספר הראשון דן ב־21 מנהיגים בעלי השפעה על תחומים רבים בחיים, ולכל אחד מהם מוקדשים תריסר עמודים בלבד: טרוצקי, ט' א' לורנס וג'ורג' ברנרד שו וגם היטלר, רגע לפני שסיפח את אוסטריה. ה\"דמויות\" של קנדי אינן בני אדם פרטיים, אלא המעצמות הגדולות, אותן הוא מנתח דרך התהילה והכשלים שלהן, לאורך 500 שנות היסטוריה.\n\nמה שקיסינג'ר עושה בספר שלו, במומחיות רבה, הוא סינתזה בין צ'רצ'יל וקנדי. הוא חושף את הדמויות הגדולות באנושות ברגעים בעלי חשיבות אסטרטגית. בכך, הוא מעניק מערכת כלים שמנהיגים בני זמננו יכולים להשתמש בהם באופן יעיל.\n\nזמן קריאה (528 עמ')\n\n● קצב איטי (15 עמודים בשעה): 35 שעות ו־12 דקות\n\n● קצב בינוני (30 עמודים בשעה): 17 שעות ו־36 דקות\n\n● קצב מהיר (60 עמודים בשעה): 8 שעות ו־48 דקות\n\nהנתונים מתבססים על האתר Omni Calculator המחשב זמני קריאה\n\nהאסטרטגיה של דה גול\n\nאוסף המנהיגים של קיסינג'ר כולל חצי תריסר שחקנים, שכולם פעלו מאמצע עד סוף המאה ה־20, ושאת כולם הוא הכיר באופן אישי. הוא מתאר את האישיות של כל אחד מהם (בלי הרבה פרטים ביוגרפיים) ואת האתגרים הגדולים שניצבו בפניהם. הוא גם מנתח את גישתו של כל אחד מהמנהיגים האלה ומתאר אותה במילה אחת (אולי בתמצות מוגזם, אבל יש להודות שמדובר בתקציר מוצלח).\n\nכך, כשקונרד אדנאואר, קנצלר גרמניה המובסת, ביקש דרך עתידית שתשקף את הערכים הנוצריים שלו ואת אמונותיו הדמוקרטיות, ואימץ מה שקיסינג'ר מכנה \"אסטרטגיה של ענווה\". בניגוד אליו, שארל דה גול, שריד מחנה שבויים ולשעבר גולה פוליטי, שרצה לבסס את צרפת באירופה שאחרי המלחמה, אימץ \"אסטרטגיה של רצון\" (יש שיאמרו \"שחצנות\", אבל קיסינג'ר נותר מנומס).\n\nבין 1969 ל־1974, ריצ'רד ניקסון, המנהיג שהמחבר הכיר הכי טוב, \"שינה את המתחים בין המעצמות של המלחמה הקרה והוביל את ארה\"ב אל מחוץ הסכסוך בוייטנאם\". כדי לעשות זאת, כותב קיסינג'ר, הוא אימץ \"אסטרטגיה של שיווי משקל\". קיסינג'ר עושה עבודה ראויה לשבח בתיאור הניגודים באישיותו של ניקסון: חוסר היציבות האישי של הנשיא ה־37 מצד אחד, והחושים המחודדים שלו בנושאי מדיניות חוץ מצד שני. אלו \"פתחו את היחסים עם סין, החלו את תהליך השלום שישנה את פני המזרח התיכון, והדגישו את הרעיון של סדר עולמי\".\n\nהדיוקן של סאדאת\n\nהדמות המעניינת ביותר בספר היא לי קואן יו, שכיהן מ־1959 עד 1990 כראש ממשלתה הראשון של סינגפור. החזון, העקשנות, והחוסן שלו, שהפכו \"עיר נמל ענייה ורב⁻לאומית\" ל\"עיר של אריות\" יציבה ומשגשגת, בהחלט ראויים לשבח. יצירת מופת של מדינאות בקנה מידה קטן. קיסינג'ר מתאר אותו כמישהו עם \"אסטרטגיה של מצוינות\".\n\nדיוקן אישי, מלא חיבה וניואנסים, מוקדש לנשיא הפטליסט של מצרים, אנוואר סאדאת. קיסינג'ר מגדיר את ניסיונותיו של סאדאת להביא שלום למזרח התיכון ולהשיב בחזרה את השטחים האבודים של מצרים כ\"אסטרטגיה של נשגבות\". האתגרים שעדיין מאפיינים את האזור, מדגימים עד כמה ראויה לציון הייתה עשייתו של סאדאת. השינוי הממשי שעשה במדיניות כלפי ישראל, הניח את היסודות שעדיין משקיטים יריבויות מרות בחלק זה של העולם.\n\nהיה כמובן רצון הברזל של מרגרט תאצ'ר. קיסינג'ר מתאר את גישתה באופן הולם למדי: \"אסטרטגיה של אמונה\". בגלל שהיא הצעירה בקבוצת המנהיגים והאישה היחידה, היה מעניין להתמקד באתגרים הייחודיים שראשת ממשלת בריטניה ניצבה מולם (וגברה עליהם) במבנה משילות שנשלט על ידי גברים.\n\nההצלחה של שיאופינג\n\nהתאכזבתי מכך שקיסינג'ר בחר להגביל את הפרופילים שלו לחצי תריסר מנהיגים. היה יכול להיות מעניין לשמוע את דעותיו על עוד שניים־שלושה אחרים. אני חושד שקוראי הספר ישחקו כמוני במשחק \"על מי היית רוצה שקיסינג'ר יכתוב פרופיל\"?\n\nבראש הרשימה הייתי שם את דנג שיאופינג, מנהיג סין בין השנים 1976-1997. קיסינג'ר הכיר אותו היטב. אתגרי המנהיגות שדנג שיאופינג ניצב מולם בשנות ה־80, בזמן שמשך את סין אל המערכת הבינלאומית, היו עצומים. הצלחתו הופכת אותו לבחירה הגיונית וראויה. לדנג שיאופינג שמורה אולי \"האסטרטגיה של סבלנות\".\n\nאם מסתכלים רחוק יותר, אל עבר המאה ה־19, פרופיל של אוטו פון ביסמרק (עליו כבר כתב קיסינג'ר בספרים אחרים) היה יכול להיות תוספת מרתקת. מבחינתי הוא מגלם את \"אסטרטגיית האיזון\", באופן דומה לגישתם של ניקסון וקיסינג'ר. מנהיג שבנה מערכת מורכבת אך יציבה של בריתות בינלאומיות.\n\nהרכיב החשוב במנהיגות\n\nקיסינג'ר קובע פרמיה גבוהה לידע מעמיק של ההיסטוריה לצד חוסן אישי. הוא מבחין בכך שחמישה מתוך שישה המנהיגים שלו (כולם חוץ מלי קואן יו) היו דתיים מאוד (לי קואן יו היה מלומד בפילוסופיה מזרחית קלאסית). וזה העניק להם תחושה של \"משמעת אישית, שיפור עצמי, חסד, פטריוטיזם ואמונה עצמית\". מאפיין נוסף שמשותף לכל המנהיגים האלה היה היכולת להטיח בתומכיהם אמיתות שלא היו נעימות לאוזן.\n\nקיסינג'ר מדגיש את התעוזה של המנהיגים שלו. הוא מתמקד בפתיחות של ניקסון לסין ובהחלטה של תאצ'ר לשלוח כוח משימה ימי לקרב שתוצאותיו לא ברורות. הרומאים אמרו \"המזל מעדיף את הנועזים\", וכיום אנו רואים את הסיסמא הזו מתבזה בפרסומות דביקות למטבעות קריפטו. אבל דרך מילותיו של קיסינג'ר, אנו רואים עד כמה תעוזה היא רכיב חשוב במנהיגות. לדעת מתי לסכן, זה מה שנמצא בלב מעשיהם של מנהיגים גדולים.",
    "יוני בן מנחם: קטאר מנסה להתנער מתמיכתה בטרור": "שליט קטאר הודיע כי לארצו אין שום קשר לתנועת \"האחים המוסלמים\", כדי לנסות ולנקות את הכתם שדבק בארצו כמדינה תומכת טרור. מדינות העולם אינן קונות את דבריו של השליט הקטארי. קטאר ממשיכה לארח בשטחה את הנהגות \"האחים המוסלמים\" וחמאס ואף לתמוך באיראן ובטליבאן באפגניסטן.\n\nשליט קטאר השיח' תמים בן חמד הטיל בשבוע שעבר \"פצצה\" תקשורתית שהיכתה בהלם את תומכיה של קטאר בעולם האסלאמי ואת תנועת \"האחים המוסלמים\".\n\nשליט קטאר השיח' תמים בן חמד הטיל בשבוע שעבר \"פצצה\" תקשורתית שהיכתה בהלם את תומכיה של קטאר בעולם האסלאמי ואת תנועת \"האחים המוסלמים\"\n\nבראיון לעיתון הצרפתי Le Point התנער שליט קטאר מכל קשר לתנועת \"האחים המוסלמים\" שמרחמה צמחו תנועות הטרור הסוניות כמו אל-קאעדה, דאע\"ש, חמאס, הג'יהאד האסלאמי ועוד.\n\nהשיח' תמים בן חמד הכחיש נמרצות כל קשר של ארצו לארגון \"האחים המוסלמים\", זו הייתה הכחשה נמרצת שנשמעה לראשונה באופן ברור מפיו של השליט הקטארי.\n\nבראיון לעיתון הצרפתי Le Point התנער שליט קטאר השיח' תמים בן חמד מכל קשר לתנועת \"האחים המוסלמים\" שמרחמה צמחו תנועות הטרור הסוניות כמו אל-קאעדה, דאע\"ש, חמאס, הג'יהאד האסלאמי ועוד.\n\nהשיח' תמים בן חמד הכחיש נמרצות כל קשר של ארצו לארגון \"האחים המוסלמים\". pic.twitter.com/vohLh8P1x4 — יוני בן מנחם yoni ben menachem (@yonibmen) September 19, 2022\n\n\"קטאר מתנהלת מול מדינות וממשלות ולא מול מפלגות פוליטיות, הקשר הזה אינו קיים ואין שום פעילים או חברים של תנועת האחים המוסלמים על אדמת קטאר או של קבוצות הקשורות בה\", הוא הצהיר.\n\nהוא הוסיף: \"אנחנו מדינה פתוחה שעובר בה מספר גדול של בעלי דעות ורעיונות שונים. אנחנו מדינה ולא מפלגה, ואנו מתנהלים מול מדינות וממשלות ולא מול ארגונים פוליטיים\".\n\nקטאר מארחת בשטחה את מנהיגי תנועת \"האחים המוסלמים\" שחלקם נמלט ממצרים עם עלייתו של הנשיא א-סיסי לשלטון ואת הנהגת חמאס מאז שעזבה את דמשק ב-2012 על רקע חילוקי דעות עם נשיא סוריה בשאר אלאסד.\n\n\"אנחנו מדינה פתוחה שעובר בה מספר גדול של בעלי דעות ורעיונות שונים\", הצהיר השיח' תמים בן חמד, \"אנחנו מדינה ולא מפלגה, ואנו מתנהלים מול מדינות וממשלות ולא מול ארגונים פוליטיים\"\n\nקטאר גם מארחת בדוחא את השיח' יוסף קרדאווי, המנהיג הרוחני של תנועת \"האחים המוסלמים\" והביעה תמיכה בנשיא מצרים המודח מוחמד מורסי, ממנהיגי \"האחים המוסלמים\", שמת בכלא המצרי.\n\nשליט קטאר הודיע כי לארצו אין שום קשר לתנועת \"האחים המוסלמים\" כדי לנסות ולנקות את הכתם שדבק בארצו כמדינה תומכת טרור.\n\nמדינות העולם אינן קונות את דבריו של השליט הקטארי, קטאר ממשיכה לארח בשטחה את הנהגות \"האחים המוסלמים\" וחמאס ואף לתמוך באיראן ובטאליבאן באפגניסטן. pic.twitter.com/TxQ4GlMnEA — יוני בן מנחם yoni ben menachem (@yonibmen) September 19, 2022\n\nקטאר משתמשת באמצעי התקשורת שלה, כמו ערוץ אלג'זירה וכמה אתרי אינטרנט, להסית נגד מצרים, סעודיה, איחוד האמירויות ובחריין ולהביע תמיכה ב\"אחים המוסלמים\" ובחמאס.\n\n\"הרביעייה הערבית\" (מצרים, סעודיה, איחוד האמירויות ובחריין) האשימה ב-2017 את קטאר בתמיכה בטרור, והציבה 13 תנאים להסרת החרם והמצור המדיני-כלכלי שהטילה עליה.\n\nקטאר ניסתה להתחכם. ביולי 2017 הודיעה קטאר על חקיקת החוק למלחמה בטרור ופרסמה גם רשימת טרור בה 19 אישים ו-8 גופים, אולם מדובר היה באישים וגופים הקשורים לארגוני אלקאעדה ודאע\"ש ולא לתנועת \"האחים המוסלמים\".\n\nגורמים באופוזיציה הקטארית טענו כי הרשימה הזו היא פיקטיבית ומהווה תרגיל פוליטי מובהק וגימיק ביחסי ציבור, בניסיון לשנות את התדמית השלילית שהייתה לה בעיני ממשל טראמפ ובעיני העולם.\n\nבלחצו של ממשל טראמפ הסירה בסופו של דבר \"הרביעיה הערבית\" את החרם מעל קטאר לאחר שהיא התחייבה להפסיק את התמיכה בטרור ואת ההתערבות הפנימית שלה בענייני מדינות ערב.\n\nאולם היא ממשיכה לארח בדוחא את הנהגות תנועת \"האחים המוסלמים\" ותנועת חמאס.\n\n\"הרביעייה הערבית\" (מצרים, סעודיה, איחוד האמירויות ובחריין) האשימה ב-2017 את קטאר בתמיכה בטרור, והציבה 13 תנאים להסרת החרם והמצור המדיני-כלכלי שהטילה עליה\n\nבתנועת \"האחים המוסלמים\" קיבלו בהלם את הצהרתו של שליט קטאר.ם גורמים בתנועה לא הגיבו רשמית אך מסרו כי מדובר ב\"התבטאות דיפלומטית\" של שליט קטאר כדי להתחמק מהלחץ שמופעל עליו לנתק את קשריו עם התנועה.\n\nבתנועת \"האחים המוסלמים\" קיבלו בהלם את הצהרתו של שליט קטאר השיח' תמים בן חמד, גורמים בתנועה לא הגיבו רשמית אך מסרו כי מדובר ב\"התבטאות דיפלומטית\" של שליט קטאר כדי להתחמק מהלחץ שמופעל עליו לנתק את קשריו עם התנועה. pic.twitter.com/2EOFDSXdeZ — יוני בן מנחם yoni ben menachem (@yonibmen) September 19, 2022\n\nישנם כמה הסברים להצהרה של שליט קטאר:\n\nרצונו של שליט קטאר לבנות קשרים עם מדינות שמתנגדות לתנועת \"האחים המוסלמים\" ומחשיבות אותה לארגון טרור.\n\nכמה ימים לפני הצהרתו, נשיא מצרים א-סיסי ביקר לראשונה מאז עלה לשלטון בדוחא, כאורחו של השיח' תמים בן חמד. תנועת \"האחים המוסלמים\" מוגדרת בחוק במצרים כארגון טרור. היחלשותה של תנועת \"האחים המוסלמים\" בעולם הערבי בגלל הסכסוכים והמחלוקות הפנימיות שבה. הזדקנותו של השיח' יוסף קרדאווי, מנהיג \"האחים המוסלמים\" המתגורר בקטאר ונחשב לאב הרוחני של השיח' תמים בן חמד. קטאר תארח השנה את המונדיאל והיא מנסה לשמור על תדמית של מדינה מתקדמת שאין לה שום קשר לטרור.\n\nאף מדינה בעולם לא קונה את דבריו של השיח' תמים בן חמד, אבל מדובר במדינה קטנה ועשירה מאוד שיודעת לתמרן היטב בדיפלומטיה העולמית והמזרח תיכונית.\n\nאף מדינה בעולם לא קונה את דבריו של השיח' תמים בן חמד, אבל מדובר במדינה קטנה ועשירה מאוד שיודעת לתמרן היטב בדיפלומטיה העולמית והמזרח תיכונית\n\nקטאר משחקת משחק כפול בכל המגרשים האפשריים. לא רק שהיא תומכת בטרור הסוני, היא תומכת גם בטרור השיעי, כמו בארגון חזבאללה, ויש לה יחסים טובים מאוד עם איראן בניגוד לשאר מדינות המפרץ.\n\nהיא גם תומכת ומממנת את הטליבאן באפגניסטן.\n\nהשלטון בקטאר מפעיל ומממן את ערוץ אל-ג'זירה שמשדר מדוחא והינו שופר התעמולה של האידיאולוגיה האסלאמית הקיצונית.\n\nעם אידיאולוגיה כזו, הסיכויים שקטאר תחתום על הסכם נורמליזציה עם ישראל נמוכים מאוד. האסטרטגיה שלה היא אסטרטגיה של הפצת רעל במזרח התיכון בשיטת \"הפרד ומשול\", כשהיא מנצלת את משאביה הכספיים לדחוף את אפה לכל סכסוך אזורי כדי להפיק ממנו את המרב עבור האינטרסים שלה.\n\nהסיכויים שקטאר תחתום על הסכם נורמליזציה עם ישראל נמוכים מאוד, האסטרטגיה שלה היא אסטרטגיה של הפצת רעל במזרח התיכון בשיטת \"הפרד ומשול\" כשהיא מנצלת את משאביה הכספיים לדחוף את אפה לכל סכסוך אזורי כדי להפיק ממנו את המירב עבור האינטרסים שלה. pic.twitter.com/TVUKv0BzWB — יוני בן מנחם yoni ben menachem (@yonibmen) September 19, 2022\n\nגם ישראל נפלה בפח הקטארי. ממשלות נתניהו, בנט ולפיד נתנו לה דריסת רגל ברצועת עזה. היא מעבירה מענק חודשי בסך 30 מיליון דולר לרצועת עזה ומסייעת בשיקומה. בזכות הסיוע הכספי היא גם משמשת כמתווכת אזורית בין ישראל לחמאס לצידה של מצרים שהיא בתפקיד המתווך הראשי.",
    "חמאס מניע מהלך חדש להסרת המצור וקבלת זכויות על הגז הטבעי": "ארגוני הטרור ברצועת עזה נערכים לפעילות מחאה ימית כדי להפעיל לחץ על ישראל להסיר את המצור ולקבל את זכותם להפיק גז טבעי ממאגרי הגז של הרצועה • ישראל מתאמת עמדות עם מצרים למניעת התקפות של ארגוני הטרור על אסדת הגז \"תמר\" מול חופי רצועת עזה\n\nארגון חמאס פתח ב-13 בספטמבר בקמפיין מחאה חדש ברצועת עזה בדרישה להסרת המצור הישראלי מעל הרצועה וקבלת הזכויות על מאגרי הגז הטבעי בים התיכון מול חופי הרצועה תחת הכותרת \"הגז שלנו הוא זכותנו\".\n\nהקמפיין הושק בטקס גדול בנמל עזה כשמעליו מרחפים כטב\"מים של הזרוע הצבאית של הארגון.\n\nסוהיל אלהינדי חבר הלשכה המדינית של חמאס אמר בטקס: \"נגן על הגז שלנו בדם ובנשק\".\n\nדובר תנועת חמאס עבד אל-לטיף אלקאנוע הודיע כי חמאס והפלגים האחרים ברצועת עזה עומדים על הזכות להרוויח מאוצרות הטבע של רצועת עזה שעליהם השתלט הכיבוש הישראלי, במיוחד אוצר הטבע של הגז הטבעי של רצועת עזה הנתונה במצור.\n\nלדבריו, הפעילות הזאת נועדה להפעיל לחץ על הכיבוש הישראלי לשבור את המצור ולהקל את הסבל של תושבי הרצועה ולהדגיש את זכותם של הפלסטינים להינות מאוצרות הטבע שלהם וכי לכיבוש הישראלי אין שום זכות להשתלט ולכבוש את האוצרות האלה.\n\n\"יש לנו זכות לנמל ימי ולשדה תעופה ולאוצרות הטבע במיוחד הגז הטבעי בים של רצועת עזה ושבני עמנו ירוויחו מכך\" הוא אמר.\n\nשדה הגז הטבעי \"עזה מארין\" הוא שדה הגז הראשון שהתגלה בים התיכון מול חופי רצועת עזה על ידי חברת \"בריטיש גז\" בשנת 1999 לאחר שערכה סקר ימי וקדחה שני בארות ניסוי באזור.\n\nעל פי ההערכות, יש בשדה הזה עתודות גז טבעי בשווי של 1.2 מיליארד דולר, למרות השדה התגלה לפני שני עשורים עד היום הגז לא הוצא מהים.\n\nישראל מסרבת להעניק לחברות פלסטיניות, ערביות או בינלאומיות לבצע שום פעולות פיתוח או קידוח ימי כדי להוציא את הגז הטבעי שנמצא מול חופי רצועת עזה.\n\nהמצור הימי הישראלי על הרצועה נמשך כבר יותר מ-16 שנים.\n\nנראה כי בעקבות המשבר בין ישראל ללבנון והמחלוקת על סימון הגבול הימי והפקת הגז הטבעי משדה הגז \"כריש\", ארגוני הטרור ברצועה מנסים לחקות את ארגון חזבאללה ובאיומי טרור לנסות ולהפיק רווחים מישראל.\n\nאיראן מושכת בחוטים מאחורי הקלעים ודוחפת את ארגון חזבאללה לאיים על ישראל בפגיעה באמצעות כטב\"מים ורקטות מדוייקות בכל מתקני הגז הטבעי שלה בים התיכון.\n\nלפני שבועיים אירח מזכ\"ל חזבאללה חסן נצראללה בבונקר שלו בשכונת א-דאחייה בביירות את מזכ\"ל הג'יהאד האסלאמי, זיאד אלנח'אלה.\n\nעל פי גורמים ברצועת עזה, השניים דנו בהשלכות של העימות הצבאי האחרון בין הג'יהאד האסלאמי לצה\"ל ברצועת עזה וגם בהשלכות האפשריות של הסכסוך בין ישראל ללבנון על הגבול הימי ושדה הגז \"כריש\".\n\nלטענת הגורמים ברצועת עזה, חסן נצראללה ביקש לתאם עם זיאד אלנח'אלה תגובה צבאית משותפת למקרה שחזבאללה יצטרך להיכנס לעימות צבאי עם ישראל בעקבות המחלוקת על הגבול הימי עם לבנון, חסן נצראללה אמר כי הוא מצפה שהג'יהאד האסלאמי יתקוף בתרחיש כזה את אסדת הגז \"תמר\" של ישראל מול חופי אשקלון.\n\nתיאום ישראלי-מצרי\n\nהעיתון\" אלערבי אלג'דיד\" דיווח ב-2 ביוני השנה מפי גורמים מצרים בכירים כי ישראל פנתה למצרים בבקשה שתפעיל לחץ על ארגון חמאס כדי שימנע מתקיפת מתקני גז טבעי ונפט חיוניים של ישראל בים התיכון מול חופי רצועת עזה.\n\nבין ישראל למצרים מתקיימות התייעצויות ביטחוניות שוטפות בדרג בכיר וישראל עדכנה את המודיעין המצרי במידע המודיעיני שיש לה על התוכניות של הקומנדו הימי של הזרוע הצבאית של חמאס לפגוע באסדות גז ומתקני נפט ישראלים בים התיכון באמצעות סירות נפץ מהירות או באמצעות טילי ים-ים.\n\nגורמי ביטחון בכירים הסבירו למצרים כי פגיעה כזו במתקני הגז הטבעי והנפט של ישראל על ידי הזרוע הצבאית של חמאס תפגע באספקת הגז הישראלית למצרים, אירופה ולמדינות ערביות נוספות.\n\nעקב החשש הישראלי הוגבר שיתוף הפעולה בין ישראל למצרים בתחומים שונים, הוגברו אמצעי הביטחון בים סוף, באזור הגבול היבשתי בין ישראל למצרים ובצפון סיני נגד כוחות שלוחת דאע\"ש באזור הזה.\n\nגורמים מצרים מסרו כי מצרים פועלת לכלול את הנושא הזה של אבטחת מתקני הגז הטבעי והנפט הישראלי בהבנות הרגיעה בין ישראל לחמאס תוך הדגשה כי כל פגיעה של חמאס במתקנים האלה הינה פגיעה באינטרסים של מצרים.\n\nגורמי ביטחון בישראל טוענים כי לזרוע הצבאית של חמאס יש סירות מהירות שיכולות לשאת חומר נפץ עד כמות של 50 ק\"ג שמוכוונות באמצעות מכשירי GPS ויכולות לבצע פיגועי התאבדות מדוייקים על מטרות בלב ים, בדיוק כפי שהמורדים החות'ים בתימן עושים פיגועים תוך שימוש בסירות כאלה נגד מטרות סעודיות.\n\nניתן בנקל להפעיל סירות כאלה לעבר מתקני גז טבעי של ישראל המרחקים רק כ-20 ק\"מ מחופי רצועת עזה.\n\nבמהלך מבצע \"שומר החומות\" היה ניסיון שסוכל של הזרוע הצבאית של חמאס לפגוע במתקן הגז הטבעי \"תמר\" מול חופי עזה באמצעות צוללות זעירות שפותחו על ידי מהנדס החמאס מוחמד אלזווארי שחוסל בתוניסיה על ידי המוסד הישראלי בשנת 2016.\n\nבמהלך מבצע \"שומר החומות\" שיגר ארגון חמאס עשרות רקטות לעבר אסדת הגז \"תמר\" מול חופי אשקלון ואף ניסה לפגוע בה באמצעות כלי טיס בלתי מאוייש.\n\nמשרד האנרגיה השבית עם תחילת מבצע את הפעילות של האסדה ובסמוך אליה הציב חיל הים הישראלי ספינת טילים שעליה סוללת \"כיפת ברזל\", דבר סייע רבות בהגנה על אסדת הגז.\n\nמערכת \"כיפת ברזל\" יירטה את הרקטות שנורו מהרצועה לעבר אסדת הגז וכלי הטיס הבלתי מאוייש יורט על ידי ספינה של חיל הים המצויידת במכ\"ם מתקדם לאיתור כלי טיס בלתי מאויישים.\n\nאולם, אסדת \"תמר\" ושדה הגז הטבעי יישארו במקומם מול חופי הרצועה והם ימשיכו להוות מטרה אפשרית עבור חמאס והג'יהאד האסלאמי בכל מקרה של הסלמה עם ישראל.\n\nלחמאס אין כרגע אינטרס להסלמה, אך הדברים עלולים להשתנות במהירות ובפתאומיות, כבר היינו בסרט הזה בעבר, הכל אפשרי במזרח התיכון.\n\nארגון חמאס חושב כבר כמה חודשים על חידוש המאבק הימי נגד ישראל להסרת המצור הימי מעל לרצועת עזה.\n\nמייד לאחר מבצע \"שומר החומות\" ברצועת עזה, נשא יחיא סינוואר, מנהיג חמאס ברצועה, נאום שבו הודיע על הרחבת העימות עם ישראל גם ללב ים.\n\nהוא אמר בנאומו כי בקרוב יתחיל ארגונו לתאם עם \"ציר ירושלים\" את שבירת המצור הימי שהטילה ישראל על רצועת עזה.\n\nגורמים ברצועה מסרו אז כי חמאס מתכנן כנראה את חידוש משטי הסיוע הימי לרצועה שאותם עצר חיל הים הישראלי ושהבולט בהם היה משט \"המרמרה\" שיצא מטורקיה במאי 2010."
}