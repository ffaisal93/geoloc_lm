{
    "אתיופיה: 10 הרוגים במתקפה על חבל תיגראי בצפון המדינה": "עשרה בני אדם נהרגו היום (רביעי) במתקפה אווירית של צבא אתיופיה על חבל תיגראי שבצפון המדינה. לפי גורם בבית החולים אליו פונו, הם נהרגו כתוצאה ממתקפת מל\"טים על האזור.",
    "יוצאי אתיופיה באיום לליכוד: \"נצביע לגנץ ולפיד\"": "צילום: מרים אלסטר/פלאש 90\n\nנתניהו הודיע אמש (רביעי) על שריוניו לרשימת הליכוד לכנסת, כשצגה מלקו, עיתונאית, פעילה חברתית ומבכירות השידור הציבורי לשעבר, שובצה במקום ה-37. לטענת פעילים ליכוד מהקהילה מיקומה של מלקו אינו ריאלי ובשל כך כעת הם מזהירים מהצבעת מחאה למפלגות המרכז-שמאל.\n\nפעיל ליכוד ופעיל חברתי מוכר בעדה האתיופית אמר לסרוגים: \"בנימין נתניהו צריך להתחייב פומבית למנות את צדה מלקו לשרה בגלל מיקומה הלא ריאלי, וזה יעצור את הסחף לכיוון מפלגות השמאל שאנשים רוצים להצביע להם בשל מחאה כי הם מרגישים שהליכוד לא מכבד את הקהילה. אנחנו ליכודניקים בד, ביבי צריך להתייחס ולמנות אותה לשרה, הכל בידו\".\n\nעוד באותו נושא גל הירש בחוץ: אלה 5 השריונים של נתניהו לכתבה המלאה בסרוגים >\n\n\n\nגם ברשתות החברתיות ניתן למצוא מאות התגובות זועמות על מיקום השריון, כשפעיל ליכוד כתב בתגובה לפוסט על שריונה של מלקו: ״ביבי צוחק עלינו מה זה מקום 37״, פעיל אחר כתב ״ביבי יודע שמבחינת האתיופים זה חמכובד אפילו מקום 47, כך תמיד הרוויח את הקולות של האתיופים חינם. בושה!״.\n\nאחרים טוענים כי הייתה צריכה לוותר על שריון במיקום כזה. למשל כתב מישהו: ״לדעתי אם היא רוצה לכבר את עצמה ואת הקהילה שלה היא צריכה להגיד לו בפרצוף אני מוותרת״, רבים אחרים חיזקו אותו וכתבו ״היא הייתה צריכה להגיד – לא תודה״.\n\nהבוקר בניסיון למנוע סחף של קולות למפלגות המרכז, נשלחו הודעות אל עוזריו של נתניהו בהן נכתב: ״מר בנימין נתניהו היקר, הצבת ד\"ר צגה מלקו במקום לא ריאלי יצר סחף לכיוון מפלגות יש עתיד וכחול לבן. התגובות ברשתות החברתיות מאוד לא טובות. הזהרנו מראש שזה מה שעלול לקרות באי הצבתה במקום לא ריאלי״.\n\nכמו כן מציעים פתרון על מנת למנוע סחף של קולות ליכוד למפלגות אחרות: ״על מנת לעצור את הסחף, אנו מבקשים שתיתן הצהרה מחייבת שהיא תמונה לשרה אם הליכוד לא יקבל 37 מנדטים. אם לא, הקולות הבטוחים של הליכוד ילכו ליש עתיד וכחול לבן. פשוט הצבעת מחאה. בידיך לעצור את המהלך על ידי מתן התחייבות פומבית שתמנה אותה לשרה״ אך ההודעות לא זכתה למענה מסביבת נתניהו.",
    "חקר את שילוב יוצאי אתיופיה והחרדים בצה\"ל: הכנה לצבא קריטית עבורם": "סוגיית שילוב האוכלוסייה החרדית ואוכלוסיית עולי אתיופיה בצה\"ל. במסגרת כנס כנרת השישי לחוקרי צבא – חברה בישראל שנערך אחת לשנתיים והתקיים בשבוע שעבר, הוצג מחקר בנושא של דוקטור אסף מלחי, חוקר במכון הישראלי לדמוקרטיה ובמרכז לביטחון ודמוקרטיה, שמציע פתרון הקשור לצה\"ל, אך מתחיל עוד לפני הגיוס אליו.\n\nבמחקר שערך בקרב אוכלוסיית החרדים המתגייסים ויוצאי אתיופיה, ניסה ד\"ר מלחי למצוא את הפתרון לשילוב מוצלח יותר של אותן אוכלוסיות בשירות. הוא מתבסס על ראיונות של עשרות מתגייסים ומשתחררים, לצד עבודה משותפת עם רבנים, אנשי צבא ומומחים בתחום.\n\n\"הצבא יכול להוות קרש קפיצה גדול ואיכותי לאוכלוסיות מוחלשות כמו יוצאי אתיופיה והחברה החרדית\", טוען ד\"ר מלחי בשיחה עם mako. \"מדובר בשתי קבוצות שהדומה ביניהן הוא שהן מאוד מובדלות ומאובחנות בתוך החברה הישראלית. ניסיתי לחקור את מידת הציפיות מהצבא שיש לאותן האוכלוסיות, ולהשוות בין התועלת האישית לבין השליחות הלאומית\".\n\n\"מי שלא מגיע מוכן - בבעיה\"\n\nבמחקר, מוסבר כי רוב החרדים שמתנדבים להצטרף לשורות צה\"ל, מתגייסים בגיל מאוחר, כאשר רובם כבר נשואים או עם ילדים. \"הם לא מתגייסים כי יש להם חוזה חברתי מול המדינה\", למד מלחי. \"הם מתגייסים מתוך שיקול רציונלי ולא כי חשובה להם ההשתלבות בחברה\".\n\nלדבריי החוקר, \"מה שקורה בפועל הוא מרתק - התהליך פורץ אצל החרדים אחרי השירות הצבאי, במיוחד אלה שהלכו מסלולים קרביים ויחידות לוחמות, ויוצאים עם מטען מיני-פטריוטי. הם מבינים פתאום שהם בצבא למען מטרה. הם מקבלים כרטיס כניסה לחברה הישראלית\".\n\nדוקטור מלחי מציין שבשונה מהחברה החרדית, לאוכלוסיית יוצאי אתיופיה יש רצון גדול להשתלב יותר בחברה. \"גם יוצאי אתיופיה שלא חוו באופן אישי אפליה או גזענות, מופלים לרעה כעדה שלמה במציאות הישראלית. מבחינת לא מעט מהם, הצבא זו ההזדמנות האחרונה לקבל יחס הוגן ושוויון הזדמנויות מהחברה הישראלית\".\n\n\"חרדים מבינים פתאום שהם בצבא למען מטרה\" | צילום: By Dafna A.meron, shutterstock\n\nלשאלה מי תורם יותר, בני אותן אוכלוסיות לצבא או הצבא להם, השיב החוקר: \"תלוי מה המקום ממנו אתה נכנס לצבא. אם אתה נכנס לצה\"ל עם כישורים חברתיים, וקשרים מחוץ לקהילה ממנה הגעת - סביר להניח שתפיק מצה\"ל תועלת גדולה. אם אתה מגיע ממקום מוחלש, אתה אפילו עלול להינזק. אם נסתכל על נתונים, הגיוס לא תמיד מצליח. נתוני הכליאה והעריקות של יוצאי אתיופיה גבוהים יותר מאשר באוכלוסייה הכללית\".\n\nיש לציין כי במשך השנים יצאו לא מעט קצינים ולוחמים מעוטרים מהעדה האתיופית, אך לצידם ישנם רבים שהמפגש שלהם עם הצבא הרבה פחות מוצלח.\n\nבמחקרו, ד\"ר אסף מלחי הגיע למסקנה שצעירים מאוכלוסיות מוחלשות בעלי \"רישות חברתי\" ואמון באנשים שונים, בעלי סיכויים גבוהים יותר להצליח בשירות הצבאי וכתוצאה מכך להשתלב בחברה הישראלית. \"מי שלא מגיע מוכן, נמצא בסיטואציה בעייתית. אין להם מספיק מידע על הצבא והם מגיעים עם ציפיות לא הגיוניות שאי אפשר לעמוד בהן - מה שגורם לכישלון\", מוסיף ד\"ר מלחי.\n\nהחוקר סבור שהפתרון להשתלבות טובה יותר של אוכלוסיות מוחלשות בשירות הצבאי, נמצא בתוכניות הכנה לצבא, כמו שנת שירות ומכינות קדם צבאיות. \"לקבוצות המיוחדות ההכנה לצבא היא קריטית. הם זקוקים לזה - לצאת מתוך הבועה החברתית, לפתח ערוצים חברתיים. מסלולי המכינות הקדם צבאיות ושנות השירות ממש קריטיים לאותן אוכלוסיות - להתחיל להיפתח לעולם החיצון עוד לפני השירות הצבאי. זה יכול להיות משנה חיים\".\n\nד\"ר אסף מלחי | צילום: המכון הישראלי לדמוקרטיה",
    "תמנו-שטה: \"ראש העיר שדרות מסרב להקים מרכז קליטה לעולים אתיופים\"": "2 צפייה בגלריה \"גזענות ששייכת לתקופות חשוכות\". תמנו שטה ודוידי ( הדר יואביאן, יריב כץ )\n\nשרת העלייה והקליטה, פנינה תמנו-שטה, טענה בצהריים (יום שני) כי ראש העיר שדרות אלון דוידי מסרב להקים מרכז קליטה לעולים אתיופים בעיר. לדבריה, המרכז מתוכנן לקום מול שכונת היוקרה שבה גר דוידי. \"שיתפטר מחבר הנאמנים של הסוכנות היהודית\", קראה. \"זה דבר ששייך לתקופות חשוכות. לא לרצות אתיופים בעיר שלך זו גזענות לשמה\".\n\nגורם בסוכנות היהודית אומר שכבר הרבה זמן ניסו לקבוע פגישה עם דוידי בנושא, וכי הם יודעים שדוידי לא רוצה מרכז קליטה. יו\"ר הסוכנות, דורון אלמוג, חזר לאחרונה מאתיופיה וביקש מדוידי פגישה - ולא נענה. בסוכנות היהודית שוקלים להדיח אותו מחבר הנאמנים של הסוכנות. עם זאת, גורמים בעיריית שדרות טוענים שנקבעה פגישה עם אלמוג בעוד יומיים.\n\n2 צפייה בגלריה דורון אלמוג ( צילום: יואב דודקביץ' )\n\nמעיריית שדרות נמסר בתגובה כי \"העיר שדרות מאז ומתמיד הנה עיר שקולטת עלייה ותמשיך לקלוט עולים גם בשנים הקרובות. אנחנו גאים בתושבים הרבים שלנו שהגיעו ממדינות קווקז, בוכרה, אתיופיה וקהילת בני המנשה מצפון הודו וכמובן קהילות אחרות. גם בשנה האחרונה קלטנו פליטים שעלו אלינו מאוקראינה. חשוב לציין, בתחילת השנה חנכנו יחד עם השרה תמנו שטה בית תרבות ליוצאי אתיופיה מכספי העירייה בלבד.\n\n\"עיריית שדרות אף זכתה לפני שנה בדיוק באות עידוד עליה של המחלקה לעידוד עליה בהסתדרות הציונית העולמית ומשרד העלייה והקליטה, שבראשו עומדת השרה תמנו שטה. לגבי הבניין המדובר, היזם קיבל היתר לבניית דיור מוגן והייעוד התכנוני של המקום אינו מאפשר להפכו למרכז קליטה, כל טענה אחרת שנטענת הנה בגדר הוצאת דיבה. על-אף הדברים החמורים שהטיחה השרה בעיריית שדרות ובעומד בראשה, נמשיך לשתף פעולה עם המשרד והממשלה ולעשות טוב למען אלפי העולים שהגיעו לעיר בשנים האחרונות וימשיכו להגיע אליה. אנו ממליצים לשרה תמנו שטה לעשות פוליטיקה ערב בחירות במקומות אחרים\".",
    "חיילת מראשל\"צ תובעת נהג אוטובוס: קרא לנו \"אתיופים מסריחים\"": "לטענת הנוסעת, בת העדה האתיופית המשרתת כחיילת בצה\"ל, לפני כחודש וחצי היא עלתה יחד עם חברה נוספת לאוטובוס שעושה את דרכו מהתחנה המרכזית בבאר שבע אל ראשון לציון שם הייתה אמורה לרדת. בעת הנסיעה שמעה החיילת את הנהג מדבר בברוטאליות כלפי נוסעת אחרת, גם היא יוצאת אתיופיה, ומשמיע כלפיה הערות פוגעניות כמו \"אתיופים מסריחים\".\n\nלטענת הנוסעת, בת העדה האתיופית המשרתת כחיילת בצה\"ל, לפני כחודש וחצי היא עלתה יחד עם חברה נוספת לאוטובוס שעושה את דרכו מהתחנה המרכזית בבאר שבע אל ראשון לציון שם הייתה אמורה לרדת. בעת הנסיעה שמעה החיילת את הנהג מדבר בברוטאליות כלפי נוסעת אחרת, גם היא יוצאת אתיופיה, ומשמיע כלפיה הערות פוגעניות כמו \"אתיופים מסריחים\".\n\nלטענת הנוסעת, בת העדה האתיופית המשרתת כחיילת בצה\"ל, לפני כחודש וחצי היא עלתה יחד עם חברה נוספת לאוטובוס שעושה את דרכו מהתחנה המרכזית בבאר שבע אל ראשון לציון שם הייתה אמורה לרדת. בעת הנסיעה שמעה החיילת את הנהג מדבר בברוטאליות כלפי נוסעת אחרת, גם היא יוצאת אתיופיה, ומשמיע כלפיה הערות פוגעניות כמו \"אתיופים מסריחים\".",
    "\"יש היררכיה בין מיעוטים – אלו שעוברים מסך ואלו שלא\"": "🎧 האזינו לפרק >>\n\nגזענות בישראל: \"יש היררכיה בין מיעוטים – אלו שעוברים מסך ואלו שלא\" 15 דלגו 15 שניות קדימה לחצו כדי לנגן 15 דלגו 15 שניות אחורה לחצו להשתקה 1 x לחצו כדי לשנות את מהירות הניגון מ-1 ל-1 0:00 -- : -- להרשמה לפודקאסט\n\nיוצרת אתיופית, אמן ספוקן וורד תימני וחוקרת שמשנה את מה שחשבנו על סיפור העלאת יהודי אתיופיה: פרק מיוחד על תופעת הגזענות בחברה הישראלית. מהמקורות שלה, דרך ההתמודדות של מיעוטים כהי עור, שסובלים מאפליה – ועד לביטויים השקטים וההרסניים במיוחד של הגזענות הטבועה בחברה: \"הסוכנת שלי אמרה לי – אתה מאוד מאוד שחור. לא ייקחו אותך לקמפיין של בנק, מקסימום לקמפיין של חומוס\".\n\nמשתתפים: יוסי צברי, שחקן, סטנדאפיסט ואמן ספוקן וורד, אורית טשומה, זמרת-יוצרת וראפרית ואפרת ירדאי, יו\"ר אגודת יהודי אתיופיה.\n\nפרקים נוספים בסדרה:\n\n🎧 משבר הכפרים הלא מוכרים בנגב >>\n\n🎧 להבין את הפערים בבריאות >>\n\n🎧 \"הדרת הנשים נמצאת בעלייה בעשור האחרון\" >>\n\nהפרק במסגרת 40 שנה של שינוי חברתי בהובלת שתיל - מבית הקרן החדשה לישראל\n\nמובילות שינוי חברתי, רוצות כלים להשפעה? כנסו לבלוג שלנו Shift\n\nבשיתוף הקרן החדשה לישראל-שתיל",
    "רוני אוסליבן: \"השיאים שלי יחזיקו לפחות 50 שנה\"": "\"יש לפחות עשר אופציות. יש דברים שכבר מחכים לי, פעילויות ועסקים שלא קשורים לסנוקר, אבל הם מריצים את עצמם כך שזה לא מפריע לי כרגע. הייתי רוצה לפרשן, אני חושב להגיע לקניה, אתיופיה ואוגנדה כדי לצלם סרט שקשור בתחביב שלי, ריצה. אולי אפילו ארוץ חצי מרתון או מרתון. אני חושב שזה יהיה מעניין\".\n\n\n\nרוני אוסליבן ראה בשבוע החולף את הפסטיבל סביב הפרישה של רוג'ר פדרר. בגיל 46 ואחרי שבע זכיות באליפות העולם, שחקן הסנוקר הגדול בכל הזמנים לא ממהר. עם פתיחת עונת הסנוקר שיצאה לדרך ומלווה בשידורים ישירים ביורוספורט, תפסנו איתו שיחה בריאיון מיוחד, בלעדי בתקשורת הישראלית, שנערך עוד לפני ההפסד הסנסציוני לאלכסנדר אורסנבכר באליפות בריטניה הפתוחה.\n\n\"לספורטאים יש חולשות, כמו לכל אחד\". רוני אוסליבן | יורוספורט\n\n\"אין עלי לחץ\", מספר אוסליבן, שהקריירה בת 30 השנים שלו ידעה עליות ומורדות בתוך ומחוץ לאולם, \"אני כרגע נהנה. אני עדיין מאוד תחרותי, אבל אני כנראה עושה את מה שאני עושה פחות טוב משעשיתי בשנתיים האחרונות. אני די מתחת לרדאר, יש אפילו אנשים ששאלו אותי אם פרשתי כבר. הם לא ידעו שאני מתחרה\".\n\n\n\nאת העונה החדשה הוא מתחיל במקום הראשון בעולם, אבל יודע שג'אד טראמפ ומארק סלבי לא ימצמצו אם יפשל בעונה הקרובה. מצד שני, הוא לא נלהב לחזור למרכז הבמה. \"השנה, יותר מכל שנה, אני מרגיש שאנשים נרגשים בשבילי. אני רואה איך אור הזרקורים חוזר אלי, ואני מודה שזה לא משהו שרציתי שיקרה. החיים הרבה יותר קלים ופשוטים היום ואני מעדיף פשוט לשחק וליהנות\".\n\n\n\nבעבר דיברת על כך שהגעת ל\"מקומות אפלים\" אחרי כל כך הרבה שנים במשחק. מדוע אתה ממשיך להתחרות ברמות האלה?\n\n\n\n\"אני חושב שכשאתה מתחרה ומנסה לנצח, קשה לעשות את מה שאתה רוצה לעשות רק בדרך שלך. יש לחץ גבוה מאוד בסיטואציה הזאת, כך שהמפגש עם רגעים קשים ואפלים הוא הכרחי. זה קורה, ולא משנה כמה אתה מנסה להימנע מזה. אני יודע שבנקודה מסוימת המחשבות שלי יהיו כל כך עמוקות, ואגיע למקומות שלא ידעתי שיש בי. אם אתה רוצה ללכת על תואר גדול, אתה חייב לפגוש את המקומות האלה, ולא תמיד הייתי מוכן לזה\".\n\n\n\nגם בתקופת הקורונה?\n\n\n\n\"זה היה שונה, כי לא היה קהל. לא באמת הייתה תחושה של לחץ, של מישהו שיושב לך על הראש, ההתמודדות הייתה קלה בהרבה. קרוסיבל (אתר התחרות, ג.ג.) מפוצץ בצופים בכל יום, כשאתה משחק זה עניין גדול, ולא רציתי להיות שם שוב, אבל אני נותן את הכול, אני מוציא מעצמי את המיטב ואני חי עם זה בשלום. יכול להיות שזו תהיה הפעם האחרונה שבה אני מוציא מעצמי את המקסימום, אני לא יודע מה יהיה בשנה הבאה\".\n\nרק מסמן את הקו לבאים בתור. אוסליבן אחרי הזכייה אשתקד | אימג'בנק GettyImages, ronnie o'sullivan\n\nאמרת פעם שסנוקר הוא Bad Sport. זה 'תרם' לתקופות הקשות שלך?\n\n\n\n\"תמיד היה לי יותר קל להגיד את האמת. יש לי, כמו לכל אדם, חולשות וחסרונות ואני לא מפחד להראות אותן. אנשים מסתכלים עליך כעל ספורטאי וחושבים שאתה מעל זה, אבל אתה לא. אנחנו כמו כולם\".\n\n\n\nאיך אתה באמת מתמודד עם אור הזרקורים כשאתה מנצח?\n\n\n\n\"זכיות ותארים מעולם לא היו הדרייב שלי, תמיד רציתי ליהנות מהמשחק, להיות הכי טוב שאני יכול. הגישה שלי היא 'שחק על הכדורים, שחק על השולחן', לא להסתכל מה היריב עושה ולהתחרות בו. אם הם מנצחים? שיהיה, זה לא מה שמוביל אותי. אני יותר מרוכז במערכת היחסים שיש לי עם המשחק\".\n\n\n\nהדמות החשובה בחייו היא אביו, על אף שהצטרף אליו רק בשלבים המאוחרים יותר של הקריירה. רונלד סניור, 67, נכלא ב-1992 לאחר שרצח את נהגו של עבריין בשם צ'רלי קריי. הוא שוחרר כעבור 17 שנים. \"נכון שהוא לא היה שם ב-20 השנים הראשונות של חיי ובתחילת הקריירה, אבל חשוב לי ולו שניהנה ביחד בשפילד. בורכתי בכך שבשלב זה של חיי אני יכול להביא לשבועיים-שלושה את האנשים החשובים לי\".\n\n\n\nהסיטואציה בילדות לא הייתה פשוטה. \"חשוב לי שייהנה מהחופש שלו. הוא לא הטיפוס שירחם על עצמו או יתקרבן. הוא עקב אחרי ההצלחה שלי בקריירה וזה עזר לו להתמודד בזמנים הקשים. חשוב שנתמוך אחד בשני בזמנים כאלה\".\n\nאין יריבות ישירה. מארק סלבי | אימג'בנק GettyImages, Zac Goodwin\n\nלפדרר היו ב-15 השנים האחרונות את היריבויות עם נדאל ודג'וקוביץ'. האיום הכי גדול על אוסליבן הוא מארק סלבי, אבל רוקט רוני ממש לא רואה בו יריב במובן הזה. \"אין בינינו תחרות ישירה כי הוא כל הזמן משחק איתי 'תופסת'. הוא פרץ קצת מאוחר יותר. לי יש 21 תארי מייג'ורס, הוא על שמונה או תשעה. יש לו עוד 12 לפחות כדי להגיע אלי. תמיד ראיתי בו מתחרה קשוח, אבל ג'ון היגינס ומארק וויליאמס הם יריבים גדולים יותר, כי כולנו פרצנו באותו זמן. עכשיו היריבות הזאת אפילו גדולה יותר. בכל מקרה, סלבי שחקן מצוין\".\n\n\n\nולסיום, מה היעד שלך אחרי שכבר זכית שבע פעמים באליפויות העולם?\n\n\n\n\"זה קשה, כי השגתי כבר יותר ממה שכל אחד אחר השיג במשחק הזה, כך שאני נמצא שם לבד בצמרת, נלחם רק בעצמי. כל מה שאני עושה כרגע הוא להציב בשביל השחקן הבא יעד לשאוף אליו. אבל אני לא חושב שיש כרגע מישהו אחר שיכול להגיע ל-21 מייג'ורס. אולי ישברו כמה שיאים שלי, אבל אני לא חושב שהתארים שלי במאסטרס, בבריטניה או באליפות העולם עומדים כרגע בסכנה. לדעתי הם יחזיקו לפחות 50 שנה\".",
    "חוויית השירות הישראלית: \"יש להם חינוך סובייטי ולכן הם נוקשים\"": "\"אתיופים הם שקטים, אבל הם עלולים להתפרץ באופן לא צפוי אם משהו מעצבן אותם\"; \"יש להם חינוך סובייטי ולכן הם נוקשים במתן שירות\". את האמירות האלה אפשר להגדיר רק באופן אחד: דעות קדומות, או בניסוח מעודן יותר — סטריאוטיפים.\n\nלחצו על הפעמון לעדכונים בנושא: מעבדה לניהול",
    "פוטין מהמר על כל הקופה בניסיון להציל את כבודו": "נשיא רוסיה ולדימיר פוטין התחיל את מלחמתו באוקראינה בימים האחרונים של החורף. בסוף השבוע הזה ימלאו לה שבעה חודשים. הוא לא הניח שהיא עדיין תשתולל בסוף הקיץ.\n\nהיום (ד'), יום אחד לפני תחילתו הרשמית של הסתיו, הוא עשה משהו שהוא נמנע בכל כוחו מלעשות בשבעת החודשים הקודמים: הוא הכריז על גיוס חלקי של צבא רוסיה. הוא עדיין לא העז לקרוא ל\"פעולה הצבאית המיוחדת\" שלו באוקראינה \"מלחמה\", אבל כל מה שהוא אמר בנאום לאומה הבוקר, נשמע כמו מלחמה.\n\n● \"המערב רוצה להרוס אותנו\": פוטין הכריז על גיוס צבאי חלקי ברוסיה\n\n● מדינות המערב מגיבות להכרזת פוטין: \"הודאה שאוקראינה מנצחת\"\n\n● בעקבות ההודעה על הגיוס החלקי: ברוסיה מתנפלים על כרטיסי טיסה\n\n● לפעמים גם לידידים נמאס: הרגע שבו נרנדרה מודי אמר לפוטין מספיק ודי\n\n● אוקראינה מעמידה את פוטין בצומת דרכים: האם להסלים או להמשיך לקרטע\n\n\n\nלא אוקראינה לוחמת להגנתה נגד צבא הפלישה, אלא \"כל הקומפלקס הצבאי המערבי\", הוא הכריז. יועצים צבאיים מערביים הם המפקדים על צבא אוקראינה. המערב דוחק באוקראינה לתקוף את שטח רוסיה. האוקראינים היו מוכנים לקבל את תביעות רוסיה בימי המלחמה הראשונים, אבל חזרו בהם בלחץ המערב. האוקראינים זוממים עכשיו להשיג נשק גרעיני. נאט\"ו זוממת להשתמש בנשק השמדה המוני נגד רוסיה. לפיכך, רוסיה תשתמש בכל האמצעים הנתונים לה,. \"זה לא בלוף\", הוא הטעים.\n\nהנה כי כן, הנשיא שהאמין כי ניצחון מהיר וקל יכפר על כל חטאיו, מפני שלמנצח שיר מזמור, מסתבך עכשיו בתיאוריות קונספירציה, אשר יחייבו אותו להמר על כל הקופה, או לשלם מחיר פוליטי כבד. אין עוד ספק, שפוטין נלכד באורות הצולבים. נשיא טורקיה ארדואן, הקורא לפוטין \"ידידי היקר\", אמר השבוע בראיון טלוויזיה בניו יורק, כי אין כל סיכוי שפוטין יודה בטעותו. שום מנהיג אינו מודה בטעות, אמר ארדואן. ארדואן מקווה שתימצא דרך לחלץ את פוטין היקר מן המלכודת.\n\nמצוקתו של נשיא רוסיה ברורה. אין זו רק השאלה של מספר החיילים הרוסיים, שנהרגו בשדות הקטל של אוקראינה. מספרם עומד אולי על עשרות אלפים, לדעת מקורות מערביים. רוסיה עצמה לא נקבה בשום מספר מאז חודש מרץ. תחקיר מעניין של הבי.בי.סי מראה, כי בעיית הצבא הרוסי אינה אבדן טוראים, חמורה כשלעצמה; הבעיה היא אבדן לוחמים מובחרים, אנשים שהתאמנו במשך שנים כדי להנהיג יחידות בשדה הקרב. הם נקטלים בהמוניהם, ובמותם הם גוזלים מן הצבא הרוסי את האיכויות הנחוצות לו להבין את שדה הקרב. את התוצאות ראינו באופן דרמטי בתחילת החודש באזור חארקיב.\n\nחוזרים אל \"רוסיה החדשה\"\n\nעוד לפני נאום פוטין, התוכנית הרוסית לחיסול אוקראינה נכנסה להילוך גבוה, לפחות בשדה הרטוריקה, אם גם לא בשדה הקרב. הפרלמנט הרוסי החליט לזרז את סיפוחם המלא של שטחים אוקראיניים. מוסקבה אינה מעמידה עוד פנים. היא אינה מתכוונת להרשות למדינה אוקראינית ידידותית, או כנועה, להוסיף ולהתקיים.\n\nבאוקראינה, שטח משוחרר לא יוחזר, אלא יסופח. אוקראינה נועדה להיות רוסית, בכל מובן שהוא. משאלי דעת קהל מפוקפקים ייערכו באזורים הכבושים - ב\"רפובליקה העממית של לוהאנסק\", ב\"רפובליקה העממית של דונייצק\" ובחבל חרסון. התוצאות מובטחות מראש. הם יבקשו סיפוח, והם יקבלו אותו. פוטין הזכיר לשומעיו בפעם המי-יודע כמה, שכל השטחים היו חלק מ\"נובורוסיה\", \"רוסיה החדשה\" שנוצרה בשלהי המאה ה-18, כאשר הקיסרית יקתרינה הגדולה גירשה את העות'מנים והביסה את בעלי בריתם הטאטארים בחצי האי קרים (עד אז הייתה שם מדינה טאטארית, במשך מאות שנים).\n\nמה בוער לרוסיה לחדש את ימיה כקדם? מדוע אין היא מחכה שהאש תיפסק, העשן יתפזר, הכיבוש יתבסס, ותישמע דרישתו הספונטנית של ההמון? אולי מפני שהאש איננה עומדת להיפסק, והעשן, אם בכלל, מתאבך והולך. תחינת המשת\"פים בשטחים הכבושים להחיש את תהליך הסיפוח אינה ביטוי של עוצמה או של ביטחון. נובעת ממנה החרדה, שמא גלגל המלחמה מתהפך; וגם אם לא ממש מתהפך, הוא בוודאי אינו מסתחרר בדרך אל הניצחון.\n\nההיגיון הרוסי שקוף: אם השטחים האלה יסופחו לרוסיה, היא תוכל לטעון, לשיטתה, שכל התקפה עליהם שקולה כנגד התקפה על שטחה. כיום, בעלי בריתה של אוקראינה מתנים את אספקת הנשק המסיבית אליה בהימנעות קפדנית מהפעלתו נגד יעדים בתוך רוסיה. לאוקראינה אין בררה אלא לעמוד בתנאי, אף כי הוא מקשה על יכולתה להתגונן. היא תסרב לעמוד בו, אם ההגדרה \"רוסיה\" תחול על חמישית משטחה, שרוסיה כבשה מאז 2014. אפשר רק לשער מה תעשה אז רוסיה.\n\nנאום החצי-מלחמה של פוטין בא לא רק לכבוד הסתיו, כי אם גם לכבוד העצרת הכללית של האו\"ם, שהתחילה השבוע. הוא לא בא לניו יורק כדי לנאום באוזניה. אולי יש לו הרושם שקבלת הפנים תהיה צוננת במיוחד. העצרת הרשתה לעומת זאת לנשיא אוקראינה, וולודימיר זלנסקי, לנאום מקייב באמצעות לוויין.\n\nההיסטוריה חוזרת\n\nהנשיא זלנסקי עדיין לא דיבר בזמן כתיבת הדברים האלה, אבל הוא עמד לחזור על עיקרי נאומיו הקודמים: על האו\"ם לגרש את רוסיה משורותיו - או לקרוע לגזרים את אמנתו. הצלילים מוכרים. שמענו אותם כבר פעם, כאשר פלישות וכיבושים שמו קץ לאמנה רב-לאומית קודמת, שמנסחיה חשבו אותה לנוסחה של רב-קיום בשלום. זה קרה לפני 90 שנה.\n\nמפעם לפעם אנחנו עושים כאן השוואות היסטוריות, בניסיון להבהיר את מאורעות החודשים האחרונים, ולהרחיב את הקשרם. אנחנו נזכרים הפעם בפלישתה של איטליה הפשיסטית לחבש/אתיופיה ב-1935.\n\nמלחמת איטליה תאמה לתוכניותיו של מוסוליני. כשהוא נתקע, הוא פטר את הגנרלים שלו מכל עכבות. הם הורשו להשתמש בנשק להשמדה המונית נגד חיילים ואזרחים. זמן קצר הדיקטטור העמיד פנים שהוא מוכן לפשרה, ואם יקבל שטחים ניכרים, הוא ייאות להשאיר שלד של המדינה החבשית על מכונו. ממש כמו פוטין באוקראינה, פשרה לא עלתה כלל על דעתו.\n\nהאיטלקים נכנסו לאדיס אבבה ב-5 במאי 1936. חמישה ימים אחר כך, חבש בוטלה. בתוך ימים אחדים מוסוליני הודיע על כוונתו ליישב בה איטלקים.\n\nבסוף יוני 1936 התכנסה מועצת חבר הלאומים בז'נבה, כדי להאזין לקיסר המגורש של אתיופיה, היילה סילאסי. נאומו היה יכול לבקוע השבוע מפי נשיא אוקראינה, ללא כל שינויים. \"האם המדינות החברות מוכנות להיכנע לעובדות המוגמרות, שהתוקפן מציב בפניהן?\"\" הקשה הקיסר. \"איזה ערך יש להתחייבויות, אם חסר הרצון לעמוד בהן? המוסר הבינלאומי עומד במבחן... אני שואל את המעצמות, אשר הבטיחו לערוב לביטחונן הקיבוצי של מדינות קטנות, ואשר עלולות יום אחד לסבול בעצמן את גורלה של אתיופיה, מה אתן מתכוונות לעשות?... איזו תשובה עליי לשאת אל עמי?\"\n\n\"ליקוי התנהלות עולמי ענקי\"\n\n\"איננו יכולים להמשיך כך\", אמר מזכ\"ל האו\"ם, אנטוניו גוטרש, במעמד הפתיחה של העצרת, ביום ג'. \"מוטלת עלינו החובה לפעול. ואף על פי כן אנחנו לכודים בליקוי התנהלות עולמי ענקי\".\n\nנשיא צרפת עמנואל מקרון סיכם את החודשים האחרונים היטב: \"רוסיה, חברה קבועה במועצת הביטחון, שברה את ביטחוננו הקולקטיבי באמצעות מהלך של תוקפנות, פלישה וסיפוח. היא הפרה במתכוון את אמנת האו\"ם ואת העיקרון של שוויון ריבונות לכל הארצות\".\n\nאפילו נשיא טורקיה ארדואן, שפלירטט בגלוי עם פוטין בחודשים האחרונים, והידק את יחסיו הכלכליים עם רוסיה, דיבר בניו יורק בלשון חד משמעית. הוא נשאל בראיון טלוויזיה אם במסגרת הסדר שלום רוסיה תוכל להוסיף ולהחזיק בחלק מן השטחים שכבשה. \"לא\", ענה ארדואן, \"בשום פנים לא\".\n\nרוסיה מעולם לא הייתה מבודדת יותר. מה יעולל לה בידודה? האם הוא יעורר מחשבות שניות? אין כל סיבה להניח את זה. פוטין חושב שהוא מנצח.\n\n_________________\n\nרשימות קודמות ב-yoavkarny.com וב-https://tinyurl.com/yoavkarny-globes\n\nציוצים (באנגלית) ב-twitter.com/YoavKarny",
    "תמנו שטה: \"נתניהו ולפיד? מביך; יברקן? שיקבל את הגזירה כמו גבר\"": "תמנו שטה גם תקפה את ראש האופוזיציה בנימין נתניהו ואת ראש הממשלה יאיר לפיד, אחרי שנאבקו זה בזה בסוגיית פרסום התמונה מ\n\nהתדרוך הביטחוני בנושא איראן",
    "\"בית המקדש נחרב לפני 2000 שנה? את בטוחה?!\"": "פרשת ניצבים מתארת את קיבוץ הגלויות, את העלייה לארץ מכל המקומות שבעולם, גם הרחוקים ביותר. פסוקים מרגשים מספרים כיצד העם מתאחד שוב וחוזר לארצו: \"וְשָׁב וְקִבֶּצְךָ מִכָּל הָעַמִּים אֲשֶׁר הֱפִיצְךָ ה' אֱלֹקֶיךָ שָׁמָּה. אִם יִהְיֶה נִדַּחֲךָ בִּקְצֵה הַשָּׁמָיִם מִשָּׁם יְקַבֶּצְךָ ה' אֱלֹקֶיךָ וּמִשָּׁם יִקָּחֶךָ. וֶהֱבִיאֲךָ ה' אֱלֹקֶיךָ אֶל הָאָרֶץ אֲשֶׁר יָרְשׁוּ אֲבֹתֶיךָ\".\n\nשמעתם מה קרה?\n\n\"מבצע שלמה\" היה מבצע מיוחד להעלאת יהודי אתיופיה לישראל. במשך כשלושים ושש שעות בלבד, יום וחצי, טסו לישראל כשלושים מטוסים, והעלו כחמישה עשר אלף בני אדם. במבצע נקבע שיא עולמי בתחום הטיסות: על מטוס מסוג בואינג של חברת \"אל–על\" עלו 1,086 בני אדם באדיס-אבבה, בירת אתיופיה, אבל בישראל נחתו 1,088 בני אדם — שני תינוקות נולדו בזמן הטיסה...\n\nהעולים הרבים הגיעו למרכזי קליטה ולאתרי קרוואנים שהוקמו עבורם. קרן גוטליב הייתה אחת המורות שלימדו את הילדים שעלו מאתיופיה, באתר הקרוואנים בת–חצור, שליד היישוב גדרה.\n\nבני הקהילה האתיופית שמרו שבת והכירו את רוב החגים, והייתה להם מסורת עשירה שעליה הם שמרו ברצינות רבה. אבל הם לא הכירו את חנוכה ואת פורים, למשל, בגלל שנים של נתק משאר העם היהודי.\n\nקרן ניסתה להשלים את הפער, וכמובן גם ללמד את הילדים עברית. בראש חודש ניסן, היא התחילה להכין אותם לפסח. \"פסח הוא אחד משלושת הרגלים\", היא אמרה, \"כלומר חג שבו עלו לרגל לירושלים, לבית המקדש\".\n\nאחד התלמידים קפץ ואמר: \"המורה, את היית פעם בבית המקדש?\".\n\nקרן חשבה שהתלמיד צוחק. \"מה פתאום\", ענתה בחיוך. אבל התלמיד היה רציני לגמרי, ובינתיים עוד כמה אצבעות בכיתה הורמו: \"אבל את היית שם, בבית המקדש?\", שאלו הילדים.\n\nקרן חשבה שאולי הם לא מבינים את העברית שלה, וניסתה להסביר שוב: \"לא הייתי שם, וגם אבא שלי לא היה שם, וגם סבא שלי לא היה שם. כבר אלפיים שנה אין בית מקדש!\".\n\nהבלגן בכיתה הלך וגבר. הילדים התחילו לדבר ביניהם באמהרית, להתווכח, לתרגם, להסביר ולצעוק, וקרן לא הצליחה להשתלט עליהם, עד לצלצול.\n\nבבוקר שלמחרת, כשהגיעה לכניסה לבית הספר, קיבל את פניה השומר במבט קצת מבוהל. \"תגידי\", הוא אמר לה, \"מה קורה פה היום? יש לך מושג?\".\n\nקרן לא זכרה שום פעילות מיוחדת. \"למה אתה שואל?\", היא אמרה לשומר, והוא בתגובה הצביע לכיוון רחבת בית הספר.\n\nכמה עשרות עולים מבוגרים מאתיופיה עמדו שם, נסערים, מדברים זה עם זה. כשקרן התקרבה, הם השתתקו. אחד מהם, שכנראה ידע עברית טוב יותר מכולם, פנה אליה:\n\n\"את המורה של הילדים שלנו?\".\n\n\"כן\", היא ענתה.\n\n\"הילדים חזרו אתמול הביתה ואמרו שהמורה סיפרה להם שאין בית מקדש בירושלים. איך אפשר להגיד להם דבר כזה?\", אמר בכעס.\n\n\"הרגשתי שהם קצת מבולבלים, אז הסברתי להם שבית המקדש נשרף לפני אלפיים שנה\", ענתה קרן.\n\nהאיש פנה לחבריו, תרגם את הדברים של קרן בקול רועד, ושאל אותה שוב: \"את בטוחה?\".\n\n\"כן, אני בטוחה\", אמרה קרן, שכמעט לא האמינה למציאות המשונה שנקלעה אליה. למה הם לא מבינים?\n\nובאותו רגע, הם הבינו, והאווירה כולה השתנתה. אישה אחת נפלה על הקרקע. האישה שלידה פרצה בבכי קורע לב. גבר שעמד לידם הביט בקרן, לא מאמין, בעיניים פקוחות לרווחה. עוד אחד מהאבות פרץ בבכי מר. והילדים עמדו בצד, עצובים, מביטים במבוגרים האבלים שבעצם שמעו עכשיו לראשונה על חורבן הבית.\n\nהיה קשה לחזור באותו יום לכיתה ולהמשיך ללמוד, אבל נראה שביום הזה קרן למדה יותר מכולם.\n\nנקודה למחשבה\n\nכעבור כמה חודשים הגיע חודש אב, ואז צום תשעה באב, שבו מתאבלים על חורבן המקדש. קרן הלכה לבית הכנסת לשמוע את מגילת איכה, כמו בכל שנה, אבל הפעם משהו היה שונה. התמונות של ההורים והילדים מאותו בוקר ליוו אותה: ההלם, הבכי, התדהמה. גם היא הרגישה פתאום צער גדול, גם היא חשה תחושה של חסר. נולדנו למציאות שבה אין בית מקדש, היא חשבה לעצמה. אבל בעצם ככה, כמוהם, גם אנחנו היינו אמורים להתאבל.\n\nהספר \"לגדול\" מכיל 54 סיפורים על פרשות השבוע ועלינו, ומיועד לקוראים הצעירים ולכל המשפחה. יש בו סיפור אחד מחכים ומצחיק על כל פרשה. לרכישת הספר בהידברות שופס, לחצו כאן.",
    "הבכיר שמזהיר: \"עד 2026 חיל האוויר יאבד יותר ממחצית מהניסיון המקצועי\"": "זמן קצר לאחר שמפקד חיל האוויר, אלוף תומר בר, נכנס לתפקידו, נרשמה לחובתו, או לזכותו, פליטת פה פרוידיאנית שלא תפסה את הכותרות. בר אמר אז כי \"אנו פועלים בשיתוף פעולה הדוק עם צה\"ל\". אמירה דומה נשמעה לפני כעשור בחילופי התפקידים בחיל, לא בהתנשאות אלא כהלצה שהצחיקה גם את ירוקי המדים.\n\nשיחה עם ראש להק כוח אדם היוצא, תא\"ל איתמר רייכל, מעידה כמה צעדים קדימה נמצא החיל הכחול ביחס לצה\"ל. פער שנדמה שרק הולך וגדל. רגע אחרי שפשט את המדים, רייכל מספר על השיפור בתנאי השירות של הקצינים, ההתאמות שנעשו עבור נשים בקורס טיס, ומזהיר מפני הנזק החמור שייגרם לחיל בשל משבר כוח האדם.\n\n4 צפייה בגלריה תא\"ל איתמר רייכל. ראש להק כוח אדם היוצא ( צילום: דובר צה\"ל )\n\n\"צעדים שוברי שוויון כדי להשאיר את הטובים ביותר\"\n\nשתי דקות לפני המועד שנקבע תא\"ל רייכל מתייצב לריאיון. באופן חריג הוא הגיע על אזרחי וביקש לערוך את המפגש בבית קפה מחוץ לקריה, ולא במטה חיל האוויר, שם היה משרדו עד לפני ימים בודדים. פרישתו הרשמית תחול בעוד מספר חודשים, וגם חופשת השחרור שלו תהיה קצרה יחסית. הסיבה פשוטה – הוא הקפיד לנצל את ימי החופש שהגיעו לו, לצאת לנופשים עם משפחתו, להתרענן ולנהל אורח חיים בריא לצד התפקידים התובעניים, ואולי בגללם.\n\nבשבועות האחרונים בתפקיד הוא גיבש לראשונה הוראות להקלה על תנאי כלל המשרתים בחיל. לא מדובר בהמלצה או בהנחיה, אלא בהוראה מחייבת עליה חתום אישית מפקד חיל האוויר. על פי ההוראה החדשה, יתווספו ימי חופש לחיילים בנוסף לארבע ההדממות השנתיות, ובמועדים מסוימים ישרתו אנשי הקבע רק חצי יום, בתנאי שזה לא פוגע במשימה מבצעית.\n\n4 צפייה בגלריה תא\"ל רייכלר עם אביו ואחיו. ניצל את כל ימי החופש כדי להיות עם המשפחה, והוסיף ימי חופש לאנשי הקבע של החיל ( צילום: דובר צה\"ל )\n\nבנוסף, פגישות בנוכחות סא\"ל ומעלה לא יתנהלו בשעות הערב או הלילה, וכל איש קבע יוכל לעבוד יום אחד בשבוע מבסיס שקרוב לביתו ולאו דווקא מבסיסו הקבוע. \"אין סיבה לקיים דיוני סטטוס שאינם מבצעיים ב-21:00\", הסביר תא\"ל רייכל. \"אנחנו רוצים תרבות עבודה בריאה ומאוזנת בחיל האוויר\".\n\n\"אישרנו ל-150 אנשי קבע צעירים יום פיתוח אישי\", הוסיף. \"אחת לשבוע איש הקבע יוכל לנסוע ללמוד על כלי נגינה, להתאמן למרתון או להשתתף בחוג העצמה בסטודיו – מה שהוא מוצא נכון ובאישור המפקד. אלה צעדים שוברי שוויון שעוזרים לנו להשאיר את הטובים ביותר בתקופה שזה מאוד קשה ומאתגר\".\n\n\"עד 2026 חיל האוויר יאבד 55% מהניסיון המקצועי\"\n\nאבל לא הכל כחול בחיל האוויר. בכירי הזרוע כבר הודו שטעו כשלא הפכו שולחנו בין השנים 2018-2020, שבהן ישראל הסתחררה ממערכת בחירות אחת לבאה – ללא תקציב ביטחון ועם הקפאת רכש מטוסי תדלוק ופלטפורמות נוספות לחיל האוויר המזדקן.\n\nהנזק לטווח הארוך יתבטא לא רק בעיכוב בהצטיידות אלא גם במשאב החשוב ביותר של הזרוע האסטרטגית של מדינת ישראל – כוח האדם. בחיל האוויר מתריעים שוב ושוב ממודל הקבע הנוכחי, שמשחרר בגיל 34 את מרבית משרתי הקבע תמורת מענק אך מדלל את השורות בצבא ממוקדי הידע הוותיקים.\n\nבחיל האוויר יש כ-700 משרתים שמוגדרים \"מוקדי ידע\", בהם מכונאי מטוסים ותיקים, בקרים ביחידות הבקרה, טכנאים מנוסים למערכות מיוחדות, ומתכנני משימות. כולם בני 45-35 שאין להם תחליף. עד 2025 כמחצית מהם יעזבו, והחיל יישאר עם נגדים וקצינים צעירים ולא מנוסים, התריע רייכל.\n\n\"יש לנו מערכים שלמים שמבוססים על האנשים האלה והשתמשנו כבר בכל המכסות החריגות. עד 2026 חיל האוויר יאבד 55% מהניסיון המקצועי שלו. אנחנו מרימים דגל\", הסביר. \"לא הכל אפשר לאזרח. איזה אזרח יסכים לעבור לעבוד בדיר התת-קרקעי בבסיס עובדה או רמון? כבר היום זה גורם לבני 26 אצלנו לתהות אם כדאי להם בכלל להישאר אם הם ייזרקו בגיל 34. נגיע לפגיעה ברמה, לחוסר איוש ולאירועי בטיחות שלא ראינו בעבר\".\n\nרייכל רומז שפתרון אפשרי למשבר המתהווה יכול להגיע מהעברת מכסות של מוקדי ידע מחילות אחרים בצבא, כשבמקביל יוארך גיל הפרישה בחזרה ל-42.\n\nאת הקושי בהשארת הטובים הוא פוגש גם במטרה, עם נגדים וקצינים צעירים שמשתכרים פחות משכר מינימום. \"התחושה היא שבחוץ לא מעריכים אותנו. אני לא מצפה שכמו בארה\"ב ייכנסו שלושה וטרנים עם מדים למשחק כדורסל וכולם יריעו להם בכפיים, אבל מעט הערכה על עשייה מבצעית שחיל האוויר מבצע 24/7 כמעט שלא קיימת בחוץ\".\n\n\"אפשר לעשות עוד התאמות לנשים בקורס טיס\"\n\nאם יש נושא שרייכל וחבריו לא הצליחו עדיין לפצח ולשפר הוא מספר הטייסות הנמוך בחיל האוויר. שלושה עשורים מאז בג\"צ אליס מילר ובכל חצי שנה ניתן לספור על כף יד אחת את מספר המסיימות את קורס הטיס. בודדות, מתוך קרוב ל-40 בוגרים בכל מחזור.\n\nרייכל ניסה לחקור מה גורם לכך, וגילה שהנשירה המרכזית של חניכות מקורס טיס מגיע משלב למידת ההטסה, כל ההתעסקות עם המצערת (הג'ויסטיק), זאת אחרי שבתחומים אחרים כמו ניווטים והכשרות על הקרקע הן הצטיינו.\n\n4 צפייה בגלריה בוגרת קורס טיס, ארכיון. \"אפשר לעשות עוד התאמות בקורס לנשים, אך לא להוריד ברמה\" ( צילום: דובר צה\"ל )\n\n\"אני אומר זאת חד וחלק – לא נתנו בקורס טיס שום הקלה וירידה בסטנדרטים לנשים ואנחנו מקפידים תמיד על אותה רמה גבוהה לאורך הקורס\", טען רייכל. \"ראינו שגרף יכולת ההטסה אצל נשים הוא מתון יותר בשיפור הנדרש, אז אולי נכון להוסיף עוד 5 דקות לכל חניכה בטיסת ההדרכה. אפשר לעשות עוד התאמות בקורס עצמו לנשים, אך לרגע לא להוריד ברמה ולא למצמץ לגבי הסף\".\n\nנכון להיום רק כרבע מאנשי הקבע בחיל האוויר הן נשים, ולפי רייכל המטרה היא להגדיל את הנוכחות הנשית בקרב הקצונה הבכירה. \"כבר יש לנו מג\"דיות בהגנה האווירית, שלוש סגניות מפקד טייסת במערך הקרב ובתוך 5-3 שנים תהיה מפקדת ראשונה לטייסת קרב. גם בדיוני השיבוצים שינינו פרמטרים כך שיותר קצינות מקודמות\".\n\nבינתיים, רייכל הצליח להכעיס לא מעט טייסים ותיקים, בעיקר מילואימניקים שחוו מלחמות ומבצעים רבים. הסיבה – שינוי שהוביל לעדכון גיל הטיסה המבצעית המרבי והאחדתו ל-51 במקום 55.\n\n4 צפייה בגלריה תא\"ל רייכל בטיסת אימון. כבר לא יוכל לעלות שוב לאוויר בגלל השינוי שעשה בנהלים ( צילום: דובר צה\"ל )\n\nמפקדי החיל בעבר ובהווה הם מעל גיל הטיסה המבצעית המרבי וימשיכו לטוס מעת לעת, אך בעיקר כדי לחוש את הטייסות ולא למבצעים חשאיים ורחוקים. מפקד חיל האוויר יאשר גם חריגות, אך במשורה. מדובר בהחרגות של חודשים בודדים. כך, למשל, תא\"ל במיל' רפי פרץ, שנהנה בעשור האחרון מאישור חריג לטוס עד גיל 61 כבר לא יוכל לעלות על המטוס.\n\n\"עשינו עבודת מטה מקצועית שבחנה הכל – פרמטרים קוגניטיביים ומקצועיים והסיכוי הסטטיסטי לאירוע לבבי בטיסה בגיל מבוגר\", הסביר רייכל, שנשארו לו רק עוד ארבע שנים לטוס על מטוסי הראם הוותיקים. \"בעבר חיל האוויר היה מבודר יותר, אבל השינוי הנוכחי יוצר זרימה טובה יותר של כוח אדם. כך גם דייקנו את צרכי הסד\"כ הלוחם למלחמה\".\n\nהתוכנית הסדורה לגיוס יוצאי אתיופיה\n\nבכהונתו כראש להק כוח אדם, תא\"ל רייכל היה לקצין הבכיר הראשון שמקדם אישית את זכויות הלהט\"ב בחיל האוויר. הוא עצמו השתתף במפגש של פרויקט \"מעגלים\" בהשתתפות עשרות חיילים וחיילות מהקהילה הגאה, ופיתח קשרים עם גופים בקהילה. \"זה מפגש שמתקיים בתוך חיל האוויר אחת לשלושה חודשים, מתוך מקום שהצבא והחיל נותן ביטחון למשרתיו, שהצבא הוא מקום מכיל ומגן, נגיש לכולם ולכולן\".",
    "מידע פנים | החינוך הדתי בישראל לא מבטיח איכות - אבל כן הרים של כסף": "את שנותיי הראשונות במסגרות חינוך - עשיתי בגן דתי. הוריי התגוררו באותה תקופה בארה\"ב, ושאפו להעניק לי מסגרת ראויה שתשלב את השפה העברית. יש לי רק זכרונות עמומים מאותו הגן, של טלית וכיפה, אך הוא לא גרם לי להיות אדם מאמין יותר. הוריי אינם מקרה מיוחד. הבחירה של יהודים שאינם בהכרח דתיים לשלוח את ילדיהם למסגרת דתית - אינה כה נדירה. הנימוק הוא פעמים רבות איכות החינוך. הדבר בולט במיוחד בקרב עולים חדשים. בראיונות עם ישראלים יוצאי אתיופיה, לדוגמה, ניתן לשמוע עדויות על הורים ששלחו את ילדם לבית ספר דתי - מתוך אמונה שדתיות המוסד מהווה תו תקן עבורו.\n\nלחצו על הפעמון לעדכונים בנושא: מידע פנים\n\nחינוך",
    "סגן ראש העיר לשעבר ואסיר ציון מאתיופיה: עיריית אשדוד אישרה שמות להנצחה": "ועדת השמות באשדוד בראשות ממ\"ק ראש העיר עו\"ד גבי כנפו התכנסה לאחרונה וקיימה דיון במספר בקשות שהתקבלו להנצחת אישים שונים ברחבי העיר אשדוד. מאחר ובאשדוד אין הרבה רחובות חדשים, הוועדה הזאת מתכנסת לעתים די רחוקות.\n\nהוועדה קיבלה את בקשתו של גיל בלום והחליטה לקרוא לרחוב, שמיקומו ייקבע בהמשך, על שם אביו שמואל (סם) בלום ז\"ל. בלום היה מנכ\"ל \"צמר אוסטרלי\" לעיבוד צמר גולמי, אחד המפעלים הראשונים באשדוד, שהוקם באזור התעשייה ב-1963במתחם \"טופ סנטר\", שממוקם בין שדרות בני ברית, לרחוב האורגים, לשדרות ויצמן ולשדרות בן גוריון.\n\nבמקביל לעבודתו כיהן בלום בהתנדבות כסגן ראש העיר ללא שכר במהלך 20 שנה, מ-1969 ועד 1989. הוא היה פעיל בהתנדבות בתחומי התרבות, החינוך, הנוער והספורט, נמנה על מקימי רשת המתנ\"סים בעיר ועל מקימי הקונסרבטוריון העירוני \"אקדמא\". כמו כן הוא גם כיהן בהתנדבות כיו\"ר מכבי ספורט אשדוד, וכיו\"ר \"רוטרי\" בעיר.\n\nהוועדה גם נענתה לבקשת דניאל אוריה להנצחת אביו גדליה אוריה ז\"ל בקריאת רחוב על שמו. מיקום הרחוב ייקבע בהמשך. אוריה היה מגדולי המנהיגים היהודיים שפעל להעלאת יהודי אתיופיה לארץ ישראל ונחשב לאביה הרוחני של יהדות אתיופיה.\n\nבקשה נוספת שאישרה הוועדה היא לקרוא לישיבה התיכונית אמי\"ת במע\"ר דרום על שם הרב יהושוע יגל ז\"ל, רבו של ראש העירייה, ד\"ר יחיאל לסרי.\n\nהישיבה שבניינה המפואר נחנך לאחרונה, נקראת כעת על שם הרב יגל שנמנה על מייסדי \"מדרשיית נועם\" בפרדס חנה וכיהן למעלה מיובל שנים כראש הישיבה, מאז הקמתה בשנות ה-50 של המאה הקודמת ועד שנות האלפיים, וחינך בה רבים מילדי אשדוד. בשנותיו האחרונות כיהן הרב יגל כנשיא הישיבה.\n\nעוד בקשת הנצחה שאישרה הוועדה היא שמדרשת אמי\"ת למדעים ואמנויות לבנות, באשדוד, תיקרא \"מדרשת שחרי\", בדומה לזו מבית אולפנת הישוב עופרה. כל החלטות הוועדה המדוברות אושרו ע\"י מועצת העיר.\n\nעפ\"י פקודת העיריות ופקודת המועצות המקומיות נקבעים שמות הרחובות והאתרים ע\"י ועדת השמות של הרשות המקומית. באשדוד, הנושאים הנידונים בוועדה מתואמים מול ראש העיר, ד\"ר יחיאל לסרי ויו\"ר ועדת השמות עו\"ד כנפו, בהתאם לקריטריונים להנצחה, שנמצאים באתר העירייה תחת הכותרות: אגף הנדסה, מחלקת נכסים, וועדת השמות. (ניתן להגיש בקשה דיגיטלית דרך האתר של העירייה).\n\nעל הקריטריונים להנצחה נמנים: אישים נודעים מההיסטוריה העברית ומורשתה לדורותיה, מאורעות היסטוריים תנועות לוחמים לתקומת ישראל וחירותה. אישים ומדינות שתרמו תרומה ייחודית לתקומת מדינת ישראל או לכלל האנושות. אישים שתרמו תרומה ייחודית לתקומתה וקידומה של העיר אשדוד. מדינות וערים הקשורים לתולדות עם ישראל ומדינת ישראל. מונחים גיאוגרפיים ושמות מתחום החי, הצומח והדומם. שמות וסמלים הנזכרים במקרא, בדברי חז\"ל ובספרות העברית.\n\nכל שם שהוועדה תמצא לנכון. הוועדה לא תמליץ לקרוא למקום ציבורי על שם של אישיות, אלא אם כן זימנה את בני משפחתו של האישיות, שניתן היה לאתרם במאמץ סביר, להופיע לפניה ולהשמיע את טענותיהם. לא יונצח שם אדם ברחוב בטרם חלפה שנה מיום פטירתו, מלבד במקרים חריגים אשר יידונו בוועדת השמות, ויאושרו במועצת העיר. בעת איתור לקריאת שם באזורים המאוכלסים באוכלוסייה הומוגנית, תתחשב הוועדה בהחלטותיה, ככל האפשר, ותשתדל להתאים את השמות לאישים ולאירועים הקרובים לאותה אוכלוסייה.\n\nניתן להנציח אדם בקריאת רחוב לא רק בשמו אלא גם בכינויו, או על שם ספר שכתב, או על מפעל חייו. לוועדה מגיעות עשרות פניות להנצחה. אחת כזו, שהוגשה לוועדה ביולי לפני שנתיים, היתה בקשת הוריה של רינת רואס ז\"ל, שנאנסה ונרצחה לפני 17 שנים, בגיל 20, להנצחת בתם באמצעות קריאת כיכר על שמה.\n\nבוועדת השמות דחו את הבקשה אך ציינו כי ישקלו בחיוב הנצחה באמצעות קריאת רחוב על שמה. לאחר הסכמת המשפחה להצעה, אישרה מועצת העירייה ב-3.3.21, את החלטתה של ועדת השמות ב-21.2.21, לקרוא לרחוב על שמה של רואס. לדברי דובר העירייה, אדי בן חמו, \"ביצוע הצבת השילוט בשטח יעשה בתיאום עם המשפחה והמלל יבוצע ע\"י לשכת ראש העיר\".\n\nבקשה נוספת שהוגשה בנובמבר 2021 לוועדת השמות היא בקשתה של רטה פייביש, אלמנתו של הצלם המיתולוגי חיים פייביש ז\"ל, שליווה וצילם כל רגע בתולדותיה של אשדוד והתפתחותה, ומי שהפעיל במשך 45 שנים את החנות שלו \"פוטו חיים\", במרכז המסחרי ברובע א'.\n\nלאחרונה התראיינה רטה ב\"כאן דרום אשדוד\" והתלוננה, תוך כדי בכי, על כך שלמרות ששלחה לוועודה את כל הנדרש, זו לא הגיבה עד כה על בקשתה להנצחת בעלה בשם כיכר או רחוב. לדברי דובר העירייה \"בד\"כ הנושאים שנידונים הם בהתאם לצורך של קריאת שם רחוב פנוי, בהתאמה לקריטריונים. כרגע אין רחובות פנויים בעיר לקריאת שמות ולכן יש בקשות שממתינות עד שיהיה מיקום להנצחה. מגישי הבקשות מקבלים הודעה לגבי בקשה שנידונה בוועדה ומאושרת במועצת העיר. על בקשות בהמתנה אין מודיעים עד שדנים בהן בוועדה. הבקשה להנצחת חיים פייביש ממתינה לדיון עד לאיתור מיקום הנצחה. ברגע שהבקשה תידון תישלח למגישת הבקשה הודעה\".\n\nובחזרה לישיבתה האחרונה של ועדת השמות. נושא נוסף שנידון בה היה בקשתה של אהובה עמרם, חברת הוועדה ויועצת ראש העיר לקידום מעמד האישה, \"להתייחס בשוויון מגדרי בקריאת שמות ולנסות כמה שאפשר שיהיה ייצוג לשמות של נשים בשמות הרחובות, ייצוג בכבוד של מגדר זה\". יו\"ר הוועדה, עו\"ד כנפו, ביקש מעמרם להיערך ולהגיש לוועדה בקשות קונקרטיות.\n\nגם לחברת המועצה שרון מרק דרישה זהה לזו של עמרם והשבוע היא שיגרה שאילתה בנושא לראש העיר. מרק מתבססת על נתוני רשות האוכלוסין מ-2021, לפיהם חלה באשדוד העדפה של פי 7 בקריאת רחובות ע\"ש גברים והעדפה בשיעור של פי 10 בקריאת רחובות ע\"ש פרחים ונחלים על פני נשים. לדבריה, \" עפ\"י מחקרים, לייצוג מגדרי במרחב הפיזי השפעה משמעותית על נשים ונערות ועל עמדות גברים כלפי נשים\". שאלתה לראש העיר: \"האם וכיצד עיריית אשדוד מתכננת לפעול בנושא זה, על מנת להסב שמות רחובות ניטראליים- מגדרית לשמות נשים\". מרק מציינת בשאילתה שהיא מודעת לכך שמדובר על \"תופעה ארצית ואף לאומית\" והדגישה כי עיריות כפר סבא, ת\"א, מועצת העיר הרצליה, המועצה האזורית דרום השרון \"פועלים לתיקון העוולה ולמען שוויון חברתי\".\n\nיש לצין שכבר לפני שנה התייחס מנכ\"ל מרכז השלטון המקומי, שלמה דולברג, לנושא המדובר ושלח מכתב לכל ראשי הרשויות המקומיות בו ציין שמספר הרחובות הקרואים ע\"ש גברים גדול במדינה פי 5-10 ממספר הרחובות הקרואים על שם נשים, והמליץ בין היתר לתת העדפה בשכונות חדשות לקריאת שמות רחובות ע\"ש נשים. הוא צירף להמלצותיו רשימת שמות של נשים הראויות להנצחתן וציין שניתן לפנות בנושא לעדן פוקס, יוזם המיזם המדובר.\n\nבתשובתו לשאילתה של מרק, שנמסרה בישיבת המועצה, כתב ד\"ר לסרי שגם אליו הגיעה בחודש מרץ פנייתו של עדן פוקס \"הקוראת לרשויות המקומיות לפעול לשינוי שמות הרחובות הניטראליים- מגדרית לשמות נשים\" ובעקבות כך הנחה את מנהלת מחלקת נכסים, עו\"ד מירב ביטון, להביא בפניו הצעה מתאימה. הוא ציין כי פקודת העיריות מאפשרת שינוי בשמות רחובות רק אחת לשנה, באוקטובר. \"ברור ששינוי שם רחוב משפיע השפעה רחבה על בעלי עסקים ודיירים המתגוררים ברחוב ולכן מטרת התוכנית היא לבדוק אלו רחובות נכון לשנות את שמם, בהתאם להליך הנדרש. לצד זאת העברתי בקשתי ליו\"ר ועדת שמות, לבחון בעת מתן שם לרחובות חדשים ולהגביר מודעות וערנות, להקטנת הפערים, בקריאת שמות הרחובות, בין גברים ונשים\".\n\nרוצים להישאר מעודכנים באשדוד?\n\nוואטסאפ\n\nאינסטגרם\n\nטוויטר\n\nאפליקציית החדשות באנדרואיד או באייפון",
    "פחות מיומיים לסגירת הרשימות: בליכוד מחכים לשריונים של נתניהו, סיכום במשותפת": "פחות מיומיים לפני המועד שבו ייסגרו הרשימות לבחירות לכנסת, במפלגות שעדיין לא החליטו על רשימות סופיות נותרו עוד מחלוקות רבות ללא פתרון וב-24 השעות הקרובות הן ינסו לסגור את כל הקצוות שנותרו לפני הגשת רשימת המועמדים. בליכוד מחכים ל שריונים של נתניהו , המפלגות הערביות עדיין לא חתמו על הסכם לריצה משותפת ועדיין לא ברור כיצד תיראה רשימת הציונות הדתית. תמונת מצב עדכנית.\n\nהשריונים בליכוד\n\nלמרות ההערכות שהשריונים בליכוד ידועים מראש, עדיין שוררת במפלגה אווירת מתח ודריכות לקראת האישור הרשמי של שמות המועמדים במזכירות הליכוד, ונעשים ניסיונות של הרגע האחרון להשפיע על יו\"ר המפלגה בנימין נתניהו - כל קבוצה עבור האינטרס שלה.\n\n6 צפייה בגלריה נתניהו. בליכוד מחכים לשריונים שלו ( צילום: אלכס קולומוסיקי )\n\nבליכוד יש תמימות דעים בשבועות האחרונים ש עמיחי שיקלי ו עידית סילמן צריכים לקבל כרטיס כניסה לכנסת הבאה לאחר שסייעו לפרק את הממשלה הנוכחית. באשר לשריון השלישי במקום ה-28, נתניהו העדיף את תא\"ל (במיל') גל הירש, אולם ברקע לא מעט לחצים שמופעלים עליו לשנות את הבחירה. הלחץ הכבד מגיע מנשות הליכוד שבפריימריז נדחקו אחורה, ושמאחוריהן התגייסו ראשי רשויות ופעילים מרכזיים שדורשים להשתמש בשריון עבורן.\n\nבנוסף, יוצאי אתיופיה התאגדו ומתכוונים להוביל קו אגריסיבי נגד הליכוד אם לא יוכנס נציג מטעמם באחד המקומות הריאליים. לנתניהו עוברים מסרים בימים האחרונים שלפיהם יוצאי אתיופיה לא יצביעו לליכוד אם הרשימה תישאר במתכונתה הנוכחית. בכל מקרה, היום תתכנס המזכירות ותאשר את השמות הסופיים לקראת הגשת הרשימה.\n\nנעם תצטרף לציונות הדתית?\n\nברשימת הציונות הדתית המאוחדת של חברי הכנסת בצלאל סמוטריץ' ואיתמר בן גביר נערכים להגיש את רשימתם בשעות הצהריים, כשעל שולחנו של סמוטריץ' עומדים שני עניינים עיקריים. הראשון הוא צירופה של מפלגת נעם לרשימה, כשח\"כ אבי מעוז יוצב במקום ה-11, אם יסכים להתאחד עימם.\n\nגדולי רבני מפלגת נעם התכנסו אמש על מנת להחליט האם לקבל את הצעת סמוטריץ׳ או לרוץ בנפרד כרשימה עצמאית, במחשבה שבכל מקרה המצב הפוליטי בישראל תקוע ולכן אולי כדאי להם לבדוק רק כמה הם שווים בקלפי. ממפלגת נעם נמסר לאחר הפגישה כי \"עם סיומה של פגישת ההתייעצות עם רבני המפלגה, הכיוון המסתמן הוא שמפלגת נעם תתמודד עצמאית, אך הוחלט להיפגש מחר להמשך הדיון\".\n\n6 צפייה בגלריה סמוטריץ'. ישתמש בשריונים? ( צילום: מוטי קמחי )\n\nבהמשך נמסרה תגובה גם מרשימת הציונות הדתית המאוחדת: \"צר לנו שמפלגת נעם לא מצטרפת לאחדות והודיעה על ריצה נפרדת וחסרת אחריות שתסכן את גוש הימין. ניצחון הימין והמאבק על זהותה היהודית של המדינה מחייבים אפס סיכונים בשריפת קולות והקמת ממשלת שמאל פרוגרסיבית בראשות לפיד. כפי שהודענו, מחר נגיש את הרשימה לוועדת הבחירות\".\n\nהנקודה הנוספת שמשפיעה על עיצובה הסופי של הרשימה היא שני שריונים שאישר מרכז מפלגת הציונות הדתית לסמוטריץ', שאותם יוכל להצניח לרשימה. יו\"ר הציונות הדתית לא צפוי להשתמש באופציות השריון כדי לא לפגוע בחברי מפלגתו שנבחרו בפעם הראשונה בפריימריז, והוא ישקול לעשות זאת רק במידה שימצא אדם שיוכל \"להגדיל את היריעה\" ולקחת מצביעים מאיילת שקד והבית היהודי.\n\nגם אצל איתמר בן גביר העניינים עדיין לא סגורים. כרגע, במקומות ששמורים לו בשיטת הריצ'רץ' עם סמוטריץ', צפויים להיות מוצבים מנכ\"ל המפלגה יצחק וסרלאוף, הפעיל מהנגב אלמוג כהן, עמיחי אליהו, בנו של הרב שמואל אליהו, הפרשן הביטחוני צביקה פוגל ולימור סון הר-מלך, אלמנתו של שולי הר-מלך.\n\nהמשותפת לא מתפרקת\n\nלאחר ישיבת ממושכת שנפרסה על פני שלושה ימים רצופים של משא ומתן בין מרכיבי הרשימה המשותפת, לפנות בוקר הושג סיכום על הרכב הרשימה. השישייה הפותחת תיראה כך:\n\n1. איימן עודה (חד\"ש) 2. אחמד טיבי (תע\"ל) 3. סמי אבו שחאדה (בל\"ד) 4. עאידה תומא סלימאן (חד\"ש) 5. עופר כסיף (חד\"ש) 6. אמטאנס שחאדה (בל\"ד) - ברוטציה\n\nלפי גורמים במשותפת, מה שעיכב את החתימה על ההסכמים הוא נושא המיקומים ברשימה, במיוחד מצד בל\"ד שדרשה תחילה את המקום השני עבור ראש המפלגה, ח\"כ סמי אבו שחאדה.\n\n6 צפייה בגלריה שוב רצים יחד. טיבי, עודה ואבו שחאדה ( צילום: AFP )\n\nבסוף השבוע נחתם הסכם הבנות בין בל\"ד לחד\"ש לאחר משא ומתן ארוך בין הצדדים, על רקע המחשבה של בל\"ד לרוץ בבחירות באופן עצמאי ולפרק את הרשימה המשותפת.\n\nיהדות התורה מאוחדת, בש\"ס נערכים לעתירות נגד דרעי\n\nאחרי ש צלחו את משבר לימודי הליבה של חסידות בעלז , ביהדות התורה לא מבזבזים את מעט הזמן היקר שנותר להגשת רשימת המועמדים לכנסת על מחלוקות מיותרות, ונערכים לריצה משותפת. לפני פרוץ הסכסוך בנושא \"החינוך הטהור\" עוד רבו דגל התורה הליטאית ואגודת ישראל החסידית על ראשות המפלגה ועל סדר המקומות, אך משנפתר העניין הבינו כולם כי הסכם הרוטציה שיצא לדרך בבחירות 2021 יכובד, למרות חוסר הנוחות של הליטאים.\n\nהמשמעות: יו\"ר יהדות התורה, ח\"כ משה גפני מגדל התורה, צפוי לפנות את מקומו לטובת יצחק גולדקנופף מאגודת ישראל, מחליפו של יעקב ליצמן, ובתמורה לקבל את ראשות ועדת הכספים במקרה שיהדות התורה תהיה חברה בקואליציה הבאה ותחזיק בתפקיד זה.\n\n6 צפייה בגלריה הרוטציה ביהדות התורה תכובד. גפני וגולדקנופף ( נועם מושקוביץ דוברות הכנסת )\n\nבישיבת מועצת גדולי התורה שהתכנסה כדי לאשר את המשך השותפות, הכריז גפני באופן רשמי על הסכמתו לקיום ההסכם, אך הדגיש כי בקרוב תבקש דגל התורה לפתוח אותו מחדש - מה שעשוי לטרוף את הקלפים ולערער שוב את היציבות במפלגה. \"אנחנו הולכים יחד בבחירות הקרובות, בגלל שהבעיה של החינוך נפתרה\", אמר גפני. \"הם יקבלו את המקום הראשון ברשימה ואנחנו נקבל את התפקיד הראשון\".\n\nגפני הוסיף הסתייגות, כאמור, ואותת: \"בשנים הבאות אנחנו נצטרך ללמוד מחדש את הכול, בגלל שזה לא בדיוק מייצג את המצב הקיים\". כוונתו של גפני היא כי שיעור הליטאים המצביעים למפלגה המשותפת גדול לדעתו מזה של החסידים, ולכן נציגיהם צריכים לקבל העדפה ברשימה ובתפקידים.\n\nהמשמעות העיקרית של כיבוד הרוטציה כעת היא דחיקתו של חבר הכנסת המכהן יצחק פינדרוס, איש דגל התורה, אל המקום השמיני, שלפי כל הסקרים נראה לא ריאלי, וקידומו של יעקב טסלר מאגודת ישראל על חשבונו. עם זאת, ההערכה היא כי אם יהדות התורה תהיה שותפה בקואליציה הבאה, חלק מנושאי התפקידים בממשלה מטעמה, שרים וסגני שרים, יפרשו מהכנסת כדי לאפשר את כניסתם של פינדרוס ואחרים שלא נבחרו אליה, במסגרת החוק הנורבגי.\n\n6 צפייה בגלריה בש\"ס מתכוננים לעתירה נגדו. דרעי ( צילום: עמית שאבי )\n\nבמפלגת האחות, ש\"ס, לא צפוי כל שינוי ברשימת המועמדים, וזו הקיימת רק תזדקק לאשרור פורמלי ממועצת חכמי התורה של התנועה. האתגר העיקרי שאיתו תתמודד ש\"ס הוא משפטי, שכן ההערכה היא שלוועדת הבחירות המרכזית תוגש עתירה נגד ניסיונו של היו\"ר אריה דרעי להיבחר שוב לכנסת, לאחר הרשעתו בפלילים והתפטרותו במסגרת הסדר הטיעון שעליו חתם, בטענה כי יש קלון בעבירות שביצע. אם הוועדה תדחה את הבקשה, צפויים מתנגדי דרעי לעתור לבג\"ץ בעניין - ובש\"ס כבר נערכים לכך.\n\nשקד והבית היהודי\n\nלאחר ההסכם שנחתם עם שרת הפנים איילת שקד , הרשימה הסופית של המפלגה לבחירות טרם גובשה לפי שמות המועמדים, אולם סוכמו המיקומים. בראש הרשימה תעמוד שקד ואת המקום השני יתפוס יו\"ר הבית היהודי יוסי ברודני. המשך הרשימה יהיה בשיטת ריצ'רץ׳ לא שוויוני בין שתי המפלגות, כשימינה של שקד תקבל את מקומות 3, 5, 6 ו-8 והבית יהודי את מקומות 2, 4 ו-7.\n\n6 צפייה בגלריה השותפות החדשה. שקד וברודני ( צילום: טנא תקשורת, קובי קואנקס )",
    "גנץ בחר בהרצי הלוי לרמטכ\"ל ה-23 של צה\"ל": "שר הביטחון בני גנץ החליט היום (ראשון) למנות את אלוף הרצי הלוי לרמטכ\"ל ה-23 של צה\"ל. גנץ יעביר את שמו של הלוי, המכהן היום כסגן הרמטכ\"ל, לוועדה המייעצת למינויים לתפקידים בכירים בשירות המדינה בראשות שופט העליון בדימוס מני מזוז, ובכפוף לאישורה יביא את מינויו לאישור הממשלה.\n\nגנץ הודיע על החלטתו לראש הממשלה יאיר לפיד ולרמטכ\"ל אביב כוכבי, ומסר כי הלוי הוא \"הקצין המתאים ביותר מבחינת הניסיון המבצעי העשיר שיש לו במגוון זירות פעולה, וכן מבחינת יכולותיו הפיקודיות וגישתו לסוגיות צבאיות שונות, שאותן הוכיח לאורך שנות שירותו בשטח ובמטה\". לפי לשכת שר הביטחון, גנץ שוחח גם עם האלוף אייל זמיר, המועמד הנוסף לתפקיד, ואמר לו כי הוא רואה בו מועמד מצוין, ראוי ואיכותי לתפקיד הרמטכ\"ל וכן לתפקידים בכירים נוספים במערכת הביטחון.\n\nהלוי, בן 54, התגייס לצה\"ל ב-1985 כלוחם בנח\"ל המוצנח ובין תפקידיו הבולטים היה מפקד סיירת מטכ\"ל, מפקד חטיבת הצנחנים בזמן מבצע \"עופרת יצוקה\", ראש אגף המודיעין, מפקד פיקוד הדרום וסגן הרמטכ\"ל. במהלך כהונתו כמפקד פיקוד הדרום ניהל הלוי כמה סבבי לחימה בגבול רצועת עזה, בהם מבצע \"חגורה שחורה\".\n\nעברו לתצוגת גלריה הלוי צילום: דובר צה\"ל\n\nבפיקוד הדרום קידם הלוי מדיניות של שאיפה להסדרה מול חמאס כאמצעי ליציבות ביטחונית, והפעלת כוח מתונה במקרים של שיגור רקטות ובלוני נפץ לעבר יישובי עוטף עזה. לאחר מבצע \"חגורה שחורה\" דווח על יציאתו של הלוי עם ראש המוסד יוסי כהן לקטאר, שם ביקשו על פי הפרסומים להמשיך לסייע בהעברת סיוע כספי לרצועה.\n\nשמו של הלוי הוזכר כמה פעמים גם בסוגיות חברתיות. בשיאה של מחאת יוצאי אתיופיה, לאחר מותו של סלומון טקה, שיגר מכתב למפקדים בפיקוד הדרום ובו כתב: \"אני כותב לכם בנושא שאינו מבצעי ואינו מקצועי, אך הוא בנפשנו\". הוא ציין במכתבו כי \"המחאה היא לגיטימית, מובנת ואף הכרחית\". כראש אמ\"ן צוטט כשאמר באירוע של קהילה רפורמית שדאגתו ממידת הלכידות בחברה הישראלית גדולה מהדאגה שמעוררים בו איומי הטרור על המדינה.\n\nבדצמבר האחרון הוזכר שמו של הלוי בהקשר לתקרית בכניסה לבסיס חצרים. הלוי הגיע לבסיס מלווה בקצינים נוספים, ותושאל לגבי שניים מהם שלא היו ברשותם תעודות מזהות. הלוי זעם על המאבטחים שמעכבים את כניסתו וענה באופן בוטה למאבטחת במקום. בשלב מסוים, לפי עדויות של חיילים שנכחו במקום, ניסה לפתוח את השער בכוחות עצמו על ידי לחיצה על מתג בעמדת השומרים. לפי עדויות חיילים הלוי איים על מאבטחים שהוא \"יקפל\" אותם על הרצפה ושאל חיילת נוספת: \"את רוצה שאתפשט?\".\n\nביולי קבעה היועצת המשפטית לממשלה, גלי בהרב-מיארה, כי אין מניעה משפטית למנות רמטכ\"ל בתקופת בחירות. היא מסרה כי על אף שמינוי רמטכ\"ל בתקופה זו כרוך בקשיים משפטיים משמעותיים, היא הגיעה למסקנה כי הם אינם מונעים את המהלך נוכח \"האתגרים הביטחוניים הייחודיים החריגים העומדים כעת בפני צה\"ל\". קודם להחלטתה של היועצת המשפטית השמיעו חברי כנסת מהליכוד איומים שהזהירו כי אם היא תאשר למנות רמטכ\"ל בתקופת בחירות, הם ידאגו להחליף אותה כשיחזרו לשלטון.\n\nבמשרד המשפטים ציינו כי ההחלטה לאפשר את המינוי התקבלה בעיקר בשל האתגרים שעמם עתיד הצבא להתמודד ב-2023 והלאה, וקביעתו של גנץ כי קיימות \"נסיבות חריגות של חיוניות ודחיפות למינוי רמטכ\"ל שיחל לכהן בינואר 2023\". לפי המשרד, ההחלטה התקבלה גם משום ש\"מדובר במינוי מקצועי, שהמועמדים לו הם חלק מקבוצה מצומצמת של אלופים המכהנים במטכ\"ל... והעובדה שתפקיד הרמטכ\"ל כולל סמכויות ביצוע רבות, ללא סמכויות שיש להפעיל ישירות מול הדרג המדיני הממנה את הרמטכ\"ל\". עוד נכתב כי היבטים אלה מפחיתים את החשש כי שיקולים פוליטיים ישפיעו על המינוי.",
    "משלחת תורמי קרן קיימת לישראל משוויץ ביקרה בקרית ביאליק": "חברי המשלחת חנכה את הפארק שהוקם מסביב לבית מורשת והתארחו בחדר זיכרון לנספי סודן, שמעו את סיפורם של עולי אתיופיה שהגיעו לישראל בגלי העלייה השונים, טעמו ממטעמי המטבח האתיופי האותנטיים.",
    "יום בחיי: אביב איאסו, סקייבוקס סקיוריטי -": "יום בחיי: אביב איאסו, סקייבוקס סקיוריטי איאסו מכהן כאיש אבטחת מידע ותקשורת מחשבים בחברה ● בנוסף הוא מאזין לפודקאסטים על טכנולוגיה, כלכלה ונדל\"ן וגם עוסק בספורט - משתתף בקורס מאמני כושר במכון וינגייט והפך למאמן אישי ● כך נראה יום בחייו\n\nאביב איאסו, בן 29 מראשון לציון, עובד כאיש אבטחת מידע ותקשורת מחשבים במחלקת ה-IT של חברת הסייבר הישראלית-גלובלית סקייבוקס סקיוריטי. סקייבוקס היא חברה פרטית, שנוסדה בישראל בשנת 2002 על ידי גידי כהן, המכהן כמנכ\"לה. החברה מעסיקה כ-350 עובדים, מעל מחציתם במשרדים בהרצליה פיתוח, ומפתחת פלטפורמה מקיפה לניהול פרואקטיבי של עמידות האבטחה בארגונים (Security Posture Management).\n\nאיאסו עובד בסקייבוקס כמעט שנתיים, לפני כן עבד במשך שלוש וחצי שנים בחברת בינת תקשורת מחשבים, כטכנאי שטח בתחום האינטגרציה. הוא החל את שירותו הצבאי במסלול עתודה אקדמית, שבמסגרתו למד כלכלה באוניברסיטת תל אביב. הוא עזב את המסלול אחרי שנה, והמשיך לשירות צבאי בחיל הלוגיסטיקה.\n\nאיאסו נכנס לתעשיית ההיי-טק הודות לקורסי תקשורת מחשבים ואבטחת מידע, בסיוע טק-קריירה, מלכ\"ר שהוקם ב-2002 במטרה להקנות לצעירים ממוצא אתיופי כרטיס כניסה לעולם ההיי-טק.\n\nלדבריו, על אף ששיעור יוצאי אתיופיה שעובדים בהיי-טק נמוך מאוד, הוא אישית מעולם לא נתקל באפליה. \"קיבלתי יחס רגיל בראיונות ובכל מקום שהגעתי אליו\", סיפר. \"השילוב של בני העדה האתיופית בהיי-טק הולך ומשתפר ככל שהפערים הסוציו-אקונומיים מצטמצמים. ככל שיהיו יותר הורים ילידי הארץ – יגדל כאן דור אחר, וזה יתבטא גם בשיעור של בני העדה האתיופית בהיי-טק. אין לי ספק בכך, ואני לגמרי אופטימי\".\n\nואיך קיבלו אותו בסקייבוקס? \"יש פה אחלה אנשים\", אמר איאסו, \"גם מקצועית וגם אישית, וזה ממש הופך את העבודה בסקייבוקס למהנה, מאתגרת ומספקת\".\n\nאיך נראה יום בחייו של איאסו?\n\n6:50 – מתעורר, מתארגן ויוצא לתחנת האוטובוס. הדרך להרצליה פיתוח ארוכה למדי בשעות הבוקר, ואיאסו נאלץ לקחת שני אוטובוסים, אחד מראשל\"צ לתל אביב והשני מתל אביב להרצליה.\n\n9:00 – נכנס למשרדי סקייבוקס בהרצליה, היישר לארוחת הבוקר העשירה שמחכה במטבח: טוסטים, ירקות, גבינות, מעדני חלב, גרנולה ועוד. הבחירה מה לאכול כל בוקר איננה קלה, אבל מסתדרים בסוף.\n\n9:30 – מסיים לאכול ומתחיל לעבור על מיילים, מתעדף משימות, מטפל בהתרעות חדשות, בשדרוגים, ודואג לתפעול שוטף של המחלקות השונות בחברה, על שלל המוצרים בהם משתמשים עובדי החברה לביצוע עבודתם.\n\n10:30 – ישיבה יומית של צוות IT, כולם מתחברים בזום אפילו בימים שכולנו במשרד. כל אחד משתף באתגרים שעומדים בפניו באותו היום וכולם מציעים פתרונות מקצועיים, חולקים ידע ומנסים לסייע אחד לשני כמה שיותר.\n\n12:00 – הפסקת צהריים. כל צוות ה-IT יוצא לאכול יחד באחת המסעדות באזור. מאחר שרוב חברי הצוות נשואים והורים לילדים, השיחות בארוחת הצהריים נסובות סביב סיפורים על הילדים ועל המשפחה, אבל מדברים הרבה גם על ספורט, סרטים, סדרות ועבודה.\n\n19:00-13:00 – ממשיך עבודה שוטפת במשרד, מול המשך המשימות והצרכים המשתנים של לקוחות פנימיים בתוך סקייבוקס.\n\n19:00 – יוצא לכיוון הבית, שוב בשני אוטובוסים. בדרך מאזין למוזיקה ולפודקאסטים בנושאי טכנולוגיה, כלכלה, ולאחרונה גם פודקאסטים על נדל\"ן.\n\n21:00 – מתחיל אימון כושר ביתי, שכולל בעיקר תרגילי כוח עם משקולות ומשקל גוף. בשמונת החודשים האחרונים אביב משתתף בקורס מאמני כושר במכון וינגייט והפך למאמן אישי.\n\n\"זו אחת ההחלטות הטובות שעשיתי לאחרונה\", סיפר. \"אני לומד על עצמי המון ומאוד נהנה מהעולם הזה. בימים אחרים, שעובדים מהבית, אני מספיק להתאמן בבוקר בחדר הכושר ולכן הערבים שלי יותר משפחתיים או עם חברים\".\n\n23:00 – אחרי מקלחת טובה ויום שמרגיש מלא בעשייה, יושב מול הטלוויזיה עד שהעיניים נעצמות.",
    "ילדים רעבים באפריקה: גרסת משבר האקלים": "ב-13 ביולי 1985 התקיים בו זמנית בלונדון ובפילדלפיה מופע ענק בהשתתפות גדולי המוזיקאים של התקופה - להקת קווין, אלטון ג׳ון, דיוויד בואי ועוד רבים אחרים. מטרת המופע, שקיבל את השם ״לייב אייד״, הייתה לגייס כספים עבור אתיופיה, שבה שרר בה רעב כבד במשך מספר שנים. 37 שנים אחרי אותו אירוע, הרעב במדינות שונות באפריקה עדיין קיים - ועל פי מחקר אמריקני חדש, הוא אף עתיד להחמיר בשל תנאי האקלים המקצינים.\n\nלפי מחברי המחקר החדש, שנערך באוניברסיטת קורנל, תת-תזונה כרונית (מתמשכת) או אקוטית (נקודתית) מעכבת את התפתחותם של ילדים, והיא קשורה לשיעורי תמותה גבוהים יותר ולרמות השכלה והכנסה נמוכות יותר בבגרות. ההשפעות של תת-התזונה מצלקות את הילדים שסובלים ממנה לשארית חייהם, ולא מאפשרות להם לממש את הפוטנציאל שלהם בחיים הבוגרים.\n\n\"החל משנות ה-70, תוכניות רבות של מדיניות בריאות פעלו באפריקה במטרה להתמודד עם תת-תזונה בקרב ילדים\", מסבירה ד״ר ענת רוזנטל, אנתרופולוגית רפואית וחברת סגל בבית הספר לבריאות הציבור באוניברסיטת בן גוריון. \"החל מתוכניות שהתמקדו בהזנה ישירה ובאיתור ילדים שסובלים מתת-תזונה כרונית או אקוטית במטרה לטפל בהם, וכלה בתוכניות יצירתיות שהעבירו סדנאות בישול להורים ושלחו אותם הביתה עם זרעים במטרה שיגדלו מזון מגוון יותר לילדיהם״. כך, אחת מהתופעות שנצפות אצל ילדים שסובלים מתת-תזונה היא גמגום - והחוקרים הצליחו במחקר החדש להראות שבתקופת המחקר (2014-1993) נרשמה ירידה ממוצעת של 5.8 אחוזים בשיעור הילדים שסובלים ממנה במדינות חוף השנהב, טוגו, בנין, בורקינה פאסו וגאנה שבמערב אפריקה. זאת הודות לשיפור בהכנסות, בתשתיות ובשיטות הטיפול בילדים.\n\n3 צפייה בגלריה בורקינה פאסו, אחת המדינות שבה נערך המחקר ( צילום: AFP )\n\nהמחקר החדש בדק את ההשפעה של תנאי חום קיצוניים על תת-תזונה בקרב ילדים בגילאי 36-3 חודשים, בחמש המדינות הללו.\n\nהחוקרים מצאו שחשיפה לחום קיצוני, כמו זה שמשבר האקלים מביא איתו, מגדילה את השכיחות של שני סוגי תת-התזונה. לפי ממצאי המחקר, עלייה בלתי-נמנעת של 2 מעלות כתוצאה מחוסר הפעולה שלנו בנושא האקלים תשחוק את המאמצים למיגור הרעב העולמי - וכל ההתקדמות שהושגה עד כה תרד לטמיון.\n\nהחום פוגע יותר באזורים מעוטי יכולת\n\n״אפריקה היא יבשת גדולה, ותופעות אקלימיות משפיעות אחרת על כל אזור\", אומרת שחר ליבנה, סטודנטית לתואר שני בבית הספר לבריאות הציבור באוניברסיטת בן גוריון, תחת הנחייתן של ד\"ר רוזנטל ושל ד״ר סתיו שפירא. \"בגבול הסהרה, למשל, קיימת תופעה של מדבור שיורדת גם דרומה ומשפיעה על מדינות שונות, כמו בורקינה פאסו שנכללת במחקר״.\n\nתופעות אקלימיות קיצוניות פוגעות באזורים שונים בעולם, אך השפעותיהן גדולות יותר באזורים שבהם רמת הפגיעות של התושבים היא גבוהה מלכתחילה. ״ככל שהפערים הכלכליים גדולים יותר וככל שהתנאים קיצוניים יותר, כך ההשפעה היא דרמטית הרבה יותר\", אומרת רוזנטל. \"כך למשל, במקום כמו בורקינה פאסו, שבו התושבים חיו בעוני קיצוני עוד לפני משבר האקלים ושבו גם במצב האופטימלי תנאי האקלים קיצוניים מאוד, יכולת ההתגוננות של האנשים היא נמוכה הרבה יותר״.\n\nמכיוון שחקלאות, שהיא תחום שנפגע רבות עקב משבר האקלים, היא מקור הפרנסה העיקרי במדינות עניות כמו אלו שנכללו במחקר, התושבים נמצאים בתוך מעגל שחוזר על עצמו: מצד אחד הם חיים בתנאים קשים של אקלים ועוני, ומצד שני הפגיעה בפרנסתם לא מאפשרת להם להשתקם. לכן, ילד שאותר כסובל מתת-תזונה אקוטית אומנם יקבל סיוע רפואי, אך הוא יחזור אל משפחה שלא יכולה לפרנס ולהאכיל אותו.\n\n3 צפייה בגלריה נשים ממלאות מים בבורקינה פאסו ( צילום: AFP )\n\nמלבד השפעתה של העלייה בטמפרטורות על תת-התזונה, וההשפעות הישירות של חום קיצוני, כגון מכות חום, התייבשות, תפוקה נמוכה של גידולים חקלאיים ועלית התחלואה במחלות זיהומיות, התמודדות עם חוסר יציבות אקלימי פוגעת בתושבי המדינות גם בכך שהיא גורמת למשברים כלכליים ופוליטיים. ״תת-תזונה וקשיים אקלימיים מתקיימים פעמים רבות במדינות וחברות שבהן רשת הביטחון מוגבלת מאוד\", אומרת רוזנטל. \"במדינות עניות יש מגבלה באפשרות לסייע, וככל שמלכתחילה נקודת הפתיחה היא חלשה בכל הרמות – אינדיבידואלית, קהילתית ומדינית – היכולת להתמודד הופכת להיות מורכבת יותר״.\n\nלייצר פתרונות מתוך שינוי מחשבתי\n\nאז מה אפשר לעשות כדי לסייע למיתון תת-התזונה באפריקה? ״החל משנות האלפיים התחזקה ההבנה שתוכניות נקודתיות לטיפול בבעיית הרעב לא מספיקות\", מסבירה רוזנטל. \"בתקופות של גלי חום נצטרך לתת העשרה תזונתית לילדים האלו, אבל זה לא יהיה הפתרון\". לדבריה, במקום זאת, עלינו לחשוב במונחים של אדפטציה ושינוי מחשבתי. \"אנחנו צריכים להתמקד בפתרונות כמו תמריצים כלכליים, שינוי חקיקה ומדיניות ושיפור מערכות הבריאות במדינות מעוטות המשאבים. זה לא יכול לקרות במדינה אחת בלבד, אלא חייב להיות תהליך גלובלי״.\n\n\"מדיניות הבריאות הרלוונטית קיימת כבר כמה עשורים, כך שיש לנו את הידע, הכלים וההשקעה המסיבית של האו״ם בתוכניות בריאות\", מוסיפה ליבנה.\n\nבנוסף, לדברי רוזנטל וליבנה, הסדר הכלכלי שקיים בעולם משפיע אחרת על אנשים במדינות שונות, והוא מעמיד בסיכון את האוכלוסיות החלשות – ולכן, להחלטות ולפעולות הכלכליות של המדינות העשירות יש השפעה גדולה על המדינות העניות. הן מציינות שמדינות חזקות כלכלית הן אלו שפליטות הפחמן שלהן גבוהות יותר ושהשפעתן על משבר האקלים גדולה יותר. בין השאר, בהסכם קופנהגן מ-2009 נקבע שעד 2020, המדינות העשירות יעבירו 100 מיליארד דולר בשנה לקרן שמטרתה לסייע למדינות העניות להתמודד עם השפעותיו של משבר האקלים – אך בפועל הועברו סכומים נמוכים משמעותית (ככל הנראה כ-30-20 מיליארד דולר בלבד). ״בלי אכיפה בינלאומית ועמידה בהסכמים גלובליים תהיה ירידה גדולה בהישגים שהגענו אליהם\", מסכמת ליבנה. \"אחת הדרכים היעילות ביותר שעומדות לרשותנו בכל הקשור להתמודדות עם משבר האקלים, היא שיתוף פעולה בין מדינות״.\n\nהכתבה הוכנה על ידי זווית – סוכנות הידיעות של האגודה הישראלית לאקולוגיה ולמדעי הסביבה",
    "רשימות תל אביביות | האחות של חזנוביץ' וצ'לנוב": "שיטוט בין ערביים בנווה שאנן. רחוב שיבת ציון מחבר בין רחוב חזנוביץ, שרק לאחרונה גיליתי את קיומו, לבין רחוב צ'לנוב. יפה עשו נותני השמות לרחובות שהצמידו את שני חובבי ציון הוותיקים: ד\"ר יוסף חזנוביץ וד\"ר יחיאל צ'לנוב. שני הרופאים המפורסמים האלה ניסו בסוף המאה ה-19 לרפא את מחלות היהודים ברוסיה ובמזרח־אירופה. כאן הם יכולים לספר זה לזה בחשכת הלילה מה חדש ברפואה ולרכל על המתרחש במסדרונות הקונגרסים הציוניים. בפעם המאה הם דוחים את תוכניתו המפתיעה של הרצל להפנות את התנועה הציונית להתיישבות באוגנדה.\n\nלחצו על הפעמון לעדכונים בנושא: ספרים",
    "": "",
    "דרום קוריאה תספק לפולין תותחים במיליארדי דולרים": "Hanwha Defense חתמה על חוזה ביצוע ב-26 באוגוסט לאספקת תותחים (K9 Thunder Self-Propelled Howitzers) לפולין בהיקף של כ-2.4 מיליארד דולר.\n\nהחוזה הוא השלב הראשון בהסכם המסגרת, שנחתם בסוף יולי, כחלק מהמאמצים לחיזוק יכולות ההגנה של הכוחות המזוינים של פולין.\n\nבמסגרת החוזה, Hanwha Defense תספק חבילה של K9 SPHs ותחמושת ארטילרית בקוטר 155 מ\"מ, יחד עם אימונים ותמיכה לוגיסטית, בין השנים 2022 ל-2026, עם חוזה המשך שצפוי להחתם כבר בסוף שנה זו.\n\nהחוזה הוא הגדול ביותר בהיסטוריה של היצוא העולמי של K9 SPH, שכן תשע מדינות - דרום קוריאה, טורקיה, פולין, הודו, פינלנד, נורבגיה, אסטוניה, אוסטרליה ומצרים - הזמינו את ה-K9 מאז 2001.",
    "קולולולו: חגיגת חינה מרהיבה בגלריית המשכן בית מאירוב בחולון": "\"קולולולו\" הוא שם התערוכה שתוצג בתאריכים 21.9.22-31.12.22 בגלריית המשכן בית מאירוב בחולון. התערוכה המיוחדת הזאת מתרכזת בטקסי החינה כפי שבאים לידי ביטוי בעדות ישראל השונות. טקס החינה המסורתי הוא אחד האירועים השמחים במחזור החיים היהודי שנערך לפני טקס החתונה. בין הפריטים המרהיבים שיחשפו לקהל הרחב יהיו תלבושות מפוארות, פריטי אופנה ותכשיטים, כלים, צילומים, קטעי וידאו וראיונות אשר נאספו מארכיונים בארץ ובעולם, וכן פריטים שהוכנו ועוצבו במיוחד על ידי מעצבים ישראליים לתערוכה זו.\n\nבתערוכה יוצגו יצירות של מעצבי אופנה ותכשיטנים עכשוויים, ליד פריטים אתניים מקוריים מאוספים של מוזיאונים ואוספים פרטיים. התערוכה היא מחוות כבוד למורשת של עדות ישראל מתפוצות ארצות המזרח.\n\n״זו התערוכה החשובה ביותר שיזמתי עד כה והיא לזכר הסבתות של כולנו ולזכר הסבתות שלי סוליקה ומרים\" כך אומר רפאל וזאנה מנהל אגף תרבות ואומנות בעיריית חולון יוזם ואוצר שותף לצד אילנה כרמלי לנר על \"קולולולו\" – תערוכת האופנה המרכזית- הפותחת את השנה ה-14 של העונה הישראלית לעיצוב בחולון .\n\nאוצרי התערוכה רפאל וזאנה ואילנה כרמלי לנר ערכו תחקיר מקיף ומעמיק על משמעות הטקס ודרכי ביצועו:\n\n\"בני האדם בחברה מבקשים לבטא השקפות עולם ולשמר ערכים ומסורות ועושים זאת באמצעות טקסים וריטואלים אשר נבנו משחר האנושות. מעצם היותנו יצורים שבטיים. מרבית הטקסים נעים על ציר מחזור החיים ומקיפים את הנושאים הרלוונטיים למהלך חייו של אדם מגיל לידה ועד המוות. הטקסים שואבים השראה ממקורות שונים, ביניהם הטבע והסביבה, הדת והמגמות החברתיות המתפתחות.\n\nלפני החופה, על רצף תהליך ברית הזוגיות, מתקיים בעדות ישראל גם טקס החינה. החגיגה המשפחתית המסורתית שבה עובר הזוג שלב נוסף לקראת חיי זוגיות ארוכים ומאושרים. הטקס מהווה מעבר מחיים יחידים לחיי זוגיות, כאשר הכלה נפרדת מבית הוריה ומוזמנת להצטרף למשפחת החתן ולבנות יחד את ביתם. מסורת זו מצוינת בקרב יוצאי ארצות המזרח התיכון וארצות צפון אפריקה ואף בהודו כאשר הטקס המרכזי בחגיגה הוא שלב מריחת החומר המופק מעלי צמח הכופר הלבן על כפות הידיים של הזוג, סמל להצלחה, וסגולה לפריון ושפע\".\n\nעבור רפאל וזאנה התערוכה היא חלק בלתי נפרד מהביוגרפיה שלו : \"במקום תקליטים או קסטות שמעתי ״קולולולו״ רוב שנותיי כילד ממשפחה ענפה בעיירת פיתוח. לוח הזמנים נקבע בהתאם לשמחה שמציינות הדודות ברכה או ארלט כמעט בכל יום, כאשר גולת הכותרת הייתה החינה – הזדמנות להוציא מהארון את התלבושות והתכשיטים ולחגוג את המסורת האמיתית בלי להתבייש. זה הטקס המרגש ביותר במסורת היהודית שילוב בין דורי שבו רק מרעיפים ברכות וחושבים חיובי, דבר מעורר השראה הן לחיי היצירה והם בחיי הזוגיות והמשפחה״.\n\nהמבקרים בתערוכה מוזמנים להכיר מקרוב את המנהגים, הצבעים והצלילים של טקסי החינה בקהילות שונות . בתערוכה יוצגו פריטים מאוסף המרכז למורשת יהדות הודו, מרכז מורשת יהדות לוב, מוזיאון יהדות בבל אוסף אתיופי פרטי של \"טיגיס\", מוזיאון מורשת יהדות תימן ומאוסף צביה בר אברבנאל, אומנית רב תחומית אשר עלתה מתימן לישראל עם משפחתה, הצטרפה לתיאטרון המחול \"ענבל\" ופרצה דרך בתחומה בסיבובי הופעות בארץ ובעולם.\n\nטקס החינה היווה הזדמנות לכלה ולמלוות שלה, האם ונשות המשפחה להציג גם את העושר התרבותי של משפחתן שבא לידי ביטוי בתלבושות המסורתיות שעברו בירושה, בתכשיטים ובכלים שבהם הוגשו המאכלים, והחינה. לצבעוניות, לבדים ולחומרים מהם עשויות התלבושות יש משמעות רבה אשר נטענת אחרת בכל עדה ועדה, וכך גם לשילוב בין התכשיט לאביזרים המשלימים.\n\nבהשראה זו יצרו מעצבי אופנה ותכשיטים ישראליים -עיצובים עכשוויים שיוצגו לצד הפריטים המקוריים:\n\nאפרת קליג מעצבת אופנת העילית יצרה את גרסתה למלכת הארמון המודרנית ״כשמזרח פוגש מערב\" בשמלה בגזרה אלגנטית צמודה עם גב חשוף עשיר ושובל ארוך כיאה לנסיכה. הבד בעל עיטוריי אורנומנטיקה אתנית אוריינטלית נוצץ רקום בטכניקה חדשה של התזת חול על טול.\n\nדרור קונטנטו אשר יצר גלימה מפוארת ארוכה מבד קטיפה בצבע ארגמן מעוטרת תחרה ואבני חן בחלקה העליון ומחברת בין גלימת הוד מלכותה לגלימה המעוטרת של הכלה האוריינטלית עם הלבוש המסורתי.\n\nשחר אבנט יצרה את עבודתה בהשראת הסרט \"פנטזיה\" של דיסני אותו אהבה מאוד כילדה, והוא משקף את כל הגלגולים הקיימים בה, משפחה ממוצא אירופאי, נישואים לתימני ואמונה שהיא בעצמה הגיעה משם. עבודתה מתחברת לעולם שכולו צבע, פגסוסים, מלאכים והמון נצנצים.\n\nקובי גולן יצר \"שמלת זהב\" עשויה שיפון עם סיומת זיגזג ותפירת פעמונים מרשרשים, הדפסה, חריזה רקומה על בד וקרושה בעבודת יד. שמלה זו שייכת לקולקציית קיץ 2020, אותה יצר בזמן הסגר בתקופת הקורונה. ואת ההשראה שאב מאומנית הטקסטיל הבריטית זאנדרה רודס, עבודותיה מתאפיינות בקווים נשיים ורכים והוא יצר הכלאה בין דוגמאות הטקסטיל שלה לצורפות תימנית והלבוש המסורתי בטקס החינה.\n\nנטע איטח עיצבה במסגרת פרויקט הגמר שלה במחלקה לעיצוב אופנה בשנקר בגד רחב ממדים מבדים טבעיים ועיטורים מסורתיים מודפסים בהשראת השמלה הגדולה של סבתה המנוחה\n\nמירב פלג אומנית עיצוב בנייר אשר יצרה את הגרסה שלה לשמלה הגדולה ובמקום בד וחוטי זהב השתמשה בנייר בצבעי זהב ובורדו אשר עוצבו בקפדנות.\n\nג'ניפר קים עיצבה חצאית וחזיה תואמים מבד שיפון נשפך לבן ונסיכותי משובץ חרוזים ופייטים רקום בזהב ומלווה בצמיד יד מוזהב.\n\nעבודות עיצוב נוספות בתערוכה יהיו של מעצבי התכשיטים:\n\nאיתי מלכה אשר יצר סדרת עגילי כסף שנבנו במחשב כאשר מקורות ההשראה הגיעו מהעיטורים והפיתוחים הקיימים בבדים, בתלבושות, בתכשיטים וכן במאכלים והצבעים אליהם נחשף במהלך טיול שורשים במרוקו.\n\nשרי יהודית מיכאל העושה שימוש בחומרים פליז, קרושה וחוטי אריגה ובתכשיטים שלה ניתן לראות את החיבור בין דרום אסיה, החינה ההודית והצורות שאנו מכירים מהאדריכלות והשטיחים של אזורים אלה וכן שילוב בין מרכז אירופה סריגת הקרושה, לבין המשרביה, האדריכלות הצפון אפריקאית.\n\nנופר חתוכה המציגה תכשיט מרהיב בהשראת המסורת התימנית והתכשיטים העשירים אשר עונדת הכלה ביום החינה.\n\nוכן תכשיטי חינה מקוריים של האומן בן ציון דוד צורף בעל שם עולמי דור שמיני למשפחת צורפים מתימן מהבודדים בעולם העוסקים באמנות הפיליגרן.\n\nבנוסף יוצגו תלבושות חינה עכשוויות של כנרת ג'יבלי שעוצבו במיוחד בשנים האחרונות לדמויות מוכרות בעולם הבמה והבידור הישראלי ביניהן עדן בן זקן, אגם רודברג, חן אמסלם ומאור זגורי ועוד.\n\nאת התערוכה מלווים צילומים של צלם העיתונות הבכיר גיל כהן מגן, המצלם עבור סוכנויות הידיעות המובילות בעולם, זוכה פרס \"עדות מקומית\" לשנת 2009 אשר ליווה ותיעד טקסי חינה בישראל בעשורים האחרונים. וכן צילומים מתוך אוסף המחלקה לצילום במוזיאון ישראל ואוסף התצלומים הלאומי.\n\nפתיחת התערוכה 21.9.22, נעילה: 31.12.22\n\nהתערוכה תוצג בגלריית המשכן בית מאירוב, חולון רח' הרצפלד 31, חולון.\n\nשעות פתיחה: ג', ד', ה' 17:00-20:00; ו' ושבת 10:00-13:00\n\nהכניסה לגלריות העירוניות בחולון ללא תשלום",
    "הסדק בין שקד להנדל, והחיזורים של המחנה הממלכתי אחרי בנט": "לכל מי שחושש מכך שמערכת הבחירות החמישית תהיה דומה לקודמותיה, יכול להירגע - הבחירות האלו לא יהיו במהותן סביב בנימין נתניהו כן או לא. הציבור מחפש יציבות על פני שאלת נתניהו. בסקרי מפלגות שנערכו בשבוע האחרון עולה ש־61% מהמשיבים דורשים קודם כל יציבות, בעוד ש־39% יוצאים להצביע בעד או נגד נתניהו. גם שאלת ההמשך מפתיעה - כאשר נשאלו הנסקרים האם יעדיפו ממשלה עם נתניהו או בחירות נוספות - הרוב העדיפו ממשלה ואופק עם יציבות פרלמנטרית. נדמה שהדרך להכשרת נתניהו נסללה.\n\nהשינוי בהלך הרוח הציבורי ישפיע באופן כמעט ודאי על אפשרויות הקמת הממשלה ביום שאחרי. אם נתניהו הוא פחות העניין מאשר שאלת היציבות - קומבינציית המפלגות הכשרות להקמת ממשלה נפתחת מחדש.\n\nבקשר זה קשה להתעלם מהעיסוק הכמעט אובססיבי באיתמר בן גביר. כניסתו לבית הספר התיכון בליך השבוע הציג את הדמון החדש של השמאל בבחירות האלה. מדובר בבשורות טובות לנתניהו ורעות לגוש שהוא מבקש להוביל - אם בן גביר יבריח את המנדטים הממלכתיים של הימין לזרועות השמאל או רק ישאיר אותם בבית, נתניהו יפסיד. שוב.\n\nהחיזורים של שקד וכהנא אחרי בנט\n\nלגלובס נודע כי במחנה הממלכתי, עוד לפני החיבור עם גדעון סער, הציע בני גנץ לראש הממשלה החליפי ויו\"ר ימינה לשעבר נפתלי בנט להשתבץ אצלו ברשימה במקום מכובד. בנט סירב ומאז נמצא בצללים.\n\nבמקביל לאיילת שקד, שמנסה לגייס את תמיכתו של בנט ברוח הציונית המקרטעת מתחת לאחוז החסימה, עובד המשוריין החדש במחנה הממלכתי, מתן כהנא, כדי לגייס ראש הממשלה לשעבר - אם לא כחבר מהמניין, אז לפחות להבעת תמיכה מאופקת שיכולה גם היא להכשיר כמה לבבות בציונות הדתית.\n\nראש הממשלה לשעבר נפתלי בנט / צילום: רפי קוץ\n\nבימים האחרונים שקד נאבקת כדי להגיע עם הראש מעל למים להגשת הרשימות. היא מנהלת מגעים מואצים עם יו\"ר הבית היהודי וראש עיריית גבעת שמואל, יוסי ברודני, ושוקלת את המשך השותפות עם יועז הנדל וצביקה האוזר. החלופה שלה לחיבור עם אנשי דרך ארץ היא חיבור עם ברודני ומשה סעדה, המועדפת על סביבתה הקרובה.\n\nהחיבור המהיר בין שקד להנדל בתחילת הדרך לא יצר את המפץ המבוקש. גם הוספת אמיתי פורת לא סייעה לשרים להתקרב אל אחוז החסימה, וכעת החיזורים אחרי ברודני - שלא ברור כלל מה ערכו האלקטורלי - משקפים את מצב המפלגה.\n\nאם שקד והנדל יחליטו להמשיך להתמודד למרות המצב בסקרים, מדובר בבשורה קשה לגוש המרכז־שמאל, שכן מדובר במנדט וחצי של מצביעים שיכולים לחזור אל גנץ. בהתאם, במחנה הממלכתי ויש עתיד צופים במהלכיהם של שקד והנדל בדריכות. אם יתמודדו לבסוף, הם עשויים לשרוף את קולות המרכז־שמאל. לא סתם נתניהו לא מתערב \"באיך השמאל מחלק את הקולות שלו\", כלשונו.\n\nהקרב על השיריונים: האם הדתיים יכריעו?\n\nשבוע לפני הגשת הרשימות, תמונת המצב של המפלגות שיתמודדו בבחירות האלו על קולות הציבור כבר נראית מגובשת. כעת, השאלה היחידה היא מי תעבור את אחוז החסימה ומה יהיו התוצאות הסופיות בין הגושים. אף שריון של הרגע האחרון בכל אחת מהמפלגות לא צפוי לשנות את תמונת הגושים באופן דרמטי ולהוסיף מנדטים למפלגות שראשיה נמצאים בהליכי איתור של הרגע האחרון: יו\"ר מפלגת העבודה מרב מיכאלי, יו\"ר הציונות הדתית בצלאל סמוטריץ' או יו\"ר הליכוד נתניהו.\n\nמיכאלי, שבבחירות הקודמות לא השתמשה בשריונים ברשימה, מחפשת בימים אלו דמות שתציל את מפלגת העבודה מאחוז החסימה. במפלגה לא חוששים שהיא לא תעבור, אלא תרחיש האימים חמור מכך - שמרצ תשיג יותר מנדטים ותסמן שוב את היותה של מפלגת העבודה כמפלגת נישה חברתית בקצה השמאלי של המפה הפוליטית, באופן דומה למרצ. המומנטום בסקרים האחרונים נוטה לטובתה של זהבה גלאון, שזיהתה את הסנטימנט בקרב בוחריה שלא להתבטא נגד האיחוד.\n\nלנתניהו יש חמישה שריונים ברשימה, אך מופעלים עליו לחצים מקרב חברי הליכוד שלא להשתמש בכולם כדי להצעיד קדימה את מי שעבדו קשה ונבחרו בפריימריז. המשוריינים הוודאיים היחידים ברשימת הליכוד, נכון לכתיבת שורות אלה, הם עמיחי שיקלי וככל הנראה גם עידית סילמן, שני פליטי ימינה.\n\nבסביבת נתניהו אמרו בסוף השבוע כי בכוונתו להשתמש בכל השריונים העומדים לרשותו, ולהציג את המועמדים החדשים עד להגשת הרשימות. סיכויים סבירים לליהוק סובב מיעוטים: יוצאי רוסיה, יוצאי אתיופיה ומהמיעוט החריג ברשימת הליכוד - נשים.\n\nבינתיים, אצל סמוטריץ' מחפשים שריון מהציונות הדתית הבורגנית, זו שתדע להניח את דעתם של מצביעי גבעת שמואל ורעננה, שטרם החליטו למי להצביע בבחירות הקרובות. ספוילר: בכל הסקרים הפנימיים שעורכות המפלגות עולה תמונת מצב זהה - שני מנדטים קריטיים למדי בבחירות האלו יושבים בציונות הדתית. לכן, הקרב הקשה על קולות הבוחרים יתמקד שם בין הימין למפלגות המרכז־שמאל. אם נתניהו וסמוטריץ' יצליחו לשכנע אותם לבוא - 61 המנדטים בידי הימין, אם לאו ייווצר הגוש החוסם שמנגד.\n\n\"צה\"ל מחוץ לפוליטיקה\". ואם לא, מה יקרה?\n\nחוק דרכי תעמולה והחלטות ועדת הבחירות המרכזית קובעים כי לשחקנים הפוליטיים אסור להצטלם עם חיילי צה\"ל מחשש לתעמולה אסורה. בסעיף 2ב' נכתב: \"לא ייעשה שימוש בתעמולת בחירות בצבא הגנה לישראל באופן העשוי ליצור רושם כי צבא ההגנה לישראל מזוהה עם מפלגה או עם רשימת מועמדים\". בבחירות האחרונות נתניהו והליכוד חטפו על כך עתירות על בסיס קבוע. הפעם הגיע תורו של יו\"ר יש עתיד וראש הממשלה, יאיר לפיד, שהעלה לעמודים שלו ברשתות החברתיות תמונות ממפגשים עם מפקדים וחיילים.\n\nמפלגת הליכוד עתרה מספר פעמים לוועדת הבחירות המרכזית נגד לפיד וגם נגד גנץ בנושא זה, והתמונות הוסרו. אלא שלאחר מכן הצטרפו תמונות נוספות. בימים אלו דנה ועדת הבחירות בעתירה נוספת שעניינה סרטון שצילם דובר צה\"ל, אך מדובר מאבקי סרק בעיקרם. לכל תמונה שבה ישתמש ראש הממשלה יוצמד התירוץ או הסיבה: \"חיוני לביטחון ישראל\", בעוד שמהצד השני יטענו לפוליטיזציה של המערכת הצבאית.\n\nמי שניסה להילחם בתופעה היה היועמ\"ש לשעבר, אביחי מנדלבליט, שהורה בבחירות הראשונות לנתניהו להסיר תמונות עם חיילים מעמודיו הרשמיים. הפעם היועמ\"שית הנוכחית, גלי בהרב מיארה, טרם התפנתה לגבש נוהל מחייב, וכלי ההרתעה היחיד הוא תשלום הוצאות מזערי. כך החוק, כמו גם דרכי האכיפה והפרשנות הרחבה שהוא מאפשר, הופכים אותו להמלצה בלבד והפוליטיקאים יכולים לחייך כל הדרך אל הקלפי.",
    "הזמר ציון גולן: אמא ואבא דיברו על ירושלים והתרגשו": "כנס מיוחד בסימן \"כיסופים לירושלים בשירת קהילות ישראל\" התקיים הערב (א') באוניברסיטת בר אילן בהשתתפות למעלה מ-400 בני אדם.\n\nמטרת הכנס היתה להביא לקדמת הבמה את הכיסופים לירושלים של הקהילות השונות בעם ישראל. את הכנס הובילו מרכז דהאן והוא נבנה בשיתוף משרד ירושלים ומורשת ומכון יד בן צבי. בכנס נאם מנכ\"ל משרד ירושלים ומורשת נתנאל איזק.\n\nהזמר ציון גולן שהוריו עלו לארץ מתימן סיפר: \"לאורך כל השנים הכמיהה של אבא ואמא הייתה לירושלים. הרבה מאוד משירי הערגה של הרב שבזי שכתב על 'ירושלים קריה נאמנה' נכתבו על ירושלים. את ההורים שעברו ארצה יישבו במעברות בראש העין ואז באשקלון, ועד היום אני זוכר כמה היו מתרגשים שהיו מדברים על ירושלים\".\n\nנתנאל איזק צילום: דוברות\n\nרודי ביינסין, שהתמודדה בתכנית הריאלטי דה-וויס והגיעה לגמר, תיארה: \"נולדתי בדרך מאתיופיה לארץ ישראל, לכן המשמעות שלי באמהרית היא 'מזל טוב' . הכיסופים לירושלים זה המוטיב המשמעותי של יהודי אתיופיה. האמינו באמת ובתמים שיש פה ארץ זבת, חלב ודבש, ארץ שהאדמה שלה מבורכת, שנותנת פירות בשפע וכמובן שירושלים כולה נבנתה מזהב\".\n\n\n\n\"באתיופיה הייתה אנטישמיות חזקה מאוד גם באזורים הכפריים. היו קוראים לנו 'יהודונים'... וזיהו את היהודים לפי ברית המילה והשבת. שנודע שאפשר לעלות לארץ, ההורים שלי פשוט החלו לעלות, מעין נעשה ונשמע. שהגיעו לארץ השתטחו על הרצפה ונישקו את הקרקע. הדור הצעיר מבקר את נושא הקליטה, הדור של ההורים שלי בכלל לא מדבר על זה, בעיניהם זה שיח הזוי\", סיפרה ביינסין.\n\nהאמן אמיל זריהן שעלה ממרוקו סיפר: \"נולדתי במרוקו, והמוסיקה שם הייתה כמו מטבח: לקחנו מכל המקומות. כל השירה הייתה ערגה לירושלים. עשרות אלפי שירים. למרות שארץ ישראל לא הייתה מפותחת הקהילה במרוקו עזבה הכל ומימשה את הכמיהה לציון\".\n\nמנהל מרכז דהאן ד\"ר שמעון אוחיון אמר: \"הכנס מבטא את הכמיהה לירושלים בקהילות ישראל השונות: תימן, אתיופיה, לוב, בבל, מרוקו ועוד. האהבה, הערגה והשירה לירושלים נמשכת למעלה מ-3000 שנה עוד מימי דוד המלך, ומאז מלווה אותנו שבועתם של הגולים מירושלים: 'אם אשכחך ירושלים תשכח ימיני'. אני מודה למשרד ירושלים ומורשת ולמנכ\"ל המשרד נתנאל איזק על השותפות. ללא תמיכת המשרד בהובלת המנכ\"ל, האירוע לא היה יוצא לפועל\".",
    "החיפוש אחרי השבטים האבודים": "בפרשת השבוע מבשרת התורה: ''כִּ֚י הַמִּצְוָ֣ה הַזֹּ֔את אֲשֶׁ֛ר אָנֹכִ֥י מְצַוְּךָ֖ הַיּ֑וֹם לֹֽא־נִפְלֵ֥את הִוא֙ מִמְּךָ֔ וְלֹ֥א רְחֹקָ֖ה הִֽוא... כִּֽי־קָר֥וֹב אֵלֶ֛יךָ הַדָּבָ֖ר מְאֹ֑ד בְּפִ֥יךָ וּבִֽלְבָבְךָ֖ לַעֲשֹׂתֽוֹ''.\n\nנחלקו הראשונים לאיזו מצווה מתכוונת התורה. דעת הרמב''ן (ל, יא), שכוונת התורה למצוות התשובה, ויש לקיימה באמצעות הלב (החרטה) והפה (הוידוי), והיא אינה רחוקה וקשה וכפי שרבים טועים וחושבים, ובלשונו:\n\n\"המצוה הזאת\" - על התשובה הנזכרת, ונאמרה בלשון הבינוני לרמוז בהבטחה כי עתיד הדבר להיות כן. וזה טעם בפיך ובלבבך לעשותו - שיתוודו את עוונם ואת עוון אבותיהם בפיהם, וישובו בליבם אל ה', ויקבלו עליהם היום התורה לעשותה לדורות כאשר הזכיר אתה ובניך בכל לבבך.''\n\nרש''י (שם) חלוק וכתב, שאין הכוונה למצווה ספציפית כפי שטען הרמב''ן, אלא לכללות התורה אותה יש לקיים, והיא איננה רחוקה. לשיטתו כאשר התורה כותבת שהדבר נמצא בפה ובלב, כוונתה לומר שחלק מהמצוות מקיימים בלב (כמו מצוות אהבת ה' ויראתו), וחלק מקיימים באמצעות הפה (כמו לימוד תורה ותפילה).\n\nבפסוק נוסף בפרשה כתוב, שבמקרה בו עם ישראל לא יקיימו את המצוות יענשם ה' ויגלם אל ארץ אחרת. כפי שנראה בהמשך, ככל הנראה במהלך הגלות נעלמו כעשרה שבטים מעם ישראל, ובעקבות הפסוק בפרשתנו נחלקו התנאים האם הם עתידים לחזור, מחלוקת זו במהלך הדורות השפיעה על השאלה האם לקבל קהילות שייתכן שהתנתקו מעם ישראל ונמצאו מחדש.\n\nרקע היסטורי\n\nהאם נעלמו עשרת השבטים? כדי לענות על שאלה זו, יש לפתוח ברקע היסטורי קצר. כפי שמסופר בספר מלכים (א, יא) בעקבות מעשי שלמה, ממלכתו התפלגה לשתיים: ממלכת יהודה, המורכבת משבטי יהודה ובנימין (וחלק מהלווים). וממלכת ישראל, המורכבת משאר השבטים. במהלך הזמן בעקבות חטאיהם של עם ישראל גלו שתי הממלכות, אך בזמנים ובמקומות שונים:\n\nממלכת ישראל גלתה בשנת 772 לפני ספירת הנוצרים, על ידי ממלכת אשור ובאמצעות שלמנאסר החמישי. בספר מלכים ב' (יז, ו) כותב התנ''ך שהגולים הועברו לאשור, והתיישבו בערים חלח, חבור, נהר גוזן וערי מדיי. ממלכת יהודה לעומת זאת, גלתה לבבל כמאתיים שנה מאוחר יותר (586 לפני הספירה) על ידי ממלכת בבל באמצעות נבוזארדן, בגלות הנקראת 'גלות בית ראשון'.\n\nבנוסף להבדלי הזמן והמקומות של שתי הגלויות, קיים הבדל נוסף משמעותי. בעוד שבעקבות הכרזת כורש (בשנת 538) יכלו יהודי ממלכת יהודה שגרו בבבל לחזור לביתם ולבנות את בית המקדש השני וכפי שמסופר בספר עזרא (י, ט), הרי שיהודי ממלכת ישראל אשר היוו את רוב העם בפשטות לא חזרו לארץ, וככל הנראה התערבבו ונעלמו במדינות אליהן גלו.\n\nסתירה בפסוקים\n\nאמנם, בעוד שמהפסוק בספר עזרא עולה שעשרת השבטים לא חזרו עם שבטי יהודה ובנימין, מפסוק אחר בעזרא (פרק ב') המספר על חזרת ממלכת יהודה לארץ משמע אחרת. בפסוק ב' כתוב, שביחד עם המשפחות שעלו עם זרובבל עלו גם 'מספר אנשי עם ישראל'. כמו כן בדברי הימים (א, ט), כתוב בפירוש שחזרו גם בני מנשה ואפרים! נחלקו הראשונים ביישוב הסתירה:\n\nא. התוספות (גיטין לו ע''א ד''ה בזמן) סברו, שחלק ניכר מעשרת השבטים עלו בעליית עזרא כדי לבנות את בית המקדש השני, וכפי שמופיע בספר עזרא ודברי הימים. ראייה לדבר הביאו מדברי הגמרא בכריתות (יא ע''א) הכותבת, שבימי בית שני התחייבו על בעילת שפחה חרופה, ואיסור זה קיים רק כאשר רוב עם ישראל נמצא בארצו (שאז נוהגים דיני עבד עברי).\n\nאת דברי הגמרא בערכין (לב ע''ב), ממנה משמע ששנת יובל לא נהגה כי רוב עם ישראל לא בארצו תירצו, שזאת רק המחשבה הראשונית של הסוגיה ('ההווא אמינא'), אבל בסופה הגמרא הגיעה למסקנה שירמיהו אכן החזיר את עשרת השבטים ויאשיהו מלך עליהם, לכן רוב עם ישראל היה בארצו, והיובל נהג מדאורייתא, ובלשונם:\n\n''והא דאמר בסוף ערכין (דף לב ע''ב) מנו יובלות לקדש שמיטין, דמשמע דיובל לא נהג, היינו למאי דסלקא דעתך התם מעיקרא, דלא חזרו עשרת השבטים שגלו ולא היו בגלות בבל אלא ב' שבטים, וכשעלו בבית שני לא היו כל יושביה עליה. אבל במסקנא, דאמרינן דירמיהו החזירן ויאשיהו מלך עליהן, נמצאו דהיו שם מי\"ב שבטים.''\n\nב. הרמב''ן (שם) חלק על התוספות, וסבר שעשרת השבטים לא עלו בימי עזרא ביחד עם יהודה ובנימין, וכפי שמשמע מפסוקים רבים בספר מלכים (וממילא היובל לא נהג מדאורייתא). את הפסוקים בהם מופיע שעלו אנשים מעשרת השבטים תירץ, שעוד לפני חורבן ממלכת ישראל חלק מאנשיה עברו לממלכת יהודה ולכן דנו בהם, אבל רוב מוחלט של אנשיהם לא עלו.\n\nמעבר לכך שמלשון הפסוקים משמע כמותו, הקשה הרמב''ן מהפסוקים בהם עולה כי העולים חזרה ארצה התיישבו בחלק קטן מאוד של הארץ (הנקרא 'כיבוש עולי בבבל'), ואם כדברי התוספות שיחד עם שבטי יהודה ובנימין עלו רבים מעשרת השבטים, תמוה, מדוע הצטמצמו בשטח כזה?! מתאים היה שכל שבט היה חוזר לנחלתו וכפי שהיה בכיבוש עולי מצרים, שהיה נרחב הרבה יותר.\n\nעתידים לחזור\n\nמכל מקום, בין לפי הרמב''ן ובין לפי התוספות, מוסכם שחלק מעשרת השבטים לא חזר לארץ ונשאר בגלות. נחלקו התנאים במשנה בסנהדרין (קי ע''ב) האם אותם שבטים עתידים לחזור, כאשר השלכה למחלוקת זו היא, האם יש עניין בזמן הזה לחפש אחר השבטים האבודים כדי להחזירם לעם ישראל, וכן מה הדין כאשר מוצאים שבטים בעלי סממנים יהודיים:\n\nא. רבי עקיבא סבר שאותם שבטים אינם עתידים לחזור, ולראיה הביא את הפסוק מפרשתנו 'וישלכם אל ארץ אחרת כהיום הזה' - מה היום הזה הולך ואינו חוזר, אף אותם שבטים הלכו ולא יחזרו. ב. רבי אליעזר חלק וסבר שיחזרו ואת הפסוק פירש - מה היום הזה מאפיל בחשיכה אך לבסוף מאיר, כך השבטים שגלו והיו בחשיכה לבסוף יאירו ויחזרו מהגלות.\n\nביאור המחלוקת\n\nלמרות שמפשט דברי רבי עקיבא משמע שעשרת השבטים לא יחזרו לעולם, רוב המפרשים בעקבות הפסוקים בספר יחזקאל מהם משמע שכל השבטים יחזרו הסבירו שכוונתו רק לאותו הדור, שמכיוון שדיברו לשון הרע על ארץ ישראל לא יחזרו ואין להם חלק לעולם הבא, אבל בניהם ובני בניהם שלא חטאו - יחזרו לעתיד לבוא, ובלשון הר''ן (ד''ה עשרת):\n\n''עשרת השבטים אינן עתידין לחזור. נראה ודאי שעל אותו הדור הרע בלבד אמרו שאינן עתידין לחזור, לפי שסרו מאחרי ה' וספרו בגנותה של ארץ ישראל. אבל לעניין זרעם, ודאי אם מעט ואם הרבה ישובו לימות המשיח ויעבדו את ה', והם נדחי ישראל אשר יאסוף אותם ה' יתברך, ואף בספר יחזקאל מזכיר כל השבטים ומחלק להם את הארץ.''\n\nבעקבות דעתו של רבי אליעזר שלעתיד לבוא עשרת השבטים יחזרו, וכן המפרשים שכך דעתו של רבי עקיבא, במהלך הדורות התעוררה אצל יהודים ושאינם צפייה להתגלות עשרת השבטים, דבר שמהווה מעין רמז לכך שהגאולה מתקרבת. כמו כן, נפוצו סיפורים רבים על שבטים הקיימים בהרים רחוקים, כאשר המפורסם שבהם הוא הסיפור על אלדד הדני .\n\nאלדד הדני\n\nאלדד הדני היה סוחר במאה התשיעית, כאשר מתוקף עיסוקו עבר ממקום למקום. באחד ממסעותיו, מחמת סערה בים ואדם שהציל אותו מידי קניבלים הגיע לאירופה. במהלך נדודיו שם סיפר בכל מקום אליו הגיע, שהוא שייך לשבט דן הנמצא בערי כוש ביחד עם השבטים נפתלי, גד ואשר. שם ארצם 'ארץ החוילה', עליה כותבת התורה בפרשת בראשית ששם הזהב.\n\nכמו כן, כפי שמתואר באגרת ששלחו לרב צמח גאון (אוצר המדרשים) במטרה לברר כיצד להתייחס לאלדד הדני, מובא שבידו וביד שבטו אין גמרא וכדומה, שהרי הם התנתקו מעם ישראל בזמן בית המקדש הראשון והגמרא נכתבה אחרי חורבן בית שני - וכל ההלכות שבידיהם נמסרו איש מפי איש עד יהושע בן נון, ומשום כך גם נוהגים במקומם ארבע מיתות בית דין, ובלשון האגרת:\n\n''נודיע לאדונינו כי נתארח בינינו אדם אחד ושמו אלדד הדני משבט דן, וסיפר לנו כי ארבעה שבטים הם במקום אחד, דן ונפתלי גד ואשר. ויש להם שופט עבדון שמו, ודנין בארבע מיתות בית דין יש להם המקרא כולו, ואין קורין מגילה ממעשה אסתר, כי לא היו באותו הנס, וכל תלמוד שלהם אין שם שום חכם אלא אמר יהושע מפי משה מפי הגבורה.''\n\nההתייחסות לפסקיו\n\nלמעשה ביחס לסיפורי אלדד הדני ולהלכות שהביא עימו נחלקו הפרשנים:\n\nא. בספר הפרדס השייך לרש''י ותלמידיו (סי' תמח) נראה שסומכים על דבריו, ומביאים בשמו שהטעם לאיסור לשהות בעת שחיטת הבהמה היא, שמעשה זה גורם לדם להיבלע באיברים, דם שעל פי חז''ל מותר באכילה (ובניגוד לדם שפרש מהאיברים), אך לפי אלדד הדני אסור. כמו כן במרדכי מובא בשמו שאין לנשים לשחוט, אם כי למעשה המרדכי סבר שזו חומרא שאין לנהוג כמותה.\n\nב. האבן עזרא (שמות ב, כב) חלק על הפוסקים הנ''ל, וכתב שאין לסמוך על שום ספר שלא כתבוהו הנביאים או החכמים, ובפרט כאשר יש בו דברים המכחישים את הדעות המקובלות. כך מופיע גם באגרת לרב צמח גאון שצויין לעיל, שעל אף שכתב שייתכן שאלדד אינו משקר בסיפוריו ואכן השבטים קיימים, אולי בגלל טורח הדרך טעה בהלכות שהביא ולכן אין לסמוך עליהן.\n\nג. בין החוקרים הדעה המקובלת היא, שאלדד הדני היה רמאי שבדה סיפור מליבו. לטענתם כוונתו הייתה להפיץ את תורת הקראים, הכופרת בסמכותם של חכמי ישראל לחדש הלכות לאחר מתן תורה, תוך כדי הכנסת בלבול ומבוכה בקהילות ביחס לגמרא. משום כך גם החמיר להוציא את כל הדם במהלך השחיטה, ובניגוד לדעת הרבנים המתירים את הדם שנבלע באיברים.\n\nהשלכות הלכתיות\n\nבכל אופן, גם אם אלדד הדני שיקר, אין מחלוקת שעשרת השבטים קיימים באיזשהו מקום, דבר שגרם למספר השלכות הלכתיות:\n\nא. הרדב''ז (ז, ה) פסק לאדם שקנה עבד מאזור ארץ כוש שם לטענתו קיים שבט דן, שעליו לשחררו, כיוון שככל הנראה מדובר ביהודי, ויהודי יכול למכור את עצמו לעבד רק בתנאים מאוד מסויימים. בעקבות דבריו פסק הרב עובדיה (יביע אומר אבן העזר ח, יא), שעולי אתיופיה הגרים אותו האזור יהודים גמורים, ניתן להעלותם לארץ במסגרת חוק השבות, ואין הם צריכים גיור כלל.\n\nעוד הוסיף הרב עובדיה וכתב, שלמרות שהיה מקום לומר שהם ממזרים, שהרי מדובר ביהודים שלא קידשו וגירשו כפי שמבקשים התורה וחז''ל, למעשה אין הדבר כך, מכיוון שאם קידושיהם אינם קידושין - אין לחשוש לדיני ממזרות שקיימים רק באנשים נשואים. כמו כן אין לחשוש שנשאו את קרובותיהם, דבר שאינו מצוי גם אצל הגויים, ובלשון הילקוט יוסף (אבה''ע עניינים כללים):\n\n''בעניין עולי אתיופיה הפלשים, דעת הרדב\"ז ומהריק\"ש שהפלשים יהודים הם לכל דבר, ולכן מי יבא אחר שני המלכים האדירים האלה להרהר שמץ פיסול אחר היהודים הפלשים, ולא יירא לנפשו מלהיות נכוה בגחלתם, שכל דבריהם כגחלי אש. והעיקר שהיהודים הפלשים הם יהודים גמורים לכל דבר, וגם כשרים לבוא בקהל ה'.''\n\nב. הרב ולנדברג (ציץ אליעזר יב, סו), הרב הרצוג והרב פיינשטיין (יביע אומר שם) חלקו על הרב עובדיה, וסברו שעולי אתיופיה צריכים לפחות גיור מספק. בטעם הדבר נימקו, שאמנם הרדב''ז כתב שאותם אנשים הם יהודים, אבל למעשה אין הדבר פשוט כלל ועיקר, וחוקרים רבים טוענים שאותם אנשים אינם משבט דן, ולכן אינם יהודים.\n\nכמו כן הוסיפו, שגם אם אכן במקור היו שם יהודים, הרי שבמהלך הדורות וודאי התערבו בשבטים מוסלמים ונוצרים הנמצאים בסביבה, כך שסיכוי סביר שמדובר בגויים לכל דבר ועניין, והרוצה להעלותם חייב לגיירם ובניגוד לטענת הרב עובדיה.\n\nשבת שלום! לתגובות, הערות וקבלת הדף למייל tora2338@gmail.com",
    "ישראל בעלייה? לירידה מהארץ יש גם אספקטים חיוביים | שלמה מעוז": "מצבת \"היורדים\" מאז קום המדינה, כלומר המהגרים לחו\"ל בשפות הבינלאומיות, הגיעה בסוף שנת 2020 ל־756 אלף ישראלים שעזבו את ישראל ושוהים בחו\"ל יותר משנה. מטבע הדברים, מספר זה אינו כולל את אלה שחזרו, כך שהמספר של העוזבים הוא נטו. על פי חישובי הלמ\"ס ועל פי שיעורי התמותה המקובלים בישראל שמהם נגזרו שיעורי התמותה של העוזבים (בתלות בתוחלת החיים שנגזרת גם מטיפול רפואי נאות), חיו בחו\"ל בין 572 אלף ל־612 אלף ישראלים. אומדן זה אינו כולל ישראלים שנולדו בחו\"ל, גם אם הם רשומים במרשם התושבים בישראל. בניגוד אולי לאינסטינקט שעליו גדלנו, הפחד ממחסור בישראלים שישרתו בצבא ויבנו את ישראל בין המלחמות הגדולות שהיו, לירידה מישראל ולחזרה חלקית לישראל יש גם אספקטים חיוביים.\n\nנכון, היורדים כונו בשנת 1976 \"נפולת של נמושות\" על ידי ראש הממשלה יצחק רבין בעת כהונתו הראשונה בתפקיד, בשנים 1974־1977 (רבין החזיק בתפקיד ראש הממשלה בפעם השנייה מ־13 ביולי 1992 ועד שנרצח ב־4 בנובמבר 1995). החשש של רבין מנטישת מדינת ישראל היה עמוק ואמיתי: האוכלוסייה מנתה אז רק 3.55 מיליון לעומת 9.51 מיליון כיום. למרות השיפוטיות בשפה מקצועית היורדים נחשבים למהגרים שעזבו את הארץ מסיבות שונות - כלכליות, ביטחון אישי או משפחתיות רחבה.\n\nלתנועה החלקית של ישראלים בין ישראל לגולה, בין ישראלים שירדו ובניהם שחזרו לישראל, יצאו לחו\"ל, רכשו השכלה וחזרו למולדת, יש תרומה אדירה למשק הישראלי בהישגים וביכולות הטכנולוגיות והמדעיות. תחילה, למשק הישראלי העני וקולט העלייה בזמנו לא היו יכולות להתפזר ולהשקיע בתחומים רבים ומתקדמים מעבר לצבא, לביטחון, לעיבוד אדמה ולחקלאות מתקדמת. התנועה הסיבובית הבלתי נפסקת של ישראלים ומשפחותיהם בין הנכר לישראל הביאה לישראל ידע ויכולות שישראל לא הייתה יכולה לפתח בעצמה, אפילו באוניברסיטאות המתקדמות שלה.\n\nתנועה סיבובית זו מאפשרת לנגוס בכל הידע העולמי הצבור, לטעום ממנו ולהטמיעו בישראל - כל העולם פרוס בפני ישראל, אולי בניגוד למדינות שחסרות תנועה סיבובית של מהגרים החוצה ופנימה. לדוגמה, אירים המהגרים לאוסטרליה ניתקים ממדינת האם, וכך גם מרבית האיטלקים והיוונים שהיגרו לארה\"ב או אותם הכוכבים ההודים המוכשרים ביותר, המעשירים את ארה\"ב וזונחים את מולדתם.\n\nנכון שיש גם בריחת מוחות מישראל לחו\"ל, כלומר ישראל השקיעה בישראלים, והם לקחו את ההון האנושי שהמדינה השקיעה בהם ומוסרים אותו לגויים תמורת חיים טובים ונוחים יותר בנכר. ובכל זאת, המאזן חיובי - מכניסת הון אנושי של יהודים שהפכו לישראלים עוד משנות ה־30 וה־40 של המאה הקודמת (עם התרומה האדירה של יהדות גרמניה ליכולות המדעיות, הבנקאיות, האוניברסיטאיות והתעשייתיות למשק הישראלי), דרך הידע של ניהול מערכות אזרחיות של יהודי עיראק שעלו בשנות ה־50, המבוסס על המסורת הבריטית, ועד לעלייה המופלאה של יהודי בריה\"מ בשנות ה־90 של המאה הקודמת, או בני זוגן ובנות זוגם שנלוו ליהודים - וזה לא יסולא בפז. ההפריה ההדדית - המדעית, הכלכלית, המסחרית, הפיננסית, הטכנולוגית והצבאית - היא היסוד לחוזקה ולהישגיה של ישראל בכל התחומים.\n\nזינוק בירידה\n\nיש תנודות בירידה מישראל. בשנת 2020 נרשמה עלייה חדה בירידה מישראל ל־10,779 - שיא שלא היה כמותו מאז הירידה של 11,725 בשיא הקודם של שנת 2007. אלה מספרים אבסולוטיים של מהגרים, על פי חישובי הלמ\"ס. הלשכה המרכזית לסטטיסטיקה מחשבת מספר נטו של יורדים, כלומר את ההפרש בין הישראלים היוצאים לשהייה של יותר משנה בארצות הנכר לבין אלה שחזרו מחו\"ל לאחר ששהו שם יותר משנה ברציפות. האוכלוסייה גדלה בהתמדה, לכן חשוב לבחון את שיעור המהגרים החוצה ביחס לאוכלוסייה. על כן מחשבים \"שיעור מאזן הגירה\", שהוא נכון יותר לענייננו. הוא מביא בחשבון את הירידה מישראל נטו ביחס לסך האוכלוסייה הממוצעת לשנה נתונה. מחישוב מאזן ההגירה נטו, המביא בחשבון את גודל האוכלוסייה, מתברר כי בשנת 2020 היגרו מישראל 1.2 נפשות לכל 1,000 נפשות - לראשונה מעל 1 נפש יורדת ל־1,000 נפשות מאז 2008.\n\nבשנת 1990 ירדו מישראל והיגרו לחו\"ל נטו, כלומר יציאה לעומת חזרה ארצה של ישראלים שלא במסגרת תיירות, 14,200 נפש עם מאזן הגירה לחו\"ל נטו בשיעור של 3.05% - ירידה של יותר מ־3 נפשות לכל 1,000 נפשות. הירידה הייתה קשורה ככל הנראה לאינתיפאדה הראשונה, שפרצה ביום בהיר בדצמבר 1987 ונמשכה במלוא עוזה עד מלחמת המפרץ וועידת מדריד בשנת 1991, שאליה נגרר ראש הממשלה יצחק שמיר כמעט בעל כורחו, ודעכה לאחר הסכמי אוסלו 1993.\n\nלאחר מכן, גם הירידה מישראל נסוגה למשך שנתיים ושוב זינקה בזמן כהונתו של יצחק רבין כראש ממשלה, בפעם השנייה בתפקיד, לשיעור חד של 18,200 יורדים נטו בשנת 1993 עם מאזן הגירה נטו של 3.46% - 3.5 נפשות יורדות ל־1,000 תושבים. גם בשנת 1995 חל זינוק נוסף של הגירה לחו\"ל של 18,700 איש עם מאזן הגירה נטו של 3.37% - ואלה מספרים שהדאיגו. לא בממשלה רבין האשם, אלא הקפיצה בירידה מישראל מוסברת בכך שחלק מהעולים מבריה\"מ לשעבר לא מצאו את מקומם בחברה הישראלית ובמשק הישראלי, קיבלו תעודת זהות ודרכון ישראלי, והופ, רבים מהם מצאו את דרכם למדינות שבהן יוכלו להשתכר היטב ולחיות בשלווה, כגון קנדה.\n\nישראל הייתה עבורם תחנת מעבר בלבד אולי מלכתחילה. אבל במקביל באה הברכה. המשק פרח החל משנות ה־90 בעיקר בגלל העלייה הכבירה של מאות אלפי עולים לישראל מבריה\"מ לשעבר, שהזרימו לישראל נכסי השכלה אדירה בשווי של עשרות מיליארדי דולר בזמנו, לפי הערכתו של נגיד בנק ישראל בעת ההיא פרופ' מיכאל ברונו, נוסף על חריצות, התמדה ויכולות. הממשלה הגדילה את התקציב לקליטת העלייה - מה שהגביר את הפעילות המשקית. כמו כן, נחתם הסכם שלום עם ירדן.\n\nותשקוט ישראל עד ספטמבר 2000, נסיגת צה\"ל מדרום לבנון במאי 2000 וועידת קמפ דיוויד ביולי באותה שנה. או אז פרצה בספטמבר האינתיפאדה השנייה, שהכתה בעורף הישראלי ללא רחם: אוטובוסים מלאים בנוסעים התעופפו לשמיים בפיצוצי התאבדות נמשכים מדי יום בזמן כהונתו של אריאל שרון כראש הממשלה. הבריחה מישראל גברה - בשנת 2001 עזבו את ישראל 27,200 נפש. נוסף על כך, הייתה מכה כלכלית - בשנת 2001 התפוצצה בועת הטכנולוגיה העולמית הדוט־קום, היא תעשיית אתרי האינטרנט והבעלות עליהם. באותה שנה עזבו את ישראל נטו לחו\"ל 19,400 נפש. ההגירה נטו לחו\"ל נמשכה עם 19,000 איש בשנת 2002. שיעור מאזן ההגירה היה כ־3% בשנתיים אלה, כלומר 3 נפשות עזבו לכל 1,000 תושבים.\n\nסיום האינתיפאדה השנייה, בעיקר לאחר מותו של הטרוריסט יאסר ערפאת, הביאה לרגיעה. מחירי הדירות היו יציבים ואף בירידה עד 2007, והירידה מהארץ התמתנה משמעותית. בישראל היו דירות בשפע בתמיכה ממשלתית והבטחה של הממשלה לקבלנים, הבטחת אריאל שרון כשר הבינוי, לרכוש דירות שלא יימכרו (מאז העלייה האדירה של יוצאי בריה\"מ לשעבר). בריחת חלק מהעולים שזה מקרוב באו הותירה דירות די והותר.\n\nמאז החלה הפריחה הכלכלית בעקבות הרפורמות שעשה שר האוצר בנימין נתניהו בממשלת אריאל שרון החל משנת 2003, פחתה בעקביות הירידה מהארץ. בשנים 2005־2009 ירדו מישראל 9,780 נפשות בממוצע לשנה. מחירי הדירות ירדו ריאלית משנת 1997 ועד 2007 בשיעור של 25%! עיקר האפשרות לרכוש דירה הייתה עם סיום האינתיפאדה ולפני גל העליות במחירי הדירות בשנת 2008. שפל הירידה מישראל היה בשנת 2009, רק 4,898 נפש, עם שיעור מאזן הגירה של 0.65 נפש לכל 1,000 נפש. יש דירה, יש פעילות כלכלית - לא יורדים.\n\nבחמש השנים עד שנת 2013 הירידה פחתה ל־6,260 בשנה בממוצע, ובמשך עשר שנים לאחר מכן עד שנת 2019 ירדו מישראל 6,727 נפש בלבד בממוצע עם מאזן הגירה של 0.8 נפש בלבד לכל 1,000 תושבים. שנת הקורונה הייתה שנת מפנה, ומספר המהגרים מישראל זינק ל־10,779 נפש.\n\nזה שעולה\n\nצריך ללמוד את סוגיית הירידה בשנת 2020. ייתכן כי הסיבה לחידוש העלייה בירידה מישראל קשורה לקורונה ששיתקה את ישראל ולאי־היכולת של חלק מהציבור לממש את ציפיותיו במדינה שהיא מעין אי כלכלי, כי נזכור שהקורונה הכתה בכל העולם. סיבה שנייה כרוכה, ללא ספק, במחירי הדירות המאמירים, שכבר לא נותנים סיכוי לצעירים לממש את חלומותיהם. מחירי הדירות בישראל דמיוניים, והחלום בחו\"ל, למרות העלייה במחירי הדירות גם בשאר העולם, עדיין קורץ. היעד הנכסף התורן הוא פורטוגל, כפי שהיה בעבר גרמניה וקודם לכן קנדה.\n\nתיאוריות ההגירה סבוכות. אם ההגירה היא של אנשים משכילים, הוותיקים שאינם משכילים או בעלי יכולת לפעול במשק מודרני ופתוח מרגישים נדחקים לפינה ונדחפים לעבודות יותר בעלות אופי ידני ויומי. כך המרמור גובר לא רק על רקע ירידה בשכר היחסי לשאר האוכלוסייה החזקה, אלא גם מפני שהיכולת לרכוש דירות יורדת.\n\nאם יש הגירה לישראל של בעלי השכלה נמוכה, הם הופכים לפועלים יומיים, משמע דוחקים לשוליים את הצווארון הכחול והשכר של הוותיקים נפגע. כניסת מהגרים לישראל (עולים) פוגעת בשירותים הציבוריים שהוותיקים מקבלים, כגון חינוך ובריאות. אלה שירותים שקשה לממשלה להגדיל את ההיצע שלהם בזמן קצר. כמו כן, כניסת עולים לישראל גוררת, מטבע הדברים, עלייה במחירי הדיור, יותר אוכלוסייה על היצע נתון ולא גמיש, בייחוד מול ממשלות כושלות שלא ידעו, מאז אריאל שרון שימש כשר הבינוי והשיכון בשנים 1990־1992, להגיב בצורה נאותה. כניסת עולים עם תרבות שונה מהוותיקים גוררת למתח חברתי של אוכלוסייה הטרוגנית שלמדינה או לשלטון אין יכולת להתמודד עמה, כגון שטנה לא מוצדקת כלפי הרוסים המצליחים או הפגנות יוצאי אתיופיה בשל התנהגות משטרה המונעת מפרופיל האדם ברחוב.\n\nלעומת זאת, ירידה מישראל משחררת בתי מגורים, וירידה של מבוגרים מפחיתה את הלחץ על הממשלה לדאוג תקציבית לאוכלוסייה בוגרת. ירידה של צעירים ישראלים היא הפסד למשק - היורדים הצעירים הם בדרך כלל יזמים בעלי אומץ ומעוף שלא פוחדים לקחת סיכון. בסופו של דבר, האוכלוסייה צריכה להיות רב־גילית, כמו במערכות פנסיה, יותר צעירים שיהוו בסיס כלכלי לתמיכה באוכלוסייה המזדקנת. עיקר המהגרים בגילי 20־39 שנה.\n\nמשקים עם אוכלוסייה מזדקנת ומעט צעירים, כמו ביפן, מייצגים ירידה בצמיחה וצורכים תקציבים גדלים לטיפול במבוגרים, המייסדים, ההורים. בישראל קלטנו גם באהבה אוכלוסייה מבוגרת מבריה\"מ לשעבר. אלה מהווים נטל על המשק, אבל ישראל מטפלת בהם ברצון, אף שלעתים בניהם יצאו לנכר בחיפוש אחר עגל הזהב. יש אפילו שמצאו אותו.",
    "הגשת הרשימות לכנסת תחל היום, והמפלגות צריכות להכריע בהרכבן ועל איחודים": "המפלגות שמתמודדות בבחירות לכנסת ה–25 יתחילו להגיש היום בשעה 13:00 את הרשימות שלהן לוועדת הבחירות המרכזית. ההליך יימשך עד מחר בשעה 22:00 בלילה, המועד האחרון להגשת הרשימות. סוגיה שנותרה פתוחה היא שאלת האיחוד בין רשימת העבודה ורשימת מרצ, לאחר שהלילה המפלגות חד\"ש, תע\"ל ובל\"ד סיכמו עקרונית על ריצה ברשימה אחת משותפת.\n\nלחצו על הפעמון לעדכונים בנושא: בחירות",
    "סופית: סעדה לא יחבור לשקד. אורבך: \"הולך הביתה. מכה על חטא\"": "ראש עיריית גבעת שמואל יוסי ברודני אמר הבוקר (רביעי) לכאן רשת ב' כי סגן ראש מח\"ש לשעבר משה סעדה לא יתמודד בבחירות לכנסת ה-25 ולא ייכנס לחיים הפוליטיים.\n\nברודני תקף את האופציה להקמת קואליציה עם המפלגות הערביות: \"הם לא יכולים לדאוג לעתיד העם היהודי בישראל ולא יכולים לשבת בקואליציה. נקודה. אנחנו צריכים לקבל החלטות על מה שקורה בעזה ובשומרון, ולא יכולים שהם יקבלו בשבילנו את ההחלטות\", אמר.\n\nבתוך כך, חבר הכנסת ניר אורבך ממפלגת ימינה אמר היום ל-ynet כי לא יתמודד בבחירות הקרובות. \"מעריך שלא ארוץ בבחירות. אני הולך הביתה, זו ההכאה על חטא הכי גדולה\", אמר.\n\nמפלגת הבית היהודי, שחברה לשרת הפנים איילת שקד, החליטה לדחות את אירוע הצגת הרשימה שתוכנן להערב, בשל האבל בעקבות נפילתו של קצין צה\"ל מסיירת הנח\"ל רס\"ן בר פלח הי\"ד בהיתקלות עם מחבלים ליד ג'נין.\n\nבתוך כך, מחר בשעה 22:00 ייסגרו שערי הכנסת להגשת רשימות המועמדים של המפלגות שירוצו לכנסת ה-25. בשל כך ביממה הקרובה ייסגרו סופית רשימות של מפלגות שעדיין נותרו פתוחות: מפלגת הבית היהודי תציג את רשימתה, ומפלגת נעם תחליט האם לקבל את הצעתם של בצלאל סמוטריץ' ואיתמר בן גביר להשתלב במקום ה-11 ברשימת הציונות הדתית-עוצמה יהודית.\n\nגם בליכוד יסיימו להרכיב את הרשימה, וממתינים להודעתו של נתניהו על חמשת השיריונים. ההערכה היא שעידית סילמן ועמיחי שיקלי, שני חברי הכנסת לשעבר של ימינה, ישוריינו במקומות ריאלים. על פי הדיווח של עמית סגל בחדשות 12, נתניהו צפוי לשריין במקום ריאלי נוסף את אשת התקשורת צגה מלקו כנציגת יוצאי אתיופיה.",
    "ביום שני 3.10 ייצא סיור סליחות חברתי מבית הכנסת תורת חיים בשכונת אושיות רחובות- לינק להרשמה מצ&quot;ב בכתבה": "ראש העיר, רחמים מלול ומחזיק תיק התרבות, עודד עמרם התייחסו השבוע בישיבת המועצה לאירוע סוף הקיץ שהופסק בפארק המייסדים בעקבות הצפיפות.\n\nהנושא עלה לסדר היום בעקבות הצעה לסדר של אביב איטח, שביקש לקבל הבהרות על האירוע ולדעת האם מתוכנן פיצוי לבני הנוער. איטח ציין כי ביקש לקבל את כל הפרטים על האירוע, כולל הפרוטוקולים של המשטרה ושל העירייה שקיימה למחרת ישיבת הפקת לקחים. לדבריו ברישיון האירוע כתוב כי הצפי לקהל הוא כ3,000 איש, ועל כן ההיערכות הייתה צריכה להיות לקהל יותר גדול מאחר וביום אחד תוכננו להופיע גם אנה זק, גם אבי אברומי וגם בן זיני - \"זה כמו שתביא לבמה הים תיכונית בשעריים גם את אייל גולן, גם עומר אדם וגם שרית חדד\", אמר איטח- כלומר היה צריך להיות צפי ליותר אנשים. הוא הוסיף ואמר כי במצב כזה הייתה צריכה להיות איזושהי תכונה מסוימת של אנשים כשרואים שיש הרבה קהל, אז אולי היה צורך לדאוג לכניסות, לחסום את הכביש לבטיחות וכו'. \"חבל שלאחר יומיים של אירועים מוצלחים בני הנוער סיימו את הקיץ בתחושת חמיצות סיכם איטח.\n\nאת התשובה העניק מחזיק תיק התרבות, עודד עמרם, שהבהיר כי לא היה פגם בהתנהלות העירייה וכך גם על פי בדיקת המשטרה. לדבריו כל הנהירה של בני הנוער הייתה בעקבות אבי אברומי, אשר הפיץ ברשתות החברתיות כי הוא מופיע ברחובות- עמרם הסביר כי עד לשעה 21:20 היו במקום רק 3,500 איש (בהתאם לאישור של מהנדס הבטיחות שהיה במקום שנותן הוראות למשטרה כמה אנשים מותר להכניס) ובתוך שעה הגיעו למקום אלפי ילדים ובני נוער מכל הארץ - \"אף אחד לא צפה זאת ולא היה אפשר לחזות את המצב\" הדגיש עמרם.\n\nהוא הוסיף ואמר כי מיד עם קבלת ההודעה על פיזור האירוע הם פעלו לתגבור מד\"א, ליאור שוקרי הזעיק למקום את כל השיטור והפיקוח העירוני על מנת שאך אחד לא ייפגע.\n\nיש לציין כי יום למחרת התכנסה ועדה בראשות מנכ\"ל העירייה להפקת לקחים ומסקנות. עודד עמרם אמר שכבר למחרת הם החלו בשיחות עם המנהלים והאמרגנים על מנת לבדוק אפשרויות למופעים חלופיים וזה עדיין נמצא בבדיקה. \"אנו משירים מבט להורים ואומרים החזרנו לכם את הילדים בריאים ושלמים, הצהיר עמרם.\n\nראש העיר רחמים מלול ועודד עמרם הבהירו כי כאשר מדברים על פיצוי (התייחסו לדוגמא של הפיצוי של עומר אדם) מדובר על מקרה בו אדם שילם ולא קיבל תמורה אבל כאן מדובר היה על אירועים חינמיים ובכל זאת אנו חושבים על פיצוי.\n\n\n\n\n\nדבריהם של אביב איטח ועודד עמרם החל מדקה 0:04:00\n\n\n\n",
    "הג'ודוקא מגיע למסך: זה הליהוק החדש שקיבל": "זאבי הוא לא רק ספורטאי עבר שהגיע להישגים בינ\"ל מרשימים, אלא אדם עם לב רחב שעוסק בפעילות חברתית מזה שנים ומרגיש שליחות לספר על עמותת \"מחשבה טובה\", בה הוא גם חבר בחבר הנאמנים.זאבי מחובר לחזון של העמותה להנגיש טכנולוגיה לכל אחד ואחת, בעיקר בתקופה בה גילינו במיוחד עד כמה מיומנויות המחשב והחיבור הדיגיטלי הם \"הקרוא והכתוב\" של העידן הנוכחי, וזוהי זכות מבחינתו לסייע ולספר על הפעילות החשובה של העמותה למען ילדים, נוער, בני הגיל השלישי, אנשים עם צרכים מיוחדים, וכן מבוגרים וצעירים מהמגזרים המגוונים בחברה שלנו.המסר של הסרטון, אותו ביים אהרלה קדרון, הוא חלק מעולם הערכים של העמותה והחזון שחרטה על דגלה. \"כל ניצחון מתחיל ממחשבה טובה\" ....כמו בעולם הספורט, גם בתהליך של למידה טכנולוגית חדשה, לכולנו יש מחסומים ופחדים רגע לפני שמתחילים ללמוד משהו חדש ומעזים לעסוק בו ולשאוף להגיע רחוק.העמותה מפעילה תוכניות העצמה טכנולוגיות חוצה מגזרים עבור ילדים ובני נוער מהפריפריה החברתית והגיאוגרפית בישראל- במגזר החרדי, בחברה הערבית, ועבור יוצאי אתיופיה, התוכניות מאפשרות להם הזדמנות לרכוש כלים, ידע ומיומנויות בתחומי החדשנות והיזמות המהווים דלת כניסה לעתיד להשתלבות בעולם התעסוקה אל חברות הייטק וטכנולוגיות. בנוסף מחשבה טובה מפעילה קורסים וסדנאות בתחומי הטכנולוגיה המיועדים לאוכלוסיית הגיל השלישי ואנשים עם מוגבלויות, הכשרות המחברות אותם לכלים טכנולוגים שימושיים המאפשרים להם התקדמות, שייכות ושיפור באיכות החיים.פייר חיסן בן 17 מירושלים, בוגר תוכנית אקוטק ותכנית ההסטארטאפיסטים לנוער: \"שום קורס לא העניק לי את הידע והכלים כמו אלה שקיבלתי במחשבה טובה. ללא הקורס, לא הייתי חזק בתיכנות כמו שאני היום. הקורס דירבן אותי לקחת דברים לידיי עצמי, פתח לי דלתות לעתיד וכיום אני בתהליכים להתמיינות ליחידות סייבר בצה\"ל, לשם אתגייס בעוד שנה\".לאנא אזברגה בת 16 מלוד גם היא בוגרת תכנית אקוטק ומשתתפת בתכנית הסטארטאפיסטים : \"התכנית של מחשבה טובה עזרה לי להתחבר עם אנשים שלא דוברים את אותה השפה ושאינם מאותה הדת.\" בעקבות ההצלחה של לאנא בתכנית, אחותה הצעירה הצטרפה גם היא לתכנית של מחשבה טובה.רחל קורפל, בת 65, ירושלמית המתגוררת בשכונת רמות, ירושלים. החלה את דרכה בהשתתפות בתכנית \"מובילים דיגיטליים\", שמטרתה להיות שגרירי הדיגיטל בשכונות. רחל סיימה את התכנית והמשיכה להדרכה של בני הגיל השלישי במגוון נושאים אוריינות דיגיטלית, מחשבים ועוד. לאחר מכן שבה להתנדב בתוך השכונה שבה היא מתגוררת והחלה להדריך קבוצות בשכונת רמות בירושלים.אורנית בן ישר, מנכ\"לית העמותה: \"אנו נרגשים מאד לקבל תגובות מלאות התפעלות מאנשים רבים שנחשפו לסרטון החדש ולפעילות החשובה של העמותה, ומודים מקרב לב לאריק זאבי, האיש והאגדה, שתורם מזמנו ומכישוריו הרבים, להצלחת העמותה. כל כך מרגש לראות את המשתתפים והמשתתפות שלוקחים חלק בפעילות העמותה, עוברים תהליך ודרך בו הם רוכשים כלים, ידע וביטחון לעתיד טוב יותר. אנו מזמינים כולם להכנס לאתר שלנו (\"מחשבה טובה\" בגוגל ואתם שם), ולפתוח את הלב לתרומה, כדי שנוכל להמשיך בעשייה, במטרה לצמצם פערים בחברהולאפשר לכל אדם להשפיע ולהיות חלק ממעגלי השיח המובילים בישראל – ושהם ימשיכו לנצח\".",
    "הוכרזו שמונת זוכי פרס בוני ציון של \"נפש בנפש\" לשנת 2022": "‏ארגון \"נפש בנפש\" הכריז היום (ג') על הזוכים בפרס בוני ציון ע\"ש סילבן אדמס לשנת 2022.\n\nהפרס יוענק ל-6 עולים על מנת להוקיר את תרומתם יוצאת הדופן לחברה הישראלית, תוך גילום רוח הציונות המודרנית בתחום עיסוקם בישראל: חינוך; מדע ורפואה; פעילות התנדבותית; תרבות, אומנות וספורט; גלובל אימפקט. פרס בוני ציון אשר יוענק זו השנה התשיעית ברציפות הינו בסכום כולל של כ-200,000 ₪.\n\nבנוסף, הארגון יעניק פרס מפעל חיים לנעמי צור, מייסדת ויו\"ר \"קרן ירושלים ירוקה\" והפורום הישראלי לעירוניות, על מנת להוקיר עולים שהקדישו את חייהם לפיתוח מדינת ישראל והקהילה היהודית, ופרס מנהיגות צעירה לאשר פרדמן, מנכ\"ל ישראל של מכון הסכמי אברהם לשלום, במטרה להוקיר עולים צעירים המובילים מיזמים משמעותיים לטובת קידום החברה הישראלית. לצד הענקת הפרס, יוענק אות הוקרה ייחודי לדמות ישראלית, שזהותה תיחשף בטקס הענקת הפרסים, אשר מסייעת ותומכת לקהילת העולים בארץ.\n\nעם הכרזת הזוכים לשנת 2022, \"נפש בנפש\" פתח באופן רשמי את הגשת המועמדויות לשנת 2023 ומזמין ארגונים, מוסדות ויחידים להגיש מועמדים העומדים בקריטריונים באתר הפרס.\n\nמייסד ומנכ\"ל נפש בנפש, הרב יהושע פס: \"אנחנו מציינים בימים אלה 20 שנות פעילות, במהלכן הארגון העלה לישראל מעל ל-75,000 עולים מצפון אמריקה. אנו גאים בעולים שראו בעלייתם הזדמנות, לקחו את אהבת הארץ שכה נטועה בהם ומינפו אותה לטובת פיתוח מדינת ישראל במגוון תחומים. אין ספק כי תרומתם האדירה תמשיך להדהד שנים קדימה ותהווה השראה לעולים נוספים, בהצעדת החברה הישראלית לשיאים חדשים.\"\n\nהפרסים יוענקו בתמיכת סילבן אדמס, יזם נדל\"ן ופילנתרופ אשר מחויב עמוקות לקידומה של מדינת ישראל ולהצגת תרומתה והישגיה בעולם, ורואה בפרס \"בוני ציון\" חלק משמעותי בהשגת יעד זה.\n\nלהלן שמות זוכי פרס בוני ציון לשנת 2022:\n\nחינוך – הרב פרופ' דוד גולינקין, נשיא שוחרי עמותות שכטר ונשיא בדימוס של מכון שכטר למדעי היהדות\n\nהרב פרופ' דוד גולינקין נולד וגדל באזור וושינגטון, בירת ארה\"ב. הוא קיבל תואר ראשון בתולדות עם ישראל מהאוניברסיטה העברית יחד עם שתי תעודות הוראה – לארץ ולתפוצות. לאחר מכן, הוסמך לרבנות על ידי בית המדרש לרבנים באמריקה (JTS), שם גם קיבל תואר שני ושלישי בתלמוד.\n\nפרופ' גולינקין הינו נשיא שוחרי עמותות שכטר והנשיא בדימוס של מכון שכטר למדעי היהדות. עמותות שכטר מספקות חינוך יהודי פלורליסטי ליותר מ-100,000 ילדים ומבוגרים כל שנה. הוא המנהל המייסד של \"המכון לחקר ההלכה ויישומה\", שנוסד על מנת לפרסם ספריה של חומר הלכתי שימושי לארץ ולתפוצות; של \"המרכז לחקר האשה בהלכה\" שמטרתו לפרסם תשובות וספרים על מעמד האשה בהלכה וכן תשובות וספרי הלכה שנכתבו על ידי נשים; ושל \"מפעל המדרש\", המפרסם סדרה של מהדורות מדעיות של מדרשים. בנוסף, שימש יו\"ר ועד ההלכה של כנסת הרבנים בישראל במשך כעשרים שנה.\n\nביוני 2014, נבחר פרופ' גולינקין על ידי הג'רוזלם פוסט כאחד מחמישים היהודים המשפיעים ביותר בעולם. במאי 2019 הוענק לו תואר דוקטור לשם כבוד מטעם בית המדרש לרבנים באמריקה.\n\nפרופ' גולינקין חיבר או ערך 60 ספרים ולמעלה מ-200 מאמרים, ביניהם: תשובות ועד ההלכה של כנסת הרבנים בישראל, מעמד האשה בהלכה, עשרה כרכים של מדרש ועוד. בנוסף לכך, הוא מפרסם טורים קבועים דרך האתרים של שכטר – \"Responsa in a Moment\" ו\"עשה לך רב\". הרב פרופ' גולינקין נשוי לד\"ר דורי רוטנמר גולינקין ולהם שבעה ילדים ועשרים נכדים.\n\nהרב פרופ' דוד גולינקין עלה לישראל מארצות הברית בשנת 1972.\n\nמדע ורפואה – פרופ' ארטור אידלמן, מייסד המחלקה לנאונטולוגיה במרכז הרפואי שערי צדק\n\nפרופ' ארטור אידלמן הוא בעל תואר ראשון BA ו-BHL מישיבה קולג', תואר MD מבית ספר לרפואה על שם אלברט איינשטיין, והוכשר ברפואת ילדים ונאונטולוגיה בבית הספר לרפואה של אוניברסיטת ייל.\n\nהוא שירת במשך שנתיים כרב סרן בשירות הבריאות הציבורי של ארה\"ב במשרד היועץ הרפואי הלאומי של החטיבה ללקות שכלית. הוא הקים את היחידה לטיפול נמרץ ביילודים בבית החולים ג'קובי והפך למנהל שירותי יילודים ועוזר מנהל רפואת ילדים בבית ספר איינשטיין.\n\nבשנת 1978 הקים את המחלקה הראשונה לנאונטולוגיה בישראל במרכז הרפואי שערי צדק. הוא נחשב כאחד מ\"אבות המייסדים\" של רפואת היילודים בישראל, אשר קבע את הסטנדרטים של הכשרה וטיפול ביילודים והינו חלוץ בפיתוח שיטות טיפול ביילודים ותינוקות ברחבי העולם. פרופ' אידלמן הפך ליו\"ר המחלקה לרפואת ילדים בשערי צדק, פרופסור לרפואת ילדים באוניברסיטת בן גוריון בנגב ובבית הספר לרפואה של האוניברסיטה העברית, ומשמש כפרופסור אורח לרפואת ילדים באיינשטיין.\n\nפרופ' אידלמן שימש כעורך הבינלאומי של The Journal of Perinatology וכעורך הראשי של כתב העת הרשמי של האקדמיה לרפואת הנקה, Breastfeeding Medicine. הוא המחבר-שותף הראשי של הצהרת המדיניות של AAP בענייני הנקה והשימוש ב\"חלב אנושי\", הקובעת את הסטנדרטים של שימוש בחלב אם ונוהלי הנקה ברחבי העולם.\n\nכיום, משמש כרכז ויועץ מדעי לפרויקט רופאי החלומות של הליצנות הרפואית, שם היה מראשוני פיתוח הליצנות הרפואית כמומחיות פרא-רפואית במערכת הבריאות המודרנית. פרופ' אידלמן נשוי לארלין (לבית פילזר) ולהם 4 ילדים ו-9 נכדים.\n\nפרופ' ארטור אידלמן עלה לישראל מארצות הברית בשנת 1978.\n\nפעילות התנדבותית – פמלה ואבא קליימן, מייסדי ארגון \"תודה לצה\"ל\"\n\nפמלה ואבא קליימן הם המייסדים של \"תודה לצה\"ל\", ארגון המוקדש לחינוך, הוקרה והעצמת חיילי צה\"ל מגיוסם לצה\"ל ועד השתלבותם באזרחות לאחר השחרור.\n\nאבא, עורך דין בהכשרתו, הוא יזם ופילנתרופ, בוגר בית הספר למשפטים מ-UCLA והרווארד. פמלה היא פילנתרופית ויזמית חברתית שהקדישה את חייה לפיתוח ולתמיכה בתוכניות שיעזרו לחזק ולאחד את העם היהודי ומדינת ישראל. הזוג מתגורר בעיר העתיקה בירושלים, ופועל יחדיו במסירות עבור חיילי צה\"ל, אחדות העם וציונות.\n\nהרעיון מאחורי \"תודה לצה\"ל\" פותח בשנת 2001 כאשר הזוג קליימן אירח לוחמים המופקדים על הגנת העיר העתיקה לארוחת חג בערב ראש השנה בביתם. מאז, הארגון גדל והתפתח. הוקם מרכז מיוחד (\"מרכז קסט\") לאירוח חיילים ברובע היהודי בעיר העתיקה בירושלים, המארח אלפי חיילים בשנה ומעניק להם תוכניות חינוכיות לחיבור מורשת צה\"ל והעם היהודי. הארגון מחלק מדי שנה אלפי מארזי ציוד ומזון מפנקים לחיילים.\n\nהארגון התרחב והקים את \"החוויה הירושלמית\", המפיקה סיורים ושבתונים, במטרה לספק השראה וחיבור בין החיילים לעיר ירושלים. הארגון שם דגש גם על תמיכה בחיילים גם לאחר השירות הצבאי, בייחוד באמצעות תוכנית \"מומנטום\", תוכנית המעבר לאזרחות המובילה בצה\"ל, שסייעה למעל ל-65,000 חיילים לוחמים, קצינים ותומכי לחימה לבצע מעבר מוצלח לאזרחות. בשיתוף צה\"ל, פותח מסע השחרור \"בחזרה לעתיד\" ללוחמי חוד. המסע זכה בפרס הרמטכ\"ל למיזם מצטיין לשנת 2021 על החדשנות בטיפול באנשים.\n\nפמלה ואבא היו שותפים בהקמה של פרויקטים וארגונים שונים, הבולט מביניהם הוא JWRP Momentum, ארגון הפועל להעצמת ולפיתוח אימהות מקהילות יהודיות ברחבי העולם. בנוסף, הם הפיקו מספר סרטים על החוויה של חיילי צה\"ל: \"מתחת לקסדה\" ו\"כאשר העשן מתפוגג\".\n\nפמלה ואבא קליימן עלו לישראל מארצות הברית. פמלה עלתה בשנת 1997 ואבא עלה בשנת 2005.\n\nתרבות, אמנות וספורט – פרופ' הארי בן ציון ברנד, אדריכל ומייסד איגוד המתכננים בישראל\n\nפרופ' הארי בן ציון ברנד הוא בעל תואר ראשון באדריכלות מאוניברסיטת וויטווטרסרנד ביוהנסבורג, ולאחר מכן השלים את דרישות התעודה שלו בתכנון ערים ואיזורים באוניברסיטת דורהאם בניוקאסל ובקולג' האוניברסיטאי בלונדון.\n\nפרופ' ברנד הקדיש למעלה מ-50 שנים לפיתוח ותכנון תעשייתי בישראל. תרומותיו וחידושיו שינו את הנוף הארכיטקטוני הישראלי והגדילו את הנגישות, האיכות הסביבתית והפרודוקטיביות של העובדים. הוא מילא תפקיד משמעותי בתכנון ובנייה של כמה מהפיתוחים והתשתיות החשובות בישראל, לרבות המטה והמרכז הלוגיסטי של אסם, פארק התעשייה תפן, פארק העסקים בקיסריה, הגן הטכנולוגי בירושלים, מרכז בק למדע בירושלים, בניין החממה התעשייתית בנצרת ועוד רבים.\n\nפרופ' ברנד הקים את איגוד המתכננים בישראל, שם כיהן כיו\"ר הראשון, היה חלוץ בהסמכת בתי ספר לאדריכלות מטעם המועצה להשכלה גבוהה ושימש כפרופסור בבית הספר לאדריכלות בטכניון. פרופ' ברנד כיהן כיו\"ר ועדות שונות בתעשייה ועבודותיו האדריכליות והתעשייתיות מוצגות בתערוכות שונות ברחבי העולם.\n\nפרופ' ברנד נשוי לאווה ולהם 4 ילדים ו-10 נכדים. הוא מתגאה בהמשך שושלת האדריכלות במשפחה שכן בתו, אלה, אף היא אדריכלית ומנהלת כיום את המשרד ובתה, קיילי, לומדת אדריכלות בטכניון.\n\nפרופ' הארי בן ציון ברנד עלה לישראל מדרום אפריקה, דרך אנגליה, בשנת 1962.\n\nגלובל אימפקט – פרופ' מוריס הרטשטיין, מייסד ומנהל של \"אופריישן אתיופיה\"\n\nפרופ' מוריס הרטשטיין הוא פרופ' חבר קליני בפקולטה לרפואה באוניברסיטת תל אביב, מנהל שירות אוקולופלסטיקה במחלקת עיניים במרכז הרפואי שמיר והמייסד והמנהל של \"אופוריישן אתיופיה\".\n\nב-2014, לפי הצעת ילדיו, המשפחה כולה נסעה להתנדב בקהילת היהודים בגונדר. בהלם מהעוני המוחלט וחוסר הגישה לטיפול רפואי, חזר פרופ' הרטשטיין לאתיופיה בשנה שאחרי, ועוד 12 פעמים נוספות מאז, כדי להעניק באופן אישי טיפול עיניים לקהילה ומעבר. הוא בדק וטיפל ב-7000 איש, ניהל יותר מ- 700 ניתוחי קטרקט מצילי ראייה וחילק אלפי משקפי ראייה ותרופות.\n\nפרופ' הרטשטיין הביא 18 רופאי עיניים מאתיופיה להשתלמות מתקדמת בארץ. שלושה מתוך שישה מומחים לאוקולופלסטיקה מאתיופיה עברו השתלמות עם פרופ' הרטשטיין עצמו. יחד עם ארגון SSEJ הוא ייסד תוכנית הזנה ליותר מ-500 ילדים הסובלים מתת תזונה בקהילה היהודית בגונדר.\n\nב-2018 פרופ' הרטשטיין הוזמן להצטרף לנשיא ריבלין, במשלחת הממשלתית הראשונה שלו לאתיופיה. הוא נאם בכמה ועדות של הכנסת בנוגע לסיוע הומניטרי באתיופיה. בשנת 2020, הצטרף למשלחת דיפלומטית מטעם שרת העלייה והקליטה, פנינה תמנו-שטה, וזכה ללוות עולים חדשים בטיסת העלייה הראשונה של מבצע צור ישראל.\n\nהוא בוגר אוניברסיטת קולומביה ובית הספר לרפואה על שם אלברט איינשטיין. פרופ' הרטשטיין סיים התמחות ברפואת עיניים באוניברסיטת ניו יורק ו-fellow באוקולופלסטיקה באוניברסיטת הרווארד וטאפטס.\n\nחלוץ בתחומו, פרופ' הרטשטיין מרצה בין לאומי, מוציא לאור ספרים ומאמרים באופן נרחב והפרקטיקה שלו משרתת מטופלים מכל הארץ כולל קורבנות טרור, אנשים וילדים מעזה, מנהיגי חסידות, פליטים מסודן ועוד. פרופ' הרטשטיין ואשתו אליסה הם הורים גאים לארבעה ילדים, מתוכם שלושה חיילים.\n\nפרופ' מוריס הרטשטיין עלה לישראל מארצות הברית בשנת 2004.\n\nמפעל חיים – נעמי צור, מייסדת ויו\"ר קרן ירושלים ירוקה והפורום הישראלי לעירוניות\n\nנעמי צור קיבלה תואר ראשון בארכיאולוגיה ולימודים קלאסיים מהאוניברסיטה העברית בירושלים ולמדה לקראת תואר שני בבלשנות הודו-אירופית.\n\nנעמי הובילה אינספור פרויקטים ירוקים בתוך ירושלים וברחבי הארץ. כמנהלת החברה להגנת הטבע בירושלים, היא פעלה כדי לייתר את בנייתן של כ-20,000 יחידות דיור בהרי ירושלים. נעמי הובילה תכנית לאישור פארק הטבע הראשון בישראל, עמק הצבאים, יזמה את הקמת פארק המסילה, ניהלה את כל הפעילות העירונית של החברה להגנת הטבע ברמה הארצית והקימה את קואליציית ירושלים בת-קיימא.\n\nכסגנית ראש עיריית ירושלים (2014 – 2008), נעמי פתחה את הוועדות העירוניות לציבור, כדי להגביר שקיפות ומעורבות ציבורית, יישמה תכניות לשימור נקודות ציון היסטוריות וסביבתיות, סייעה בתכנון שבילי אופניים בעיר ובסביבתה, הובילה מהפכת חשיבה בנושא המחזור, דחפה למיזמים של דיור עירוני במחירים סבירים וקידמה דיאלוג עם פלסטינים במאמץ לטפל בזרימת הביוב באגן הקדרון.\n\nב-2015 נעמי הקימה עמותה חדשה בירושלים, קואופרטיב פילנתרופי בשם \"קרן ירושלים ירוקה\", וכן את \"שדולת ירושלים בת-קיימא\", המאגדת עשרות מנהלים קהילתיים, ארגונים, מוסדות ועסקים במטרה לפעול למען עיר בירה בריאה, נקייה וירוקה יותר.\n\nמ-2014 נעמי עומדת בראש הפורום הישראלי לעירוניות, ארגון שעובד עם ארגון Habitat של האו\"ם ועם הממשלה, לקידום איכות עירונית טובה יותר ברחבי ישראל. באוקטובר 2021 הפורום אירח את ועידת עכו השלישית לעירוניות, כנס בינלאומי שציין את התחלת היציאה ממגבלות הקורונה.\n\nנעמי מרצה בנושאים של קיימות עירונית ועמדה בראש מספר כנסים ברחבי העולם. היא זכתה להכרה בינלאומית על פועלה ובחגיגות 70 השנה למדינה זכתה לתעודת הוקרה ממשרד החינוך על תרומה מיוחדת לבניית חברת מופת בישראל. בעלה המנוח, חיים צור, היה כנר, עיתונאי ומלחין ידוע ולהם 4 ילדים ו-14 נכדים.\n\nנעמי צור עלתה לישראל מאנגליה בשנת 1966.\n\nמנהיגות צעירה – אשר פרדמן, מנכ\"ל ישראל של מכון הסכמי אברהם לשלום\n\nאשר פרדמן משמש כמנכ\"ל ישראל של מכון הסכמי אברהם לשלום, ארגון אמריקאי ללא מטרות רווח ולא מפלגתי, המוקדש לחיזוק והרחבת הסכמי אברהם ההיסטוריים. הוא המייסד של הפורום הישראלי-אמירתי, פלטפורמה עממית המפגישה בין ישראלים, אמירתיים ובחריינים מרקעים מגוונים. בעבר, ייסד את חברתGulf-Israel Green Ventures, שהתמקדה בחיבור בין מערכות הקלין-טק (טכנולוגיות ירוקות) של ישראל ומדינות המפרץ.\n\nבנוסף, אשר הוא עמית בפורום קהלת, שם הוא חוקר את ניהול היחסים הבינלאומיים של ישראל, ומשמש כיועץ וכותב עבור מספר דמויות ציבוריות בכירות בישראל.\n\nבמשך תשע שנים שימש אשר במספר תפקידים שונים בממשלת ישראל: כראש המטה של השר לנושאים אסטרטגיים, גלעד ארדן, כראש תחום עניינים בינלאומיים במשרד לנושאים אסטרטגיים, ובמטה ההסברה הלאומי במשרד ראש הממשלה. בתפקידים אלה הוא פעל לחיזוק הדיפלומטיה הציבורית של ישראל וכנגד קמפיינים של דה-לגיטימציה ו-BDS אנטי-ישראליים. הוא גם שימש בתפקיד היועץ המדיני של השר לביטחון הפנים, שם התמקד בשיתוף פעולה בינלאומי במאבק בטרור ובהסתה.\n\nאשר גדל בווסטצ'סטר, ניו יורק, ובעל תואר ראשון ושני מאוניברסיטת הרווארד בלימודי ממשל ומזרח תיכון. בשנים 2005-2006 שירת כחייל בודד בצה\"ל. כיום, הוא מתגורר בירושלים עם אשתו, אסתר, וארבעת ילדיהם.\n\nאשר עלה לישראל מארצות הברית בשנת 2008.",
    "המלצת קריאה: 100 שנים למותו של אליעזר בן יהודה | כל העיר": "בעוד כשלושה חודשים, ב-16.12, ימלאו 100 שנים לפטירתו של אליעזר בן יהודה, מחייה השפה העברית (אשר נפטר בכ\"ו בכסלו תרפ\"ג). לציון התאריך החשוב, פנתה עיריית ירושלים ל-13 מאיירים וביקשה מהם לבחור מילה שמחייה השפה העברית חידש, ובהשראתה ליצור איור. האיורים נתלו על הקירות בכיכר ספרא ובכך הם מנציחים 13 מילים שכיחות כיום (מתוך כ-300) שבן יהודה החדיר לשפה העברית המודרנית. באיורים המשעשעים ורוויי הומור, ניתן לראות מילים כמו גלידה, ממחטה, תזמורת, משטרה, חממה, אופניים, מגהץ, אקדח, משקפת, מכתבה (שולחן כתיבה) ומוז (בננה).\n\nלעדכונים אחר כל הידיעות הכי חמות>>\n\nהורידו את אפליקציית \"כל העיר\" באנדרואיד\n\nהורידו את אפליקציית \"כל העיר\" באייפון\n\nהתערוכה נקראת \"האלפבית של אליעזר בן יהודה\", כאשר מאחורי בחירת השם עומד שירו המפורסם של ירון לונדון \"אליעזר בן-יהודה, יהודי מבדח – מילים, מילים מלים – הוא בדה ממוחו הקודח\".\n\nלמרות הכתוב בשיר ('יהודי מבדח'), חייו של אליעזר בן-יהודה לא היו מבדחים כלל, אלא היו רוויי מאבקים ודבקות במשימת חייו: להחזיר שפה קדומה לשימוש כשפת דיבור ותקשורת בעידן המודרני. הוא השיב לעברית את חיוניותה והפך אותה לשפת בית, שפת ילדים, שפה טבעית. קשה למצוא בהיסטוריה עוד דוגמה לשפה שנעזבה למשך דורות ארוכים, השתמרה רק בתפילה ובכתב והצליחה לחדש נעוריה. אליעזר בן-יהודה (1922-1858) הקדיש למעלה מ-40 שנות חייו להחייאתה של הלשון העברית. בשנת 1881 הוא עלה ארצה מרוסיה עם אשתו דבורה (הסב את שם משפחתו מפרלמן לבן-יהודה), התיישב בירושלים – והכריז כי ידבר מעתה רק עברית. תוך מאבק עקשני בכל אלו שהערימו מכשולים בדרכו, ביניהם קטני אמונה שהתייחסו בספקנות לאפשרות מימוש חלומו וקנאים דתיים אנשי 'הישוב הישן', שהתנגדו לשימוש חילוני בשפה העברית – הוא רב את ריב הלשון העתיקה.\n\nהאם זכה אליעזר בן-יהודה שביתו יישמר כמוזיאון? העובר על פני הבית ברחוב אתיופיה 11, אינו רואה סימן וזכר לכך שבבניין זה, בקומה השנייה, חי ופעל מחייה הלשון העברית. ביו כתליו של בית זה, עסק אליעזר בן-יהודה במפעל הענק של כתיבת מילון השפה העברית. חידוש מאות מילים ומחקר בלשני. בדירה שכורה בבית סמוך (רחוב אתיופיה 13) ערך בן-יהודה את עיתוניו: \"הצבי\" (ששמו שונה ל\"האור\") ו\"ההשקפה\" והשתתף בקביעות בביטאון \"החבצלת\". אליעזר בן-יהודה השתמש בעיתונות להפצת דעותיו בעד תחייה לאומית של העם, השפה והארץ. עזר כנגדו הייתה רעייתו חמדה (אחות אשתו הראשונה שנפטרה) – ובביתו נולד הילד הראשון שדיבר רק עברית מילדותו – איתמר בן-אב\"י.\n\nכל הניסיונות של עיריית ירושלים להציב לוח הנצחה בכניסה לביתו של אליעזר בן-יהודה, נתקלו בידיים אלימות שעקרו אותו ממקומו. נותר רק שקע רבוע חצוב בקיר. ללא ציון, הדרכה והכוונה, איך עובר האורח יכול לדעת שבמקום זה התגורר אדם, שעסק במפעל לאומי והצליח להגשים את מלות השיר 'ארץ חמדת אבות': \"פה תהיה השכינה שורה, פה תפרח גם שפת התורה\".\n\nאותם הקנאים, שרדפו אותו עד חורמה בחייו, ממשיכים לשנוא אותו גם לאחר מותו. עקשנותו, קנאותו ומלחמתו ב'חלוקה' (חיים מתמיכה כספית שהגיע מחו\"ל), החריפה עוד יותר את מאבק החרדים בו. הם השליכו אבנים אל ביתו, הכריזו עליו חרם וסרבו לקבור את אשתו הראשונה ואת בתו, שמתו ממחלות. שונאיו אף הלשינו עליו בפני השלטון הטורקי כי הוא מהפכן וכתוצאה מכך נאסר ורק במאמצים רבים שוחרר מהכלא. הרחוב בו התגורר היה (ועודנו), דרך המחברת בין מרכז העיר לשכונות הדתיות. המעבר ליד ביתו מזכיר לחרדים את הצלחתו של בן-יהודה בהפצת השימוש בעברית ומבעיר את חמתם.\n\nלאחר מסכת של התנכלויות החליטו אליעזר בן-יהודה ואשתו חמדה, לעזוב את הבית ברחוב אתיופיה, הסמוך לשכונת מאה שערים ולבנות לעצמם משכן בשכונת תלפיות המרוחקת. אולם אל הבית החדש ברחוב עין גדי 38, עברה להתגורר רק חמדה. אליעזר בן-יהודה נפטר זמן קצר לפני שהבית הושלם. מילון בן-יהודה, של העברית הישנה והחדשה, שבן-יהודה הספיק לערוך את המילון עד הפרק השביעי, ולאחר מותו המשיכו במלאכה פרופ' משה צבי סגל ונפתלי טור-סיני.\n\nרוצים להישאר מעודכנים?\n\nאת פועלו של אליעזר בן יהודה משמרת כיום האקדמיה ללשון העברית, השוכנת בקמפוס האוניברסיטה בגבעת רם. במקום נמצא חדר משוחזר ובו הריהוט מחדר עבודתו של אליעזר בו-יהודה. ספרייתו העשירה ושולחן הכתיבה מעליו מתנוסס הפסוק \"היום קצר והמלאכה מרובה\". כאשר מעיינים ברישומיו האישיים, בפתקאות עם מאות המילים שחיבר וחידש ובתצלומים המשפחתיים – ניתן להבין את תחושת השליחות שבערה בו. חדר הזיכרון הקרוי \"יד לאליעזר בן-יהודה\", הוקם על ידי האקדמיה ללשון העברית בשיתוף עיריית ירושלים. האקדמיה היא הממשיכה של \"ועד הלשון\", שייסד בן-יהודה (יחד עם דוד ילין) בשת 1889 (שמונה שנים אחרי עלייתו מליטא). בן-יהודה הספיק לפרסם בחייו במילונו עד האות ל' – ורק בשנת 1959 השלימה האקדמיה מפעל זה, המכיל 16 כרכים.",
    "איראן עצרה חשודים במעורבות בחיסול בכיר משמרות המהפכה: \"טרוריסטים שקשורים לישראל\"": "אחרי חיסולו של חודאי, דווח כי עלי איסמעיל זאדה, מפקד בכיר ביחידה 840, \"\n\nאחרי חיסולו של חודאי, דווח כי עלי איסמעיל זאדה, מפקד בכיר ביחידה 840, \"",
    "הרב מיכה הלוי מצטרף למועצה הציבורית של בית הציונות הדתית": "רב העיר פתח תקווה הרב מיכה הלוי מצטרף כחבר מן המניין למועצה הציבורית של בית הציונות הדתית שייפתח בקרוב בכפר הרואה.\n\nמינויו של הרב הלוי מצטרף למינויו של ראש המל\"ל לשעבר מאיר בן שבת שמונה ליו\"ר המועצה הציבורית ופרופ' יעקב נגל, הרבנית יפה גיסר והרב פרופ' יצחק קראוס שהצטרפו כחברים.\n\n\n\nהרב הלוי משמש כרבה הראשי של העיר פתח תקווה החל משנת 2012 ומשמש גם כראש ישיבת 'עטרת נחמיה' בתל אביב.\n\n\n\nבמהלך כהונתו כרב העיר פתח תקווה ביצע מהפך במערך הכשרות בעיר אשר ניתק את זיקת משגיח-מושגח וחיזק את הרבנות המקומית. הרפורמה שהשיק משמשת היום כמודל עבור מועצות דתיות ורבני ערים נוספים כרפורמת כשרות מוצלחת ומוסכמת.\n\n\n\nבעבר הקים את עמותת \"אביב התורה\" במטרה להחזיר ציבור דתי צעיר לתל אביב. לאחר מכן הקים בתל אביב ישיבה גבוהה \"עטרת נחמיה\" לגידול תלמידי חכמים. העמותה מפעילה גני ילדים וצהרונים שבהם לומדים יחד ילדים דתיים וחילונים, וכן מדרשה לבנות שבמסגרתה מתקיימים ימי עיון שבועיים לנשים מהעיר ומחוץ לה.\n\n\n\nהרב הלוי משמש כחבר בועדת הלסינקי. בשנת 2007 יזם והקים את פרויקט \"עולים בהצלחה\" לקליטת יהודי אתיופיה ביפו. ערך חלק מכתבי הרב שלמה גורן.\n\n\n\nבבית הציונות הדתית צפוים להודיע בקרוב על מצטרפים נוספים למועצה הציבורית שתלווה את פעילות המרכז ומכון המחקר של בית הציונות הדתית. המועצה הציבורית צפויה לייצג את המגוון הרחב של הגוונים בציונות בדתית ותפעל מתוך גישה ממלכתית וא-פוליטית.\n\n\n\nבית הציונות הדתית שנמצא בכפר הראה צפוי לפי מקימיו לשמש מרכז חינוכי חדשני ברוח הציונות הדתית. הוא יספר את סיפורה של הציונות הדתית שהשפיעה ומשפיעה על ישראל כתנועה רעיונית וכציבור באופן חסר תקדים מאז קום המדינה ועד היום. לצד זאת יעסקו גם בדילמות המעסיקות את הציבור הדתי לאומי ובאתגרים הניצבים לפתחה של הציונות הדתית.\n\nלצד מוזיאון שיציג בעזרים טכנולוגים מרהיבים את הדרך הארוכה אותה עברה הציונות הדתית יוקם מכון מחקר מוביל שיעסוק במטרות והאתגרים בהם צריכה הציונות הדתית לעסוק.יו\"ר המל\"ל לשעבר מאיר בן שבת בירך על הצטרפות הרב מיכה הלוי למועצה הציבורית ואמר \"אני שמח מאוד על הצטרפותו של הרב מיכה הלוי ובטוח בתרומתו להנחלת ערכי הציונות הדתית ולגיבוש תפיסתה לנוכח אתגרי ההווה. הצטרפותו של הרב מיכה כמו גם של אישי ציבור מובילים נוספים ממגוון תחומים, היא עדות לצמא הקיים בקרב הציבור להתחבר לערכי היסוד של התנועה ולהמשיך את השפעתה המבורכת בכל תחומי החיים\".",
    "\"הגרלת דירות זה פתרון עלוב. זה הכי הרבה שאנחנו יודעים? זה מביך\"": "אחרי שמביטים ברזומה של פרופ' נטע זיו מאוניברסיטת תל אביב, קשה לומר בהינף יד \"טוב, עוד אחת שיושבת במגדל השן ומדברת בדיעבד\". עורכת הדין שייצגה את אליס מילר מול המדינה בבג\"ץ, נהפכה בחודשים האחרונים לנציבת שוויון ומגוון הראשונה באוניברסיטת תל אביב. היא גם זו שב–2014, כשראתה את אדי המחאה החברתית של 2011 מתפוגגים כלא היו ואת דו\"ח ועדת טרכטנברג מתאדה — הקימה את מרכז הגר במטרה להשפיע על פיתוח מדיניות דיור חברתי. כשזה לא הספיק לה, היא לקחה על עצמה גם את תפקיד חברת מועצת העיר רמת השרון, כדי להיות מקבלת החלטות ולא רק משפיעה מרחוק.",
    "במזרח התיכון מנסים לייצר גשם. איראן חוששת שגונבים לה אותו מהעננים": "במזרח התיכון מנסים לייצר גשם. איראן חוששת שגונבים לה אותו מהעננים\n\nבזמן שמשבר האקלים הופך את האזור חם ויבש יותר, איחוד האמירויות מובילה את המאמצים לזריעת עננים ומדינות אחרות הולכות בעקבותיה. הטכניקה מיושמת כבר 75 שנה, אך מומחים אומרים שיעילותה טרם הוכחה",
    "דניאל קרן: \"הלקחים שלי ממרוץ ההרים בהרי האלפים האוסטריים\" - ריצה, אופניים, טריאתלון, שחייה": "אתחיל בווידוי. אין מה להגיד, כמו כל רץ מתחיל, טירון, ביזבז, צעיר, ירוק, רוקי, תבחרו את המילה, גם אני עשיתי את הטעות שכולם מזהירים מפניה: \"לא לפתוח חזק\". פתחתי חזק, אלא אם כן, אתם ממשפחת המכרסמים ודופק 186 נחשב אצלכם רגוע. אז איפה טעיתי ואיפה לא? הנה הלקחים שלי ממרוץ ההרים בהרי האלפים האוסטריים, ה – GGUT – GROSSGLOCKNER ULTRA TRAIL.\n\nמה אגיד להגנתי? אין הרבה אבל אם בכל זאת אעשה סלטה רעיונית עם פליק פלאק לאחור, אוכל לתת שני כיווני מחשבה. הכיוון הראשון, הסלטה, הוא שבריצות כביש, במישור, קל לדעת אם אתה בקצב הנכון מהרבה סיבות: הקצב אחיד, קל לשעון למדוד אותו, עוצמת המאמץ קבועה פחות או יותר והיא מוכרת לך מאין סוף ריצות הכנה, יש פייסרים, יש קבוצת רצים שאת חלקם מכירים וקל להעריך את הביצועים בהשוואה אליהם.\n\n\"יש בתעוזה הטיפשית הזו גם משהו יפה\"\n\nבריצת הרים בחו\"ל אין את כל אלה. אתה בעלייה תלולה, הקצב בהתאם, מימינך ומשמאלך אין אף אחד שאתה מכיר, והמאמץ? טוב, כולם מתאמצים וגם אני. בינינו? תירוץ דחוק משהו, אכן סלטה ועכשיו מגיע הפליק-פלאק לאחור. נכון, זו הייתה טעות, שהיה לה מחיר ששילמתי, אבל יש בתעוזה הטיפשית הזו גם משהו יפה. יש בחריגה מהפעולה המחושבת, הנשלטת, המרוסנת, המהונדסת, מן הפראיות, מן החופש, יהיה המחיר אשר יהיה, אני מוכן לשלם אותו. ואחושילינג, שילמתי.\n\nואם כבר התחלתי בטעות אז הנה עוד אחת. זה שהיו לי התכווצויות שרירים ברגליים זה לא ממש בלתי צפוי, במיוחד לאור העובדה שגם לאחר שהרגעתי מעט את הדופק, המשכתי ללחוץ ללא הפסקה. בכל פעם כזו ששריר איים להיתפס, המשכתי לרוץ תוך שאני מתפלל לאלוהי הקפיצים, ותתפללו, זה עזר. הוא ריחם. כמה שניות של ריצה מתונה, האיום עבר והריצה חזרה לשגרה (טוב, לקחתי מלח בכמויות שהיו יכולות לסדר למפעלי ים המלח את הרבעון הרביעי אבל זה לא חשוב).\n\nמה שבאמת תפס אותי לא מוכן, אלה שרירי הלטיסימוס דורסי, או בעברית פשוטה, שרירי הגב ושרירי הזרוע האחורית שהזכירו לי את קיומם כל כמה דקות. שרירים אלה שבעצם אחראים על הדחיפה של מקלות הריצה, עבדו חזק להוריד את העומס מהרגליים ולאחר זמן, פרצו במרד. הבעיה הייתה שהמרד התפשט במהירות כמו שביתת פועלים במפעלי המכוניות של בירמינגהם של תחילת המאה העשרים ולמעשה, חוץ משרירי תנוך האוזן, רוב השרירים בגוף שלי הצטרפו למרד (על איך מונעים את ההתכווצויות תוכלו לראות בסרטון הזה כאן לאימון כוח פלג גוף עליון).\n\n﻿\n\nהתחלתי בטעויות אז למה לעצור? הנה עוד אחת: ריצה בירידה. בעליות אף אחד לא עקף אותי ובירידות מעט אנשים אני עקפתי. טוב, לא בדיוק. אם נודה על האמת, יהיה יותר נכון לומר שהרבה עקפו אותי. יש לכך כמה סיבות: הראשונה היא, שסלעים רטובים ואני לא חברים טובים ואחרי שלוש פעמים שנישקתי את הקרקע בחינניות של קריסת מגדלי התאומים, חשבתי שאולי כדאי שאוריד מהלך. אמרתי \"חשבתי\", אבל היה צריך עוד התרסקות יפה, כמו מוסלמי במכה, כמו בודהיסטי בהימלאיה, כמו בתולה המבקשת זיווג על קבר הבבא סאלי, כמו וול סטריט ב-2008, (הבנתם – כן?), עוד התרסקות יפה, כדי שאאמץ את המחשבה לכלל מעשה.\n\n\"העיקר זה הדרך\"\n\nברגע שזה קרה והורדתי קצב, הכינורות התחילו מנגנים את סונטת \"העיקר זה הדרך\" וגם את הפיזמון \"באתי ליהנות\". הרמתי את המבט מהשביל והתגלו בפניי הנופים הנהדרים שהיינו בהם, ואל תספרו לאף אחד, הוצאתי מצלמה והתחלתי לצלם. האופוריה נמשכה בדיוק דקה וחצי והסתיימה, כמו בועת סבון שהתפוצצה, בשנייה שעוד מישהו עקף אותי ואז בום… אני דולק אחריו בפול ספיד, לא רואה בעיניים. הסונטה התחלפה בטרק של סקאזי בגואה.\n\nסיבה נוספת שנייה שעקפו אותי בירידות אפשר לסכם במילה מיומנות. כשמשה שלח את המרגלים הם לא חזרו ואמרו \"אחלה סינגלים\" או משהו דומה, אלא אמרו \"ארץ זבת, חלב ודבש\", שזה פחות או יותר, מתכון מושלם לסוכרת ועודף משקל. הארץ שלנו לא משופעת במסלולים טכניים זמינים וקרובים לבית וכמה פעמים אפשר לרדת להרי אילת, להצפין לחרמון או לתפור את כרמילה.\n\nאת החלק הזה אסיים לא בטעות כי אם בהחלטה שהיה לה מחיר ידוע מראש, שהחלטתי שאני מוכן לשלם וזה ההתאקלמות לגובה. לתחרויות קודמות, במיוחד אלה בגבהים משמעותיים כגון האולטרה-מרתון באוורסט (5,400 מטר מעל פני הים), או בהרי האטלס במרוקו (3,500 מטר מעל פני הים), הגעתי לאחר התאקלמות לגובה. התאקלמות שמצריכה שהות ממושכת בגבהים של מעל 3,000 מטר. הפעם הזו, איך נגיד, חיפפתי. בדיוק חזרתי מטיול אחד ועמדתי לצאת לטיול שני, ולא הייתה לי מספיק מוטיבציה להתחייב לתהליך התאקלמות. אז ויתרתי. זו אחת הסיבות לדופק הגבוה בהתחלה וזו גם הסיבה שהדופק כמעט כל התחרות היה בין 150 ל-160, למעט נגיעה קצרה ב – 175.\n\n8 עצות שכדאי לכם לאמץ\n\n1. אין תחליף למקלות ריצה. צריך ללמוד להשתמש בהם, להתאמן במגוון שטחים ולחזק את השרירים הרלבנטיים. לוותר על מקלות זה כמו לצאת לתחרות עם נעלי עקב, אולי מגניב ומיוחד אבל די מטופש (עוד על זה בסרטון כאן על איך משתמשים נכון במקלות ריצה בשטח).\n\n﻿\n\n2. ווסט ריצה. ברור מאליו. מה שלא ברור זו הנטייה של הרבה רצים למלא אותו יתר על המידה. בתחרויות כאלה יש \"רשימת ציוד חובה\" – בשום פנים ואופן אין להחסיר פרטים ממנה. יחד עם זאת, לא בטוח שצריך כובע ליום וכובע ללילה, לא בטוח שצריך את כל הג'לים אם אלה מחולקים בתחנות ההזנה, לא בטוח שצריך 3 ליטר מים. המשקל, גם של הפריטים הקטנים מצטבר וניתן לחסוך. דין גרם כדין מאה. גרם.\n\n3. תחנות הזנה. נורא קל וגם מאוד מפתה לבזבז זמן בתחנות בתירוץ של \"חשוב לאכול\". לא שזה לא נכון אבל במרוץ עם הרבה תחנות, הזמן המצטבר בעמידה ליד השולחן עם המקלות המלוחים והגבינה הצהובה יכול להגיע לדקות רבות. עדיף לנצל את הזמן הזה להתקדמות. כמו שהיה אומר המלצר בחומוס 'פינתי', כשהיה מאתר סועד שיושב יותר מחמש דקות על המנה שלו: \"יאללה חביבי, לבלוע, לא ללעוס\". תתקדמו. 7 דקות, שהם 420 שניות לאורך 10 ק\"מ, פירושן 42 שניות הפרש לק\"מ, זה ההבדל בין גן עדן לגיהינום.\n\n4. ABC – Agility Balance Coordination. אי אפשר לעשות כל אימון בשטח ולפעמים גם אי אפשר לעשות כל אימון שני בשטח וגם, אי אפשר להיכנס לאותו נהר פעמיים (מה קשור?). אבל, כן ניתן לעבוד על זריזות, שיווי משקל וקואורדינציה בטיילת של חיפה או בעמק הצבאים בירושלים (עוד על זה בסרטון על תרגילי ניתור ושיווי משקל).\n\n5. מחנות אימון. אם ממש בא לכם להתעלות על עצמכם אז מחנות אימון זו הדרך. הכי טוב, באתיופיה. עשרה ימים או שבועיים באתיופיה יעשו פלאים. תרוצו בגובה, בשטח, תאכלו ותישנו. חוויה נפלאה שמאוד תחזק אתכם ואולי גם תניב תמונה בה אתם באצטדיון ליד אדיס אבבה עם מו פארה או היילה גבריסילאסי. אתיופיה רחוקה? סופשבוע ארוך עם עומס אימונים שמדמה את התחרות יהיה תחליף טוב. חזרה גנרלית שתכלול את הכל, החל מהנעליים, הציוד וכלה בעומס אימונים. שימו לב: אל תגיעו לעומס יתר.\n\n6. תזונה. אלא אם כן אתם עובדים על אנרגיה סולארית (ואז דרך אגב, לא כדאי לכם לרוץ בחושך), תרגלנו אכילה. בדקו מבעוד מועד מה יש בתחנות ההזנה של התחרות ונסו להתאים את האוכל באימונים הארוכים בהתאם. ראו מה עובד לכם ובאיזה מינון.\n\n7. מצאו את התחרות המתאימה לכם. יש מגוון עצום הן מבחינת המרחקים, הן מבחינת הקושי הטכני של המסלול, העונה בשנה, המדינה, הוייב של התחרות, הנופים, המחיר ועוד.\n\n8. טיול. אם ליגת היהלום לא מחכה לכם ואתם כבר באירופה, ספרד, ארה\"ב או אפריקה, נצלו את הזמן שאחרי התחרות לטיול. מגיע לכם.\n\nמילה חיובית לסיום. למרות הכל, סיימתי בתוצאה שאני שמח וגאה בה (חשוב) שגם הספיקה לי לעמוד על הפודיום עם מקום ראשון בקטגוריה (פחות חשוב). תחרות כזו מתחילה חודשים רבים לפני היציאה מהארץ. הרבה שבתות בהרי ירושלים, הרי הגליל, הרי הגולן, הרי אילת וגם במישור החוף. הרצים שיצאתי איתם לאוסטריה הם חברים נפלאים שעשו לא רק את התחרות לנפלאה, אלא גם את הדרך הארוכה, של הרבה חודשי הכנה, לעשירה ומהנה ועל כך אני מודה להם. בתחרות ארוכה, הרבה דברים יכולים להשתבש ויש גם סיכוי לא רע לכך שזה אכן יקרה. זה טבעם של דברים. המשיכו בנחישות, בלי לוותר, בלי להאט, עד שתחצו את קו הסיום וזכרו להניף ידיים ולחייך למצלמה – אתם גיבורים.",
    "האם רכז החיילים המשוחררים בלוד יהיה ערבי? • הקול היהודי": "במכרז שפירסמה עיריית לוד לתפקיד רכז חיילים משוחריים, נכתב כי באיוש המשרה תנתן עדיפות לערבים.\n\nעל פי הנכתב במכרז: \"במקרה של מועמדים בעלי נתונים שווים, עדיפות תינתן ליוצאי העדה האתיופית, הערבית, ולבעלי מוגבלויות\".\n\nנציין, כי כפי שהובא בדו\"ח המבקר ניסוח זה מתפרסם בלוד בכלל המכרזים, וזאת בשל האופן שבו העירייה הבינה את הוראות החוק למתן \"ייצוג הולם לבני האוכלוסיה הערבית, הדרוזית והצ'רקסית בשירות המדינה\".\n\nמה שכלי התקשורת לא מספרים לכם - הצטרפו עכשיו לעדכונים מהקול היהודי>>\n\nבדו\"ח נכתב כי \"בביקורת נמצא כי הרשויות המקומיות מפרשות את הדין הקיים לגבי מתן ייצוג הולם לבני האוכלוסייה הערבית באופן שונה. כך, עיריית נוף הגליל מסרה בתשובתה למשרד מבקר המדינה ממרץ 2022 כי \"הבחירה בוועדת מכרזים הינה בעובד בעל הכישורים הטובים ביותר...בלי הבדל רקע, מין דת\", וכי ככל שיקבעו על ידי המדינה משרות ייעודיות למגזר זה או אחר, העירייה תפעל בהתאם; עיריית רמלה מסרה בתשובתה למשרד מבקר המדינה ממרץ 2022 כי \"המוצא האתני, אינו מהווה שיקול כלל בקבלת עובדים בכירים לעירייה\". מנגד, עיריות לוד ותל אביב-יפו מציינות במכרזי כוח האדם שהן מפרסמות כי במקרה של מועמדים בעלי נתונים שווים תינתן עדיפות ליוצאי אתיופיה, לערבים ולאנשים עם מוגבלויות\".\n\nמעיריית לוד נמסר: \"כפי הנכתב בכתבה עצמה ובשונה מהכותרת המטעה את הציבור, ניסוח זה מתפרסם בלוד בכלל המכרזים וזאת בשל האופן שבו העירייה הבינה את הוראות החוק למתן \"ייצוג הולם לבני האוכלוסיה הערבית, הדרוזית והצ'רקסית בשירות המדינה\". ואכן, במידה ויגיע לוועדת המכרזים קצין דרוזי, הוא בהחלט מועמד ראוי לתפקיד, וחבל שאתר \"הקול היהודי\" פוגע באוכלוסיות המיעוטים שמשרתות בצה\"ל ומוסרות נפש למען מדינת ישראל. לצד זאת, כפי האתיקה המקצועית, היה ראוי שאתר חדשות יפנה לדוברות העירייה לקבלת פרטים אודות מידע כוזב וכותרות לא מדויקות, קודם הפצתו\".\n\nנציין, כי כפי שמסרה עיריית לוד בעצמה בתגובתה, תוכן הכתבה הוא נכון ומדוייק ומשכך לא ברור מדוע בחרו בעירייה להגדיר את הכותרת כ\"מטעה\" ו\"לא מדוייקת\", ואת תוכן הכתבה כ\"מידע כוזב\".\n\nעוד יש לציין כי בדו\"ח המבקר הובאו דברי משרד הפנים, מהם עולה כי כל ראש רשות רשאי לבחור לגבי כל משרהמטעם הרשות, לאילו מן האוכלוסיות ולכמה מהן תנתן עדיפות באיוש המשרה הספיציפית.",
    "האויב של אויבי הוא ידידי": "האויב של אויבי הוא ידידי – גם בסייבר הדו\"ח של מיקרוסופט, שקובע שמתקפת הסייבר האיראנית על אלבניה היא חלק מהמלחמה שלה מול ישראל, מעלה כמה שאלות ● כל המצב הזה מזכיר אסטרטגיה ישנה של בן גוריון, שנתניהו, בנט ולפיד אימצו\n\nנתניהו, בנט ולפיד לא המציאו דבר: בן גוריון היה שם לפניהם. ה-\"זקן\" הבין היטב כי התפיסה שלפיה \"האויב של אויבי הוא ידידי\" היא הדרך לפרוץ את מעגל האיומים של מדינות האויב המקיפות את ישראל. נראה שתפיסה זו קיבלה חיים חדשים – בממד הסייבר.\n\nברית הפריפריה הייתה אסטרטגיה דיפלומטית, שלפיה על ישראל לפתח בריתות אסטרטגיות חמות עם שכנותיהן של המדינות הערביות העוינות את ישראל ושוכנות במזרח התיכון. האסטרטגיה שרצתה לנטרל את ההתנגדות הרחבה של מדינות ערב לקיומה של ישראל פותחה, כאמור, על ידי בן גוריון, והתמקדה בטורקיה, איראן, אתיופיה, הקהילה הכורדית, שמרוכזת בעיקר בעיראק ובאיראן, והמורדים בדרום סודאן. בחלוף השנים חשיבותה של האסטרטגיה פחתה, אולם בשנתיים האחרונות היא קיבלה תחייה עם הסכמי אברהם.\n\nדו\"ח שהפתיע את המומחים\n\nמומחי אבטחה הופתעו לקרוא את הדו\"ח של חוקרי מודיעין האיומים של מיקרוסופט על המתקפה האיראנית בסייבר נגד אלבניה. הדו\"ח היה נרחב ומפורט. בשקט בשקט ובצנעה נכתב בו, בין השאר, כי למתקפה האיראנית בסייבר על אלבניה יש קשר למתקפותיה נגד ישראל. כך אמר גם בועז דולב, מנכ\"ל קלירסקיי. לדבריו, \"יש זהות בין הקבוצות האיראניות שתקפו את ישראל לאלה שתקפו את אלבניה\"\n\nלפי חוקרי הענקית מרדמונד, כמה קבוצות פעלו במקביל במבצע המתקפות המשולב, ביולי השנה, נגד הממשל האלבני. את המתקפות ערכו ארבע קבוצות האקרים איראניות שונות, כאשר שלוש מהן פועלות תחת \"ארגון הגג\" APT34 וקבוצה נוספת שייכת למשרד המודיעין האיראני.\n\nAPT34 היא קבוצת תקיפה איראנית שעורכת פעולות סייבר התקפיות נגד ארצות הברית, ישראל וערב הסעודית. יעדי הקבוצה, שפועלת מאז 2014 לפחות, הן חברות שעוסקות בפיתוח ומחקר בעולמות התעופה, החלל והפטרוכימיה.\n\n\"צדק\" למולדת\n\nלפי חוקרי מיקרוסופט, \"ההסלמה בסייבר בין איראן לישראל באה לביטוי בתקיפה של איראן את אלבניה\". אולי בכוונה, מיקרוסופט לא ציינה נימוק לטענתה. מה שכן, החוקרים שלה כתבו כי \"אחת מקבוצות ההאקרים, DEV-0861, סילקה בעקביות ובאופן פעיל מיילים מארגונים שונים בכמה מדינות, ביניהם מטרות ישראליות – בין יוני 2021 למאי 2022\".\n\nבנוסף, ציינו ברדמונד, הלוגו של Homeland Justice – הקבוצה שהוקמה כדי להפיץ את החומרים האלבניים הגנובים באינטרנט ובטלגרם – לעג ללוגו של Predatory Sparrow (הדרור הטורף), שהיא קבוצת פריצה שאיראן מקשרת לישראל. זו ביצעה סדרת מתקפות סייבר מתוחכמות על מטרות איראניות החל מאמצע 2021.\n\nמאבק שהולך אחורה עד לסטוקסנט\n\nהמאבק בסייבר בין הרפובליקה האסלאמית לישראל אינו חדש, ושורשיו כבר במתקפת סטוקסנט על מערך הגרעין האיראני, שאירעה לפני יותר מעשור. אחת המתקפות האחרונות במלחמה הזאת אירעה ביולי השנה, אז האיראנים תקפו את האתר של עיריית תל אביב-יפו והביאו לקריסתו. חודש לפני כן האקרים איראנים פרצו לתיבות המייל של בכירים ישראליים, בהם ציפי לבני, לשעבר שרת החוץ, וכן אלוף במיל' ושגריר לשעבר של ארצות הברית בישראל. עוד באותו החודש, האקרים מלבנון תקפו מטרות ממשלה וביטחון בישראל – בחסות המשטר האיראני.\n\nאחת ממתקפות הסייבר האיראניות הבולטות נגד ישראל הייתה הניסיון לחבל במתקני המים שלה. אל\"מ אורי, סגן מפקד 8200, אמר ביוני השנה כי ישראל עצרה את המתקפה הזו, כמו גם מתקפה שפגעה בארצות הברית. לדבריו, \"סיכלנו לפני מספר שנים את הניסיון להשתלט על מערכות המים הקריטיות של ישראל ולהרעיל אותן\".\n\nהמתקפה אירעה באפריל 2020, ופגעה במתקני מים וביוב מצפון הארץ ועד לדרומה. הפייננשל טיימס ציין שהאיראנים הצליחו לפרוץ למערכות שמתפעלות את משאבות המים בישראל, תוך שימוש בשרתים הממוקמים בארצות הברית ובאירופה, וניסו להחדיר אליהן כמות רבה של כלור. אילו המתקפה הייתה מצליחה, אזרחים ישראליים רבים היו מורעלים וחולים, וייתכן שאחרים היו נותרים ללא מים. כן דווח שכנקמה על המתקפה, ישראל ביצעה מתקפת סייבר על נמל באיראן, שפגעה כלכלית ברפובליקה האסלאמית.\n\nראש מערך הסייבר חרג ממנהגו והתייחס למתקפה ספציפית\n\nבחזרה לתפיסת \"האויב של אויבי הוא ידידי\": מתקפות הסייבר על אלבניה היו תגובה של איראן לשורת מתקפות עליה, שהשלטון בטהרן משייך למוג'הידין א-חאלק – ארגון מחתרת גרילה, שמהווה אופוזיציה למשטר. הארגון הזה החל בפעילותו עוד לפני המהפכה האסלאמית, כשבראש המשטר באיראן עמד השאח.\n\nגבי פורטנוי, ראש מערך הסייבר הלאומי, היה בשבוע שעבר בביקור מקצועי בארצות הברית. פורטנוי – כקודמו, יגאל אונא, וכדרכו של המערך – לא מתייחס בדרך כלל למתקפות סייבר. הפעם הוא חרג ממנהגו זה, וביום ה' האחרון בשעת ערב יצאה ממערך הסייבר הלאומי הודעה שלפיה \"ישראל רואה את התקיפות האיראניות כבר כמה שנים. הניסיונות הבלתי פוסקים של איראן לפגוע בתווך הסייבר במרחב האזרחי, בלא הבחנה – לא עולים לה מספיק ביוקר… לפעולות תוקפניות יש מחיר… ישראל לא תסבול השפעה איראנית על הבחירות בישראל וניסיונות מסוג זה לא ייענו בשתיקה… ישראל תמשיך להגן על עצמה ועל אזרחיה בכל הכלים הקיימים ולפעול יחד עם ארצות הברית בשמירה על מרחב סייבר מוגן\".\n\nכמה שאלות\n\nלסיום, מומחי אבטחה ששוחחו בסוף השבוע עם אנשים ומחשבים העלו כמה שאלות: מדוע מיקרוסופט פרסמה דו\"ח כל כך מפורט על המתקפה? מהיכן היו לה כה הרבה נתונים על מבצעי המתקפה: האם בשל רצונה לקדם רכיבי אבטחה חדשים שבהיצע שלה, או אולי שיתוף הפעולה שלה עם גורמי הגנה בסייבר פדרליים בארצות הברית?\n\nעל רקע פרסומים בכלי תקשורת זרים שלפיהם ישראל משתפת פעולה עם מתנגדי משטר באיראן כחלק מהמאבק שלה בגרעין האיראני, עולה ובולטת שאלה מרכזית אחת: מה מהות הקשר, אם יש כזה, בין ההאקרים חברי מוג'הידין א-חאלק לגורמים בישראל? תהא התשובה אשר תהא, דבר אחד נותר מעניין: שיתופי הפעולה של גורמים ישראליים עם מתנגדי משטר באיראן עשויים להיות גם בסייבר.",
    "\"השכונות האלה מעודדות אנשים לקחת הלוואות ענקיות ולהיות תלויים בשתי מכוניות\"": "לפני 12 שנה החליטה עיריית אופקים לנסות ולהחזיר לחיים את המרכז המסחרי ההיסטורי בעיר, שהוזנח במשך שנים. במקום שצוות המתכננים יישב בחדרו הממוזג ויציע תכנון ועיצוב — שלבסוף יהיה דומה לאיך שנראים מרכזים מסחריים גנריים בכל הארץ — הוחלט לצאת להליך של שיתוף ציבור מזן חדש, ולבדוק באמת מה התושבים רוצים לפני שמתחילים לתכנן. במשך כשבוע ישבו יחד נציגי עירייה עם מתכננים, ירדו לסיורים במתחם וקיימו מדי ערב, במשך שעות, דיונים עם עשרות תושבים שהיה להם חשוב להעיר מחדש את המרכז המסחרי הנוסטלגי שהידרדר.",
    "להתפתות לפשיזם מבלי להתכוון: אהבת איתמר בן אב\"י לבניטו מוסוליני": "מה ייעשה באיש, המתייצב על ראש מגדל, וקורא בקול גדול, בשתי יבשות, \"אני פשיסט\"? האם עלינו להאמין לו? האם עלינו לשפוט אותו? ממרחק של מאה שנה?\n\nאני מציג את השאלות האלה במלוא התוקף של היסוסיי, קודם כול מפני שאינני בטוח בתשובה; שנית, מפני שעצם הצגתה שוברת את לבי; ושלישית, מפני שהיא נכרכת ביום שנה קודר במיוחד.\n\nבסוף אוקטובר ימלאו מאה שנה להשתלטות המפלגה הפשיסטית של בניטו מוסוליני על איטליה. זה תאריך הרבה יותר קודר כיום ממה שהצטייר בשעתו, מפני שבניגוד לאנשי 1922, אנחנו איננו צריכים לשער את תוצאותיו. אנחנו יודעים, כי ביום ההוא, ברומא, נפתחו שערי הגיהינום. הם מעולם לא חזרו ונסגרו.\n\nוהאיש שהתייצב בראש מגדל, וקרא \"אני פשיסט\", או בעצם \"הראשון הנני לפשיסטים העבריים\", היה איתמר בן אב\"י, אהוב לבי, גיבור ילדותי, שקריאה תכופה של זיכרונותיו והתוודעות אל בני משפחתו שינו את מהלך חיי.\n\nאני יודע שההערה האישית הזו היא טפלה לעיקר. הפשיזם של בן אב\"י אינו ציון באוטוביוגרפיה שלי. אבל אני מתקשה שלא להקדים ולהסביר את מקור העניין שלי באהבת הילד העברי הראשון לדיקטטור הפשיסטי הראשון. אני מהרהר באהבה הזו מאז שעמדתי על דעתי. ואני מהרהר בה באינטנסיביות מיוחדת בימים שבהם הדמוקרטיה הליברלית שוקעת אל משבר קיומי, ריחה מובאש והמונים מואסים בה.\n\nזה בדיוק נמרץ מה שהתחיל לקרות באירופה לפני מאה שנה. התוצאות אינן צריכות הרחבה. כולנו, ללא יוצא מן הכלל, הננו צאצאיהם של אנשים, שהרוח הרעה ההיא נשאה ממקומותיהם.\n\nאיתמר בן אב״י. הצילום נעשה כנראה בתחילת שנות ה-30\n\nההשראה של היטלר\n\nבניטו מוסוליני היה מקור ההשראה הישיר והדרמטי של אדולף היטלר. ה\"פיהרר\" הוסיף להעריץ את ה\"דוצ'ה\", המנהיג, ולחלוק לו כבוד, גם לאחר שהאוויר יצא ממנו בשריקה קולנית; גם לאחר שהאיטלקים הפילוהו, השליכוהו לכלא ועמדו לשפוט אותו על פשעיו. מוסוליני העניק השראה למגמה טוטליטרית וסמכותנית בכל אירופה, באמריקה הלטינית ואפילו בחלקים של אסיה.\n\nבזמן כתיבת הרשימה הזו, ערב הבחירות הכלליות באיטליה, סקרי דעת הקהל חוזים את עלייתה של הממשלה הימנית ביותר מאז מלחמת העולם השנייה. בראש הממשלה הזו עשויה להתייצב מפלגה, ששורשיה טמונים בפשיזם של מוסוליני. ימין קיצוני עומד להיות המרכיב העיקרי בקואליציה ממשלתית חדשה בשוודיה. שוודיה! ימין קיצוני מנהיג את הונגריה. ימין קיצוני אורב לשלטון, בכוח גובר והולך, בצרפת. הממשלה הימנית החזויה לספרד (על פי הסקרים) תהיה זקוקה לימין הקיצוני, שהוא עכשיו חזק יותר ממה שהיה מאז נפילת הדיקטטורה (שתמיכת היטלר ומוסוליני העלתה לשלטון).\n\nאת התווית \"ימנית\" אמנם איננו מצמידים לדיקטטורה של פוטין ברוסיה, או לרפובליקה האיסלאמית באיראן, או בוודאי למשטרים הקומוניסטיים בסין, בצפון קוריאה ובהודו-סין, אבל לכולם יש איפיונים פשיסטיים ברורים. אסכולה של היסטוריונים התחילה לפתח לפני 50 שנה הגדרות \"מינימום\" של פשיזם. מספר גדל והולך של משטרים בעולם מתאימים להגדרות האלה, או מתקרבים אליהן.\n\nכשאני כותב על אהבת איתמר לבניטו, נדמה לי שרוב קוראותיי, גם קוראיי, לא יחשבו על איתמר בן אב\"י. איתמר בן אחר יעורר בהם אסוציאציות מוצדקות בהחלט.\n\nהאירוטיקה של הפשיזם\n\nכל הדיקטטורים המודרניים מחזיקים בשלטון בכוח, בין אם זה כוחה של מדינת משטרה, או כוחה של מניפולציה אלקטורלית מתמדת (מה שהאירופים קוראים \"אותוקרטיה נבחרת\"). אבל יש לפחות שתי דרכים שבהן דיקטטורים מגיעים אל השלטון: בכוח הזרוע, או בחלקת הלשון. כמובן, הכוח והחלקה יכולים להתמזג. הם אמנם התמזגו במקרים של מוסוליני ושל היטלר. זה האחרון ניצח בבחירות חופשיות, פחות או יותר, לפני שהוזמן להרכיב ממשלה. מוסוליני ניצח בהן לאחר שהוזמן. שניהם פיתו את עמיהם.\n\nמוסוליני והיטלר בברלין, 1936, במעמד כריתת הברית הצבאית בין גרמניה הנאצית לאיטליה הפשיסטית / צילום: ויקיפדיה\n\nפוליטיקאים, בייחוד אם הם מצליחים, תמיד עוסקים בפיתוי. לפעמים הפיתוי הזה לובש ממדים אירוטיים. הקשר בין פשיזם לאירוטיקה, או \"אירוטיציזם\", מעסיק היסטוריונים, פילוסופים, סוציולוגים ופסיכולוגים זה שנים רבות. נהרות של דיו נשפכו על אודות המשיכה המינית של ההמונים אל רודניהם. ארוטיקה של גברים, או \"הומו-אירוטיציזם\", מילאה תפקיד חשוב בעליית הפשיזם.\n\nאין עניין מחריד יותר בשביל דמוקרטים וליברלים מאשר ההכרה בכוחו של הפיתוי. ליברליות היא ההיפך מפיתוי, מפני שהיא מיוסדת על מצב דעת רציונלי. היא נוטה להיות חסרת אונים לנוכח ניסיון הפיתוי, מפני שהוא בדרך כלל מקדם עריצות. לליברלים לא היו תשובות למגנטיוּת של מוסוליני, לגבריות הכוחנית שהוא הקרין, לוודאות הגמורה שלו בצדקתו, לבוז שהוא רחש לחירות היחיד. כך התחילה הקרקע להישמט מתחת לרגליהם.\n\nהחלוצים לא סבלו אותו\n\nאיתמר בן אב\"י היה בדיוק בן 40, כאשר מוסוליני עלה לשלטון. הוא היה העורך הראשי של 'דואר היום', שהוא הקים בירושלים ב-1919. העיתון הזה קם מתוך אי הסכמה עם הקו המערכתי של 'הארץ', שבן אב\"י היה ממשתתפיו. 'הארץ' בעיניו היה \"העיתון של הרוסים\". בן אב\"י רצה לייצג את ילידי הארץ, שמספרם אז היה קטנטן.\n\nבן אב״י מודיע, באוגוסט 1928, על ״מהפכה בעתונות העברית״. הוא הפחית את מחיר ׳דואר היום׳ מגרוש אחד לחצי גרוש, והפך אותו לעיתון בוקר, הראשון בתולדות הארץ\n\nבעלי בריתו באו מן הספרדים הוותיקים של ירושלים ומן הדור השני של העלייה הראשונה, איכרי המושבות, ראשוני הקפיטליסטים של היישוב החדש. הוא היה ממייסדי הארגון היציג הראשון שלהם, הסתדרות 'בני בנימין', שמחלציה יצאו נתניה ואבן יהודה. בן אב\"י מצא את עצמו בהתנגשות תרבותית, חברתית וכלכלית עם חלוצי העלייה השנייה והשלישית; עם מאבקם לכיבוש העבודה העברית; ואחר כך עם הסתדרות העובדים שהם הקימו.\n\nרוב חלוצי העלייה השנייה, בוודאי האינטלקטואלים שבהם, לא סבלו אותו. זו הייתה שנאה ממבט ראשון. עיתוני משפחת בן יהודה, בעשור הראשון של המאה ה-20, הבחילו אותם. קשה להאמין את עוצמת ביקורתם על משפחת בן יהודה: האב, האם (החורגת) והבן. אבל בעוד שאת בן יהודה הם כיבדו במידת מה על חלוציותו, על העזתו ועל מסירות נפשו, את הבן הם חשבו לפוחז וריקא. הם בזו לסגנונו העברי, שהיה מעושה בעיניהם ותיאטרלי. הם תיעבו את העיתונים שהוא ערך. הסופר יוסף חיים ברנר, שעלה לארץ ב-1909, הפליא את מהלומותיו, אם כי בדרך כלל תחת כינויים ספרותיים כמו \"גֵּר\", או \"יוסף חבר\".\n\nבן אב\"י סיפר בזיכרונותיו, כי נציגים של עיתונות הפועלים התייצבו על מפתן דלתו באישון לילה, ב-1909, ואיימו על חייו. הוא טען, כי הסתה נגדו השתוללה בין חלוצי העלייה השנייה בעקבות מאמר שכתב על אדישות היהודים לרדיפת הארמנים. לדבריו, אחד המאיימים היה ברנר בכבודו ובעצמו, יחד עם שני אישים ידועים של תנועת הפועלים הקטנטנה. אחד מהם איים עליו במאכלת.\n\nבן אב\"י אמנם כתב מאמר כזה ב'הצבי', עיתונה של משפחתו. הוא אמנם עורר חמת זעם בארץ. גם עכשיו תדהמה תוקפת אותי למקרא קלות דעתו, בעצם טיפשותו. פרטי האיום על חייו אינם מסתברים מהתאריכים שבהם נקב. זיכרונותיו מלאים אי-דיוקים עובדתיים וכרונולוגיים. אבל הם מאשרים את איבת השמאל הציוני כלפיו, ומשתמעת מהם איבתו הנגדית.\n\nשער העיתון ''דרור'' בעריכת בן אב''י, 1933. נחוץ מוסוליני עברי / צילום: גזיר עיתון ''דרור''\n\nחיפש יציבות, חיפש מנהיג\n\nאיתמר בן אב\"י היה מוכן לפשיזם מסיבות חומריות. הוא חשב את עצמו לנציג \"הבורגנות החלוצית\". הוא חשב שהסתדרויות עובדים ומפלגות פועלים מסכנות את היישוב הקטנטן והחלוש. הוא התנגד לחזון של מלחמת מעמדות, שלפחות חלק ניכר של באי העלייה השנייה והשלישית הביאו איתם מן הפוליטיקה המהפכנית של מזרח אירופה. במובן הזה, הוא עשה את שגיאתם של הרבה בורגנים אירופים, שלא היו פשיסטים על פי טבעם, אבל היו מוכנים לקבל אותו לטובת יציבות חברתית וכלכלית. הם לא ידעו שזו הייתה יציבות למראית עין בלבד.\n\nבזיכרונותיו, בן אב\"י ייחס את התפתותו לפשיזם לשביתה ארוכה בבית הדפוס של עיתונו.\n\nזמן קצר לאחר ייסוד דואר היום', בן אב\"י הביא לירושלים את האינטרטייפ הראשון, מכונת סידור משוכללת (מן הימים הרחוקים שבהם עיתונים היו מסודרים בלוחות עופרת) שהוא נתן לה את המלה העברית \"אתנוע\". עד הכנסתה, העיתון היה מסודר ביד, אות אחר אות.\n\nהאינטרטייפ כמובן זירז במידה דרמטית את הדפסת העיתון. סדר יחיד ישב אצל לוח המקשים, ותיקתק במהירות מאמרים שמקודם נדרשו שעות או ימים לסידורם. ב-1920 זה היה חידוש מופלג. הרברט סמואל, הנציב הבריטי העליון הראשון בארץ ישראל בכבודו ובעצמו נכח במעמד חנוכתו של האתנוע.\n\nהאינטרטייפ המהפכני, שהכנסתו לבית הדפוס של ׳דואר היום׳, ב-1920, הציתה שביתה פראית של פועלי הדפוס - ודחפה את בן אב״י לזרועות הפשיזם / צילום: ויקיפדיה\n\nהבעיה הייתה, שהאוטומציה של הסידור ייתרה את הסדרים הידניים, ובן אב\"י פיטר אותם. פועלי הדפוס התחילו שביתה, שהתפתחה לאלימות. הוא סיפר, כי אחד השובתים השליך עליו \"אבן גדולה\" ממרפסת העיתון ברחוב הסולל בירושלים (הנקרא כיום, למרבה הצער, רחוב החבצלת). האבן פגעה באשתו של בן אב\"י. חזית הבניין, שפנתה אל רחוב יפו, הייתה \"לכיכר ריב ומדנים יומם ולילה\".\n\n\"מרירותי הייתה כה גדולה בימים ההם, שהוציאתני מגדרי לגמרי, עד שכתבתי מאמרים אחדים על 'הנחיצות לייסד סיעה פשיסטית בארצנו'\", כתב בן אב\"י בזיכרונותיו.\n\nצריך להגיד שהזיכרונות האלה נכתבו בימי מלחמת העולם השנייה. \"סיעה פשיסטית\" נשמעה נוראה פחות בתחילת שנות ה-20, אבל בתחילת שנות ה-40 היא התחרזה עם היטלר, עם נאצים ועם רצח המונים. אף על פי כן הוא הודה, אפילו אז, שסכסוך מר עם פועלים דחף אותו אל זרועות הפשיזם, אם כי הוא מיהר להוסיף שהפשיזם הזה היה מכוון רק נגד מסיתים קומוניסטיים, לא נגד הסתדרות העובדים.\n\nאבל איתמר בן אב\"י היה מוכן לפשיזם בנוסח מוסוליני מסיבה חשובה נוספת, אולי חשובה מקודמתה: ערגתו לאיש חזק, שיוביל אומה תועה ומפולגת אל מיצוי יעדיה ההיסטוריים. במשך שנים אחדות הוא האמין שהאיש החזק הזה הוא ז'בוטינסקי, עוד לפני שהפך למנהיג האופוזיציה הימנית בציונות.​באוקטובר 1926 הוא קרא בעמודו הראשון של 'דואר היום' לבחור בז'בוטינסקי לראש עיריית תל אביב; לא מפני שהוא חשב כי הנואם המחונן ייטיב לנהל את ענייני הביוב של העיר הקטנה, אלא מפני שהוא קיווה כי ז'בוטינסקי יהפוך את הכהונה הזו לבמה ולקרש קפיצה.\n\nז'בוטינסקי הוא \"הר האש, שלהבתו אינה פוסקת לילה ויום\", הוא כתב, \"קולו כאריה ישאג, עיניו כנמר תלהטנה, אגרופיו כפיל יהלומו\". ואו-אז באה שורת המחץ: \"את השפעתו, את קסמו, את כישופו אנו מרגישים. כמוסוליני באיטליה, כן ז'בוטינסקי בארץ ישראל. הוא נע והכל נעים אתו. הוא דומם והכול ידמו אחריו. הוא רוצה והכול ירצו מה שירצה\".\n\n\"הוא רוצה והכל ירצו מה שירצה\". התגלמות האומה במנהיג יחיד וכניעתה הגמורה לרצונו, זה היה הפשיזם על רגל אחת.\n\nהוא נהג כמאהב נכזב\n\nכידוע, ז'בוטינסקי לא נענה להזמנה. אבל ערגת איתמר אל בניטו לא שככה. הוא פגש את הדוצ'ה ברומא, נשבה בקסמיו, ולא חדל לדבר בשבחו ב-20 השנה הבאות, גם לאחר שהתחוור טיבו האמיתי. בן אב\"י חלק שבחים מופלגים למלחמת ההשמד שמוסוליני ניהל נגד חבש/אתיופיה, באמצע שנות ה-30. בעיצומה של מלחמת העולם השנייה הוא הציע את שירותיו לבריטניה, לחצות את קווי האש ולהגיע לרומא, כדי להפציר במוסוליני להסתלק מבריתו עם היטלר. הוא נהג כמאהב נכזב.\n\nאבל, למרבה העניין, כל אימת שנדרש להסביר את הפשיזם שלו הוא הצליח בעיקר לעורר פקפוקים ברצינותו. מאמר שפרסם בארה\"ב ובארץ ב-1927, \"מדועני פשיסט\" (\"מדועני\" הייתה התחכמות לשונית אופיינית שלו, צירוף המלים \"מדוע\" ו\"אני\"), כלל תמיכה בפלורליזם ובחירויות היחיד. עקיבוּת לא הייתה ממעלותיו של הילד העברי הראשון. קלות דעת ריחפה עליו לאורך חייו. לא פעם היא הייתה שובת לב, אבל לפעמים היא הייתה מכעיסה ופאתטית.\n\nאיתמר בן אב''י. מאמרו ''מדועני פשיסט'', 1927. הצירוף של ''מדוע ו''אני'' הוא התחכמות לשונית אופיינית לסגנונו / צילום: גזיר עיתון\n\nהפשיזם לא התיישב עם מזגו של בן אב\"י. הוא היה איש שנעימות ונדיבות זלגו ממנו. אין זה מקרה שהכנסת חילקה פעם את פרס איתמר בן אב\"י על נימוסים טובים.\n\nהוא חזר והתנגש עם ז'בוטינסקי ועם ציונים אחרים על היחס כלפי הערבים. בן אב\"י הרבה לכתוב בזכות דיאלוג, התקרבות ופשרה. הוא דיבר על \"פלשתינאות\", שתאחד יהודים וערבים, ותחליף לימים את הציונות. הוא אמנם היה רומנטיקן חסר תקנה, ורצה להחיות את \"כנען ארצנו\", ולכונן איחוד מזרח תיכוני עם כל \"דוברי העברית\" (הוא כלל בהם את צאצאי הפיניקים והמואבים). אבל הוא היה מינימליסט טריטוריאלי. הוא הציע את חלוקת ארץ ישראל לקנטונים, סרטט מפה, והציע לוח זמנים. הוא אפילו הצליח להגניב את תכניתו לעמוד הראשון של ה'ניו יורק טיימס'.\n\nב-1937, לאחר ש'דואר היום' נסגר, הוא הוציא מהדורה מיוחדת, כדי לתמוך בתכנית הלורד פיל, שהציע מדינה יהודית זעירה ברבע של ארץ ישראל. הכותרת של מאמרו אמרה: \"ניקחנה!\"\n\nאבל הוא האיש שהזמין את אב\"א אחימאיר, ב-1928, לכתוב טור קבוע ב'דואר היום', תחת השם \"מפנקסו של פשיסטן\". והוא הפך את עיתונו לשופר של התקפות בלתי פוסקות על ממשלת המנדט בגלל מה שהוא חשב לדחיקת רגליהם של היהודים מן הכותל המערבי. עיתונים ערביים הטילו עליו לפחות מקצת מן האחריות למאורעות הדמים של תרפ\"ט (1929).\n\nיום הכיפורים של תרפ״ט (1928), בן אב״י הוציא את הגיליון הסנסציוני ביותר של דואר היום. אז לא נראו כותרות כאלה בעיתוני הארץ. הוא הואשם אחר כך שיצק שמן על המדורה, ותרם בזה למאורעות הדמים של הקיץ הבא.\n\nאולי אין ביטוי מובהק יותר לגודל הסתירות באישיותו מפרשת יחסיו האישיים עם ז'בוטינסקי. בן אב\"י תיאר בזיכרונותיו פגישה סוערת עם ז'בוטינסקי בדירתה של משפחת בן אב\"י בירושלים.\n\nבן אב\"י, שהעיד על עצמו כי יחסו לז'בוטינסקי היה זה של חייל המציית למפקדו, אמר לאורחו: \"צווה את אשר תצווה עליי, ומוכן אהיה למלא את כל פקודותיך!\"\n\n\"את כולן?\", כיווץ ז'בוטינסקי את מצחו. לבן אב\"י היה נכס אחד חשוב, שהמנהיג חשק בו, עיתונו 'דואר היום'.\n\n\"את כולן, חוץ מאחת\", ענה בן אב\"י. \"יחסך לערבים\".\n\nלהלן, לפי בן אב\"י, אמר ז'בוטינסקי משהו, שגם הנאמנים שבחסידיו לא היו ששים לצטט: \"הבעיה הערבית היא, לדעתי, מחלה בבשרנו, וצריך שנתייחס אליה בדרך רפואית - הרחקת המחלה\".\n\n\"וזוהי נקודת ההפרדה בינינו, אישי הכביר\", השיב בן אב\"י. הוא חזר על אמונתו, שערביי הארץ הם צאצאי העברים הקדמונים, שהתאסלמו והתנצרו. הוא חזר על הצעתו לחלק את הארץ לקנטונים יהודיים וערביים.\n\nז'בוטינסקי לגלג על רעיון הקנטונים במשחק מלים של \"קנטוניות\" ו\"קטנוניות\".\n\nבן אב\"י גמל במשחק מלים משלו: \"יפה לדעתי 'קנטוניניותי' ביחסינו לערבים מ'גדלדוליותך' באיבתך אליהם\".\n\nלדברי בן אב\"י, רק התערבות אשתו רבת החן, לאה, הצילה את ידידותם מקרע. איננו יודעים מתי התנהלה השיחה הזו, אבל נראה שזה היה בסביבות 1928.\n\nזמן קצר אחר כך, בן אב\"י מסר את עיתונו לידי ז'בוטינסקי, מעשה קצת מוזר בהתחשב בהבדלי ההשקפות בעניין החשוב ביותר שעמד על הפרק. הוא הודיע לקוראי העיתון ב\"מכתב פרידה\" בעמוד הראשון, כי ניתנה לו הזכות \"לזכות את קוראינו ואת קוראותינו בהגישנו להם את גדול העיתונאים העבריים בזמננו כמנהלם הרוחני להבא\". בזכרונותיו הוא תיאר את העברת העיתון כסידור אישי עם ז'בוטינסקי, לא עם תנועתו. אבל לז'בוטינסקי לא היה פנאי לערוך עיתון, וזמן מה אחר כך הבריטים ממילא אסרו עליו את הכניסה לארץ.\n\nשלושה חודשים לאחר ״המהפכה״ שחולל בעיתונו, בן אב״י מסר את ׳דואר היום׳ לידי ז׳בוטינסקי, בדצמבר 1928. הוא נשאר בידיו שנתיים וארבעה חודשים\n\nעוזריו הצעירים של המנהיג, בהם קיצונים וקנאים מופלגים, השתלטו על העיתון. בן אב\"י טען בזכרונותיו, שהם דחקו את רגליו, צינזרו את מאמריו, הפסיקו את השתתפותו, ואפילו איימו על חייו. היה עליו להזעיק \"פלוגת צעירים עזי-רוח ומזויני-יד\" מאיכרי המושבות, כדי לסלק את אנשי ז'בוטינסקי ממשרדי העיתון, שנתיים וארבעה חודשים לאחר שמסר את העיתון לידיהם.\n\nצריך להודות שזה סיפור מרתק, רב פרטים ורב שמות, אבל קצת קשה לעיכול. יתר על כן, בן אב\"י הוסיף לפרסם מאמרים משל אנשי ז'בוטינסקי, והוסיף לכתוב בשבח המנהיג, גם לאחר שחזר ונטל את העריכה.\n\nחיי בן אב\"י היו טרגדיה של החמצות. אי שקט בלתי פוסק חזר והכשיל אותו. ערגתו אל העיתונות הקלה של פאריז, שאליה התוודע בצעירותו, בשנים הראשונות של המאה ה-20, עמדה בעוכריו. נסיונו לחקות אותה ביישוב הקטנטן בארץ ישראל אמנם שיעשע לימים היסטוריונים של היישוב, אבל הרחיק אותו מן הזרם המרכזי, וקיפח את רצינותו. התואר \"הילד העברי הראשון\" אמנם התאים לו, לא רק בגלל ראשוניותו בשנות ה-80 של המאה ה-19 אלא בגלל התנהגותו בעשרות השנים הבאות.\n\nאיתמר עבר רומנטיזציה ניכרת בארץ משנות ה-60 ואילך. ילדותו הפכה לספר ילדים נפלא של דבורה עומר. אהבתו ללאה, לימים אשת חיקו ואם בנותיו, הניבה ספרים ופזמונים. לימים נוספו ספרים על הפוליטיקה שלו. ספר זיכרונותיו 'עם שחר עצמאותנו' לא הצליח להגיע לחנויות בתחילת שנות ה-60, והוא רב פגמים, אבל גלגול שלו, 'החצוף הארצישראלי' (בהוצאת 'ידיעות אחרונות'), עורר תשומת לב לפני שש שנים.\n\nהפשיזם שלו נידון פה ושם בעבודות אקדמיות, שלא הצליחו לדעתי להתחקות בהצלחה אחר מקורותיו. הרשימה הזו נועדה להיות ארוכה הרבה יותר, אבל היא מסתיימת כאן מבלי להכיל אפילו חלק קטן ממה שצריך להיאמר על הסטייה הנפשית המסוכנת הזו, האורבת לכולנו, או לפחות לרובנו. אולי אחזור אליה יום אחד.\n\nאשר לשאלה הפותחת, אם בן אב\"י היה פשיסט, אני חושב שבסופו של דבר התשובה שלילית. אבל דווקא שליליותה היא המטעימה את הסכנה האיומה: תחילה, להתפתות לפשיזם מבלי להתכוון; אחר כך לאפשר אותו, על ידי הסתרה לא-מודעת של תכונותיו. כמעט 80 שנה לאחר מותו, איתמר בן אב\"י שולח אזהרה אל זמננו: אנא, אל תנסו.",
    "\"לא נמצאו נסיבות חריגות\": הלימבו של מבקשי המעמד על רקע הומניטארי": "אדהם (שם בדוי, כמו שאר השמות בכתבה) ממתין בצומת בדרום תל אביב למעסיקים שמחפשים עובדים זמניים. עבודה קבועה הוא לא מצליח למצוא, כי הוא חסר מעמד ומעסיקים לא רוצים לקחת אותו מחשש לעבור על החוק. בפברואר 2020 הגיש אדהם, שהגיע לישראל מחוף השנהב וחסה בעבר תחת הגנה קבוצתית מגירוש, בקשה לקבלת מעמד מטעמים הומניטריים, בגין העובדה שנולד לו בן מישראלית, אך מעולם לא קיבל תשובה. מאז הוא תקוע בלימבו. \"שנתיים וחצי אני מחכה לוועדה ההומניטרית, אין לי ויזה, ביטוח בריאות עשיתי בעצמי ואני לא מצליח למצוא עבודה\", הוא מספר ל\"הארץ\". \"מעסיקים לא מבינים את המצב שאני תקוע בו, חושבים שאני משקר. אני רק רוצה לגדל את הילד שלי כמו בן אדם, כאן בישראל. מה, הם מצפים שאני אקח אותו, ילד ישראלי, איתי לאפריקה?\"",
    "מאור זגורי ויהודה ברקן: מה מצפה השנה בפסטיבל חיפה?": "פסטיבל הסרטים ה-38 של חיפה ייצא לדרכו בחודש הבא, והיום (שני) נחשפת התכנייה הישראלית המרשימה שלו, לרבות המשתתפים בתחרות העלילתית ובתחרות התיעודית.\n\n\n\nבתחרות העלילתית ישתתפו כמה סרטים של כמה מהיוצרים הבכירים בתעשיית הקולנוע הישראלית. בין היתר ישתתף בה \"ולריה מתחתנת\" של מיכל ויניק, העוסק במציאות חייהן של נשים אוקראיניות שמתחתנות עם גברים ישראלים. זהו הסרט המוביל במספר המועמדויות בפרסי אופיר הקרוב (בשיוויון עם \"קריוקי\"), והוא יגיע לכרמל אחרי סיבוב בפסטיבל ונציה.\n\n\n\nמולו יתחרו עוד לא מעט סרטים מסקרנים, בהם \"בתולים\", סרט הבכורה של מאור זגורי, המלווה נער במסע התבגרות ובהשתתפות שחקנים כמאור לוי, ליאנה עיון, חן אמסלם ועמוס תמם; \"הבשורה על פי יהודה\" של הבמאי הוותיק דן וולמן (\"מיכאל שלי\", \"גיא אוני\"), שמגולל כמה סיפורים בחורף אחד בירושלים של שנת 1959 לפי ספרו המצליח של עמוס עוז; \"השכן שלי אדולף\" של לאון פרודבסקי, שהשתתף בפסטיבל ונציה, ובמרכזו ניצול שואה שחי בדרום אמריקה ומשוכנע ששכנו החדש הוא לא פחות מאשר הדיקטטור הנאצי שמסתתר בזהות בדויה; \"הנפש הטובה\" של איתן ענר, שמפגיש בין מפיקת סרטים שפשטה רגל ובמאי-עבר נערץ שחזר בתשובה ומחפש את הקאמבק, בכיכובם של מורן רוזנבלט ורמי הויברגר; \"ילדים של אף אחד\" של הבמאי ארז תדמור (\"סיפור גדול\", \"הבן של אלוהים\"), ובו אדם אחד שיוצא למאבק נגד הסגירה של בית מחסה לנוער בסיכון, ומחליט לבצע מעשה קיצוני כדי למנוע זאת - בכיכובו של רועי אסף, שגם היה שותף לכתיבת התסריט; ו\"השמן\" של גודיס שניידר, שמלווה קשר ארוך שנים בין גבר ואישה מהימים שבהם היא הייתה קצינה והוא חייל פשוט, ושוב כשהם נפגשים מחדש ומתאהבים אחרי יותר מעשור.",
    "המסע בעקבות סוד המור והלבונה": "בשעת אחר הצהריים, כשהחום המעיק משחרר בניחותא את אחיזתו מעמק בית שאן, משתלטת על שדות קיבוץ שדה אליהו פסטורליה קיצית שקטה. המעיין הקטן שנובע בשולי הקיבוץ הומה נערים ונערות שבאו לסיים יום ארוך של טיול בטבילה מרעננת והשמש שלאט-לאט יורדת אל מעבר להר הגלבוע צובעת בתאורה מושלמת את השדות, ובהם שלל גידולים חקלאיים מכל סוג שהוא - מבזיליקום ועד אננס - וביניהם גם חלקה קטנה אחת ולא מרשימה במיוחד.\n\nכל מי שיעבור ליד החלקה בת 30 הדונמים יתקשה להאמין שהשיח הקטן, השטוח והלא מרשים במיוחד שפרוס לרגליו, הוא צמח בעל מוניטין אגדי שעמד במרכז הפולחן בבית המקדש, שקיסרי רומא הורו לליגיונרים שלהם לשלוח ממנו הביתה חוטרי ענפים ושמלכת שבא, כך נטען, פיתתה באמצעותו את המלך שלמה. למעשה, די בקלות אפשר לחשוב אותו לאחד מהעשבים השוטים שצומחים בצפיפות מסביבו ושאותם עוקר עכשיו בידיו החשופות עדי לובל, מי שאחראי על החלקה הזאת.\n\nאלפי שתילי מור רכים פרוסים בחלקה. הם נשתלו לפני שנה בדיוק, תחת לחץ רב - להספיק בטרם תחל שנת השמיטה - ונהפכו, לפחות לטענת לובל, לשדה המור הראשון בארץ ישראל מזה כמה מאות שנים לכל הפחות, המגודל כגידול חקלאי מסודר.\n\nמלכת שבא פיתתה באמצעותו את המלך שלמה. צמח המור | צילום: N12\n\nמותג של העולם העתיק\n\nהמותג מור ולבונה היה להיט ענק בעולם העתיק. הצמד-חמד הזה נודעו בעיקר כצמחי בושם וקטורת, אך היו ידועים גם ביכולות המרפא שלהם. ולמרות שהם לא אנדמיים לאזור הזה והובאו לכאן מבחוץ, מארץ ישראל יצאה הבשורה לכל העולם.\n\n\"היהודים עסקו בגידול ובטיפוח הצמחים, וגם בהפקת התוצרים ורקיחתם\", מסביר פרופ' זהר עמר מאוניברסיטת בר-אילן, חוקר החי והצומח של ארץ ישראל בעת העתיקה. \"זה היה גידול שרק היהודים התמחו בו ועובדה שהרומאים אחרי חורבן הבית מתירים את היהודים כאריסים, כי הייתה להם מומחיות ומוניטין בתחום. יש אפילו עדויות שהרומאים, אחרי החורבן, גולשים מירושלים לכיוון יריחו ושם מתנהלת מלחמה על כל צמח וצמח, כי היהודים רצו להשאיר אדמה חרוכה, העיקר שלא יגלו את הסוד\".\n\n\"יש עדויות שהרומאים, אחרי החורבן, מנהלים מלחמה על כל צמח וצמח, כי היהודים רצו להשאיר אדמה חרוכה, העיקר שלא יגלו את הסוד\" פרופ' זהר עמר, אוניברסיטת בר-אילן\n\nהמקור של הצמחים הללו הוא באזור חצי-האי ערב ומזרח אפריקה ויוסף בן-מתתיהו אפילו כתב שהם הגיעו לארץ על ידי מלכת שבא. אז מה הסיפור היהודי? מה יש בהם שכולם מזהים אותם כצמחים יהודיים? \"היהודים היו היחידים שהצליחו לקחת צמח בר\", מסביר פרופ' עמר, \"לטפח אותו חקלאית ולהפוך אותו לצמח תרבותי כמו שהיום אנחנו מטפחים גידולים חקלאיים. זה הראש היהודי, כמו בהיי-טק. ראו צמח שיש לו פוטנציאל ועד עכשיו לא טיפחו אותו והם מרימים אותו\".\n\n\"זה הראש היהודי, כמו בהיי-טק. ראו צמח שיש לו פוטנציאל והרימו אותו\". שתיל לבונה | צילום: N12\n\nתורם לבריאות הגוף והנפש\n\nעדי לובל (53), בן קיבוץ הזורע, המעיד על עצמו כחקלאי בנשמה, הוא אחד כזה שמתמוגג מכל רגב אדמה ומתפעל מכל טרקטור. כעת הוא נשען על המסורת העתיקה הזו בכדי לחדש ימים כקדם. גם שתילי לבונה נשתלו באחת מפינות החלקה, אך בשונה מהמור הם התקשו להתאקלם בסביבתם החדשה ונעקרו. וכששי, רכז המטעים של הקיבוץ, מגיע לומר שלום, הם עוברים בין שורות השתילים ומתפתח בין השניים סימפוזיון קצר על נושאים כמו דישון והדברת מזיקים. אחרי הכול, איך בדיוק מחדשים ענף חקלאי שנעלם מן הארץ מתישהו בין המאה הרביעית לשביעית?\n\nאת המשימה הזאת לקחו על עצמם לובל ושני שותפיו דותן בונן, חבר הילדות שלו מהקיבוץ, וגיורא שמשי ז\"ל בן קיבוץ יגור, שנפטר לאחרונה לאחר מאבק ממושך במחלת הסרטן. לפני שנתיים וחצי דבק בלובל ובבונן שיגעון המור כשנתקלו בו במקרה בערוגות הנוי של קיבוץ עין גדי - ומאז הוא מסרב להרפות. הם רקחו מפירותיו תרופה ניסיונית לקורונה, החלו לנסות ולגדל אותו לראשונה כגידול חקלאי וכעת הם כבר מפיצים את השמן מסחרית תחת השם \"דביר\" כתכשיר ה\"מכיל ערכים ייחודיים התורמים לבריאות הגוף והנפש וכן נמצא יעיל בהקלה על מנעד רחב של תסמינים\". בעתיד הם מקווים לשווק אותו כתרופה לפסוריאזיס ואולי אפילו לסרטן.\n\nכרגע העסק מנוהל בשיטת ניסוי וטעיה. \"הפיתוח של שיטת הקטיף זה האתגר הכי גדול שיש לנו\", אומר לובל. \"אנחנו עדיין קוטפים ידנית, אז לקטוף שלושים דונם ביד ייקח הרבה מאוד זמן ויצריך הרבה כוח אדם וכסף. מתישהו נהיה חייבים לעבור למכניקה. אני צריך לערוך מחקר חקלאי עוד לפחות עשר שנים כדי להגיע למשהו נורמלי כי אני לא יודע כלום. זה טונה עבודה - תחשוב ש-500 שנה שלא נגעו בצמח הזה\".\n\n\"אני צריך לערוך מחקר חקלאי עוד לפחות עשר שנים כדי להגיע למשהו נורמלי, כי אני לא יודע כלום. זה טונה עבודה - 500 שנה לא נגעו בצמח הזה\" עדי לובל\n\n\"אם בתקופה הקלאסית הבושם הזה היה נחשב מאוד, אחרי כיבושה של ארץ ישראל על ידי המוסלמים הם שולטים מספרד ועד הודו והם מייבאים בשמים חדשים וגם תרופות ממקומות אחרים בעולם\", מרחיב פרופ' עמר בנוגע לנסיבות שבהן נעלמו המור והלבונה מהנוף הארץ-ישראלי. \"הערך של המור, הלבונה והאפרסמון יורדים משמעותית בתקופה ההיא בהשוואה לבשמים מדרום-מזרח אסיה\", הוא אומר ומתייחס למין המור שמכונה במקורות גם אפרסמון.\n\nנדבקו בשיגעון המור. דותן בונן (מימין) ועדי לובל | צילום: N12\n\nואז הגיעה הקורונה\n\nבאחת מפינות החלקה עומד שותפו של לובל - דותן בונן - ומשקיף על הנעשה. בונן הוא האיש שבזכותו כל זה קורה, המוח מאחורי תחייתו של המור. לפני כמעט 3 שנים הוא הגיע ארצה מביתו שבניו אורלינס לטובת הטיול השנתי הקבוע שהוא ולובל, חברי ילדות, מקפידים לצאת אליו מדי שנה.\n\nבאחד מימי הטיול הם מצאו עצמם בקיבוץ עין גדי, שבו מגדלים בשטחים הציבוריים כבר שנים רבות צמחי מור ולבונה ממינים שונים - כגידול נוי, חלק מפרויקט קיבוצי ארוך שנים. שם, בעין גדי, מסביר בונן, חווה הארה ששינתה את חייו. \"היינו בבית ההארחה, בדרך לארוחת הבוקר, ראינו את האפרסמון ונורא רצינו להריח אותו. עוד לפני זה היה לי עניין בצמח והרבה סקרנות. עוד באותו בטיול אמרתי לעדי שאני מרגיש שאני רוצה לעשות משהו עם אפרסמון\".\n\nהביתה לניו אורלינס שב בונן כשבאמתחתו צרור פירות שקטף בעין גדי. בחודשים שלאחר מכן, הוא מספר, הפך את ביתו למעבדת רקיחות וניסויים, שבה מיצה מהפירות את השמן. לובל ובונן מעידים כי לא היו להם חלומות מרחיקי לכת לגבי המיזם החדש, הם ניסו בעיקר להבין אילו שימושים ניתן למצוא למרקחת שיצר בונן. מבחינתם, הם אומרים, היו מוכנים להסתפק בחלוקת צנצנות לחברים. אלא שאז, מעשה שטן, השתנה העולם ואיתו גם תוכניותיהם שלהם.\n\n\"לפני שנחתי בארץ עדי אמר לי 'יש איזה מחלה בסין, ואז הכול התחיל\". בונן ולובל | צילום: N12\n\n\"לפני שנחתי בארץ עדי אמר לי 'יש איזה מחלה בסין, משהו. תיזהר שלא יפריעו לך להגיע לארץ, לטיול', וכשהיינו בעין גדי פתאום הכול התחיל\", נזכר בונן. \"שלושה-ארבעה חודשים, לא היה כל קשר בין הרקיחה שעשינו לבין הקורונה. רק בסביבות מאי-יוני 2020 הקורונה נכנסת לסיפור\".\n\nלאחר התפרצות המגפה החלו לובל ובונן לחלק את הרקיחה לחולי קורונה והם טוענים בתוקף, גם אם זה רחוק מלהיות מוכח מדעית, שהשמן שלהם הצליח להראות בזמן קצר הקלה וסימני התאוששות מהירים ביותר אצל החולים שנטלו אותו בבליעה. \"אנשים דיווחו על איזה בום של הקלה בנשימה תוך כמה ימים\", טוען לובל. \"בגדול, מה שדיווחו לנו זה שמי ששכב עם חום יצא מזה ומי שהיו לו בעיות עם חוש הטעם והריח יצא מזה\". ובונן מוסיף: \"נתתי (את השמן) למישהי בארה\"ב שהייתה חולת קורונה וראינו תוצאות מאוד מרשימות. תוך 48 שעות ממצב שהיא מתקשה לנשום ומרותקת למיטה הכול נפתח והיא קמה ממשכבה\".\n\n\"נתתי את השמן למישהי בארה\"ב שהייתה חולת קורונה וראינו תוצאות מאוד מרשימות. תוך 48 שעות ממצב שהיא מתקשה לנשום ומרותקת למיטה הכול נפתח והיא קמה ממשכבה\" דותן בונן\n\nמהוליווד עד צפת\n\nעל אף שגם הוא - כמו לובל חברו - בן קיבוץ, בונן, בן 50, תמיר ועב בשר, בהחלט נראה מעט חריג בנוף של שדות שדה אליהו לא רק בגלל המראה הבריוני משהו - המעיד על מקצועו הקודם - אלא גם בזכות כיפת הצמר העבה והגדולה שעל ראשו - המעידה על התהליך הממושך שעבר מאז נטש את אותו מקצוע.\n\nב-1993, זמן קצר לאחר השחרור מצה\"ל, עזב בונן את הארץ לטובת לוס אנג'לס, שם עבד במשך שנים כשומר ראשם האישי של כוכבים הוליוודיים ידועי שם כמו שרון סטון וג'ים קארי, ואפילו הופיע במספר להיטים הוליוודיים, בין היתר כפעלולן. עם קארי עבד תקופה ממושכת, עבודה שהתפתחה לחברות שנמשכת גם היום. כשהגיע עם הבוס-חבר לפני 14 שנה לניו אורלינס במסגרת צילומי סרט בעיר, נשאר בה והחל לעסוק בנדל\"ן ולפתח עסקים גם בתחומים נוספים.\n\nבניו אורלינס החל בונן לראשונה להתקרב לדת. \"מגיל אפס אני זוכר את המורה לתנ\"ך אומרת 'אתם יודעים ילדים התנ\"ך הוא מסמך היסטורי'. וכבר מאז יש לי בעיה עם זה\", ממשיך בונן לספר.\n\nבונן, שמייחס את עצמו לשושלת ידועה של רבנים מצפת, מדבר על \"תודעה שהגיעה מכוח עליון\" כשהוא מספר על אופן רקיחת השמן שיצר. פה ושם בשיחות איתו מוזכרת השכינה ועולות גם סוגיות של קבלה מעשית. הוא, אגב, גם טוען שהשמן מהנס המפורסם של חנוכה היה שמן מור. הוא מודע היטב לכך שעבור המשקיף הסביר מהצד הסגנון והגישה שלו עשויים להישמע, איך נאמר, מעט הזויים. וזה כולל גם את חברו-שותפו הוותיק והארצי במיוחד. \"אנשים רציונליים כמו עדי מתקשים לראות את האותות והמופתים\", הוא מודה בחיוך והשלמה.\n\nדותן בונן בסרטו של וויל סמית' \"פוקוס\":\n\n\"אהבת חינם\" נגד הנגיף\n\nבשלב הבא, תחת הכותרת \"אהבת חינם\", החלו השניים - יחד עם שותפם השלישי, גיורא שמשי ז\"ל, שצורף למיזם זמן קצר קודם לכן, ובשיתוף קיבוץ עין גדי, שנרתם לטובת העניין, וגיא ארליך מחוות האפרסמון (עוד עליו בהמשך) להפיץ בהיקף נרחב אלפי צנצנות עם השמן שלהם למאומתי קורונה. המבצע עורר עניין נרחב בשעתו ברשתות החברתיות, ויחד עם זאת גם לא מעט ביקורת.\n\nאיך הממסד הרפואי מגיב לכל העניין?\n\n\"הייתה בחורה בצפת שפשוט לא עניין אותה כלום והיא הכניסה 40 בקבוקונים למחלקת הקורונה בביה\"ח זיו\", עונה בונן. \"גם במחלקת הקורונה בלניאדו נכנסו הבקבוקונים שלנו. אבל אנחנו לא מנסים לקרוא תיגר על הממסד בשום צורה\".\n\n\"הייתה בחורה בצפת שפשוט לא עניין אותה כלום והיא הכניסה 40 בקבוקונים למחלקת הקורונה בביה\"ח זיו. גם במחלקת הקורונה בלניאדו נכנסו הבקבוקונים שלנו\" דותן בונן\n\nבונן ולובל מספרים על מספר בתי חולים בישראל ושמות של מספר רופאים שהסכימו להירתם והכניסו את שמן המור והלבונה למחלקות שלהם והעניקו אותו למטופליהם. שני רופאים בכירים משני בתי חולים במרכז הארץ שאיתם שוחח מגזין N12 אישרו כי אכן שיתפו פעולה עם המיזם וסיפקו את השמן לחולי קורונה (במקרה של בית חולים אחד) וסרטן (בבית החולים השני). שני הרופאים מסרו כי לא נרשמו ממצאים בולטים ב\"ניסוי\" הזה, ובאחד מבתי החולים הופסק שיתוף הפעולה אחרי שמשרד הבריאות קבע כי לשמן אין תקינה המאפשרת לשלבו בטיפול בבתי החולים.\n\n\"אבל אז איזה מישהו קם ואמר 'אין לזה בדיקות בקטריאליות'\", אומר בונן, \"והניסוי הופסק\". החבורה אמנם נטשה את היומרה להביא מזור לחולי הקורנה, אך שיגעון המור והלבונה המשיך לאפוף אותה ולהביא אותה למחוזות חדשים.\n\nקיבוצניקים במשימה תנכ\"ית\n\nאנחנו נוסעים יחד בראשית הקיץ לעין גדי – המקום שבו הכול התחיל. זמן לא רב קודם לכן, במאי האחרון נאלצו השניים להיפרד מהצלע השלישית בשותפות שלהם – גיורא שמשי, שנפטר ממחלת הסרטן.\n\nהצלע השלישית בשותפות שלהם. גיורא שמשי ז\"ל, שנפטר ממחלת הסרטן | צילום: באדיבות המשפחה\n\n\"גיורא היה המנוע של הפרויקט\", מספר לובל על שותפו-חברו הוותיק. \"הוא היה פעיל ברמה יוצאת דופן והזיז אותנו קדימה\". לובל ובונן מרבים לדבר בשבחי התכשיר שפיתחו, אך דווקא עבור חברם המנוח לא העניק השמן מזור. \"השמן עזר ללא מעט אנשים עם סוגי סרטן שונים, אבל לא אצלו כי אנחנו יודעים שהוא לא מתאים לכל סוגי הסרטן ועל סרקומה הוא לא עובד, וזה כאב לגיורא מאוד\", משתף לובל.\n\n\"השמן עזר ללא מעט אנשים עם סוגי סרטן שונים, אבל לא לגיורא ז\"ל, השותף שלנו, כי אנחנו יודעים שהוא לא מתאים לכל סוגי הסרטן ועל סרקומה הוא לא עובד, וזה כאב לגיורא מאוד\" עדי לובל\n\nלובל ובונן הם כאמור יוצאי קיבוץ וכך גם שמשי, שותפם המנוח, בן קיבוץ יגור. בנוסף, הם הצליחו לרתום שני קיבוצים נוספים לטובת המיזם: עין גדי ושדה אליהו. יש משהו אירוני בחבורה של קיבוצניקים שמקימים לתחייה צמח עתיק מימי התנ\"ך עמוס בהקשרים דתיים. \"אנחנו כולנו ערבים זה לזה והנפש שלנו קשורה\", מצהיר בונן. \"עדי לא אדם מאמין, אבל הדרך שבה שנינו מתייחסים לאנשים ואוהבים אנשים היא אותה צורה. מה שיש פה זה אהבת ישראל ואהבת אדם. כן כיפה, לא כיפה, זה סתם הגדרות\".\n\n\"עדי לא אדם מאמין, אבל הדרך שבה שנינו מתייחסים לאנשים ואוהבים אנשים היא אותה צורה. מה שיש פה זה אהבת ישראל ואהבת אדם. כן כיפה, לא כיפה, זה סתם הגדרות\" דותן בונן\n\n\"הנפש שלנו קשורה\". מימין: עדי לובל, ענת פוקסנבוים (אלמנתו של גיורא שמשי ז\"ל) ודותן בונן | צילום: N12\n\nמלכות המור והלבונה של עין גדי\n\nהשעה היא כבר תשע בבוקר בעין גדי. בימים הקודמים, מספרים בקיבוץ, החום כאן האמיר כבר בשעות האלו אל מעל ל-40 מעלות. החום הזה והיובש שאיתו הם, בין היתר, הגורמים לשגשוגו של המור שבגינה לרגלינו.\n\nבעלות הבית מגיעות בקלנועית הקיבוצית המדוגמת שלהן. ניצה חופש בת ה-85 וענת רז, הצעירה מחברתה בעשור, הן מלכות המור והלבונה של עין גדי, התואר שבו מכתיר אותן לובל. \"חוץ אולי מענת וניצה אף אחד לא יודע איך לגעת בצמח הזה\", הוא ממהר להצהיר.\n\n\"אף אחד חוץ מהן לא יודע איך לגעת בצמח הזה\". ענת רז וניצה חופש | צילום: N12\n\nעין גדי לקח את המור והלבונה כפרויקט כבר בסוף שנות השבעים, ובשנים שחלפו מאז התמלאו יותר ויותר גינות וערוגות בקיבוץ בצמחים הללו, והמור, הוא היהלום שבכתר. גינת מור רחבת ידיים נשתלה בכניסה לקיבוץ וצופה אל ים המוות כבר יותר מ-15 שנה. בקצהו האחר של הקיבוץ, באתר החפירות של בית הכנסת של עין גדי העתיקה, נמצאה כתובת פסיפס המשביעה את תושביו של היישוב, שנחרב במאה השישית, לא לגלות לזרים את \"רזא דקראת\", כלומר את סודה של העיר - אופן הפקת שמן המור והלבונה.\n\n\"יש כל כך הרבה דברים שאנחנו לא יודעים על הצמח הזה\", מצהירה חופש כשהיא ממללת בידיה את עליו ומפיצה כך את ריחו ההדרי המרוכז, משהו בין לימון לקלמנטינה. היא מלווה את הצמח הזה כבר מאז הגיעו לקיבוץ השתילים הראשונים ממדבריות אתיופיה לפני 40 שנה. רז, חברתה, הצטרפה אליה בהמשך וכעת כחברות קיבוץ בפנסיה הפרויקט הזה הוא עיקר עיסוקן. ניצה, סבתא ל-17 נכדים ושני נינים, מספרת שאת יומה היא פותחת בשפשוף פרי המור הזערורי על חניכייה. חומרים בפרי, היא מסבירה, מסייעים במניעת דלקות. ענת, לעומתה, אימצה את המור כתכשיר לטיפול בשריטות על העור.\n\nניצה, סבתא ל-17 נכדים ושני נינים, מספרת שאת יומה היא פותחת בשפשוף פרי המור על חניכייה. ענת, לעומתה, אימצה את המור כתכשיר לטיפול בשריטות על העור\n\nעוד הרבה לפני שלובל, בונן יבדל\"א ושמשי ז\"ל גילו את המור והלבונה, בעין גדי כבר זיהו את הפוטנציאל המיוחד הטמון בהם. יחד עם מכון המחקר והפיתוח ים המלח ניסו בקיבוץ להפיק קרם הגנה טבעי מהשמש על בסיס השמן שלהם - ניסיון שכשל. הם גם בחנו אפשרות להפיק מהצמחים תרופות מעולם הרפואה האלטרנטיבית. שלושת הקיבוצניקים היזמים, כך מסתבר, הם האחרונים בשורה ארוכה של אנשים וגופים מהארץ וגם מן מהעולם שנדבקו בשיגעון, ולא דווקא מסיבות עסקיות.\n\n\"פתאום יום אחד קיבלנו מכתב מכומר גרמני שביקש מאיתנו זרעים של מור כדי לשתול בגינה של הכנסייה שלו ובתמורה הוא שלח לנו זרעים של זן מור אחר\", נזכרת רז. וחופש מוסיפה: \"מהוותיקן ביקשו שנשלח להם ענפים מהמור האפריקאי והאפיפיור נפנף בזה באחת המיסות שלו\".\n\n\"כשהם פנו אלינו היינו די סקפטיים\", היא אומרת על לובל, בונן ושמשי. \"הם נראו כמו חבר'ה שיעשו משהו קטן ולא יצליחו, אבל הם היו עקשנים ונחמדים. להגיע למוצר מצמח, זה לוקח עשרות שנים - אין לי מושג איך הם עשו את זה כל כך מהר\".\n\n\"מהוותיקן ביקשו שנשלח להם ענפים מהמור האפריקאי והאפיפיור נפנף בזה באחת המיסות שלו\" ניצה חופש\n\nחלוץ הטרנד הריחני\n\nגם אם זו עדיין נחלתם של משוגעים לדבר, העניין במור ובלבונה בארץ הולך וגדל כל העת. גם מכוני המחקר מגלים יותר ויותר עניין בפוטנציאל המדעי והמסחרי שמאחוריהם. כ-40 קילומטר צפונית מעין גדי יושב ראש וראשון לאותם משוגעים, מי שאולי ניתן לומר עליו שאפילו התחיל את הטרנד. לפני 14 שנה הגיע גיא ארליך מירושלים לקיבוץ אלמוג ופתח שם את \"חוות האפרסמון\". בחווה שלו הוא מטפח כבר שנים מאות שתילים ועם הזמן עשה לעצמו שם של מומחה גדול בתחום.\n\nהקיבוץ החל לגדל את הצמחים בסוף שנות השבעים. גן המור בעין גדי | צילום: N12\n\nבראשית דרכם פנו אליו לובל, בונן ושמשי והחל שיתוף פעולה. ארליך היה אמור למעשה להצטרף אליהם כמעין שותף רביעי. \"כשהתחילה הקורונה אני הסתובבתי בתחושה שאולי הצמחים שלי יכולים לעזור כאן ושיתפתי את דותן בתחושה הזאת וסיכמנו שננסה לעשות משהו\", משתף ארליך. \"הוא הבטיח לי כל מני דברים שיקרו ובפועל לא קרו. אני לא איש דתי, אבל אני אדם מאוד פתוח ומכבד מסורות של אחרים\", הוא אומר ומסייג: \"קשה לי עם אנשים שאלוהים מדבר איתם\".\n\nבין השלושה לבין ארליך מתקיים מאז קרב קרדיטים. הוא מייחס לעצמו את הסטארט-אפ. \"דותן הגיע אלי בתקופה שהייתי במציאות לא פשוטה של מלחמת קיום. הוא סיפר שהוא מאוד מתחבר למה שאני עושה ורוצה לעזור לי. תוך כדי שעבדתי מאוד קשה על לחלק את השמן שלנו גם פתחתי בפניהם את כל המערך שלי, הכול היה גלוי ופתוח בפניהם. ניהלנו משא ומתן ואני אפילו קיבלתי את הדרישות שלהם באותו משא ומתן, אבל באיזשהו שלב הם הודיעו שהם איבדו עניין\".\n\nארליך מדגיש שאינו נוטר להם טינה ואפילו מברך על התחרות שנוצרה. על אף שבשונה מלובל ובונן שכבר החלו לשווק את השמן שלהם במספר חנויות ארליך עדיין לא חדר לשווקים עם מוצר. \"בשנים האחרונות חששתי מאוד ממתחרים, היום אני מבין שתחרות זה דווקא טוב, בעיקר בכדי לקדם את המודעות. לדותן יש חלק בזה שהוא דחף אותי לעשות מעשה, אני מעריך אותו על זה. הוא איש טוב ואני אפילו מחבב אותו, חוץ מזה שהוא מדבר עם אלוהים\".\n\n\"אני מעריך את דותן מאוד על שדחף אותי. הוא איש טוב ואני אפילו מחבב אותו, חוץ מזה שהוא מדבר עם אלוהים\" גיא ארליך, חלוץ האפרסמון בארץ\n\nפרמקולוג חרדי שלומד טיסה\n\nעוד דמות שמעורבת בניסיון להעיר לחיים את חזון המור והלבונה היא ד\"ר יהושע מאור, פרמקולוג וטוקסיקולוג, שנשכר על ידי לובל, בונן ושמשי כיועץ מדעי. מאור רחוק שנות אור מהדמות הקלאסית של מדען. בעת לימודיו בארצות הברית, לפני כ-25 שנה, התקרב לנציגות חב\"ד מקומית, והחל תהליך הדרגתי של התקרבות לדת, בעקבות כך גם עלה לארץ ממולדתו ברזיל.\n\nפרמקולוג וטוקסיקולוג, והיועץ המדעי שלהם. ד\"ר יהושע מאור | צילום: N12\n\nכיום מתגורר מאור בשכונה חרדית למדי בירושלים ומגדיר את עצמו כחסיד של הרב עובדיה המנוח, מה שמסתבר משתלב לא רע עם שני הסטארט-אפים הביוטכנולוגיים שייסד. גבות מתרוממות לא זרות לו, את הפוסט-דוקטורט בהרווארד עשה כבר כחרדי לכל דבר, ואם כל זה לא מספיק: בצעירותו גם חילטר כזמר ג'ינגלים בפרסומות רדיו בברזיל ולאחרונה אף החל ללמוד טיסה.\n\n\"בינתיים זה מוצר קוסמטי, אבל זו קוסמטיקה טיפולית שיכולה לעזור מאוד לפסוריאזיס\", הוא אומר על התכשיר שהשותפים משווקים כרגע בארץ, שניתן בצורה של מריחה על העור ולא בבליעה - כפי שניתן בתקופת הקורונה, וזאת כדי לעמוד בדרישות משרד הבריאות. במקביל, לפני מספר חודשים הגישו בקשת פטנט בארצות הברית לשימוש בתכשיר להקלה על תסמיני העור מהם סובלים חולי פסוריאזיס, שם הם מבקשים אישור לתכשיר בבליעה.\n\n\"הם ביקשו להתמקד בדבר שהכי קל להוכיח. בשביל להוכיח אפקטיביות על מחלה כמו סרטן אתה צריך שנים רבות\", הוא מסביר את ההתמקדות בפסוריאזיס. מאז החל השלב המסחרי של מיזם תחיית המור והלבונה מקדיש ד\"ר מאור חלק ניכר מזמנו לפרויקט שאליו התגייס מטעמים מדעיים ואמוניים. \"העובדה שהם לוקחים כאן משהו מקראי ולשים על זה את כל הידע שקיים היום במדע - זה ממש תחיית המתים בשבילי\", הוא מצהיר, \"מדע ודת, וספציפית קבלה, זה הכול קשור\".\n\n\"העובדה שהם לוקחים כאן משהו מקראי ולשים על זה את כל הידע שקיים היום במדע - זה ממש תחיית המתים בשבילי. מדע ודת, וספציפית קבלה - זה הכול קשור\" ד\"ר יהושע מאור, היועץ המדעי של הפרויקט\n\nזה בכלל לא מור זה מיסטר איקס\n\nובזמן שיותר ויותר אנשים נסחפים אחרי הטרנד, יש גם מי שמקלקל במעט את המסיבה. מספר אנשי בוטניקה טוענים בתוקף שה\"אפרסמון\" הוא בכלל צמח שהתגלגל לארץ מצפון אמריקה ומגיע מאותה משפחה בוטנית.\n\n\"הטיפוס המקורי של הצמח בכל מקרה לא בידינו וכשיהיה לנו יום אחד שלום עם סעודיה (מקור האפרסמון בחצי-האי ערב) אני מקווה שנסגור גם את הפינה הזו\", מסביר אחד מאותם משביתי שמחות, ומוסיף, \"אבל הצמח הזה שקיים פה, נקרא לו מיסטר איקס, מבחינה מדעית מבדיקות שעשו לו יש לו תועלות מדעיות ורפואיות כנראה טובות מאוד. אני לא אומר שהוא לא טוב מבחינה רפואית וקוסמטית\".\n\nהצמח איקס שגדל בשדה אליהו ועין גדי, מכונה בבוטנית שוטפת commiphora gileadensis, שם שלא ברור מה מקורו, המשייך אותו להרי הגלעד - אלו שמתנשאים מעל לחלקה בשדה אליהו. אך למרות החיבור הגיאוגרפי-בוטני היפה הזה, גם לובל ובונן נאלצים להודות ביושר שאין להם שום דרך ודאית לומר שזהו אכן הצמח האגדי ההוא.\n\nמודה שאין להם שום דרך ודאית לומר שזהו אכן הצמח האגדי ההוא. עדי לובל בעין גדי | צילום: N12\n\nמה יהיה עבורכם הצלחה? אני שואל אותם לפני שאנחנו נפרדים. \"ההצלחה היא שבכל בית בישראל יהיה צמח כזה (מור) בגינה\", מצהיר בונן. \"הוא מוזכר עשרות פעמים במקורות שלנו והוא משל לרפואה בעם ישראל, אז למה הוא לא בנמצא פה? המעמד הרם שהיה לו זה בעיקר בזכות היכולות הרפואיות המטורפות שלו\".",
    "שנה לנסיגה: אפגניסטן הפכה שוב לבסיס טרור עולמי": "ה-31 ביולי 2022. קאבול, אפגניסטן. איימן א-זווהאירי מחוסל באמצעות תקיפת רחפן אמריקני. מותו מתואר כניצחון במאבק מול הטרור האסלאמי והצלחה עבור ממשל ביידן. זווהאירי היה מנהיג ארגון אל-קאעידה ומותו הוא כמובן חדשות טובות. הביון האמריקני הוכיח כי הוא עדיין מסוגל להשיג מידע מדויק במדינות עוינות ולפגוע באויבי אמריקה באשר הם. אך האם באמת מדובר בניצחון?\n\nהצבא האמריקני חיסל את מייסד אל-קאעידה אוסמה בן לאדן בפשיטה בפקיסטן ב-2011, במסגרתה תפס מסמכים רבים שסייעו לניתוח היכולת המבצעית של ארגון הטרור ותוכניות הפעולה, אשר רבות מהן סוכלו בזכות אותו מידע. אך זווהאירי חוסל באמצעות טיל ששוגר מכטב\"מ; לא נתפסו שום מסמכים. ארגוני טרור מתנהלים לרוב בחשאיות ולכן מסמכים פיזיים הם חשובים כדי לקבל מידע על מזימותיהם. אך הנטישה של אפגניסטן לפני שנה הפכה את התנאים לפשיטת קומנדו כמו במקרה בן לאדן לכמעט בלתי אפשריים.\n\nיתרה מכך, נוכחותו של זווהאירי בקאבול חשפה עוד יותר את ההשלכות הקשות של הכניעה האמריקנית בשנה שעברה. כאשר ארה\"ב הסיגה את כל כוחותיה, קאבול הפכה שוב לעיר בה ראשי ארגוני טרור חשים בטוחים. משטר הטאליבן המחודש ככל הנראה לא רק התעלם מכך שזווהאירי חי בעיר; רוב הסיכויים שהוא שמר עליו.\n\nבנוסף, העובדה כי זווהאירי התגורר בבית השייך ליועץ בכיר של סיראג'ודין חקאני, מנהיג ארגון הטרור 'רשת חקאני' ומי שמשמש בפועל כשר הפנים בממשלת הטאליבן, בשכונה אלגנטית לא הרחק מן השגרירות אותה נאלצו הדיפלומטים האמריקנים לפנות בחופזה, אומרת לא מעט. ארגון 'רשת חקאני' הקיצוני והאלים נהנה גם מקשרים חמים וקרבה רעיונית עם מנהיגי אל-קאעידה. הארגון מחזיק בתפקיד מרכזי בממשלת הטאליבן, הקרובה היום לאל-קאעידה הרבה יותר מאשר ממשלת הטאליבן של 2001. בעודו בקאבול, זווהאירי בוודאי היה בקשר עם חברים אחרים באל-קאעידה וברשת חקאני. התוצאה, כאמור, היא שבירת אפגניסטן הפכה שוב לעיר מקלט עבור אל-קאעידה, והמדינה כולה נשלטת בידי אנשים המקורבים לארגון הטרור.\n\nהבעיה היא שמטרתם המוצהרת של טרוריסטים אסלאמים היא להפיץ את דת האסלאם, שאיפה אשר למרבה הצער כוללת גם מתקפת טרור נגד המערב. לכן יהיה זה בלתי אפשרי לחשוב שחברי אל-קאעידה בקאבול פשוט ויתרו על חלומם וכעת לא שואפים עוד להרוס את המערב. גם המחשבה כי ממשלת אפגניסטן לא יודעת על כך דבר היא בלתי אפשרית למדי.\n\nבאוגוסט 2021, אפילו בזמן שחיל האוויר האמריקני ביצע גיחות חילוץ משדה התעופה בקאבול, העיר כבר הייתה תחת שליטת רשת חקאני וטרוריסטים אסלאמים אחרים. 13 חיילים אמריקנים שילמו על כך בחייהם, והמצב רק הלך והחמיר מאז. העובדה כי ארה\"ב השאירה מאחור נשק מתקדם וציוד צבאי בשווי מיליארדי דולרים בוודאי לא עזרה. אפגניסטן כיום מפגינה את כל הסימנים של מדינת טרור.\n\nב-16 באוגוסט אשתקד, הנשיא ביידן, במה שנראה כניסיון להצדיק את החלטתו לנטוש את אפגניסטן, הכריז כי ארה\"ב הגיעה מלכתחילה למדינה במטרה \"לוודא שאל-קאעידה לא תוכל להשתמש שוב באפגניסטן כבסיס להתקפות נגדנו. זה מה שעשינו\". אך שנה לאחר מכן, אפגניסטן נמצאת בידי ממשלה מקורבת לאל-קאעידה. ארגון הטרור שוב מבוסס היטב במדינה ושוב יכול להשתמש בה כבסיס לארגון מתקפות נגד ארה\"ב.\n\nיתכן גם כי חיסול זווהאירי יתברר כמכה לא קשה במיוחד עבור אל-קאעידה. הארגון אינו מתנהל במבנה מסודר, והוא כולל רשת לא פורמלית של שלוחות שונות הפועלות באופן עצמאי. ראשי הארגון יכולים להורות ולארגן פיגועים גדולים, אך כל שלוחה מבצעת אותם עצמאית. לאל-קאעידה שלוחות כאלה כמעט בכל אזור בו נוכח האסלאם. בעבר הייתה אחת כזו חזקה מאוד בתימן אך כעת היא נחלשה; באזור צפון אפריקה ומרכזה הארגון עדיין פעיל מאוד, ומשחק תפקיד מרכזי בערעור יציבות מדינות היבשת. שלוחת 'אל-שבאב' ביצעה אינספור פיגועים בסומליה, וערכה מתקפות טרור גם על אדמת אתיופיה וקניה. הארגון צובר סכומי עתק באמצעות סחיטה ומשמש כמממן עיקרי לראשי אל-קאעידה.\n\nזווהאירי לקח את שרביט ההנהגה מבן לאדן אשר שימש בעיקר כמדריך ומנטור. הלגיטימציה השלטונית של זווהאירי נבעה מהיותו מקורב לבן לאדן במשך שנים ארוכות, למרות שלא הפגין במהלכן כישרון מנהיגות יוצר דופן ותחת הנהגתו לא ביצע הארגון מתקפת טרור משמעותית במערב. הוא פרסם כמה הקלטות, אבל אז היה נעלם לחודשים ללא סימן חיים. במספר מקרים היו פרשנים שהעריכו כי הוא מת.\n\nמקורבים ותיקים אחרים של בן לאדן עשויים להתגלות כמסוכנים לא פחות. כך למשל הוא סיף אל-עאדל, קצין לשעבר בצבא המצרי שמונה כממלא מקום זמני לאחר מות בן לאדן ובטרם נבחר זווהאירי כיורש. כיום שמו מוזכר לעתים קרובות כמנהיג הבא של הארגון. אל-עאדל מילא תפקיד מרכזי במספר מתקפות טרור גדולות, כולל הפיגועים בשגרירויות האמריקניות באפריקה ב-1998. בשנת 2004 הוא פרסם מדריך מקוון לטרור תחת הכותרת \"בסיס חיל החלוץ\", ובו פירט כיצד להסתנן למדינות אויב ולארגן פיגועים על אדמתן.\n\nאל-עאדל חי במשך שנים באיראן, עובדה אשר צוינה כמכשול לאפשרות שיהפוך ליורש של זווהאירי. דווח כי חלק מאנשי אל-קאעידה וארגונים אחרים הטילו ספק בפקודות שהגיעו מאל-עאדל בשל מיקומו באיראן, אך המציאות רחוקה מאוד מכך. למרות המתיחות הקיימת בין משטר הטאליבן בקאבול לבין משטר האייתוללות בטהרן, איראן עדיין משחקת תפקיד מרכזי באל-קאעידה. בנוסף לבסיסו המחודש באפגניסטן, ארגון הטרור נהנה במשך שנים רבות מבסיס משמעותי באיראן.\n\nבינואר 2021, מזכיר המדינה דאז מייק פומפאו אמר כי איראן הפכה לנמל הבית של אל-קאעידה:\n\nטהרן מאפשרת לאל-קאעידה לגייס כספים, לתקשר בחופשיות עם חברי הארגון ברחבי העולם ולבצע פעולות רבות אחרות שבעבר בוצעו מאפגניסטן או פקיסטן…כתוצאה מן הסיוע הזה, אל-קאעידה ריכז את הנהגתו בטהרן…אל-קאעידה פועל כיום תחת חומת מגן של המשטר האיראני\"\n\nהסנקציות אשר הוטלו על איראן בתקופת הנשיא טראמפ פגעו קשות ביכולתה לממן את ארגוני הטרור האסלאמי. כאשר ממשל ביידן החליט להסיר חלק גדול מן הסנקציות, הוא העצים מחדש את היכולת האיראנית לממן את ארגוני הטרור וביניהם אל-קאעידה.\n\nלאחר מותו של זווהאירי, ממשל ביידן פרסם הודעה בה האשים את הטאליבן בכך שאפשר לטרוריסטים \"להשתמש בשטח אפגניסטן כדי לאיים על ביטחון מדינות אחרות\". אך האם באמת מישהו בבית הלבן ציפה למשהו אחר מצד הטאליבן ורשת חקאני? הממשל גם האשים את הטאליבן באי-כיבוד הסכם דוחא, והבטיח כי אמריקה תיסוג מאפגניסטן רק כאשר הטאליבן יגיע להסכם שלום עם ממשלת אפגניסטן וימנע מארגוני טרור דריסת רגל מחודשת במדינה. ושוב יש לשאול – האם בוושינגטון באמת ציפו מטרוריסטים צמאי דם לכבד את ההסכם, כאשר ארה\"ב עצמה אינה מראה טיפת נחישות לשימוש בכוח במקרה הצורך?\n\nבמהלך השנה האחרונה ממשל ביידן העביר לאפגניסטן מאות מיליוני דולרים, לכאורה עבור סיוע הומניטרי לעם האפגני. האם לא היה ניתן לחזות כי מרבית הכסף יגיע לידיים מפוקפקות וישמש בפועל למימון משטר הטאליבן ופעילות הטרור שלו, פעילות נגדה ארה\"ב אמורה להילחם?\n\nשנה לאחר שממשל ביידן נטש את אפגניסטן לידי הטאליבן ורשת חקאני, המדינה הפכה למדינת טרור. היא מארחת ותומכת באנשי אל-קאעידה ומעניקה להם הזדמנות לארגן מתקפות טרור משטחה. ארה\"ב מצדה, בבריחתה מאפגניסטן לפני שנה, נטשה לחלוטין ונגד כל היגיון את מגדל השמירה האחרון במרכז אסיה, הפקירה לגורלם אינספור בני אדם, ואפשרה למדינה להתדרדר לכאוס כלכלי ורעב. דו\"ח שפורסם לאחרונה הראה כי 78 אלף אפגנים שעבדו עבור הממשל האמריקני והגישו בקשה מיוחדת לוויזה, נותרו מאחור באוגוסט 2021. גם אלפי אזרחים אמריקנים ואחרים המחזיקים בגרין קארד נדונו לחיות תחת איום מתמיד.\n\nאיראן, מנגד, התחזקה באופן משמעותי. היא תומכת באל-קאעידה וממשיכה לאיים על אמריקה. רק בחודש שעבר התפארו האייתוללות בבניית ראשי נפץ גרעיניים שיהפכו את ניו-יורק ל\"חורבה בגיהינום\". הרשויות בארה\"ב עצרו לאחרונה סוכן איראני הנאשם בתכנון התנקשות ביועץ לביטחון לאומי לשעבר ג'ון בולטון ובמזכיר המדינה לשעבר פומפאו, בנוסף לתוכנית לחטיפת העיתונאית הגולה מסיח עלינג'אד. למרות כל זאת, נשיא איראן ראיסי צפוי להגיע כרגיל לעצרת הכללית של האו\"ם בניו-יורק בהמשך החודש.\n\nב-12 באוגוסט, הסופר סלמן רושדי היה קורבן לניסיון התנקשות בידי צעיר שיעי ממוצא לבנוני. \"עלינו לנשק את ידו של האיש אשר שיסף את גרון אויב האל\", התפייטו בעיתון 'קאיהן' הנשלט בפועל על ידי המשטר בטהרן. ב-19 ביולי פרסם האו\"ם דו\"ח בו נכתב כי \"הנסיבות הבינלאומיות נראות כחיוביות עבור אל-קאעידה, המתכנן לשוב ולהפוך למנהיג הג'יהאד הגלובלי\". ב-15 באוגוסט צוין יום השנה להשתלטות הטאליבן על ארמון הנשיאות בקאבול. היה זה יום עגום. בשנה האחרונה התרחשו ברחבי המדינה אינספור זוועות בידי הטאליבן. מילותיו של ביידן בדיוק לפני שנה – \"זה מה שעשינו\" – נראות כתיאור מתאים לכך.\n\n\"שנה אחת עברה\", כתב הגנרל ג'ק קין, \"ועדיין קשה להאמין למה שהתרחש\". הוא הוסיף:\n\nהנשיא ביידן ביצע שגיאה אסטרטגית ענקית, לדעתי, בכך שהכריז על נסיגה מאפגניסטן ללא תנאי ובתאריך נקוב, שהפכה לכניעה ללא תנאי. וכעת הטאליבן בשלטון ועושה בדיוק מה שעשה לפני עשרים שנה כאשר סיפק מקלט לאל-קאעידה…איזו מפלה יצרה ההחלטה הזו. היא שימשה כמאיץ לכל יריבינו, כפי שניתן לראות – רוסיה באוקראינה, סין בטייוואן, וכל עלילות האיראנים במזרח התיכון…זהו מצב עגום\".\n\nגִי מילייר הוא פרופסור באוניברסיטת פריז ומחברם של 27 ספרים על צרפת ואירופה. גרסה מלאה של המאמר התפרסמה לראשונה באתר מכון גייטסטון."
}