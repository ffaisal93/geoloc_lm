{
    "Hoe Ethiopië door zijn trotse verleden wordt verscheurd": "Als botten van een ver verleden steken obelisken uit de afgesleten aarde. Getuigen van verloren waarheden en ontspruitende fabels. De wonderbaarlijke obelisken bij Axum in de Ethiopische deelstaat Tigray zijn kolossale grafstenen, ieder gehouwen uit één stuk graniet ten tijde van de legendarische koningin van Sheba. Vier eeuwen voor Christus werden hier in de hooglanden van Noord-Ethiopië de fundamenten gelegd voor de dynastieën van heersers en krijgsheren. Haile Selassie, de Leeuw van Juda, de laatste keizer in een lange lijn van 257 monarchen, stierf een halve eeuw geleden, maar nog steeds steken als demonen de contradicties van de keizerrijken de kop op.\n\nIn Tigray woedt sinds twee jaar een van de meest wrede oorlogen in de wereld, die draait om de controle over het verkruimelde land van de imperialisten. Tigray wordt uitgehongerd door de regering van premier Abiy Ahmed in Addis Abeba. Dat leidde ertoe dat bijna de helft van 5,5 miljoen Tigreeërs ernstige behoefte aan voedsel heeft, zegt het Wereldvoedselprogramma (WFP). De overheid zette diensten zoals bankieren en telecommunicatie stop in Tigray en haar luchtmacht bombardeerde deze maand een ziekenhuis en een kindercrèche. Vorige week stuurde Eritrea zijn voltallige leger naar het land om het Ethiopische leger te steunen in de gevechten. Onderzoek van de VN wees vorige week op oorlogsmisdaden. Van Ethiopische troepen verschenen videobeelden die laten zien dat ze burgers van een klif duwden en een burger in brand staken. Ook rebellengroepen plegen misdaden.\n\nNooit gekoloniseerd\n\nEthiopië is uitzonderlijk. Het was het enige keizerrijk van Afrika en de enige nooit gekoloniseerde staat. Al in de jaren tachtig als ik mijn perskaart kwam ophalen bij het Ministerie van Informatie namen ambtenaren me apart voor een bijscholingssessie. „Door onze geschiedenis, onze orthodox-christelijke cultuur en onze afzondering in de bergen onderscheiden we ons van de rest van Afrika”, onderwezen ze me dan. „Wij zijn trots op onze afkomst, op onze unieke eenheid.”\n\nDie voorlichting liet me verward achter. Want als dit land zich kon beroepen op zo’n opvallend verleden, waarom behoorde het dan tot de armoedigste staten ter wereld? Begin jaren tachtig verpauperden miljoenen Ethiopiërs, ze vergingen van de honger terwijl de heersers oorlog voerden. Altijd weer oorlog. Waarom woedden er zoveel rebellieën en afscheidingsoorlogen als er zo’n eenheid bestond? Ethiopië leek vast te zitten in het bezinksel van waarden uit vervlogen tijden, al het oude en overbodige ten onrechte geprezen.\n\nLees ook dit artikel: Sterk verdeeld Ethiopië glijdt af naar een burgeroorlog\n\nIn de twintigste eeuw stond het keizerrijk symbool voor Afrikaanse onafhankelijkheid, met de laatste keizer van Ethiopië, Haile Selassie – de Leeuw van Juda –, als woordvoerder namens het continent op het wereldtoneel. Toch was het een feodaal rijk met uitbuiting en slavernij. De militaire marxist Mengistu Haile Mariam, die Haile Selassie in 1975 vermoordde en opvolgde, groeide uit tot een van de meest gevreesde leiders van de vorige eeuw. Zijn moordbrigades elimineerden tienduizenden tegenstanders en zijn bruutheid kweekte een cultuur van angst, bedrog en afpersing.\n\nMeer regionale autonomie\n\nMeles Zenawi tijdens zijn premierschap in 2011 Foto EPA\n\nDe kentering leek eindelijk in 1991 te komen. Die begon – opnieuw – in Tigray. Meles Zenawi, leider van het Tigrese Volksbevrijdingsfront (TPLF), nam in mei dat jaar de macht over, eerst als president, later als premier. Hij maakte zich sterk voor meer regionale autonomie – en minder gecentraliseerd bestuur.\n\nEnkele maanden eerder reisde ik in het gebied met het TPLF. Het bestond uit spartaanse strijders met een lange traditie van stug verzet tegen het centrale gezag in de hoofdstad Addis Abeba. We reisden altijd in de nacht, overdag vormden MiG gevechtsvliegtuigen van de Ethiopische luchtmacht een te groot gevaar. De ijskoude lucht die dan door de autoramen stroomde hield de TPLF-strijders wakker. De een legde zijn hoofd in de schoot van de ander, die weer tegen een ander aan leunde, die weer iemand in zijn schoot had liggen. Wanneer een strijder in slaap dreigde te vallen, zette hij een lied in om ons op te monteren, onmiddellijk bijgevallen door de anderen. Als we even stilhielden en een vuurtje stookten, speelde mijn begeleider op zijn fluit, het tere geluid galmend tegen de bergen. De mentale hardheid van deze boerenzonen, hun tucht en onderlinge solidariteit, dwong respect af.\n\nIk ontmoette Meles Zenawi, toen nog als leider van het TPLF, in de regionale hoofdstad Mekelle waar we in het ochtendgloren thee dronken. Hij was een kleine man met een ringbaardje, liep op open plastic sandalen en droeg dezelfde basale veldkleding als zijn soldaten. Hij noemde Ethiopië „een gevangenis van naties”, een verwijzing naar zijn latere politiek om het land om te vormen tot een etnische federatie.\n\nDe etnische tijdbom ontploft\n\nNet als nu onder premier Abiy Ahmed was de grootste test voor Meles Zenawi na zijn machtsovername in 1991 het land bijeen te houden, want in Ethiopië ontplofte de etnische tijdbom. Iedere bevolkingsgroep begon het land een andere richting uit te trekken. Er wonen meer dan tachtig etnische groepen. Ethiopische ambtenaren hadden het er altijd bij me ingepompt dat hun land uniek was in Afrika, vanwege haar geschiedenis en de nationale eenheid. Nu toonde zich echter de scherpe tribale verdeeldheid. De grootste groep is de Oromo, gevolgd door de Amhara en vervolgens kleinere groepen als de Tigreeërs, de Somaliërs, de Sidama en de Afar. De Amhara, de heersende groep onder de keizers Menelik en Haile Selassie evenals onder dictator Mengistu in de jaren zeventig, kon de dominantie niet verkroppen van de Tigreeërs. De Oromo’s voelden zich bevrijd van de Amhara maar bezet door de Tigreeërs.\n\nMeles Zenawi, die het land leidde tussen 1991 en 2012, gaf stammen zelfbestuur, maar trok Tigray voor\n\nIn het hele land voerden gewapende groepen acties uit en toen Meles Zenawi ze bijeenriep voor een nationale conferentie in het Hilton in Addis Abeba kwamen maar liefst meer dan honderd veelal etnische bevrijdingsbewegingen opdagen om een aandeel op te eisen in het beheer van het land. De vergadering nam een voorlopige grondwet aan die voorzag in zelfbestuur voor de belangrijkste etnische groepen. In Ethiopië zag de eerste etnisch federalistische staat van Afrika het licht.\n\nMeles Zenawi in 1990 Eigen archief\n\nHoewel de beter opgeleide bewoners van Addis Abeba federalisme op stambasis ervaarden als primitief en onwerkbaar, identificeerden mensen op het platteland zich sterk met hun etnische groep. Toch is de verandering van „een gevangenis van naties” naar een „natie van naties” altijd controversieel gebleven. Sommige Ethiopiërs zien het etnisch federalisme als oorzaak van de voortgaande oorlogen, andere zien juist de pogingen van Abiy Ahmed om het te ontmantelen en vervangen door een sterke centralistische staat als de reden van het huidige geweld.\n\nZeventig verschillende talen\n\nDe tribale democratie leidde vaak tot een politiek van verdeel-en-heers, van voortrekken en wegduwen, niet overal van vrijheid en ontwikkeling. Ik vroeg in 1993 Meles Zenawi ernaar. „De reden achter deze politiek is dat Ethiopië geen homogene samenleving vormt. Er worden hier zeventig verschillende talen gesproken. Hoe kan je dan democratie in één taal bedrijven. Hoe kunnen dorpelingen zichzelf besturen met gebruikmaking van één nationale taal, die zij niet begrijpen? Het is onmogelijk! Democratie in Ethiopië en zelfbestuur horen onverbrekelijk bij elkaar. Waarom zou een Oromo zich niet een Oromo mogen voelen en tegelijkertijd een Ethiopiër?”\n\nIk zei het curieus te vinden dat terwijl heel Afrika na het verdeel-en-heers van het kolonialisme werkte aan de opbouw van homogene naties, juist Ethiopië een andere richting insloeg. Zijn antwoord was onthutsend en klonk als een verhulde lofzang op het Europese kolonialisme. „In de andere Afrikaanse naties werd een gemeenschappelijke identiteit gesmeed op basis van de strijd tegen de koloniale macht.”\n\nHet was een inherente contradictie onder Meles Zenawi. Na de strak centralistisch geleide regimes van Haile Selassie en Mengistu gaf hij meer bevoegdheden aan de regio’s maar die rechten wendden de bewoners aan om meer oppositie te voeren tegen het centrum. Hij streefde naar decentralisatie van de macht, maar vrijheid om zich te uiten kreeg de bevolking niet. Alle inzet van de overheid zette hij op de economie, die spectaculair groeide maar op dirigistische wijze werd gereguleerd in Addis Abeba.\n\nLees ook dit artikel: Waarom voert vredestichter Abiy oorlog in noorden van Ethiopië?\n\nBlijmoedige stemming\n\nOnder Meles Zenawi hadden Tigreeërs de scepter gezwaaid. In de regeringspartij, het leger, de veiligheidsdienst, staatsbedrijven en op de universiteit bezetten bewoners uit de noordelijke regio de voornaamste posten. Als gevolg van volksprotesten brak er in 2018 een machtsstrijd uit binnen de partij, waarbij de Amharen en Oromo samen optrokken tegen de Tigreeërs. Zij schoven Abiy Ahmed, een Oromo, als de nieuwe leider naar voren. Dat luidde de neergang in van het TPLF van Meles Zenawi.\n\nAbiy Ahmed tijdens zijn eerste persconferentie als premier in 2018 Foto Petterik Wiggers / ANP\n\nMet premier Abiy Ahmed leek opeens weer een nieuwe start mogelijk. Voor het eerst bespeurde ik iets van euforie onder de doorgaans ingetogen Ethiopiërs. De blijmoedige stemming hield slechts kortstondig stand. Abiy Ahmed wilde het etnische federalisme ontmantelen en vervangen door een meer centralistische staat. Dat stuitte op verzet. Onder de centralisten waren vele Amharen, die nostalgisch terugdachten aan hun overheersing in het keizerrijk, bij de federalisten behoorden de Oromo, die jarenlang waren onderdrukt in de centralistische staat.\n\nVele Oromo vonden dat de premier niet fanatiek genoeg de belangen van zijn etnische groep behartigde. Steeds gedurfder vielen gewapende Oromo de overheid en andere volkeren aan. Ook kleinere etnische groepen staarden zich blind op eigenbelangen en vormden milities. Zo trokken tribale krachten Ethiopië steeds verder uiteen. Honderdduizenden Ethiopiërs sloegen op de vlucht vanwege grieven over toegang tot water en akkers, over talen en identiteiten en zelfs over religie. Ethiopië dompelde weer onder in chaos. Zulke tribale fobie, zo’n exclusieve focus op de eigen groep, heb ik niet eerder meegemaakt in Ethiopië. In het land waar de ambtenaren er altijd bij me op hadden gehamerd hoe hecht de eenheid was, kreeg onder Abiy Ahmed xenofobie de vrije loop. En begon weer een grote oorlog.\n\nLees ook dit artikel: Honger wordt in Tigray ingezet als oorlogswapen\n\nSinds 2018 is Abiy Ahmed premier. Hij wil van Ethiopië weer een meer centralistische staat maken\n\nAbiy Ahmed sprak over „de 27 donkere jaren” onder het TLPF en legde zo impliciet de schuld bij de Tigreeërs. Hij ontbond de regeringspartij, vormde de Welvaartspartij en begon te werken aan de terugkeer van een centralistische staat. Zijn eerste militaire interventie was in de Somalische deelstaat in het oosten. De Tigrese politici zette hij op een zijspoor, hij plande heimelijk voor een afrekening met hen en liet in heel het land duizenden Tigrese burgers arresteren.\n\nDe geschiedenis herhaalt zich\n\nDe premier stond bij de aanvang van de oorlog in november 2020 een kortstondige politionele actie voor ogen in de deelstaat Tigray maar het oude TPLF-kader gaf zich niet gewonnen en trok zich terug in het ruwe landschap, net als het zo subliem in de jaren tachtig had gedaan. Het hernieuwde TPLF sloeg terug en bracht het regeringsleger in juli 2021 zodanige nederlagen toe dat het niet meer kan opereren zonder forse militaire steun van Eritrea en van strijdkrachten van de deelstaten. Opnieuw weken tienduizenden uit naar Soedan, opnieuw raakten honderdduizenden burgers ontheemd, opnieuw verschenen er beelden in de media van uitgehongerde kinderen. De geschiedenis herhaalde zich.\n\nEthiopië heeft voor mij altijd dat speciale aanzien in Afrika behouden, als enige niet gekoloniseerde staat in Afrika, als het hoofdkwartier van de Afrikaanse Unie, als enige klassieke natie. Maar de fabel van het verleden – over de legendarische koningin van Sheba en de Leeuw van Juda, van het nooit gekoloniseerde keizerrijk, van de unieke Ethiopische eenheid - dat sprookje dat me vanaf mijn eerste bezoek aan het land werd ingeprent, is gevaarlijke nonsens. De Ethiopische unieke historie lijkt soms eerder een rem op zijn toekomst dan een voorsprong.\n\nTigreeërs tijdens een ruzie over de verdeling van voedselhulp in mei 2021. Foto Ben Curtis / AP",
    "VN: Ethiopië begaat oorlogsmisdaden in Tigray": "In de Ethiopische regio Tigray vinden buitengerechtelijke executies, verkrachtingen en seksueel geweld plaats. Ook wordt honger er als oorlogswapen gebruikt. Dat constateert de Internationale commissie van mensenrechtenexperts van de Verenigde Naties in een maandag verschenen rapport. De onderzoekers zien „redelijke gronden” om aan het nemen dat de Ethiopische regering sinds het begin van het geweld in november 2020 in Tigray oorlogsmisdaden en misdaden tegen de menselijkheid begaat.\n\nDe regering ontzegt de bevolking al meer dan een jaar toegang tot basisvoorzieningen, zoals elektriciteit en internet. In combinatie met een tekort aan voedsel, medicijnen, brandstof en beperkingen op humanitaire toegang leidt dit ertoe dat ongeveer 20 miljoen mensen hulp en bescherming nodig hebben, van wie bijna driekwart vrouwen en kinderen.\n\nHet percentage kinderen in Tigray dat vaccinaties krijgt, is sinds de oorlog van 90 procent gedaald tot onder de 10 procent, meldt Reuters op basis van gegevens van het Tigray Health Bureau. Hierdoor nemen dodelijke kinderziektes zoals mazelen en kinkhoest toe.\n\nLees ook: Waarom voert vredestichter Abiy oorlog in noorden van Ethiopië?\n\nEritrese leger\n\nHet rapport komt nadat eind augustus de gevechten tussen het regeringsleger en het Tigrese Volksbevrijdingsfront (TPLF) na een wapenstilstand van vijf maanden werden hervat. Volgens woordvoerder Getachew Reda van het TPLF, is buurland Eritrea dinsdag begonnen met een „grootschalig offensief” en vinden er op verschillende plaatsen langs de grens zware gevechten plaats. Eritrea stuurde de afgelopen week zijn volledige leger naar Tigray om het Ethiopische leger te steunen in de gevechten, zo schrijft Reda. De VN-experts waarschuwen dat deze hernieuwde gewelddadigheden het risico op toekomstige gruweldaden vergroten.\n\nHuman Rights Watch publiceerde dit voorjaar ook al een onderzoek waarin het oorlogsmisdaden vaststelde en de Ethiopische regering verantwoordelijk hield voor etnische zuivering.\n\nDe vijf miljoen Tigreeërs waren totdat premier Abiy Ahmed in 2018 aan het roer kwam jarenlang de machtigste etnische groep in Ethiopië, maar werden door Ahmed opzij geschoven. Onder leiding van hun regionale machthebbers TPLF lieten ze op een steeds hardere toon hun onvrede hierover blijken. In het najaar van 2020 stuurde premier Ahmed voor het eerst het leger op hen af.\n\nDe rebellen lieten onlangs weten bereid te zijn tot een hernieuwd staakt-het-vuren en deel te nemen aan een vredesproces onder leiding van de Afrikaanse Unie.\n\nLees ook: Is in Tigray sprake van genocide in opdracht van hogerhand?",
    "Kamerbrief over huidige situatie in Ethiopië": "Mminister Hoekstra (BZ) stuurt zijn reactie op het verzoek van de vaste commissie voor Buitenlandse Zaken van 7 juli 2022 over de huidige situatie in Ethiopië.",
    "Steun voor overlevers van seksueel geweld in Tigray, Noord-Ethiopië": "Ondanks dat er vredesonderhandelingen zijn en er een stuk minder gevochten wordt, is de oorlog in Tigray nog steeds niet voorbij. Sinds november 2020 is de Ethiopische federale regering in conflict met regionale troepen van Tigray geleid door het Volksbevrijdingsfront van Tigray. Hierdoor zijn honderdduizenden mensen op de vlucht geslagen en hebben vijf miljoen mensen noodhulp nodig.\n\nSeksueel geweld als oorlogswapen\n\nZoals in veel conflictgebieden wordt ook in Tigray seksueel geweld ingezet als oorlogswapen. Dit wrede “wapen” wordt gebruikt om de vijand te vernederen. Sommige militaire leiders dragen hun troepen zelfs op om burgers verkrachten. Op die manier proberen ze doelbewust het moreel van hun tegenstander te ondermijnen. Het kan ook bedoeld zijn om de sociale verbondenheid van een samenleving te vernietigen. Families en echtgenoten zijn verantwoordelijk voor de bescherming van kinderen en vrouwen en hun seksualiteit. En als dit vervolgens niet lukt, voelen families en echtgenoten soms dat ze gefaald hebben en worden gemeenschappen ontwricht.\n\nWelke hulp wordt er gegeven?\n\nVrouwen en meisjes die slachtoffer zijn geworden van seksueel geweld, durven er soms niet over te praten. Vaak schamen ze zich, of is het een taboe-onderwerp in hun gemeenschap. Ze hebben vaak last van depressies, eenzaamheid, blijvende beschadigingen aan voortplantingsorganen en posttraumatische stress.\n\nVandaar dat Stichting Vluchteling naast medische zorg ook psychosociale hulp verzorgde in Tigray en 5.000 vrouwen en meisjes ondersteunde bij traumaverwerking. Ook konden duizenden kwetsbare vrouwen en meisjes rekenen op onze hulppakketten met maandverband, zeep, verband, ondergoed, een zaklamp op zonne-energie, wasmiddel en meer.\n\nIn de hoop mensen bewust te maken van de problemen die mensen kunnen hebben nadat ze verkracht zijn, wordt er in opvanglocaties voorlichting gegeven over de gevolgen van seksueel geweld. Daarnaast wordt duidelijk gemaakt waar vrouwen terecht kunnen wanneer ze te maken hebben gehad met geweld. Ook krijgen de vrouwen de mogelijkheid om hun ervaringen te delen en leren zij hoe ze nieuwe, veilige sociale netwerken kunnen opbouwen.\n\nSamen maken we het verschil\n\nOm de projecten in Tigray mogelijk te maken, is Stichting Vluchteling onderdeel van een Joint Response van de Dutch Relief Alliance, dat is gefinancierd door het Ministerie van Buitenlandse Zaken.",
    "Decemberactie 2022: Steun je vakbondscollega in het door oorlog getroffen Ethiopië": "Help vakbondshuizen weer open te gaan\n\nMiljoenen mensen op de vlucht, duizenden omgekomen door geweld en naar schatting 300.000 tot 500.000 door hongersnood ten gevolg van de oorlog in het Noorden van Ethiopië. Ook vakbonden zijn hard geraakt. Veel van de vakbondslocaties hun kantoorinventaris, computers en benodigdheden zijn gestolen of vernietigd. Met jouw donatie help jij een lokale vakbondshuizen weer echt open te gaan.\n\nOnze Ethiopische vakbondscollega’s staan te popelen om hun (potentiële) vakbondsleden te kunnen steunen & ontmoeten. Op dit moment ontbreekt het op de locaties aan een laptop, printer, scanner, bureaus, stoelen en kantoorbenodigdheden. Met jouw steun kunnen de vakbondswerkers in Ethiopië weer hun werk doen en werkenden in o.a. de agrarische en textielsector versterken. Dat is hard nodig.\n\nDoe je mee?\n\nMet 3.500 euro kunnen we al 1 locatie op de kaart zetten. Samen met jou gaan we ervoor om 10 vakbondslocaties weer volledig draaiende te krijgen.\n\nTsinu, vakbondscollega in Ethiopië\n\nMet het geld van deze decemberactie kunnen we onze leden weer ontvangen en hen steunen in de strijd voor eerlijke & veilige arbeidsomstandigheden. Dank alvast voor jouw bijdrage. Mede namens de werkenden in Ethiopië.\n\nDoneer nu\n\nLiever zelf overmaken?\n\nLiever zelf een bedrag overmaken? Dat kan op rekeningnummer NL15 SNSB 0635 1171 85 t.n.v. Stichting Mondiaal FNV, met vermelding ‘decemberactie 2022’. Dank namens onze partner en de vakbonden in Ethiopië!\n\nDecemberactie 2021: Steun een oma in India\n\nOnze decemberactie van vorig jaar heeft in totaal € 28.735,18 opgeleverd. Partnervakbond National Alliance in India is er heel blij mee.",
    "Eritrese en Ethiopische troepen beginnen Tigray-offensief, volgens TPLF": "Een man loopt in Debre Tabor langs een tank die van TPLF zou zijn geweest. Beeld Solan Kolli / AFP\n\nVolgens TLPF-lid Getachew Reda is het offensief van het Ethiopische en Eritrese leger op donderdagochtend begonnen. De Eritrese en Ethiopische overheid hebben dit bericht nog niet bevestigd. Volgens Reda ‘coördineren de landen hun inspanningen’ om een ‘regionale vuurzee’ te ontketenen. Hij stelt dat de TLPF ‘klaar is om zich te verdedigen.’\n\n#AbiyAhmed and #IsaiasAfewerki’s forces have launched massive four-pronged offensive early this morning in the #Adyabo area of Northwestern Tigray!#TigrayWillPrevail! — Getachew K Reda (@reda_getachew) 1 september 2022\n\nIn een later op Twitter geplaatst statement stelt de TPLF dat ‘de vijand, die al een enorme militaire macht naar Eritrea heeft verplaatst, nu een gezamenlijke campagne is begonnen met de buitenlandse en binnenvallende troepenmacht van Eritrea, om de bevolking van Tigray te onderdrukken en uit te roeien.’\n\nAls Eritrea inderdaad bij de gevechten betrokken is, zou dat betekenen dat het conflict in Tigray escaleert. Vooralsnog was Eritrea alleen betrokken bij de beginfase van de oorlog. Het land is al decennialang een vijand van de TLPF, die het van 1991 tot 2018 voor het zeggen had in Ethiopië. Onder leiding van de TLPF woedde er sinds 1998 een oorlog over een grensgeschil. Toen premier Abiy Ahmed in 2018 aan de macht kwam, tekende hij een vredesakkoord met Eritrea. Dat akkoord leverde Ahmed de Nobelprijs voor de Vrede op.\n\nHoofdstad Mekelle\n\nSinds een week wordt er weer gevochten in het noorden van Ethiopië, na een relatief rustige staakt-het-vurenperiode van vijf maanden. De Tigrese hoofdstad Mekelle zou meermaals geraakt zijn door luchtaanvallen. De klinisch directeur van een ziekenhuis in de stad zei dinsdag dat er ‘slachtoffers in het ziekenhuis arriveerden’, maar gaf geen verdere details.\n\nDe strijdende partijen stellen beiden dat de gevechten op 24 augustus zijn begonnen in Kobo, een stad in de aan Tigray grenzende Amhara-regio. Maar wie het eerste schot heeft gelost is onduidelijk: de partijen geven elkaar de schuld. De Tigray-regio is slecht toegankelijk, waardoor het voor journalisten lastig is om de statements van de strijdende partijen te verifiëren.\n\nToch zijn er verschillende VN- en hulporganisaties die de luchtaanvallen hebben bevestigd. Volgens Unicef werd er op vrijdag een kleuterschool getroffen door een raketaanval, waarbij vier mensen omkwamen. ‘Unicef veroordeelt met klem de luchtaanval die een kleuterschool trof en verschillende kinderen doodde en anderen verwondde,’ schreef Unicef-baas Catherine Russell in een verklaring . De regering ontkent dat er burgerdoelen zijn geraakt en staat erop dat de aanval uitsluitend gericht was op militaire doelen.\n\nWoensdag stelde de regering van premier Abiy Ahmed dat de rebellen van de TPLF bezig waren met ‘een invasie in de richting van Wag, Wolqait en onze grensgebieden met Soedan’. Volgens de Ethiopische overheid is die ‘invasie’ afgeslagen door de ‘heldhaftige nationale strijdkrachten’ die ‘met volledige paraatheid en vastberadenheid’ te werk gingen.\n\nWapenstilstand\n\nDe oorlog in Tigray begon toen premier Abiy Ahmed in november 2020 troepen naar de regio stuurde om de opstandige TPLF omver te werpen. De TPLF zou volgens Ahmed aanvallen hebben gepleegd op federale legerkampen. In juni 2021 veroverde de TPLF een groot deel van Tigray, en stootte door naar de aangrenzende Amhara- en Afar-regio’s.\n\nToen er in maart 2022 uiteindelijk een wapenstilstand kwam, konden internationale hulpkonvooien naar Tigray worden hervat. Toch stelt de TLPF dat er veel te weinig mensen zijn geholpen. In een open brief aan internationale leiders zei TPLF-leider Debretsion Gebremichael dat ‘het punt waarop we de dood onder ogen moeten zien snel nadert, welke kant we ook opgaan.’ Volgens de rebellenleider kunnen zij slechts kiezen tussen hongersdood en een dood terwijl ze vechten voor hun ‘rechten en waardigheid.’\n\nAntónio Guterres, secretaris-generaal van de Verenigde Naties, zei dat hij ‘diep geschokt en bedroefd is door het nieuws over de hervatting van de vijandelijkheden in Ethiopië.’ Ook de Verenigde Staten reageerden bij monde van buitenlandminister Antony Blinken geschokt. Hij roept op tot onmiddellijke beëindiging van de vijandelijkheden. Ook wil Blinken dat de beide partijen terugkeren naar de onderhandeltafel, ‘zonder voorwaarden vooraf.’ Het is echter onwaarschijnlijk dat de TPLF en de Ethiopische overheid gehoor zullen geven aan zijn verzoek.",
    "Ethiopië stelt bankensector open voor buitenlandse investeerders": "Gebruik een geldig e-mail adres, bv uwnaam@voorbeeld.nl\n\nMaak eenvoudig een account aan\n\nOF\n\nBent u abonnee of heeft u al een FDMG-account?",
    "Eritrea mobiliseert troepen, 'kan genadeklap zijn voor mensen Tigray'": "Associated Press\n\nNOS Nieuws • zaterdag, 18:25 Eritrea mobiliseert troepen, 'kan genadeklap zijn voor mensen Tigray' Eva de Vries redacteur Buitenland Eva de Vries redacteur Buitenland\n\nDe regering in Eritrea heeft mannen onder de 55 opgeroepen om mee te vechten tegen het Volksbevrijdingsleger van Tigray, in het noorden van Ethiopië. Op verschillende plekken langs de grens wordt hard gevochten, meldde een woordvoerder van het Volksbevrijdingsleger. De 20.000 extra militairen zouden zich voegen bij de Eritrese troepen die al aanwezig zijn.\n\nDe Eritrese mobilisatie volgt op de escalatie van het conflict vorige maand na een maandenlange wapenstilstand.\n\nOorlog in Tigray in een notendop Tigray is een noordelijke provincie van Ethiopië. De legers van Ethiopië en Eritrea en aanverwante milities zijn verwikkeld in een bloedige strijd met het Volksbevrijdingsleger van Tigray. Dat wil de macht over het eigen gebied. De oorlog in Tigray duurt al bijna twee jaar en heeft aan tienduizenden mensen het leven gekost. Miljoenen mensen zijn op de vlucht geslagen.\n\nVorige maand noemde de topman van de Wereldgezondheidsorganisatie het conflict de grootste humanitaire ramp van dit moment.\n\n\"Dit kan de genadeklap betekenen voor de Tigrese bevolking\", zegt Mirjam van Reisen, hoogleraar internationale betrekkingen en gespecialiseerd in de regio. \"Die wordt nu volledig in het nauw gedreven en van alle kanten belaagd. Vanuit het westen en noorden door Eritrese troepen, en vanuit het zuiden door het Ethiopische regeringsleger.\"\n\nNOS Eritrese troepen zijn al langer aanwezig in Tigray, en vechten aan de zijde van het Ethiopische leger. Eritrea zou nu nog meer troepen naar de grensgebieden hebben gestuurd. De situatie zoals weergegeven op deze kaart verandert constant.\n\nDe komst van meer Eritrese troepen jaagt niet alleen de bevolking in Tigray angst aan, het verontrust ook Tigreërs in de diaspora. \"Ik volg de ontwikkelingen op de voet\", zegt Sami (uit veiligheidsoverwegingen noemen we alleen zijn voornaam). Hij woont al jaren in Nederland, maar heeft nog veel familie in Tigray. \"Eritrea heeft een slechte naam. Ze moorden, gebruiken seksueel geweld en maken alles met de grond gelijk. Ze haten ons.\"\n\nAartsvijanden\n\nOok volgens Van Reisen zijn Eritrea en Tigray al heel lang aartsvijanden. \"Eritrea voert een haatcampagne tegen de Tigreërs. Terwijl ze dus dezelfde taal spreken, dezelfde cultuur hebben, en eigenlijk buren zijn. Tigreërs krijgen de schuld van alles dat niet goed gaat in Eritrea.\"\n\nDaarbij dient de aanwezigheid van Eritrese troepen in Tigray nog een ander belang. \"Eritrea is vooral uit op instabiliteit in de hele regio, om zo de eigen positie te versterken\", zegt Van Reisen. Ook al heeft Ethiopië geen baat bij een instabiele regio, het maakt alsnog graag gebruik van Eritrea als bondgenoot. De Eritreeërs helpen immers om de Tigreërs te verslaan. \"Zo komt het doel van Ethiopië, opnieuw de macht over de provincie Tigray, sneller dichterbij.\"\n\n'Mensen van huis meegenomen'\n\nHoewel Eritrea potdicht zit, komt er volgens Van Reisen wel informatie over de mobilisatie naar buiten. \"Zo worden mensen van huis meegenomen, jongeren gaan naar militaire trainingskampen en kerkgangers worden zelfs uit diensten geplukt en naar het front gestuurd.\"\n\nDe Eritrese regering zelf ontkent de mobilisatie en ook de Ethiopische machthebbers reppen er niet over. Maar begin deze week bevestigde zowel de Amerikaanse VN-gezant voor de Hoorn van Afrika als de Canadese regering de verplaatsing van Eritrese troepen. De EU veroordeelt de mobilisatie en zegt dat extra militairen alleen maar leiden tot verdere escalatie van het conflict.\n\nSla de carrousel over NOS De belangrijkste momenten van het conflict in Tigray zijn weergegeven in deze tijdlijn\n\nNOS\n\nNOS\n\nNOS\n\nNOS\n\nNOS\n\nNOS\n\nNOS\n\nHulp- en mensenrechtenorganisaties waarschuwen al tijden voor de situatie in het gebied. Tigray is grotendeels afgesloten van de buitenwereld. Telefoon- en internetverbindingen doen het niet, bankverkeer is niet mogelijk, er is geen elektriciteit en voedsel is bijna niet te krijgen. Hulpverleners en journalisten hebben nauwelijks toegang tot het gebied.\n\nHonger als wapen\n\nDe afgelopen tijd is de situatie in Tigray snel verslechterd. Sinds het begin van de burgeroorlog zijn oorlogsmisdaden gepleegd door alle partijen in het conflict, dus ook door Tigrese troepen, staat in een VN-rapport dat maandag naar buiten kwam. Zo zijn Tigrese kinderen omgekomen door drone-aanvallen door de Ethiopische regering, wordt uithongering gebruikt als oorlogswapen en hebben Tigrese soldaten moeders verkracht voor de ogen van hun kinderen. De Ethiopische regering heeft het rapport verworpen.\n\nSami en andere Tigreërs in Nederland horen al twee jaar bijna niets van familie en vrienden. \"We tasten in het duister. Een van de slachtoffers van een drone-aanval laatst lijkt bijvoorbeeld op mijn neef\", vertelt hij. \"Maar ik heb nog steeds niet kunnen achterhalen of hij nog leeft.\"\n\nAssociated Press Tesfay (midden), zijn vrouw en kleinkinderen zijn anderhalf jaar geleden op de vlucht geslagen voor het geweld. Ze zijn nu afhankelijk van voedselhulp. Het westen van Tigray, juni 2022.\n\nOnlangs zei het Volksbevrijdingsleger van Tigray mee te willen doen aan vredesonderhandelingen onder leiding van de Afrikaanse Unie. Aan de kant van de Ethiopische regering bleef het toen stil, maar eerder werd gezegd dat de regering wel openstond voor onderhandelingen.\n\n'Geen baat bij vrede'\n\nEen grotere betrokkenheid van Eritrea maakt de situatie des te moeilijker. \"Eritrea heeft geen baat bij vrede\", stelt Van Reisen. \"Want het land wil dus vooral zélf machtiger worden door buurlanden te verzwakken.\"\n\nMet demonstraties en het schrijven van brieven naar politici probeert Sami hier in Nederland de situatie in Tigray onder de aandacht te krijgen. Hij wil dat de Nederlandse overheid de Ethiopische regering onder druk zet. \"Het enige dat wij willen is vrede. Tigreërs moeten gewoon kunnen leven zoals andere Ethiopiërs. Nu worden we gewoon verpulverd daar, en de hele wereld kijkt weg.\"\n\nAfrika-correspondent Elles van Gelder was in februari in het gebied dat grenst aan Tigray, Amhara. Bekijk hier haar verslag:\n\n8:43 Plunderingen, burgermilities en vluchtelingen: dit is de oorlog in Ethiopië",
    "Gewapende mannen doden meer dan 40 mensen in de regio Oromia in Ethiopië": "In Ethiopië zijn alweer tientallen doden gevallen bij een aanval van een gewapende groepering. Twee inwoners van Amuru hebben 42 lichamen van slachtoffers begraven in een massagraf.\n\nDe aanval vond plaats ongeveer 370 kilometer ten westen van de hoofdstad Addis Abeba. De voorbije weken heeft het geweld tussen de twee grootste bevolkingsgroepen in Ethiopië, de Oromo en de Amhara, al honderden doden geëist.\n\nDe slachtoffers van de laatste aanval zijn allemaal Oromo. De Oromo zijn goed voor meer dan een derde van de totale bevolking van ongeveer 110 miljoen inwoners van Ethiopië.",
    "Nieuwe bombardementen op hoofdstad van opstandige Ethiopische regio Tigray": "De rebellen in Tigray, in het noorden van Ethiopië, hebben het Ethiopische leger er woensdag van beschuldigd opnieuw hun hoofdstad Mek’ele gebombardeerd te hebben, voor de tweede keer in twee dagen tijd. Zondag hadden de rebellen nog te kennen gegeven bereid te zijn om een onmiddellijk staakt-het-vuren te respecteren en akkoord te gaan met vredesonderhandelingen onder de auspiciën van de Afrikaanse Unie.\n\nVolgens Getachew Reda, woordvoerder van de rebellen, trof de aanval een residentiële wijk in Mek’ele en vielen er “doden en gewonden bij onschuldige burgers”. De hulpdiensten maken gewag van tien doden.\n\nDinsdag hadden de rebellen Ethiopië er nog van beschuldigd met een drone de universiteit van Mek’ele gebombardeerd te hebben. Daarbij raakten mensen gewond en gebouwen beschadigd. De Ethiopische regering heeft niet gereageerd op de beschuldigingen.\n\nDe gevechten in de opstandige regio flakkerden op 24 augustus opnieuw op. Op die manier kwam een einde aan een bestand dat vijf maanden duurde.",
    "Slavernij tiert welig in Libanon, nu wordt een werkgever voor het eerst aangeklaagd": "Iets meer dan tien jaar geleden kwam ze naar Libanon, om bij een Libanese tandarts aan de slag te gaan als huishoudelijke hulp. De toen 29-jarige Ethiopische vrouw Abebe – om veiligheidsredenen is haar naam gefingeerd – hoopte zo wat geld te kunnen verdienen, net als duizenden andere landgenoten die elk jaar naar Libanon vertrekken. Maar wat een buitenkans moest zijn, werd een hel.\n\nHet eerste jaar kreeg ze nog betaald, daarna niet meer. Wel moest ze gedwongen blijven werken: vijftien uur per dag, zeven dagen in de week. Ze mocht niet naar buiten, behalve als ze werd ingezet om schoon te maken in de tandartspraktijk van haar werkgever, werd bedreigd en fysiek mishandeld, en kon geen contact opnemen met haar familie in Ethiopië.\n\nZeven jaar lang zat ze opgesloten, totdat een groep activisten en advocaten ingreep, na een oproep van Abebes familie. Na enige druk werd ze vrijgelaten en op het vliegtuig gezet, terug naar Ethiopië. Haar achterstallige salaris kreeg ze niet mee.\n\nSlavernij en slavenhandel\n\nDe ervaring van de vrouw is tekenend voor het leven van veel buitenlands huishoudpersoneel in Libanon, een gemeenschap die geschat wordt op 250.000 tot 300.000 mensen, op een bevolking van ruim zes miljoen.\n\nEn hoewel Abebe niet de eerste is die te maken krijgt met zulke uitbuiting, is ze nu wel de eerste die haar oud-werkgever aanklaagt voor slavernij en slavenhandel, begrippen die mensenrechtenorganisaties al langer gebruiken om de behandeling van huishoudelijk personeel in Libanon te omschrijven.\n\nDe Ethiopische vrouw wordt bijgestaan door de juridische ngo Legal Action Worldwide (Law), die haar vertegenwoordigt in de rechtszaal. Fatima Shehadeh, mensenrechtenadvocaat en programmamanager bij de organisatie, heeft goede hoop in de zaak.\n\n“Onze cliënt werd duidelijk tot slaaf gemaakt; ze is opgesloten, gedwongen aan het werk gesteld en hiervoor niet betaald”, vertelt ze. Volgens haar wordt veel buitenlands huishoudpersoneel op dezelfde manier uitgebuit, vaak al vanaf het moment dat ze aankomen op het vliegveld, en hun paspoort wordt ingenomen en overhandigd aan hun werkgever.\n\nAls ze willen, kunnen ze niet weg\n\nIn Libanon valt het buitenlands huishoudelijk personeel niet onder het algemene Libanese arbeidsrecht, maar onder het kafala(sponsorschap)-systeem. Onder dit systeem is de werknemer totaal afhankelijk van zijn of haar ‘sponsor’, of kafeel. De werknemers kunnen niet vertrekken of van baan veranderen zonder de toestemming van hun kafeel . Wie dat wel doet, verliest onmiddellijk zijn of haar verblijfsvergunning en riskeert te worden opgepakt.\n\nDe scheve machtsverhoudingen creëren de perfecte omstandigheden voor de uitbuiting van werknemers, aldus Shehadeh. “Ze hebben vaak geen idee wat hun rechten zijn. Het contract dat ze ondertekenen is in het Arabisch, wat ze meestal niet kunnen lezen. Ze worden vaak gedwongen extra lange uren te maken, ze krijgen geen geld of het wordt ze verboden om met familie te communiceren”.\n\nGedumpt op straat\n\nHet zijn omstandigheden die de vrouwen onder grote druk zetten, en waaruit ze vaak maar moeilijk kunnen ontsnappen. Met serieuze gevolgen: volgens cijfers van Libanons binnenlandse veiligheidsdienst komen er elke week gemiddeld twee buitenlandse huishoudelijke werkers om het leven, vaak door een val van een hoog gebouw tijdens een ontsnappingspoging, of door zelfdoding. Mogelijk zijn er meer sterfgevallen, maar deze worden niet altijd geregistreerd. Ook veel gevallen van misbruik worden niet gedocumenteerd, omdat het gros zich achter gesloten deuren afspeelt.\n\nDe situatie is door de vele crises waardoor Libanon de laatste jaren is geraakt alleen maar erger geworden, aldus een woordvoerder van This is Lebanon, een organisatie die gerund wordt door voormalige arbeidsmigranten en activisten die misstanden aan de kaak stellen. “Na de complete crash van de economie hebben veel mensen hun huishoudelijke hulp gehouden, maar zijn ze gestopt met het betalen van hun salaris en maken ze zo tot slaaf”, vertelt ze. Sommige gastarbeiders zijn ook zomaar op straat gezet, of voor de ambassade van hun thuisland gedumpt.\n\nDe tactiek van This is Lebanon is al jaren dezelfde. Wanneer de organisatie wordt ingelicht over een geval van uitbuiting, wordt de Libanese kafeel benaderd om te onderhandelen over het uitbetalen van een salaris, of over de vrijlating van een vrouw. Maar wil iemand niet meewerken, dan gaat de organisatie over tot public shaming, en wordt op sociale media de sponsor met naam, foto en werkplek genoemd in berichten die vaak een gigantisch bereik hebben. Het misbruik wordt daarin nauwkeurig beschreven.\n\nMinder schaamte sinds de crisis\n\nHet is een methode die vaak succes had, maar de crisis lijkt het effect ervan nu te verminderen. “Het is alsof er nu minder schaamte verbonden is met het niet betalen van personeel”, vertelt de woordvoerder. “Dan zeggen sponsors dat ze iemand al een grote dienst bewijzen door ze niet op straat te zetten. Het betalen van personeel lijkt vrijblijvend te zijn geworden, en de staat doet niks om wie hier misbruik van maakt te vervolgen. Er geldt een straffeloosheid wat betreft slavernij.”\n\nHet is een straffeloosheid die binnenkort misschien deels wordt ingedamd, mocht Abebe haar rechtszaak winnen. Naar verwachting besluit de rechter binnenkort of er voldoende grond is voor vervolging. Als Abebes oud-werkgever schuldig wordt bevonden, vertelt Shehadeh, zou het een juridisch precedent scheppen waar duizenden andere arbeiders, in vergelijkbare omstandigheden, zich op kunnen beroepen.\n\nTot die tijd hoopt ze dat er een zaadje wordt geplant bij Libanezen. “Je hoopt dat als iemand hierover leest in de krant, over hoe deze sponsor wordt aangeklaagd voor slavernij en slavenhandel, ze wel twee keer nadenken hoe ze hun personeel behandelen.”\n\nDe volledige naam van Abebe is bekend bij de hoofdredactie\n\nLees ook:\n\nTwee jaar na de explosie in Beiroet is er nog altijd geen gerechtigheid\n\nNabestaanden van de rampzalige explosie in de haven van Beiroet richten zich nu wanhopig tot de VN-Mensenrechtenraad. ‘Dit is geen Libanese kwestie, maar een internationale kwestie.’\n\nArbeidsmigranten komen in de Golfstaten op de laatste plaats\n\nDoor de coronacrisis en de teruglopende olie-inkomsten wordt de toch al kwetsbare positie van arbeidsmigranten steeds kwetsbaarder.",
    "Dit waterparadijs lijkt net zo ver als Ethiopië, maar ligt toch pal naast de A12": "Dit waterparadijs lijkt net zo ver als Ethiopië, maar ligt toch pal naast de A12\n\nAan de wandelOf je het nu drinkt, er in springt of er omheen loopt, water is iets waar niemand zonder kan. Zeker niet als het zo warm is als in de afgelopen periode. Wij togen naar Reeuwijk voor een verkoelende wandeling tussen het klotsende water van de Reeuwijkse Plassen.",
    "Minyeshu voelt zich vrijer dan ooit, en dat is overduidelijk op haar nieuwe album": "tien vragen Wat als je een vast contract hebt en negen andere vragen over het prijspla­fond\n\nGoed nieuws deze week vanuit Den Haag: er komt een prijsplafond op energie en gas. Dat betekent dat je bij een gemiddeld verbruik nooit méér betaalt dan door de overheid is vastgesteld. Hoeveel is dat precies, hoe zit het met stadswarmte en wat als je nog een vast contract hebt? We zetten de meest gestelde vragen op een rij.\n\n8:52",
    "10 miljoen mensen werken in slaafse omstandigheden voor Nederlandse consumptie; 'het is de norm'": "Schenderling zag een paar jaar geleden de tv-serie Genaaid van de EO over de kledingindustrie. Hierin was te zien dat in bijvoorbeeld Bangladesh en India mensen als moderne slaven werken om onze kleding te maken. Hij wilde weten hoeveel mensen dit wereldwijd waren, ook in andere sectoren, maar kon het nergens vinden. Toen is hij het maar zelf gaan uitrekenen.\n\nHij deed dit aan de hand van een nieuwe database. \"Daarin kun je de toegevoegde waarde van producten helemaal traceren tot in het land van oorsprong. Als je chocolade koopt, dan heeft daar een cacaoboer aan gewerkt, maar ook een distributeur, een chocoladefabriek, een detaillist. Als je dat verdeelt in partjes kun je precies nagaan waar de toegevoegde waarde vandaan komt en dan kun je uitrekenen hoeveel mensen in niet-Westerse landen eraan gewerkt hebben.\"\n\nDe berekening werd gerepliceerd door economen van de Universiteit Groningen en die kwamen ook tot ongeveer 10 miljoen.",
    "Eliud Kipchoge uit Kenia wint de Berlijn Marathon in 2:01:09": "Zoals veel mensen al hadden voorspeld, heeft Eliud Kipchoge uit Kenia op 25 september de marathon van Berlijn 2022 gewonnen in een wereldrecordtijd van 2:01:09. Hij finishte 30 seconden sneller dan zijn vorige wereldrecord (2:01:39 uit 2018).\n\nEliud Kipchoge verbreekt het wereldrecord op de marathon\n\n\n\nDe overwinning van Kipchoge was zijn vierde in Berlijn en 17e in totaal in een carrière van 19 marathonstarts (waaronder twee op niet-geregistreerde).\n\nKipchoge (37 jaar) liep constant op kop en won met bijna vijf minuten. Mark Korir uit Kenia werd tweede in 2:05:58. Tadu Abate uit Ethiopië werd derde in 2:06:28.\n\nKipchoge en zijn pacemakers liepen de 5 km in 14:14, 13 seconden onder het wereldrecord. Alleen Guye Adola en Andamlak Belihu uit Ethiopië durfden de recordhouder te volgen tijdens zijn doel om de historische tijd op de marathon te verbeteren.\n\nOp 15 km was Kipchoge al meer dan een minuut sneller dan het wereldrecord dat hij vier jaar geleden in Berlijn neerzette. Kipchoge's doorkomst op de halve was 59:51, een verbazingwekkend tempo (als hij dit tempo door zou trekken zou hij met 1:59:41 finishen). Toen hij in 2018 het wereldrecord verbrak, legde Kipchoge de eerste helft af in 1:01:06.\n\npicture alliance Getty Images\n\nIn de volgende vijf kilometer ging het tempo iets omlaag en op 25 kilometer lieten de pacers het afweten. Na de eerste helft vlak achter Kipchoge te hebben gelopen, haakte Belihu rond de 26 km af, waardoor Kipchoge de resterende kilometers alleen moest afleggen.\n\nBij het 30 km punt liep Kipchoge nog steeds op schema om het wereldrecord te verpulveren, maar een marathon van minder dan 2 uur leek onwaarschijnlijk.\n\nNa een razendsnelle eerste helft waren de laatste stukken meer een sleur voor Kipchoge, die steeds langzamer ging, maar zijn voorsprong op het vorige record behield. Toen het erop leek dat hij het echt moeilijk kreeg op 40 km - een kilometer die hij aflegde in 3:12 - toonde Kipchoge een last-minute uitbarsting van energie door 2:53 te lopen op 41 km. Hij hield die bovenmenselijke inspanning vol tot de laatste meters en verpulverde zijn eigen wereldrecord met 30 seconden.\n\nOp de vraag of hij het record nog zou kunnen verbeteren, zei Kipchoge dat er 'nog meer' in zijn benen zit. 'Ik hoop dat de toekomst nog steeds geweldig wordt', zei hij in de race-uitzending.\n\nMarathon majors\n\nKipchoge startte de marathon vandaag als de snelste mannelijke marathonloper in de geschiedenis. Hij won de Olympische titels van 2016 en 2021 op overtuigende wijze. Kipchoge heeft het parcoursrecord in Berlijn, Londen en Tokio al op zijn naam staan en heeft ook de marathon van Chicago gewonnen. Dit betekent vier van de zes titels op de World Marathon Majors. Kipchoge heeft als doel alle zes majors te willen winnen, wat zou betekenen dat hij New York City en Boston nog moet lopen (en winnen). Wij kunnen niet wachten!\n\nBreaking 2\n\nNaast zijn wereldrecord heeft hij de twee snelste marathons in de geschiedenis gelopen tijdens evenementen die niet voor een record in aanmerking komen. In mei 2017 liep hij 2:00:25 tijdens het Nike Breaking 2 evenement in Monza, Italië. Hij overtrof die tijd in oktober 2019 bij de Ineos 1:59 Challenge in Wenen, Oostenrijk, waar hij een team van pacers volgde om te finishen in 1:59:40.\n\n",
    "Watertekorten bedreigen de wereldvrede": "Grofweg 40 procent van de wereldbevolking heeft te maken met een tekort aan zoet water. Naar schatting zo’n 10 procent zal daardoor in het komende decennium moeten verhuizen. Dat leidt bijna onvermijdelijk tot maatschappelijke onrust, migratiestromen en gewapende conflicten. Staan we aan de vooravond van de eerste grote wateroorlog?\n\nEthiopië mag zich sinds juli 2020 de trotse eigenaar noemen van de grootste waterkrachtcentrale van Afrika. In die maand werd namelijk de Grote Renaissancedam gepresenteerd, en die is in alle opzichten een knap staaltje techniek. Met damwanden zo hoog als de Egyptische piramides torent het bouwwerk trots uit boven de Blauwe Nijl. Over enkele jaren – als het bassin volledig is gevuld met 74 kubieke kilometer water – zal de dam miljoenen Ethiopiërs van elektriciteit voorzien.\n\nWateroorlog\n\nMaar de mensen die stroomafwaarts wonen, zijn op z’n zachtst gezegd niet blij met het bouwwerk. Met name Egypte vreest de gevolgen van dit gigaproject. Het land is voor landbouw en drinkwater namelijk sterk afhankelijk van de Nijl. Die watertoevoer wordt nu deels afgeknepen door Ethiopië; veel rivierwater verdwijnt immers in het bassin voor de dam. Egypte vreest daarom watertekorten en mislukte oogsten.\n\nInmiddels is de politieke spanning tussen de regionale grootmachten om te snijden. Bij de inwijding van de dam tweette de Ethiopische minister van Buitenlandse Zaken triomfantelijk: “De rivier is een meer geworden […] de Nijl is van ons.” Dat was natuurlijk tegen het zere been van zijn Egyptische collega’s. Zo waarschuwde de Egyptische president Abdel Fattah el-Sisi in april 2021 dat Ethiopië maar beter “geen druppel Egyptisch water” kon aanraken, want dan “staan alle opties open”. En zijn voorganger Mohamed Morsi sprak zelfs heimelijk met zijn bewindslieden over het opblazen van de dam.\n\nHelaas staat dit conflict over de Grote Renaissancedam niet op zichzelf. Overal ter wereld vind je voorbeelden van confrontaties die zijn gerelateerd aan een tekort aan zoet water. Die zijn vooralsnog niet ontaard in grootschalig wapengekletter, maar de spierballentaal is er niet minder om. Staan we aan de vooravond van de eerste echte wateroorlog?\n\nDit is het begin van het artikel ‘Watertekorten bedreigen de wereldvrede’ te vinden in KIJK 10/2022. Deze editie ligt in de winkel vanaf 15 september tot en met 12 oktober.\n\nMeer informatie:\n\nTekst: Merijn van Nuland\n\nBeeld: MINASSE WONDIMU HAILU/ANADOLU AGENCY via Getty Images",
    "​Klein lichtpuntje in Ethiopische crisis": "De hernieuwde strijd in de Ethiopische regio Tigray duurt inmiddels alweer drie weken. Het is de laatste episode in een oorlog die al bijna twee jaar voortduurt, maar wereldwijd niet bepaald in het middelpunt van de belangstelling staat. Het neemt niet weg dat zich in de regio een grote crisis afspeelt. WHO-chef Tedros Adhanom Ghebreyesus sprak in augustus zelfs van „de grootste humanitaire crisis ter wereld. (…) Zonder overdrijven kan ik zeggen dat de humanitaire crisis in Tigray erger is dan in Oekraïne.”",
    "West-Vlaamse fotografe legt eeuwenoude sporttradities vast in fotoboek en Netflixreeks Human Playground": "Van eeuwenoude gebruiken en overgangsrituelen, tot het doorbreken van pijnbarrières, het streven naar perfectie en het vereren van dat wat heilig is… in het project \"Human Playground\" staat Hannelore Vandenbussche stil bij het \"waarom\" achter de eeuwenoude sporttradities. Ze woont ondertussen al 15 jaar in Nederland, maar heeft roots in Dadizele. \"Toen ik op reis een stam in Ethiopië aan het fotograferen was, leerde ik de Donga-stokvechters kennen. Tijdens dat spel sloegen ze elkaar soms letterlijk de kop in om het hart van een vrouw te veroveren\", vertelt Hannelore.\n\n\"Ik vond dat eigenlijk heel fascinerend en ik wou er meer over weten, maar ik vond nergens een boek over de bijzondere sporten. Daarom besloot ik om zelf een fotoboek te maken.\" Ze heeft er in totaal acht jaar aan gewerkt.",
    "Colruyt Group opent nieuwe supermarkt in Sint-Denijs-Westrem: “We zetten in op verpakkingsvrij winkelen”": "tien vragen Wat als je een vast contract hebt en negen andere vragen over het prijspla­fond\n\nGoed nieuws deze week vanuit Den Haag: er komt een prijsplafond op energie en gas. Dat betekent dat je bij een gemiddeld verbruik nooit méér betaalt dan door de overheid is vastgesteld. Hoeveel is dat precies, hoe zit het met stadswarmte en wat als je nog een vast contract hebt? We zetten de meest gestelde vragen op een rij.\n\n8:52",
    "'Ze zitten daar in een oorlogssfeer' – De Groene Amsterdammer": "Groene.nl gebruikt cookies om het websitegebruik geanonimiseerd te analyseren en noodzakelijke functionaliteiten zoals inloggen mogelijk te maken. Groene.nl gebruikt geen cookies voor advertenties en deelt geen informatie met adverteerders of social media platformen. Meer informatie is beschikbaar in onze privacy- en cookieverklaring.\n\nSluiten",
    "Voor het eerst sinds de invasie bereikt een Oekraïens schip een Afrikaanse haven": "Voor het eerst sinds de Russische invasie heeft een Oekraïens graanschip het noodlijdende Afrika bereikt. Het schip Brave Commander, dat voer onder Libanese vlag en met aan boord 23.000 ton graan, kwam dinsdag aan in de haven van Djibouti. Het graan zal onder meer worden vervoerd naar Ethiopië en kan 1,5 miljoen mensen voor ten minste een maand voeden, stelt het Wereldvoedselprogramma van de VN (WFP).\n\nDe komst van het graanschip is nog lang niet voldoende voor het oplossen van het voedseltekort in Oost-Afrika. De voedselprijzen zijn enorm gestegen – volgens de Afrikaanse ontwikkelingsbank zelfs met 40 procent – en door de droogte zijn de oogsten in veel landen mislukt, waardoor de vraag naar graan nog groter is geworden dan aan het begin van de crisis.\n\nHet WFP hoopt dat het bedrijven aanspoort om meer te investeren in het vervoer van Oekraïense essentiële goederen naar het gebied, en dat zij beseffen dat de vaarroute veilig is. Het schip deed twee weken over de tocht, en het duurt nog ongeveer week om het graan op transport te zetten naar Ethiopië.\n\nOndertussen is Oekraïne erin geslaagd het graantransport over de rivieren op gang te krijgen. Sinds maart is er 4 miljoen ton graan via de Donau vervoerd, maar het aantal en de omvang van de transporten nemen toe. Het land verscheept nu meer graan via de Donau dan op enig moment tijdens de oorlog. Zaterdag werd er nog 45.000 ton via de rivier verscheept, liet het Oekraïense ministerie van infrastructuur weten.\n\nLees ook:\n\nWaarom kan het graanschip uit Oekraïne niet lossen in Libanon?\n\nBij dalende graanprijzen zal een opkoper sneller van zijn lopende contract af willen. Handelaren maken zakelijke afwegingen en denken niet aan bakkers en hun hongerige klanten.",
    "‘Klimaatrampen zorgen voor verdubbeling hongersnood in kwetsbare landen’": "Zo ongeveer op het moment dat Oxfam Novib de laatste hand legde aan een rapport over toegenomen honger door de wereldwijde klimaatcrisis, stroomde Pakistan over. Extreme regenval zette eind augustus een derde van het land onder water, aldus klimaatminister Sherry Rehman, waardoor gigantische hoeveelheden gewassen en vruchtbare bovengrondlagen werden weggevaagd.\n\nGedurende het schrijven van het rapport was er ook de honger in verschillende landen in Oost-Afrika, waar momenteel een droogte heerst die in bijna een halve eeuw niet is voorgekomen. In Ethiopië is liefst 85 procent van de akkerbouwgrond aangetast. In Kenia, Somalië en Ethiopië samen zijn inmiddels bijna 10 miljoen stuks vee overleden door de droogte.\n\nEigenlijk hoeven de onderzoekers van het rapport Honger in een opwarmende wereld maar naar het nieuws te wijzen om hun punt te maken: klimaatverandering zorgt voor een toename van extreme honger.\n\nAcute honger verdubbeld\n\nZij hebben die stelling nu ook in cijfers weten te vatten. In de tien landen die het zwaarst door klimaatverandering zijn getroffen, zo schrijven zij, is het aantal mensen met acute honger in de afgelopen zes jaar meer dan verdubbeld.\n\nHet gaat om Somalië, Haïti, Djibouti, Kenia, Niger, Afghanistan, Guatemala, Madagaskar, Burkina Faso en Zimbabwe. Stuk voor stuk hadden die de afgelopen twintig jaar geregeld te maken met extreem weer en klimaateffecten, van droogte tot overstromingen en orkanen. In deze gebieden is het aantal mensen dat slecht aan eten kan komen, gestegen van 21 miljoen in 2016 naar 48 miljoen in 2022.\n\n‘Acute honger’ betekent dat deze mensen nog net niet op het randje van de dood zitten, maar al wel erg wanhopig zijn geworden. “Het is de fase waarin ze bezittingen beginnen te verkopen die ze eigenlijk op lange termijn nodig hebben voor hun voedselvoorziening, zoals een koe of een stuk land, puur om nú wat eten te kunnen kopen”, zegt klimaatexpert Jacqueline Persson van Oxfam. In de wanhoop gaat een koe dan soms voor 20 dollar van de hand terwijl hij eigenlijk 500 dollar waard is, zegt ze.\n\nOp het randje van de hongerdood\n\nNog eens 18 miljoen mensen uit deze landen staan momenteel op het randje van de hongerdood. “Zij hebben alles al verkocht wat er te verkopen was, hebben letterlijk niets meer en moeten direct gevoed worden.”\n\nOm uit te zoeken hoeveel mensen honger hebben in een land, maakte Oxfam gebruik van gegevens waarop ook de Verenigde Naties hun rapporten over honger baseren. Het onderzoek verschijnt aan de vooravond van een belangrijke bijeenkomst, volgende week dinsdag, waar VN-baas António Guterres om tafel gaat met president Abdel Fattah el-Sisi van Egypte. Samen met andere wereldleiders zullen zij de klimaattop voorbereiden die in november plaats zal vinden in Egypte.\n\nPersson hoopt dat de wereldleiders eindelijk eens doorpakken met een klimaatschadefonds, een idee dat al jaren boven de markt hangt, maar waar het steeds niet van komt. Voor zo’n fonds moeten rijke landen geld doneren om de schade te vergoeden die landen ondervinden van klimaatverandering, terwijl zij in veel gevallen amper hebben bijgedragen aan de opwarming die hen schade berokkent. Neem de tien landen uit het nieuwe onderzoek: zij hebben volgens Oxfam samen voor maar 0,13 procent van de wereldwijde CO 2 -uitstoot gezorgd.\n\nNiet de enige oorzaak\n\nKlimaat is niet de enige en ook niet de grootste veroorzaker van honger. Oxfam erkent dat de oorzaken van wereldhonger ‘extreem complex’ zijn. Honger ontstaat vaak uit een samenspel van een economische crisis, tekorten in toelevering (zoals tijdens de coronacrisis) en een (gewapend) conflict. In een VN-rapport uit 2021 staat dat 70 procent van alle mensen met acute honger in gebieden woont waar een conflict speelt.\n\nAan de andere kant is klimaatverandering wel weer een aanjager van nieuwe conflicten, zegt Persson. “In gebieden met watertekorten zie je vaker dat verschillende gemeenschappen tegenover elkaar komen te staan bij de verdeling daarvan. Neem bijvoorbeeld de Mekong, een rivier die door Zuidoost-Azië stroomt, en waar het ene land een dam in bouwt waarna het water minder goed doorstroomt naar het volgende land.”\n\nLees ook:\n\nHet is gortdroog in Nederland, ook elders in Europa valt weinig regen. Welke gevolgen heeft dat? Op deze pagina leest u onze verhalen.\n\nEen succesverhaal: de Afrikaanse sheaboom helpt vrouwen, vogels en het klimaat\n\nSheaboter is hip, als alternatief voor palmolie in voedsel en cosmetica. Het planten van sheabomen in Afrika is bovendien goed voor klimaat en biodiversiteit én helpt lokale vrouwen aan inkomsten.",
    "Bescheiden renteverhogingen voor Nigeria en Kenia; Ghana houdt vast": "De besluiten van deze week over de benchmarkrentetarieven blijven op het randje, zonder dat analisten een duidelijke meerderheid vinden.\n\nEen tekort aan dollars wakkert de inflatie aan in Ghana en Nigeria, maar ook in andere delen van het continent zoals Ethiopië, en ze likken allemaal nog steeds hun wonden na de golven van renteverhogingen in de Verenigde Staten die greenbacks hebben weggesluisd en binnenlandse valuta's hebben verzwakt.\n\n\"De verkrapping van de wereldwijde financiële voorwaarden en de aanhoudende stijging van de dollar zullen de toon zetten voor de komende besluiten van de centrale banken in Afrika bezuiden de Sahara\", aldus Razia Khan van Standard Chartered, die actie verwacht in zowel Nigeria als Kenia.\n\nVoor Nigeria stelde een mediaan van 10 analisten voor om de rente dinsdag met 50 basispunten (bps) te verhogen tot 14,5%. Maar terwijl vier respondenten het eens waren met de mediaan, was de rest verdeeld over geen verandering en een verhoging tot 150 basispunten.\n\nDe centrale bank van Kenia was een van de minst actieve op het continent in een verkiezingsjaar waarin William Ruto werd beëdigd als de vijfde president van Kenia. Verwacht werd dat de rente donderdag voor de tweede keer met 50 basispunten zou worden verhoogd tot 8,0%.\n\nMaar ook hier lag de uitkomst dicht bij elkaar: vijf analisten voorspelden geen wijziging, vier zagen een verhoging met 50 basispunten en twee verwachtten een verhoging met 100 basispunten.\n\nNet als in Zuid-Afrika was de inflatie in Kenia hoog, maar niet zo snel als in West-Afrika. Zuid-Afrika verhoogde vorige week zijn reporente met 75 basispunten en voor de komende twee kwartalen worden vergelijkbare verhogingen verwacht.\n\nVolgens een mediaan van negen analisten zal de rente in Ghana op 22,0% worden gehouden. Vijf respondenten zeiden geen verandering, terwijl de anderen een verhoging met 100 tot 300 basispunten verwachtten.\n\nDe Bank of Ghana heeft de rente het afgelopen jaar met 850 basispunten verhoogd, maar dat heeft niet geholpen om een einde te maken aan de daling van de munt, die een van de slechtst presterende valuta's van opkomende markten is en dit jaar meer dan de helft van zijn waarde heeft verloren.\n\n\"Wij verwachten dat de inflatie in het vierde kwartaal een piek zal bereiken en daarna zal afnemen, terwijl de cedi de afgelopen weken zijwaarts is gaan bewegen\", aldus Pieter du Preez van Oxford Economics.\n\nDe consumenteninflatie in Ghana liep in augustus op tot 33,9%, de hoogste inflatie sinds 2001 en in dezelfde maand dat de rente met 300 basispunten werd verhoogd tot 22,0%, de grootste verhoging van de rente op leningen in de geschiedenis van het land.\n\nKhan zei dat aangezien de verkrapping van Ghana nog steeds doorwerkt in de economie, \"wij geen verdere onmiddellijke renteveranderingen meer verwachten\".\n\nDe centrale bank van Ghana heeft haar komende rentebesluit verschoven van 26 september naar 7 oktober om samen te vallen met het einde van een missie van het Internationaal Monetair Fonds naar het land.",
    "Zaterdag 1 oktober braderie Immanuelkerk Driebergen": "Zaterdag 1 oktober braderie Immanuelkerk Driebergen\n\nvr 23 sep, 12:24\n\nZaterdag 1 oktober is er weer een verkoopdag in de Immanuelkerk Engweg 30 Driebergen. Van harte welkom! Verkoop vanaf 10.00 uur voor o.a. groente en fruit, boeken, rommelmarkt, kaas, kleding, enz. enz. De opbrengst van deze dag is voor de stichting Woord en Daad, hulp aan jongeren in Ethiopië met het geven van een vakopleiding.",
    "Dit doet Plan International tegen honger": "Dit doet Plan International tegen honger\n\nDe wereld staat voor een voedselcrisis. 193 miljoen mensen in 53 landen hebben dringend voedselhulp nodig. Door een opeenstapeling van, conflicten, klimaatverandering en voedselschaarste staat de toekomst van kinderen op het spel. In onder meer Zuid-Sudan, Ethiopië en Kenia schaalt Plan International haar programma’s op het gebied van voedsel, geld en tegoedbonnen en kindbescherming daarom snel op.\n\nConflicten\n\nZestig procent van de honger wereldwijd wordt veroorzaakt door conflicten of onveiligheid, blijkt uit een rapport van het World Food Programme. Op zoek naar bescherming worden kinderen en families gedwongen al hun bezittingen achter te laten en te vluchten. Daarnaast zijn door het conflict in Oekraïne de prijzen van brood en andere tarweproducten wereldwijd geëxplodeerd.\n\nKlimaatverandering\n\nStijgende temperaturen, aanhoudende droogte of juist extreme regen hebben steeds meer gevolgen voor boeren en hun oogsten. Zo mislukken in de Hoorn van Afrika oogsten seizoen na seizoen door het uitblijven van regen en is vee gestorven of sterk verzwakt. Boeren raken daardoor hun bron van inkomsten kwijt. Vee vormt ook een belangrijke voedselbron voor kinderen, maar verzwakte dieren geven nauwelijks melk. Ook leveren zij daardoor op de veemarkt bijna geen geld meer op.\n\nInvloed van honger op onderwijs\n\nHoe ver zou jij lopen voor water of school? Voor de twaalfjarige Nasra uit Tana River County in Kenia is dat ongeveer vijftig kilometer per dag. Door de aanhoudende droogte moet zij steeds verder lopen voor water, wat de situatie verergert. Iedere ochtend en middag loopt ze in de brandende zon met een paar andere meisjes uit haar dorp naar de dichtstbijzijnde waterbron, twaalf kilometer verderop.\n\nTegen de tijd dat ze terug is, is ze te laat of te hongerig om naar school te gaan. Ze zegt: “Ik krijg vaak hoofdpijn. Als ik op school ben, kan ik me nauwelijks concentreren omdat ik zo moe ben en honger heb.”\n\nSchool is voor kinderen als Nasra vaak de enige plek waar ze een maaltijd krijgen, omdat er thuis niet genoeg eten is. Als ouders het schoolgeld niet meer kunnen betalen of wanneer scholen sluiten in de vakantie, hebben deze kinderen niets te eten.\n\nDoordat steeds meer kinderen uitvallen en leerkrachten migreren naar andere gebieden waar meer voedsel of werk is , worden scholen gesloten. Hierdoor kan de rest van de kinderen in de gemeenschap ook niet meer naar school of moeten ze verder lopen naar de dichtstbijzijnde school.\n\nMeisjes zijn het kwetsbaarst\n\nDe lange wandelingen naar school en water stellen meisjes bloot aan de risico’s van mishandeling en seksueel geweld. Hibbaq (18) uit de Togdheer regio in Somaliland vertelt: “We lopen lange afstanden om naar school te gaan en we zijn bang dat we op een dag iemand tegenkomen die ons zal mishandelen. Om dat risico te verkleinen halen we meestal water in groepjes. Maar als mijn buren al water hebben moet ik wel alleen gaan.”\n\nIn veel culturen in in deze regio’s is het gebruikelijk dat meisjes voor hun familie koken, maar zelf als laatste eten. Als er te weinig eten is, slaan zij de maaltijd over. Hierdoor lopen meisjes een groter risico op honger en ondervoeding.\n\nDe droogte heeft ook een grote invloed op hygiëne. Als er niet voldoende water is voor dagelijks gebruik, kunnen mensen zich minder wassen en verzorgen. Hierdoor is er een verhoogde kans op infectieziekten. Meisjes lopen een groter risico, omdat tijdens de menstruatie een goede hygiëne extra belangrijk is.\n\nMeer kindhuwelijken, tienerzwangerschappen en kinderarbeid\n\nDoor voedselschaarste zijn gezinnen vaak ten einde raad. Om wat extra geld voor het gezin te verdienen, worden kinderen van school gehaald om te werken. Uit wanhoop dwingen ouders hun dochters om te trouwen. Als een meisje uitgehuwelijkt wordt, heeft de familie een mond minder te voeden. Ook ontvangt de familie wat geld of vee als bruidsschat. Na een huwelijk raken meisjes vaak snel zwanger en keren ze zelden terug naar de schoolbanken.\n\nDe dertienjarige Faisa uit de Togheer regio in Somalië vertelt dat ze bang is om uitgehuwelijkt te worden aan een oudere man. “Ik zie dat veel meisjes naar de stad worden gestuurd om te werken of te trouwen in ruil voor geld. Iedere keer als ik een man met mijn moeder zie praten, ben ik bang dat ze een overeenkomst over mij sluiten.”\n\nDit doet Plan International (onder meer) tegen honger\n\nPlan International is actief in veel van de zwaarst getroffen landen met programma’s voor onder andere schoolvoeding, hulp in de vorm van geld en tegoedbonnen en kindbescherming . Ook ondersteunt Plan International bij het herstel van bestaansmiddelen en de distributie van zaden of vee.\n\nZuid-Sudan 131.000 mensen in Aweil East, Koch, Malakal, Fashoda, Wau and Pibor worden ondersteund bij hun levensonderhoud. • Huishoudens ontvangen landbouwbenodigheden om zelf voedsel te kunnen verbouwen\n\n• Ondernemers krijgen training in duurzame landbouw en klimaat\n\n• Waardebonnen en geld om in hun eerste levensbehoeften te voorzien\n\nKenia • Uitdelen van geld en voedsel tegen directe voedselonzekerheid\n\n• Aanbieden van dagelijkse maaltijden op scholen\n\n• Verstrekken van kant-en-klare dieetvoeding aan zwangere vrouwen of vrouwen die borstvoeding geven\n\n• Ondersteuning van meisjes en vrouwen die zijn uitgehuwelijkt of te maken hebben gehad met geweld.\n\nEthiopië • Uitdelen van cash transfers om voedselzekerheid te verbeteren en daarmee bijvoorbeeld kinderarbeid en uithuwelijking te voorkomen\n\n• Uitdelen van verbeterde zaden voor gewassen die beter bestand zijn tegen droogte\n\n• Vaccinaties voor vee om nog meer sterfte van vee te voorkomen\n\n• Herstel van aangetaste akkers\n\nSomalië In Somalië is Plan International actief in de Todgheer, Sool en Bay regio’s. • 18.000 mensen krijgen noodwater via vrachtwagens. Ieder huishouden krijgt 30 liter per dag.\n\n• 17.000 mensen krijgen maandelijkse cash transfers voor voedsel en andere basisbehoeften",
    "Boeing schikt voor 200 miljoen dollar met toezichthouder beurs": "Vliegtuigfabrikant Boeing heeft een schikking van 200 miljoen dollar (205 miljoen euro) getroffen met de Amerikaanse toezichthouder voor de beurshandel. Oud-topman Dennis Muilenburg van Boeing gaat akkoord met een boete van 1 miljoen dollar. Dat heeft de Securities and Exchange Commission (SEC) donderdag bekendgemaakt.\n\nBoeing wordt beschuldigd van het onjuist en onvolledig informeren van beleggers over de veiligheid van zijn 737 MAX-toestellen. Met de schikking koopt Boeing verdere vervolging door de SEC af.\n\nDe toezichthouder opende een onderzoek naar het Amerikaanse concern na twee dodelijke ongelukken met de 737 MAX in 2018 en 2019. Bij crashes in Indonesië en Ethiopië kwamen in totaal 346 mensen om het leven.\n\nDe SEC schrijft dat het beursgenoteerde bedrijf heeft gefaald in het verstrekken van eerlijke en waarheidsgetrouwe informatie met betrekking tot de beide ongelukken. Boeing en topman Muilenburg wisten volgens de toezichthouder dat er veiligheidsproblemen waren met de 737 MAX na de eerste crash in 2018. Toch verzekerden het bedrijf en de directeur het publiek dat het toestel „net zo veilig was als elk ander vliegtuig”.\n\nInformatie achtergehouden\n\nNa de tweede crash in 2019 bleef het concern bij deze mening, aldus de toezichthouder. Zo benadrukte Muilenburg in een presentatie voor investeerders en beursanalisten dat Boeing de correct procedure had gevolgd om de 737 MAX te laten certificeren. Elk nieuw vliegtuig moet worden goedgekeurd door de luchtvaartautoriteiten van landen waar het vliegt. Destijds wist de Boeing-top al – ook op schrift – dat het bedrijf cruciale veiligheidsinformatie had achtergehouden voor de luchtvaartautoriteiten.\n\nDoor het publiek en investeerders te misleiden probeerden Boeing en Muilenburg het geschonden image van de fabrikant te herstellen, „ondanks het feit dat zij op de hoogte waren van incorrecte informatie”. Boeing en Muilenburg benadrukken dat de schikking niet betekent dat zij de beschuldigingen ontkennen of toegeven.\n\nNa onderzoek bleek dat beide ongelukken werden veroorzaakt door een probleem met een automatisch vliegcontrolesysteem. Dit Maneuvering Characteristics Augmentation System (MCAS) moest zorgen dat de 737 MAX stabiel zou blijven vliegen. In plaats daarvan zorgde foutieve informatie van een sensor dat de neus van beide verongelukte toestellen naar de grond werd gedrukt. De piloten bleken niet in staat om de automatische manoeuvre te corrigeren.\n\nCrash in Javazee\n\nIn oktober 2018 crashte een 737 MAX-toestel van de Indonesische maatschappij Lion Air in de Javazee. En in maart 2019 drukte het MCAS een 737 MAX van Ethiopian Airlines vlak bij de Ethiopische hoofdstad Addis Abeba met de neus in de grond.\n\nUit onderzoek in opdracht van het Amerikaanse Huis van Afgevaardigden bleek niet alleen het probleem met het computersysteem. Het rapport legde ook bloot hoe de Amerikaanse luchtvaarttoezichthouder Federal Aviation Authority (FAA) zich jarenlang had laten inpakken door medewerkers van Boeing. Extra training voor piloten die zouden vliegen met het MCAS was niet nodig, stelden medewerkers van Boeing tegen de FAA.\n\nDe schikking met de SEC – voor het misleiden van investeerders – is niet de enige rechtszaak na de crashes met de 737 MAX. Eerder trof Boeing onder meer een schikking van 2,5 miljard dollar (aan boetes en compensatie) met het Amerikaanse ministerie van Justitie en de FAA. Volgend jaar staan nog rechtszaken met nabestaanden van slachtoffers op het programma.\n\nNa beide crashes hebben luchtvaartautoriteiten in de hele wereld de 737 MAX bijna twee jaar aan de grond gehouden. Dat Boeing zijn beoogde bestseller niet mocht verkopen heeft de fabrikant naar schatting 20 miljard dollar gekost. Inmiddels vliegt het toestel weer bijna overal.\n\nBoeing wacht nu op certificering van twee nieuwe typen van de 737 MAX, een kleinere en een grotere variant van de eerste MAX. De Ierse budgetmaatschappij Ryanair wacht al maanden op de grotere 737 MAX-10. Als de certificering niet dit jaar is afgerond, vreest Boeing dat de FAA eist dat het bedrijf het ontwerp van de cockpit geheel vernieuwt.",
    "De hemel en de hel van oom Marcel": "De hemel en de hel van oom Marcel\n\nDe laatste jaren van zijn leven als witte pater, bracht oudoom Marcel door in een klooster te Antwerpen. Zijn beide broers waren inmiddels overleden en omdat de rest van de familie weinig interesse in hem betoonde, nodigde hij m’n moeder en mij uit om couscous te gaan eten in een Marokkaans restaurant.\n\nWant wij waren wél geboeid door zijn spannende verhalen over zijn missiewerk in Ethiopië en andere ontwikkelingslanden.\n\nZo was Marcel eens oog in oog komen te staan met een enorme zwarte cobra. En was hij bijna gedood door kogels van rebellen. Ook van malaria werd hij niet gevrijwaard. „Dat was écht de hel”, vertelt hij ons bij een glaasje rode wijn en een mooi stuk lamsvlees.\n\nMaar hij had ook veel dankbaarheid gezien in de ogen van de inheemse bevolking nadat hij schooltjes voor hen had gebouwd. Hij gaf ook een tijdje les aan Afrikaanse tieners. Voor hem leek Afrika toen bijna de hemel op aarde, ondanks de alomtegenwoordige armoede daar.\n\nRoeping\n\nIntussen breekt Marcel het brood en geeft ons een stukje. Hij bekent dat hij als jongeman in alle geheim voor zijn roeping koos en vervolgens Arabisch ging studeren in Tripoli.\n\nNa 33 jaar zwaar missiewerk kreeg hij onverwacht de kans om bij Paus Johannes Paulus II te gaan werken als bibliothecaris in het Vaticaan. Hij werkte daar graag, maar veel kreeg hij de Paus niet te zien. Toch viel er op een goede vrijdag in onze brievenbus een grote enveloppe, afzender Vaticaan. Marcel had een mooie foto opgestuurd waar hij samen met Zijne Heiligheid poseerde.\n\n„Ja dat herinner ik me nog, dat was in 1983″, beaamt Marcel. „Maar eigenlijk moest ik voor die foto in een lange rij van geestelijken wachten tot het mijn beurt was”, geeft hij een beetje verlegen toe.\n\nGlimlachend schenkt hij ons nog wat muntthee bij. Het was meteen ons laatste avondmaal, want hij overleed twee dagen later aan een hartaanval, op Paaszondag.",
    "DP wil miljarden van China Merchants om terminalroof Djibouti": "DP World gaat miljarden dollars schadevergoeding eisen van havengroep China Merchants Group (CMG) omdat die Djibouti ertoe heeft aangezet DP World het land uit te zetten en een terminal over te dragen aan China Merchants.\n\nDat kondigt de groep uit Dubai aan naar aanleiding van een definitieve uitspraak van het Hof van Beroep van Hongkong in de zaak over de Doraleh Container Terminal, die is uitgemond in een slepende juridische strijd. Het staatsbedrijf CMG kan niet tegen de uitspraak van het hof in beroep.\n\nDe zaak gaat terug tot 2018, toen Djibouti de lopende concessie van DP World voor de exploitatie van de Doraleh Container Terminal introk, de aandelen in de terminal nationaliseerde en die vervolgens overdroeg aan CMG. De groep uit Dubai liet het er niet bij zitten en spande een reeks rechtszaken aan tegen de Republiek Djibouti en tegen China Merchants. DP stelt dat het tot nu toe al die zaken heeft gewonnen.\n\nSchadevergoeding\n\nZo bepaalde het London Court of International Arbitration (LCIA) begin dit jaar dat Djibouti een schadevergoeding van 200 miljoen dollar moet betalen over de periode van februari 2018 tot eind 2020. Volgens DP was dat al de achtste beslissing van een internationale rechtbank of tribunaal in zijn voordeel en staat de teller voor Djibouti inmiddels op 686,5 miljoen dollar, nog zonder zonder wettelijke rente.\n\nNu richten de Dubais hun pijlen dus op CMG. Ze zullen zich daarbij niet beperken tot de Doraleh Container Terminal, maar nemen ook investeringen van China Merchants in andere havens en projecten in het vrijhavengebied in het Oost-Afrikaanse land onder de loep.\n\nVolgens DP is de Doraleh Container Terminal de grootste werkgever en ook de grootste inkomstenbron in het nog geen miljoen zielen tellende land aan de zuidelijke ingang van de Rode Zee. Volgens waarnemers kwam Djibouti tot het besluit om DP World te weren nadat het bedrijf een corridor had opgezet voor de in- en uitvoer van het landinwaarts gelegen Ethiopië. Djibouti dreigde daardoor zijn bijna-monopolie in het vervoer van en naar dit land kwijt te raken. Met 110 miljoen inwoners is Ethiopië de grootste economie in de Hoorn van Afrika.\n\nDjibouti verklaarde eerder al voorbereid te zijn op een boete van een half miljard, maar zal het vonnis nochtans flink in de portemonnee gaan voelen. Een half miljard dollar staat gelijk aan ongeveer een kwart van het bruto nationaal product van het Afrikaanse land.",
    "Caprioolkinderen viert jubileum ‘op zijn Opwijks’ met nieuw bier en wielerkoersen": "Eddy De Nil (centraal) en de peters Stijn Coninx en Gunther Verspecht (Stash) klinken op 20 jaar Caprioolkinderen met een Capri-Ale. — © Erik Gyselinck\n\nOpwijk\n\nEddy De Nil (62) lanceert een nieuw bier naar een oud, beproefd Opwijks recept op de streekbierenmarkt voor 20 jaar Caprioolkinderen en 60 jaar verzekeringskantoor met zijn naam. Zondag 4 september van 11 tot 18 uur zijn de Markt en andere straten in het centrum van de gemeente beperkt bereikbaar.",
    "‘Nederlander gaat het liefst naar bloemist voor bloemen’": "De sierteeltsector is de derde exportsector van Nederland, laat Wesley van den Berg weten. Hij is manager bij Floridata, een dataplatform van en voor de sector. Hier zijn de meeste cijfers over de Nederlandse sierteelt wel te vinden. Wist je bijvoorbeeld dat de totale groothandelswaarde (niet te verwarren met de consumentenwaarde) van bloemen en planten in 2021 8,4 miljard euro bedroeg? 7,3 miljard euro daarvan staat op de exportbalans – 83 procent van het totaal. De resterende 1,1 miljard euro was de handelswaarde in Nederland. Van den Berg legt uit dat de handel in bloemen en planten voor het grootste deel plaatsvindt op de bloemenveilingen van Royal FloraHolland, onder meer in bloemenhub Aalsmeer. De bloemen die hier worden geveild komen uit Nederland en vele andere landen. De lijst van importlanden wordt aangevoerd door Kenia; hier kwam in 2021 14,4 procent van de import vandaan, goed voor 343 miljoen euro. “Veel mensen hebben problemen met de klimaatafdruk van geïmporteerde bloemen en planten, en dat is zeker niet onterecht. Tegelijkertijd zijn miljoenen huishoudens in Kenia afhankelijk van de sierteelt. Alleen al in Kenia zijn 150.000 vaste werknemers in dienst, naast de seizoensarbeiders. Ook uit andere verre landen zoals Ecuador, Ethiopië en Colombia worden veel bloemen en planten geïmporteerd en ook daar zijn zeer veel mensen afhankelijk van deze handel voor hun dagelijks brood”, zegt Van den Berg hierover.\n\nMeetbare duurzaamheid\n\nEr wordt overigens hard gewerkt aan duurzaamheid; net als veel andere sectoren heeft ook de sierteelt hiervoor doelen opgesteld. In 2025 moet tenminste 90 procent van de sierteelt verantwoord geproduceerd en verhandeld worden. Die ambitie is uitgesproken door het Floriculture Sustainability Initiative (FSI), dat in 2013 werd opgericht en onder andere Albert Heijn, Jumbo en Aldi onder haar leden kent. Via de Sustainable Sourcing Scan maakt Floridata duurzaamheid meetbaar, bijvoorbeeld door de inkoop te monitoren. Handelsbedrijven krijgen hierdoor inzicht en kunnen kwekers waar zij van inkopen, aansporen om duurzaamheidscertificaties te behalen om zo een bijdrage te leveren aan de doelstellingen van het FSI.\n\n\n\nMiljarden aan bloemen\n\nVan den Berg erkent dat het moeilijk is grip te krijgen op de handel in bloemen en planten: “Er zijn zoveel verschillende verkoopkanalen in binnen- en buitenland. De handel gaat vaak via de veilingen, waar ook tussenhandelaars zijn, die de producten verhandelen naar de eindklant. Een supermarkt in Zweden bijvoorbeeld, een tuincentrum in München of een bloemist in Milaan. Of een verkooppunt in Nederland.” Wat het extra ingewikkeld maakt, is de mix van import en export.\n\nEen boeket kan immers bestaan uit bloemen van verschillende afkomsten. Floridata heeft in kaart gebracht wat in 2021 de exportwaarde is geweest per afzetkanaal. Daaruit blijkt dat 32 procent naar een supermarkt of warenhuis is gegaan, 30 procent werd ingekocht door een importerende groothandel, 14 procent door een tuincentrum of bouwmarkt, 9 procent kwam terecht onder het kopje cash & carry (een bloemenhub waar bloemisten hun inkopen doen), 7 procent bij een bloemenwinkel en 8 procent onder het kopje ‘overig’. De top 10 van exportlanden wordt (al tientallen jaren) door Duitsland aangevoerd. Bijna een kwart (24,8 procent) van de export gaat naar onze oosterburen, met een waarde van 1,8 miljard euro. Ook het Verenigd Koninkrijk haalt voor ruim een miljard euro bloemen uit Nederland (dat zijn dus niet per se Nederlandse bloemen).\n\nFrankrijk, Italië en Polen maken de top 5 vol. Op de 9e plek staat Rusland. “Rusland was een hele belangrijke afnemer van bloemen in 2021 en daarvoor. Op 8 maart vieren ze er Internationale Vrouwendag en dat gaat gepaard met heel veel bloemen. Die ene dag in het jaar was altijd goed voor een derde van de bloemenomzet naar Rusland. Door de oorlog en het handelsembargo is daar wel verandering in gekomen.”\n\nLiever de bloemist of het tuincentrum\n\nVan den Berg: “We monitoren vooral op de exportlanden, door de gegevens van 177.000 debiteuren (afnemers van bloemen en planten) te verzamelen en analyseren. Voor Nederland hebben wij geen splitsing gemaakt en daarom weten we niet hoeveel van die 1,1 miljard Nederlandse handelswaarde – waarvan de consumentenwaarde overigens zo’n 2,3 miljard euro bedroeg – bij de supermarkten kwam te liggen. Ik schat dat tegen de 50 procent van de consumentenwaarde van bloemen en planten in 2021 via de bloemisten is verkocht en ook een behoorlijk deel via de tuincentra voor met name planten. De supermarkten zullen iets minder dan 20 procent van de waarde vertegenwoordigen. Nederlanders gaan liever naar de bloemist voor hun bloemen of het tuincentrum voor hun planten. Maar vanwege de lagere prijzen en het gemak kiest de consument ook voor de supermarkt. Overigens zouden we de splitsing naar afzetkanalen wel verder kunnen onderzoeken. Het zou betekenen dat we 29.000 Nederlandse afnemers – bloemisten, supermarkten, tuincentra, hoveniers, groothandelaren et cetera – naar afzetkanaal moeten labelen, en dat is een tijdrovende klus. Het is spannend om te weten wat de ontwikkelingen zijn de komende tijd als gevolg van de energiecrisis en alsmaar oplopende inflatie. Blijven consumenten bereid een bloemetje of plantje te kopen?”\n\nBron: Levenmiddelenkrant",
    "Sanne wordt gek van piepende rookmelder buren: 'Ik kan hier niet blijven'": "Een piepend geluid dat klinkt als een vrachtwagen die achteruitrijdt. Dat hoort Sanne Geurts nu al dagenlang in haar huis in de Bossche wijk Maaspoort. Het is de rookmelder aan de achterkant van het huis van haar buurman, die constant afgaat. En die buurman vertrok vrijdag voor twee maanden naar zijn thuisland Ethiopië.\n\nEven was er hoop voor Sanne. Dinsdagmorgen hield het eindeloze gepiep van de rookmelder plotseling op. Maar lang duurde de feestvreugde niet, even later begon het gepiep weer. Voor Sanne is de maat vol: \"Ik kan hier niet blijven wonen, ik ga vanmiddag naar mijn ouders en blijf daar voorlopig slapen\".\n\nHet piepende geluid maakt de jonge vrouw knettergek: \"Ik kan niet slapen, iedere keer als ik bijna inslaap dan begint dat ding weer te piepen en het geluid komt zelfs boven mijn TV uit\". De eerste actie die zij ondernam was bellen met de woningbouwvereniging Zayaz. Die liet weten niets te kunnen doen, omdat de buurman onbereikbaar is.\n\nOndertussen wordt de geluidsoverlast zo erg dat sommige mensen in de buurt overwegen om dan zelf maar actie te ondernemen en een ruit in te gooien, om de rookmelder uit te kunnen zetten, zegt Sanne. \"Als mensen niet meer kunnen slapen, dan gaan ze een keer een grens over\".\n\nZelf heeft ze advies ingewonnen bij het juridisch loket. Daar zeggen ze volgens Sanne dat in uitzonderlijke situaties de verhuurder het huis mag ingaan: \"En dit is een uitzonderlijke situatie, want het duurt nog zeker twee maanden voordat de bewoner weer thuis is\".\n\nSanne is de wanhoop nabij. Vannacht belde ze de politie. Die kwam kijken, maar ze zei ook dat ze hiervoor de woning niet binnen mag dringen. \"Neem maar oordopjes\", was het advies. En de politie adviseerde haar om een brief op de deur te plakken, voor het geval iemand de plantjes water zou komen geven.\n\n\"Ik hoop maar dat er snel iemand komt\", zegt ze. Ze laat het er niet bij zitten en overweegt een advocaat in de arm te nemen. De rookmelder, met de naam Fire angel, is voor haar een Fire Devil, zegt ze lachend.",
    "“Generaties Belgen hebben hier een beeld van stereotypen en racisme over Afrika gevormd”: de man die het AfricaMuseum dekoloniseerde": "Na 21 jaar als directeur van het AfricaMuseum in Tervuren, gaat Guido Gryseels (70) met pensioen. Toen hij er toekwam, was het nog een koloniaal museum met een collectie die de weldaden van de Belgen in Congo bezong. Hij maakte er een motor van dekolonisatie van. “Generaties Belgen hebben hier hun beeld van Afrika gevormd. Een beeld vol stereotypen en racisme. Dat moeten we onder ogen zien en veranderen.”",
    "Nergens zonder weg in Brussel": "Verdwalend in eigen land kijkt Rik Van Puymbroeck naar wat verwondert en soms overdondert.",
    "Wordt het Abdi Nageeye of slaan de Afrikanen toe tijdens de Dam tot Damloop?": "Zaandam\n\nWordt het de Nederlandse winnaar van olympisch zilver op de marathon, Abdi Nageeye? Of slaan de Afrikanen toe tijdens de Dam tot Damloop? En waar zijn Khalid Choukoud en Richard Douma toe in staat?\n\nEr verschijnt zondag een stevig rijtje kanshebbers aan de start in Amsterdam. De Nederlandse troeven Nageeye, Choukoud en Zaandammer Douma (lopend met startnummer 8) moeten de concurrentie aan met Solomon Berihu uit Ethiopië, de winnaar van de meest recente editie in 2019 in een tijd van 45.51 minuten.\n\nOok de Kenianen Geoffry Kipchumba, Peter Kipsirat en Charles Langat staan als potentiële winnaar te boek.\n\nBij de vrouwen is Lonah Salpeter favoriet. De 33-jarige atlete uit Israël pakte tijdens het WK atletiek in Eugène een knappe bronzen plak op de marathon. Bovendien heeft ze in 2018 de Dam tot Damloop al eens gewonnen. Margaret Kipkemboi en Sharon Kemboi gelden als haar belangrijkste concurrenten. Susan Krumins - derde in 2019 - geldt als belangrijkste Nederlandse troef.\n\nOok Maureen Koster, Jill Holterman (die als Zaandamse voor eigen publiek loopt), Diane van Es en Ruth van der Meijden verschijnen aan de start.",
    "Diaconale middag als voorproefje van de Internationale dag van de Armoede": "Diaconale middag als voorproefje van de Internationale dag van de Armoede\n\nma 26 sep, 11:17\n\nALPHEN AAN DEN RIJN - Met een diaconale middag op zaterdag 1 oktober neemt De Lichtkring van 15.00 tot 17.30 uur een voorproefje op de ‘Internationale dag van Armoede’. “Als Diaconie, een onderdeel van de Protestantse kerk aan de Amerikalaan 91, zijn we er voor mensen die financiële ondersteuning nodig hebben”, zegt voorzitter Menno van Doorn. “Die ondersteuning bieden we op verschillende manieren en samen met veel andere organisaties.”\n\nRijk Huisman\n\n“We zijn er voor alle Alphenaren”, laat Van Doorn verrassend weten. “Wie een financiële hulpvraag heeft kan bij ons terecht. Als het nodig is verwijzen wij door naar een van de vele organisaties waar we contacten mee hebben. We zijn vooral preventief bezig en werken eropaan dat mensen niet in armoede terecht komen of zelfs een beroep moeten doen op de gemeentelijke schuldhulpverlening.”\n\nStille hulp\n\nDe Diaconie werkt op basis van vertrouwelijkheid. “Zelf noemen we dat ‘stille hulp’. De diaconieën kunnen niet alleen adviezen geven, maar beschikken ook over financiële middelen die ingezet kunnen worden. In een gesprek moet duidelijk zijn wat de vraag achter de vraag is en hoe iemand het beste kan worden geholpen. Een onverwachte nota die niet kan worden betaald zorgt voor de nodige stress en als wij die weg kunnen nemen, door bijvoorbeeld de betaling tijdelijk voor onze rekening te nemen, is dat al winst.”\n\nVan Doorn laat zich niet voorstaan op successen die de Diaconie met deze aanpak heeft geboekt, maar weet wel waar deze vaak aan te danken zijn. “Bij veel organisaties staan diaconieën bekend als ‘de helper waar geen helper is’ en is het duidelijk dat er geen sprake is van eigen belang. Omdat er minimaal diakenen betrokken zijn bij een aanvraag kunnen we slagvaardig en besluitvaardig zijn.\n\n‘Er gebeurt veel achter de schermen’\n\nDe interne lijnen zijn kort en zo nodig schakelen we een andere organisatie in. Via het Diaconaal Platform Alphen (D.P.A.) beschikken we over een groot netwerk. Bovendien kunnen we via het D.P.A., waar zo’n 24 Alphense kerken en geloofsgemeenschappen bij betrokken zijn, kennis en ervaring uitwisselen. Dat is echt heel bijzonder.”\n\nHelpende hand\n\nDe Diaconie biedt niet alleen financieel een helpende hand. Van Doorn geeft een actueel voorbeeld: “Voor vluchtelingen uit Oekraïne had de gemeente een aantal ledikantjes nodig. Hiervoor deed zij een beroep op het D.P.A. en binnen vier dagen was alles geregeld. Er gebeurt veel achter de schermen.”\n\nDe Lichtkring houdt de middag, maar geeft vooral organisaties uit haar netwerk de gelegenheid om zich te presenteren. “De Voedselbank, de Kledingbank, de Penitentiaire Inrichting en Oikocredit Nederland zijn direct betrokken bij het onderwerp ‘geldzaken’. Hetzelfde geldt voor Vrijwillige Ouderen Adviseurs van de Protestant Christelijke Ouderenbond en zij betrekken ook collega’s van andere bonden in hun presentatie. Ook wordt de rol van onder meer de gemeente Alphen, het Gilde, stichting Geldzorg en de Papierwinkel belicht.”\n\n‘We zijn er voor alle Alphenaren’\n\nWie belangstelling heeft voor het werk van de Hospice, Mantelzorg, stichting Gered Gereedschap, stichting Nieuwe Alphenaren, Amnesty International, IVN, Micha cursus, de kledingketting van het Groene Kerk Café, wijktuin De Alphense Wetering in Kerk en Zanen, Moldavië-project Bethanië, stichting Desta Ethiopië en de presentatie / verkoop van producten uit Moldavië, is bij de Lichtkring aan het juiste adres.",
    "Stokoude tand gevonden in Georgië": "Archeologen hebben in Georgië een mensentand van 1.8 miljoen jaar oud gevonden. De tand is gevonden in de buurt van een plek waar twee jaar geleden ook al schedels zijn gevonden.\n\nVolgens de onderzoekers is de tand het bewijs dat in Georgië heel vroeger één van de oudste mensensoorten leefde. Door de tand te onderzoeken, hopen de onderzoekers meer te weten te komen over hoe mensen daar vroeger leefden.\n\nAfrika\n\nDe eerste mensensoorten leefden volgens onderzoekers in Afrika. Eerder werden er in Ethiopië overblijfselen van een onderkaak ontdekt, die zo'n 2,8 miljoen jaar oud zouden zijn. Wetenschappers denken dat mensen vanaf daar zijn gaan verhuizen en zo over de rest van de wereld verspreid zijn geraakt.\n\nDe archeologen in Georgië:\n\n",
    "Hardloopnieuws Halve marathon in Kopenhagen: 15 mannen binnen uur over finish (video) – Hardloopnieuws": "De halve marathon in Kopenhagen vestigt een bijzonder record. Er blijven 15 mannen onder het uur. Afrikaanse atleten domineren de wedstrijd. De zege’s gaan naar Ethiopië. De 22-jarige Milkesa Mengesha wint bij de mannen in 58.58 min. (pr). De snelste vrouw is Tadu Teshone in 1.06.13u. (pr). Er zijn 25.000 inschrijvingen in de Deense hoofdstad.\n\nEen grote groep mannen blijft lang bij elkaar. Bij de finish zijn de verschillen klein. Na Mengesha wordt de winnaar van vorig jaar Amedework Walelegn tweede (Eth., 59.05). Derde is de Keniaan Felix Kipkoech (59.07). Debutante Tsige Gebreselama (Eth.) lijkt te gaan winnen, maar zo’n twee kilometer voor de finish wordt ze achterhaald door Teshone. Bijzonder is ook de 59.53 min. van de Zwitser Tadesse Abraham (veertiende). Volgens berichten is hij de eerste 40-plusser, die onder het uur blijft. Met zijn persoonlijk record blijkt zijn voorbereiding op de New York-marathon prima. Hij loopt geen nationaal record, want dat staat op naam van Julien Wanders. Hij maakt na lange afwezigheid zijn rentree met 1.03.47u. De Deense kampioenen in Kopenhagen zijn Jacob Sommer Sorensen (1.03.15) en Nanna Bové (1.11.49).",
    "“Enkutatash! Ethiopisch-Eritrese Nieuwjaarsviering”": "Op 10 en 11 september is er een bijzondere Ethiopisch-Eritrees oudejaarsavond en nieuwjaarsviering in Amsterdam! Twee dagen lang kunnen bezoekers zich wentelen in de rijke cultuur van Oostelijk Afrika. Entree is gratis!\n\nIn september worden Ethiopië en Eritrea bedekt met gele Meskel bloemen. Dit moment brengt het koptisch-orthodoxe nieuwe jaar: Enkutatash! Kinderen maken tekeningen, buren feliciteren elkaar, er wordt gegeten, gedanst en koffie gedronken. Iedereen kleedt zich op zijn best. Vrouwen en meisjes zingen terwijl de mannen een ritueel vuur genaamd, “Chibbo” branden, om oude boze geesten weg te jagen, zodat er nieuwe goede geesten kunnen komen.\n\nOp zaterdag 10 september is er in de OBA (Oosterdokskade 143) van 19.00 tot 22.00 een speciale avond met lezingen, debat, poëzie, mode, Ethiopische koffie en snacks. Op zondag 11 september wordt het feest tussen 13.00 en 18.00 voortgezet in PLLEK (Neveritaweg 59), met onder meer een tekenworkshop voor kinderen, heerlijk Ethiopisch eten, koffieceremonies, modeshows en de Ethiopisch/Eritrese cassette collectie van DJ Terrie Ex. Als swingende afsluiter speelt de achtkoppige Ethiopisch/Eritrese groep Entoto Band na een drukke festivalzomer hun eerste officiële concert in Amsterdam. Na afloop branden we samen het rituele “Chibbo” nieuwjaarsvuur.\n\nDeze festiviteiten, georganiseerd door Kibret Mekonnen (Aimiro Media, Afro-Bieb) en Joep Pelt (Entoto Band, Stichting Guitar Globetrotter), worden mede mogelijk gemaakt door steun van het Amsterdam Fonds Voor De Kunst.\n\nMeer informatie: www.enkutatash.nl",
    "Van Douwe Egberts tot Rombouts: waarom bijna al onze koffie is gemaakt met dezelfde boon (en dat echt niet goed is)": "Mooi geroosterde, bruine bonen die een smaakexplosie geven in je mond. Maar wist je dat zo goed als alle Belgische koffie is gemaakt met dezelfde soort boon? Koffie-doctorandus Yves Bawin (ILVO) vertelt ons hoe dat kan en waarom dat slecht nieuws kan zijn voor de toekomst. “Amper één plantje had de reis van Indonesië naar Nederland overleefd. Dat plantje is de basis van onze huidige koffieteelt.”\n\n“Als we over koffie spreken, kunnen we twee belangrijke soorten onderscheiden”, vertelt Bawin (ILVO – UGent – KU Leuven – Plantentuin Meise). “Je hebt die met Arabica bonen en die met Robusta bonen.” De Arabica boon is meestal zoet en zacht, met een aroma van suiker en fruit. De Robusta bonen hebben eerder een stevige, bittere smaak. “Belgische koffieproducenten werken voornamelijk met de kwalitatieve Arabica bonen.”\n\nMaar hoe komt het dan dat Douwe Egberts zo anders is dan bijvoorbeeld een Rombouts-koffie? “Dat heeft te maken met verschillende factoren. Het gaat dan wel om dezelfde soort boon, maar onder meer de verwerking ervan heeft een grote invloed op de smaak. Zo ligt het er bijvoorbeeld aan hoe lang en op welke temperatuur een boon geroosterd is, en hoe de koffie precies vermalen wordt.”\n\nWaarom alleen Arabica?\n\n“De wilde Arabica koffieplant groeide oorspronkelijk in de bergregenwouden van Ethiopië”, vertelt Bawin, die een genetische stamboom maakte van arabica koffie. “Eeuwenlang werd deze plant vooral geteeld door de lokale bevolking, op een uitzondering in het huidige Jemen na. Maar vanaf de 16de eeuw begon de interesse in koffie te groeien. Meer en meer Arabieren begonnen koffiebonen te exporteren, en ook in Europa raakt koffie bekend als een luxeproduct.”\n\nQuote Volgens de legende verborg een monnik zeven zaden in zijn mantel en smokkelde die zo naar India. Van daaruit werd de arabica boon geëxpor­teerd naar Indonesië. Yves Bawin\n\nDe Arabieren wilden hun uniek product echter niet zomaar uit handen geven. “Ze verboden daarom het transport van levensvatbare plantjes. Enkel bewerkte zaden mochten geëxporteerd worden.” Illegale handel was opeens heel verleidelijk. “Volgens de legende verborg een monnik zeven levensvatbare zaden in zijn mantel en smokkelde die zo naar India. Van daaruit werd de Arabica plant vermoedelijk geëxporteerd naar Indonesië.”\n\n“Aangezien Indonesië op dat moment een Nederlandse kolonie was, werden er plantjes naar Amsterdam getransporteerd. Maar één plantje zou die reis overleefd hebben. Dat plantje is de basis van een groot deel van onze huidige koffieteelt. Genetisch onderzoek schetste hoe de Europese Arabica boon naar Latijns-Amerika werd verspreid. Daar wordt trouwens tot op de dag van vandaag nog altijd onze koffie wordt geproduceerd.”\n\nVolledig scherm De historische verspreiding van arabica koffie. De groene verkleuring bakent het wilde verspreidingsgebied in Ethiopië, Zuid-Soedan en Kenia af. © rv\n\nVatbaar voor ziektes\n\n“We spreken hier daarom over een genetische bottleneck of zandloper. Er is een massaproductie ontstaan op basis van heel weinig moederplanten, met een kleine genetische diversiteit als gevolg. Dat maakt de huidige koffieplantjes erg kwetsbaar voor ziektes en klimaatverandering.”\n\nOm problemen in de toekomst te vermijden, zouden we dus eigenlijk moeten teruggaan naar de bron. “Wilde Arabica koffieplanten in Ethiopië zijn genetisch diverser dan hun verwanten in koffieplantages. Er zijn ook nog zoveel andere koffiesoorten, die niet op grote schaal worden geteeld. Als we de eigenschappen van die wilde koffie analyseren en goedkeuren, kunnen we misschien wel nieuwe soorten koffies op de markt brengen. Zo zijn we klimaatverandering en ziektes een stapje voor.”\n\nMeer weten over koffiebonen? Yves Bawin geeft op 18 september een lezing op Festilvo, het gratis festival van weten en eten.\n\nLees ook",
    "De cancelcultuur treft ook auto’s, en dat is geen goede zaak": "‘Als jij geen verbrandingsmotoren maakt, doet een ander het wel.’ Een zeldzaam moment van gezond verstand in de vorm van een uitspraak (van even geleden) van de baas van BMW, Oliver Zipse. De meeste mensen in zijn positie voelen zich verplicht het louter te hebben over een volledig elektrische toekomst, en ze vrezen de consequenties van het zelfs maar suggereren van iets anders dan dat.\n\nOmdat politici en jonge mensen die in grote steden leven, hebben besloten dat het kunnen afleggen van afstanden met gebruikmaking van een motor het ergste is dat een mens kan doen. Terwijl ze hun vers uit Ethiopië overgevlogen koffie weglurken.\n\nHet is die zekerheid van de elektro-zeloten die ik zo smakeloos vind, en het feit dat ze zich zo moreel superieur wanen. Wat voor hen ook niet helpt, is het feit dat de publieke opinie over de toekomst van mobiliteit wordt gevormd door politici, Twitter-schreeuwlelijken en, in een mate die ik oprecht griezelig vind, het onderwijssysteem.\n\nDe cancelcultuur treft ook de verbrandingsmotor\n\nDit is 50 jaar scenarioplanning door Wikipedia. De eerste twee zijn makkelijk te doorgronden en heel zichtbaar. De cancelcultuur van tegenwoordig betekent dat je op sociale media twee dingen absoluut niet mag: de interne verbrandingsmotor verdedigen en veronderstellen dat er ook maar één fietser is geweest in de geschiedenis van het fietsen die ook maar íéts fout heeft gedaan.\n\nVoor degenen onder ons die het met die standpunten niet noodzakelijkerwijs eens zijn en denken dat je van een volwassen mens mag verwachten dat ie ook af en toe het grijs tussen het zwart en wit kan zien, is er natuurlijk altijd de optie dan maar gewoon niet actief te zijn op die platforms.\n\nGeen Twitter meer\n\nIk kom al een aantal maanden niet meer op Twitter – zoals je al kon voorspellen, ben ik er een gelukkiger mens door. Maar als je kinderen hebt en de wet gehoorzaamt door ze naar school te sturen, kun je niet om het onderwijssysteem heen.\n\nMijn kinderen hebben veel geleerd van hun veelal inspirerende leraren. De meesten van hen verspreiden de boodschap van tolerantie, van het nooit komen tot absolute conclusies over allerlei onderwerpen, van het Britse empire-gevoel tot gender, en dat het misschien beter zou zijn als mensen in het Verenigd Koninkrijk geen avocado’s zouden eten in november. Maar er is één constante boodschap die mijn kinderen ook (en volstrekt ondubbelzinnig) meekrijgen: auto’s zijn slecht.\n\nVoor een autorijdende ouder is het een beetje frustrerend, dit erin rammen van nonsens. Voor een figuur die een tv-show presenteert die er een niet altijd even serieuze aanpak van het opfikken van fossiele brandstoffen op nahoudt, is het een beetje een ramp.\n\nSnelle auto’s krijgen vuile blikken\n\nTwintig jaar geleden zou iemand in mijn positie het ene na het andere verzoek hebben gekregen eens een Lambo mee te nemen naar het schoolplein, zodat groep 6 de toerenteller eens een zwiep kon geven en kon giechelen. In 2022 moet ik me bijna vermommen om niet de hele tijd vuile blikken te krijgen.\n\nZelfs als ik aan kom rijden in een EV, heb ik het gevoel dat ik als gewapende overvaller die net uit de gevangenis komt op minder veroordeling zou hoeven rekenen. Het is heel raar. Zeker omdat de meeste kinderen die braaf knikken als de meester ze vertelt dat ze in een grot zouden moeten wonen en alles zouden moeten afzweren wat hun geboorteland de afgelopen 5.000 jaar heeft gedaan, vervolgens naar buiten rennen en zich op de achterbank van mamma’s Range Rover nestelen.\n\nWe moeten de leraren ook iets bij gaan leren\n\nHoe dan ook, ik denk dat wij, de autogemeenschap, eens aan de slag moeten met het onderwijssysteem. Een beetje pr doen. Ze laten weten dat het heel goed zou kunnen dat elektriciteit een groot deel van de mobiliteitstoekomst gaat bepalen, maar dat andere oplossingen ook nodig blijven. Dat autorijden niet per se het Kwaad in eigen persoon is, en dat je het zelfs leuk mag vinden. En dat okra in het VK, in januari, ook niet echt een seizoensgroente is.",
    "Oorlog Oekraine niet de oorzaak wereldwijde voedselcrisis": "De voedselcrisis waarmee de wereld nu mee kampt is niet nieuw. Al tussen april 2020 en december 2021, voor de oorlog in Oekraïne, schoten de tarweprijzen met 80 procent omhoog. De structurele tekortkomingen van het mondiale voedselsysteem worden door de oorlog in Oekraïne vooral meer zichtbaar.\n\nDe voedselcrisis waarmee de wereld nu mee kampt is niet nieuw. De structurele tekortkomingen van het mondiale voedselsysteem worden door de oorlog in Oekraïne vooral meer zichtbaar. Al tussen april 2020 en december 2021, voor de oorlog in Oekraïne, schoten de tarweprijzen met 80 procent omhoog. De inflatie van voedselprijzen treft nu verschillende lage-inkomenslanden hard maar ook in rijke landen stijgen de voedselprijzen snel. Inflatie van de voedselprijzen in de G7-landen bedraagt nu 10 procent, in Ethiopië is dit 44 procent. Inwoners in lage-inkomenslanden geven een groter deel van hun inkomen uit aan voedsel: in Oost-Afrika tot 60 procent. Dit blijkt uit de Oxfam briefing Fixing our Food.\n\nIn de Oxfam Fixing our Food briefing worden 10 mythes over het ons wereldwijde voedselsysteem en honger ontkracht. Madelon Meijer, Oxfam Novib landbouwexpert en medeauteur van deze Oxfam briefing: “Het is bijzonder verontrustend dat sinds 2019 honger wereldwijd enorm is toegenomen. En dat komt niet doordat er een tekort aan voedsel is in de wereld, maar heeft alles te maken met een aantal structurele gebreken waardoor het mondiale voedselsysteem steeds meer hapert. Tegelijkertijd staat dit systeem steeds meer onder druk door conflicten, de gevolgen van de coronapandemie en de groeiende gevolgen van klimaatverandering. Honderden miljoenen mensen lijden honger terwijl de vermogens van voedsel-miljardairs astronomische hoogtes bereiken – in de afgelopen 2 jaar zijn deze met 382 miljard dollar toegenomen.”\n\n“Ons voedselsysteem houdt al jarenlang structurele ongelijkheid in stand, zorgt dat kleinschalige boeren in ontwikkelingslanden verarmen, laat miljoenen mensen honger lijden en tast het klimaat aan. Het is gemakkelijk om de huidige wereldwijde voedselcrisis te wijten aan de oorlog in Oekraïne of de pandemie maar ons voedselsysteem is al veel langer zeer kwetsbaar. We kunnen de vicieuze cirkel van honger en stijgende voedselprijzen niet doorbreken zonder de diepe ongelijkheid van het voedselsysteem zelf aan te pakken. We hebben een rechtvaardiger en duurzamer mondiaal voedselsysteem nodig - een systeem dat ten dienste staat van de planeet en miljoenen mensen, in plaats van een handvol grote agro-industrieën, “aldus Meijer.\n\nLees hier de briefing Fixing our Food.\n\n\n\nBeeld: Shutterstock",
    "Waarom wachten we op beelden van stervende kinderen?": "Van een Poetin in het nauw mogen we nog meer rare sprongen verwachten\n\nAleksandr Skorobogatov,Schrijver van de roman De wasbeer De Geus geboren in Wit-Rusland woont en werkt in België.",
    "RECENSIE. ‘Moment’ van Raymond Rutting: Alsof je erbij bent ***": "Einde aan grote ergernis van wie elektrisch rijdt: enkel nog parkeren aan laadpaal als auto écht aan het laden is",
    "Biniam Girmay, de zwarte renner in het witte peloton": "Profiel\n\nBiniam Girmay, de zwarte renner in het witte peloton\n\nAls morgen het WK wielrennen op de weg begint in Australië, weet Biniam Girmay vele ogen op zich gericht. Hij zou de eerste Afrikaan kunnen worden die een regenboogtrui wint.",
    "Klimaatimpact treft Afrika erg hard, schetst nieuw rapport: \"Ze zullen hard op tafel kloppen\"": "Het nieuwe rapport van de WMO heet \"State of the Climate in Africa\". Het schetst geen fraai beeld en is ronduit alarmerend. Het rapport waarschuwt voor nog meer extreme weerfenomenen en toenemende waterschaarste met alle risico's daaraan verbonden.\n\nHet Afrikaanse continent warmt sneller op dan in het verleden. Afhankelijk van de gebruikte dataset, lag in 2020 de gemiddelde temperatuur 0,45 tot 0,86 graden Celsius hoger dan het langjarige gemiddelde voor de periode 1981-2010. Dat leidt tot meer extremen: lange droogtes of net overstromingen, of tropische stormen.",
    "Managementfaculteit heeft weer goede koffie: Blommers runt nu voormalig Café C": "Liefhebbers van goede koffie en pastry kunnen sinds deze week hun hart ophalen bij de nieuwe uitbater van Café C in het Elinor Ostromgebouw. Met zijn concept mikt Berend Blommers op studenten en medewerkers die bewust de sfeer van een echt café opzoeken. 'We zitten qua prijzen tussen de uni en stad in'.\n\n‘Bonen uit Ethiopië of El Salvador?’ Die vraag van de barista is even wennen in het café in het Elinor Ostromgebouw. Voorheen stond daar alleen een machine waar na een druk op de knop koffie uitkwam. Of misschien cappuccino. Maar sinds deze week is de koffiehoek in handen van de Nijmeegse koffiebranderij Blommers. En daar zijn bonen niet zomaar bonen. ‘We weten precies waar ze vandaan komen en wie de boer is’, vertelt eigenaar Berend Blommers. Herkomst en kwaliteit staan hoog in het vaandel.\n\nPetitie voor goede koffie\n\nMedewerkers van de managementfaculteit startten vorig jaar een petitie om opnieuw lekkere koffie te krijgen in hun gebouw. Eerst zat op de begane grond Café C, maar in coronatijd verdween dat tentje en daarna werd het nooit meer gezien. Er kwam een schamele koffieautomaat voor terug.\n\n‘De grote hoeveelheid handtekeningen heeft natuurlijk veel aandacht gegenereerd’\n\nAndrej Zaslove, universitair hoofddocent politicologie en tevens eerste ondertekenaar van de petitie van vorig jaar, is razend enthousiast over de komst van Blommers: ‘Ik ben al wezen proeven. Het was heel lekkere koffie, misschien wel de beste van Nijmegen. Dankzij de leuke inrichting en het passende muziekje krijg je hier gewoon een beetje het stadsgevoel.’\n\nOp de vraag of hij denkt dat de petitie invloed heeft gehad op de komst van Blommers geeft Zaslove aan het werkelijk niet te weten. ‘Maar de grote hoeveelheid handtekeningen heeft natuurlijk in korte tijd veel aandacht voor de kwestie gegenereerd op de faculteit.’\n\nOndernemer Blommers weet ook niet of de petitie heeft geholpen om hem en zijn bonen op die plek te krijgen. ‘We waren al aan het praten met de universiteit. Vlak voor corona begonnen wij met een pop-up koffiebar in het Huygens. Totdat overal rode linten hingen en niemand meer naar binnen mocht.’\n\nNa corona kreeg hij toestemming om in het Elinor Ostromgebouw een koffiebar te beginnen. Behalve koffie serveert hij verse kaneelbroodjes, haverkoeken en bananencake. Binnenkort komen daar met de hand gemaakte croissantjes bij.\n\nUitbreiden\n\nDe prijzen zijn stevig: 3,80 euro voor een Cardemom cinnamon bun. Dat heeft er volgens Blommers mee te maken dat alle broodjes zelf, in de keuken achter de bar, gebakken worden. ‘We mikken op koffieliefhebbers die even een momentje voor zichzelf willen nemen.’ Een cappuccino kost 2,70 euro, wat volgens Blommers nog altijd minder is dan wat je in het centrum betaalt. ‘We zitten qua prijzen tussen de uni en stad in.’\n\nBlommers heeft al een vestiging in het Radboudumc en blijft voorlopig voor twee jaar de uitbater van Café C. De kleine koffiebranderij Blommers Coffee Roasters begon in 2013 in Haren en verhuisde daarna naar Nijmegen. Berend Blommers en zijn broer Robert staan aan de wieg van het bedrijf.",
    "Oxfam Novib: mondiale voedselsysteem hapert steeds meer – Wel.nl": "DEN HAAG (ANP) - De huidige hoge voedselprijzen treffen verschillende lagelonenlanden hard. Maar ook in rijke landen stijgen de voedselprijzen snel. Dat komt niet doordat er een tekort is aan voedsel in de wereld, maar heeft te maken met een aantal structurele gebreken waardoor het mondiale voedselsysteem steeds meer hapert. Dat stelt Oxfam Novib in een rapport over het wereldwijde voedselsysteem.\n\nVolgens de organisatie schoten tarweprijzen al voor de start van de oorlog in Oekraïne, tussen april 2020 en december 2021, met 80 procent omhoog. Het voedselsysteem staat steeds meer onder druk door conflicten, de gevolgen van de coronapandemie en de groeiende gevolgen van de klimaatverandering. Met name door de oorlog worden de \"structurele tekortkomingen van het mondiale voedselsysteem meer zichtbaar\", aldus Oxfam Novib.\n\nDe inflatie van de voedselprijzen in de G7-landen bedraagt inmiddels 10 procent terwijl in bijvoorbeeld Ethiopië de prijzen met 44 procent omhoog zijn gegaan. Inwoners van landen in Oost-Afrika besteden tot 60 procent van hun inkomen aan voedsel.\n\n\"Ons voedselsysteem houdt al jarenlang structurele ongelijkheid in stand, zorgt dat kleinschalige boeren in ontwikkelingslanden verarmen, laat miljoenen mensen honger lijden en tast het klimaat aan\", aldus Madelon Meijer, landbouwexport en medeauteur van het rapport. \"We hebben een rechtvaardiger en duurzamer mondiaal voedselsysteem nodig - een systeem dat ten dienste staat van de planeet en miljoenen mensen, in plaats van een handvol grote agro-industrieën\", aldus Meijer.\n\nVolgens de organisatie lijden honderden miljoenen mensen honger \"terwijl de vermogens van voedselmiljonairs astronomische hoogtes bereiken\". Die zouden in de afgelopen twee jaar met 382 miljard dollar zijn toegenomen.",
    "Sofia & Sara: “Onze kinderen gaan met honger naar bed”": "Sofia & Sara: “Onze kinderen gaan met honger naar bed”\n\n“Ik ga elke dag met honger naar bed, want er is niets te eten,” zegt de 23-jarige Sofia. Ze is acht maanden zwanger en woont in Tana River County in Kenia.\n\nNa vier uitgebleven regenseizoenen kampen verschillende delen van Kenia met ongekende droogte. Als gevolg daarvan hebben 4,1 miljoen mensen te maken met voedselonzekerheid en hebben 1,4 miljoen kinderen acuut noodhulp nodig.\n\nSofia (23)\n\n“Ik kan ze niets geven”\n\nSofia en haar baby lopen gevaar, want ze kan zich maar één maaltijd per dag veroorloven. Ook over haar twee andere kinderen maakt ze zich zorgen.\n\n“Mijn kinderen kunnen gelukkig op school eten, maar de dagen waarop ze niet naar school gaan zijn moeilijk. Ik kan ze niets geven, dus ze moeten zonder eten naar bed,” deelt Sofia.\n\nVoedingssupplementen\n\nSofia is, net als vele andere zwangere vrouwen in de regio, afhankelijk van voedingssupplementen die ze krijgt bij de lokale gezondheidspost. Elke dag staan daar honderden moeders in de rij in de hoop verrijkte ontbijtgranen of pindakaaspasta te krijgen.\n\n“Ik werk hier al zeven jaar, maar door de droogte is het gewicht van zwangere en lacterende moeders enorm gekelderd. Kinderen die worden binnengebracht zijn soms zó zwak. Volgens de moeders is er thuis niks te eten. Ze zijn vaak afhankelijk van de supplementen die we uitdelen, maar we kunnen niet iedereen helpen,” legt voedingsdeskundige Mwanadie Omar uit.\n\nLees ook: Kulagalgalo verloor bijna al haar vee door de droogte\n\nMwanadie Omar geeft uitleg over verrijkte voeding\n\n\n\nExtra risico’s\n\nHonger is extra gevaarlijk voor jonge meisjes en vrouwen die zwanger zijn of borstvoeding geven, omdat het risico op overlijden tijdens de bevalling toeneemt. Ook miskramen, doodgeboorten, sterfte vlak na de geboorte, een laag geboortegewicht en groeistoornissen komen vaker voor.\n\nSofia vertelt dat ze zich zorgen maakt. Ze is bang dat haar baby het nog slechter krijgt dan zij. “De situatie wordt niet beter. Het leven is nu gewoon zo.”\n\nDe situatie wordt niet beter. Het leven is nu gewoon zo\n\nVoedselhulp\n\nPlan International ondersteunt zwangere moeders en hun kinderen in Kenia door kant-en-klare verrijkte voeding uit te delen. “We hebben extra supplementen uitgedeeld bij de zorgfaciliteiten in Tana River, speciaal voor kinderen en moeders die getroffen zijn door de droogte. Denk aan kant-en-klaar, verrijkt voedsel om acute ondervoeding in kinderen tegen te gaan en speciaal melkpoeder voor moeders. Ook delen we voedselpakketten uit voor een gebalanceerd dieet,” zegt George Galugalu, Tana River project coördinator.\n\nLevensbedreigende situaties\n\nOok in Ethiopië leidt de droogte op veel plekken tot levensbedreigende situaties. Ook het komende regenseizoen lijkt tegen te gaan vallen.\n\nIn de Oromia regio werkt Plan International samen met het gezondheidsteam uit de Borena zone. We gaan bij bewoners langs om ondervoeding bij kinderen onder de vijf vast te stellen. Tijdens een van onze huisbezoeken ontmoetten we Sara en haar dochtertje Lelo van één. Lelo was zwaar ondervoed.\n\nSara (35) en Lelo (1)\n\nHonger en ziekte\n\n“Het voeden van Lelo gaat moeizaam, want ik ben veel van mijn vee verloren. Vroeger gaf ik haar melk en yoghurt van mijn koeien, maar nu heb ik niets meer, niet eens een drupje melk voor in de thee. Lelo wordt daardoor ziek,” vertelt Sara.\n\nVroeger gaf ik Lelo melk en yoghurt van mijn koeien, maar nu heb ik niets meer, niet eens een drupje melk voor in de thee\n\n“Lelo heeft diarree en hoest veel. Ze heeft medische aandacht nodig, maar ik kan het transport naar de kliniek niet betalen. Lelo heeft nu alleen mijn moedermelk, maar zelf eet ik ook weinig en ik kan haar niet goed voeden.”\n\n“Ik heb nog maar één kalf over”\n\nDe 35-jarige Sara heeft zes kinderen. Net als voor de meeste anderen in het landelijke Borena was vee haar bron van inkomsten en voeding.\n\n“Ik had 41 koeien, maar door de droogte gingen er veertig dood. Ik heb nog maar één kalf over. Daardoor kan ik mijn familie niet voeden. Ik verkocht namelijk koemelk om voor hen te kunnen zorgen.”\n\nIk had 41 koeien, maar door de droogte gingen er veertig dood\n\nLelo’s arm wordt gemeten om ondervoeding vast te stellen\n\nBrandhout\n\nNu verdient Sara enkel nog een inkomen door brandhout te verkopen. Maar in haar dorp is brandhout verkopen lastig, want ook dorpsgenoten hebben geen geld. “Er zijn dagen waarop niemand hout koopt. Dan gaat mijn gezin met honger naar bed. Maar ook als ik wel wat verdien is dat niet genoeg om eten voor zes kinderen te kopen.”\n\nOp de hoogte blijven van Plan International's werk in de Hoorn van Afrika? Schrijf je in voor onze nieuwsbrief!\n\nSara maakt zich zorgen over de toekomst en weet niet hoe lang ze nog verder kan. “Ik voed mijn kinderen alleen op. Ik ben de enige die voor ze zorgt. Lelo is ziek en we zijn uitgehongerd omdat er vaak niets te eten is.”\n\n185.000 kinderen in levensgevaar\n\nHet aantal ondervoede kinderen in Oost en Zuidoost-Ethiopië is in de afgelopen maanden enorm toegenomen als gevolg van droogte, ontheemding en conflicten. Geschat wordt dat er nu 185.000 kinderen in levensgevaar zijn.\n\nPlan International ondersteunt in Borena met gezondheidseducatie, psychosociale ondersteuning en cash transfers. We leveren financiële hulp aan kwetsbare huishoudens en bereiken duizenden mensen met hoogstnoodzakelijke gezondheids- en voedingsondersteuning.",
    "In gesprek met model Nyakim Gatwech over zelfacceptatie": "Deel dit artikel: Share App Mail Pin\n\nIn gesprek met model Nyakim Gatwech over zelfacceptatie, de kritische mode-industrie en haar nieuwe collectie met Hunkemöller\n\nNyakim Gatwech, oftewel Queen Nyakim, inspireert veel jonge vrouwen met haar verhaal. Het 29-jarige supermodel werd geboren in een vluchtelingenkamp in Dima, Ethiopië, en werkte zichzelf tot de absolute modellen-top. Nyakim kreeg te maken met kritiek en had moeite met zelfacceptatie – wij gingen met haar in gesprek over de kritische mode-industrie, zelfverzekerdheid en haar eigen lingeriecollectie in samenwerking met Hunkemöller.\n\nNyakim Gatwech lanceert samen met Hunkemöller de lingeriecollectie van je dromen. Nyakim heeft liefde voor haarzelf en rockt de meest schaarse outfits met veel confidence – dit draagt ze over met deze collectie.\n\nIn gesprek met Nyakim Gatwech\n\nToen Nyakim 14 jaar oud was verhuisde ze naar de Verenigde Staten, waar er een wereld voor haar openging. Niet altijd op een positieve manier, want met haar donkere huid viel ze ineens op tussen haar klasgenoten, die er nare opmerkingen over maakten. Dat zorgde bij Nyakim voor veel onzekerheid. In de afgelopen jaren wist zij deze onzekerheid te transformeren tot zelfliefde en confidence.\n\nNa door meerdere agencies geweigerd te worden, brak ze via Instagram door als model. Ze heeft inmiddels een following van 980.000 en is een rolmodel voor veel jonge vrouwen. Ze werkte samen met Rihanna voor Fenty en deed shoots voor grote merken, waaronder nu Hunkemöller. Wij voerden een openhartig gesprek met haar.\n\n\n\nWel toestemming gegeven maar niet getoond, herlaad de pagina. Instagram wordt niet geladen omdat je geen toestemming hebt gegeven. Klik hier om het aan te passen.\n\nIk was onzeker en ik dacht dat ik niet ‘goed genoeg’ was om model te zijn, want modellen horen mooi te zijn – en ik voelde me niet mooi.\n\nWas het altijd al je droom om in de modewereld te werken of had de jonge Nyakim andere plannen voor de toekomst?\n\n”Ik heb altijd die droom gehad, in ieder geval sinds ik 7 jaar oud was. Toen ik foto’s zag van mijn zus, die in 1999 naar Amerika kwam en model was, was ik verkocht. Ik vond thuis een foto van haar op de catwalk en ik had zoiets van ‘Oh My God, dat is wat ik wil doen!’ Maar het leven had andere plannen. Ik kwam vanuit Kenia naar Amerika en het ging niet zoals ik hoopte.\n\nIk zei meteen ‘Ik wil beginnen met modellenwerk, ik wil agencies zien’. Het was mijn grote droom toen ik 15 jaar oud was. Maar het leven liep anders, toen ik gepest werd op de middelbare school. Het maakte mij onzeker en ik dacht dat ik niet ‘goed genoeg’ was om model te zijn, want modellen horen mooi te zijn – en ik voelde me niet mooi.\n\nIk dacht dat het werk niet voor mij bedoeld was. Dus ik dacht ‘what can I do?‘ en besloot dat ik lerares wilde worden. Kinderen zijn onwetend, dus ik wilde ze al op heel jonge leeftijd leren over verschillende culturen en verschillende mensen. Educatie was altijd mijn plan B.\n\nOm in de mode te werken en model te zijn, moet je er op een bepaalde manier uitzien en ik dacht niet dat ik in dat plaatje paste. Dit gevoel had ik van mijn 15e tot mijn 22e. Ik was klaar op de middelbare school en ik begon aan de universiteit, toen ik had zoiets van ‘weet je wat? Laat me gewoon model zijn voor de lol’. Dus ik nam foto’s, gewoon voor mezelf, omdat ik ervan hield voor de camera te staan. En toen ging een foto die ik nam viral op Instagram en dat is echt hoe het allemaal begon.\n\nIk dacht ‘Dit is God die me laat zien dat ik het op een andere manier kan doen.’ Bij agentschappen werd ik nooit gescout, dat gebeurde niet. Nu kreeg ik een andere kans, dus die heb ik gepakt en ben ermee aan de slag gegaan. Ik had wat obstakels, maar het is heel goed uitgepakt.”\n\n\n\nWel toestemming gegeven maar niet getoond, herlaad de pagina. Instagram wordt niet geladen omdat je geen toestemming hebt gegeven. Klik hier om het aan te passen.\n\nJe hebt veel volgers online en je zendt een duidelijke boodschap uit: je staat voor body positivity en zelfacceptatie. Wat betekenen deze termen voor jou?\n\n”Zelfacceptatie is een woord dat me veel tijd heeft gekost om te begrijpen en om het écht te voelen. Als je naar jezelf kijkt in de spiegel, gewoon alleen naar jezelf, hoe voel je je dan over jezelf? Dat was een vraag die ik zo lang niet wist te beantwoorden. Ik keek in de spiegel en voelde me niet zo mooi. Ik dacht, als ik mezelf niet kan accepteren, dan doet de wereld dat ook niet. Ik had de bevestiging van de buitenwereld nodig om mezelf te kunnen accepteren.\n\nTotdat ik leerde dat dit niet was wat ik nodig had. Ik moest mezelf accepteren en leren om me prettig te voelen in mijn eigen huid. Ik kijk constant in de spiegel om me eraan te herinneren hoe mooi ik ben. Of kijk naar feautures in mijn gezicht en zeg ‘ooh, you got some beautifull teeth girl!’\n\nToen ik als jong meisje naar Amerika kwam, had ik zoveel liefde voor mezelf, maar ik raakte het kwijt toen ik het gevoel kreeg dat ik niet mooi genoeg was. De Amerikaanse schoonheidsstandaard heeft me echt neergehaald. Dus zelfacceptatie is voor mij als jezelf oppakken door de jaren heen, waardoor je van jezelf kunt houden en dit ook hardop in de spiegel kunt zeggen.”\n\nVoel je je nog wel eens onzeker?\n\n”Ja, natuurlijk. Er zijn momenten dat ik twijfel over wat ik doe. Er zijn momenten dat ik me down voel, maar dan moet ik mezelf eraan blijven herinneren hoe ver ik al gekomen ben.\n\nIk moet mezelf eraan herinneren wat mijn achtergrond is, wie ik ben en hoeveel jonge meiden inspiratie halen uit mij en mijn verhaal. Dus ik kan het me niet veroorloven om me twee dagen down te voelen. Dertig minuten misschien, maar niet langer dan dat.\n\nAls ik een slechte dag heb bel ik mijn moeder en dan bid ze voor me aan de telefoon en spreekt ze me toe, als de sterke vrouw die ze is. Het helpt sowieso om te bellen met de mensen van wie ik hou en mijn gevoelens uit te spreken, dat is als therapie voor mij. De wereld wil mij vaak tegenhouden, daarom moeten ik blijven onthouden hoeveel kracht ik heb en hoever ik ben gekomen.”\n\nJe werkt in een industrie die erom bekend staat je aan jezelf te doen twijfelen, is dat iets wat jij ook ervaart?\n\n”Dit is iets waar ik tot op de dag van vandaag mee struggle. Ik ben niet getekend bij een agentschap, omdat deze industrie niet accepteert dat ik ‘anders’ ben. Als ik naar een casting ga, krijg ik de job niet, omdat ik niet het ‘typische’ model ben.\n\nDan zeg ik tegen mezelf dat ik nog een kans gekregen heb, dat ik mijn eigen stem heb en dat die gehoord zal worden. Het gaat er niet alleen om op de catwalk te staan of op de cover van Vogue, dit is meer dan modellenwerk voor mij. Nu heb ik een stem voor alle kleine meisjes in de wereld die wachten om geaccepteerd te worden in deze industrie.\n\nIk heb mijn eigen lane gecreëerd – mijn eigen tafel. En nu nodig ik mensen uit en gebruik ik mijn stem, wat meer voldoening geeft dan gewoon een model te zijn. Ik maak een weg vrij voor kleine Nyakim’s, die niet het gevoel hebben dat ze een manier voor zichzelf hebben.”\n\nIs het plan om onafhankelijk te blijven? Of ben je bereid om met een agentschap te tekenen?\n\n”Uiteindelijk is het grootste doel om mijn eigen agentschap te beginnen, waarmee ik terug naar huis kan gaan en kleine meisjes kan scouten die kansen nodig hebben. Ik heb het gevoel dat ik een merk ben en dat ik dit merk heb opgebouwd, dus het einddoel is om kleine Nyakim’s over de hele wereld dezelfde kansen te geven.”\n\nKlinkt alsof je een voorbeeld bent voor veel jonge meisjes en vrouwen. Heb je zelf een rolmodel?\n\n”Ja, dat is mijn moeder. Maar als je aan mode denkt, kijk ik op naar Naomi Campbell, Tyra Banks en Grace Jones. Ik zag deze prachtige zwarte vrouwen en dacht ‘oh mijn god’.\n\nMaar als het op het dagelijkse leven en levenslessen aankomt, dan is dat altijd mijn moeder. Dat is iemand waar ik erg trots op ben. Leven van vluchtelingenkamp naar vluchtelingenkamp en alleen zes kinderen opvoeden, dat is niet niks. Ze is de sterkste persoon die ik ken.”\n\n\n\nWel toestemming gegeven maar niet getoond, herlaad de pagina. Instagram wordt niet geladen omdat je geen toestemming hebt gegeven. Klik hier om het aan te passen.\n\nJe hebt een leuke gemeenschap om je heen gecreëerd op sociale media. Heb je contact met hen om te helpen?\n\n”Ja, dat doe ik. Het leukste van mijn social media is dat zoveel jonge meiden mij volgen, dat wist ik eerst niet. Maar als ik tijd heb ga ik zitten en neem mijn DM’s door en dan zie zoveel berichten van kleine meisjes en jonge vrouwen over de hele wereld.”\n\nEn wat zeggen ze tegen jou?\n\n”Er was één bericht dat me altijd is bijgebleven. Er was een meisje van 15-jaar, die werd gepest. En ze vertelde ‘Ik zag jouw artikelen en foto’s, die inspireerde me. Ik word gepest, maar als ik zie hoe jij jezelf accepteert en hoe jij van jezelf houdt, dan zal ik me niet minder voelen dan andere mensen, wat ze ook zeggen. Dank je wel, om die reden hou ik nu van mezelf.’ En ik brak echt in tranen uit.”\n\nEr is een samenwerking op komst met Hunkemöller, een prachtige lingerie collectie. Wat is je advies om zelfverzekerd te zijn in lingerie?\n\n”Ik vind dat je het voor jezelf moet doen. Als mensen aan lingerie denken, denken ze dat je het draagt om indruk te maken op iemand. Maar het gaat er veel meer om dat je lekker in je vel zit.\n\nMijn tip is dat je het gewoon moet aantrekken om te kijken hoe je je erbij voelt. Je hoeft het aan niemand te laten zien, doe het gewoon voor jezelf en voel je op je gemak. Aan het eind van de dag, is het jouw mening die telt.”\n\nVoelde jij je altijd op je gemak?\n\n”Dat kostte me een tijdje. Niet omdat ik onzeker was over mijn lichaam, maar over mijn huidskleur. Ik had het gevoel dat ik het niet kon laten zien, dus bedekte ik mezelf. Ik dacht dat als mensen zouden zien hoe donker ik ben, ze me zouden uitlachen. Op de middelbare school droeg ik hoodies en lichte foundation op mijn gezicht. Als ik daaraan terugdenk, was dat één van de meest onzekere dingen die ik ooit heb gedaan. Het was gestoord.”\n\nAls ik dit hoor en zie hoe jij nu in het leven staat, dan is dat een wereld van verschil. Maakte je in één keer de switch of is dat een ongoing process?\n\n”Ik ben nog aan het leren, dus het is een continu proces tot de dag van vandaag. Ik probeer iedere dag zelfverzekerder te worden, maar soms ben ik dat niet en wil ik gewoon de hele dag in bed liggen.\n\nOp de middelbare school had ik een lerares die in de mode werkte en zij wilde dat ik voor haar ging lopen. Ik had zoiets van ‘nee, dat kan ik niet’. Maar ze haalde me over om de college-modeshow te doen, en ik voelde dat die show de switch was. Daarna ben ik naar New York gegaan in de hoop mijn modellencarrière te starten.”\n\n\n\nWel toestemming gegeven maar niet getoond, herlaad de pagina. Instagram wordt niet geladen omdat je geen toestemming hebt gegeven. Klik hier om het aan te passen.\n\nJe hebt op meerdere plekken in de wereld gewoond, wat voelt voor jou het meest als thuis?\n\n”Ik voel me thuis daar waar mijn moeder is. Ik kan gaan waar ik wil, maar mijn moeder en ik zijn altijd verbonden geweest. Waar ze ook is, of het nu in Minnesota is of in Afrika, waar mijn moeder woont is mijn thuis.”\n\nEen bh was niet iets dat ik bezat. Dus toen mijn borsten begonnen te groeien, gebruikte ik de enorme bh van mijn moeder en bond die ongeveer drie tot vier keer om mijn borst. Daar werd mijn moeder emotioneel van, omdat ze wenste dat er een tijd zou komen dat ik alle bh’s zou hebben die ik nodig heb.\n\nOndanks de tegenslagen, ben je onwijs succesvol als model en kende je al veel champagnemomenten. Waar ben je het meest trots op?\n\n”Deze samenwerking met Hunkemöller is één van de momenten waar ik onwijs trots op ben. Niet omdat ik net getekend heb voor een hele collectie, maar omdat ze mijn verhaal willen horen. Ze willen me niet boeken, shooten en betalen – ze willen hun platform gebruiken om mijn boodschap te vertellen.\n\nEn ze doneren aan mijn thuisland. Iets zo eenvoudigs als ondergoed is niet voor iedereen vanzelfsprekend. De kleine meisjes thuis vragen nu naar mijn relatie met ondergoed. Dat is gek, want ik had geen toegang tot ondergoed in de vluchtelingenkampen. Een bh was niet iets dat ik bezat. Dus toen mijn borsten begonnen te groeien, gebruikte ik de enorme bh van mijn moeder en bond die ongeveer drie tot vier keer om mijn borst. Daar werd mijn moeder emotioneel van, omdat ze wenste dat er een tijd zou komen dat ik alle bh’s zou hebben die ik nodig heb.\n\nNu ik een collectie met Hunkemöller lanceer is de cirkel rond. Dit is een klus die me in staat stelt om mijn stem te gebruiken en terug naar huis te gaan, om iets terug te geven aan degenen die het nodig hebben. ”\n\nDe collectie Queen Nyakim is nu te koop bij Hunkemöller online en in de winkels. Deze nieuwe collectie wil vrouwen laten zien waar ze toe in staat zijn als ze in zichzelf geloven en groot durven dromen, elke dag weer. De collectie is beschikbaar in veel maten (van XS tot XXXL, met bh’s tot maat 85G) en is ontworpen om steun te bieden, te flatteren en net dat beetje extra zelfvertrouwen te geven.",
    "\"Meer dan een half miljard dollar beloofd om voedselcrisis aan te pakken\", zegt Unicef": "Mijntelco Streamen in plaats van lineair televisie­kij­ken: zoveel geld spaar je daarmee uit\n\nLineair televisiekijken behoort meer en meer tot het verleden. Een decoder is dan ook niet langer een must, want tegenwoordig kun je ook online of via een app tv-kijken. Vaak is het perfect mogelijk om je decoder weg te laten uit je abonnement, en dat scheelt op je rekening voor internet en tv. Mijntelco.be laat zien wat je kan besparen.\n\n19 september"
}