{
    "Zeker zes doden door orkaan Noru in Filipijnen": "Correspondent Mustafa Marghadi, vanuit Jakarta:\n\n\"Het was compleet onverwacht dat Noru een orkaan zou worden. De autoriteiten waren verrast en moesten daardoor in een halve dag een complete crisisoperatie opzetten. Nu is er wel een hulpverleningsstructuur, omdat de Filipijnen jaarlijks door zo'n twintig tropische stormen wordt getroffen.\n\nHet gevaar zit ook in het pad dat de orkaan heeft bewandeld. Noru is over het hoofdeiland Luzon geraasd. Daardoor kan de economische schade aanzienlijk zijn. De bewoners kijken daarom met angst en beven naar wat voor gevolgen dat de komende dagen met zich meebrengt.\"",
    "Tyfoon Noru raast over de Filipijnen": "2,5 miljoen Filipijnen zitten door tyfoon Noru al sinds zondag zonder stroom. Vijf reddingswerkers zijn om het leven gekomen en 74.000 mensen zijn vanwege de storm geëvacueerd.\n\nHeftige protesten in Iran vertonen geen tekenen van afname\n\nNu aan het afspelen...\n\nNu aan het afspelen...\n\nBinnen 9 seconden 25 meter de hoogte in bij WK paalklimmen\n\nDeel van brug in aanbouw stort op Chinese snelweg\n\nAustralisch footballteam viert winst met 'waterboy' met Down\n\nConform de Mediawet vallen de video's in deze sectie onder het toezicht van het Commissariaat van de Media",
    "DPG Media Privacy Gate": "",
    "Duizenden mensen geëvacueerd vanwege orkaan Noru in de Filipijnen": "Reuters\n\nNOS Nieuws • gisteren, 15:20 Duizenden mensen geëvacueerd vanwege orkaan Noru in de Filipijnen\n\nIn de Filipijnen zijn duizenden mensen langs de kust geëvacueerd vanwege de onverwachte komst van orkaan Noru. Ook zijn er tientallen vluchten en veerdiensten geannuleerd als gevolg van de orkaan, die sterk in kracht toenam naarmate hij het vasteland naderde.\n\nNoru heeft kort voor het vallen van de avond de kustplaats Burdeos op het eiland Polillo in de provincie Quezon bereikt.\n\nDe orkaan was gisteren nog een storm met aanhoudende windsnelheden van 85 kilometer per uur om in een dag tijd aanzienlijk in kracht toe te nemen boven open zee. Daar zijn windsnelheden van 195 kilometer per uur en windstoten tot 240 kilometer per uur gemeten.\n\nTalloze veerdiensten zijn opgeschort en luchtvaartmaatschappijen hebben ongeveer dertig binnenlandse en internationale vluchten van en naar Manilla geannuleerd.\n\n0:32 Zware storm raast over Filipijnen\n\nDe autoriteiten zijn begonnen met het evacueren van duizenden mensen uit de kustgebieden van het dichtbevolkte eiland Luzon, waar ook hoofdstad Manilla ligt. De burgemeester van de stad Dingalan, ook op Luzon, heeft gemeld dat op sommige plekken de stroom is uitgevallen.\n\nDe verwachting is dat Noru voor zware regenbuien zal zorgen in Manilla en de nabijgelegen provincies. Daarna trekt de orkaan westwaarts om later vannacht of morgenochtend over de Zuid-Chinese Zee te trekken. Later in de week zal hij Vietnam aandoen, met nog altijd krachtige windsnelheden.\n\nStorm Megi\n\nIn de Filippijnen, een archipel van meer dan 7600 eilanden, komen gemiddeld twintig tropische stormen per jaar voor. In april dit jaar eiste tropische storm Megi ruim 200 doden. De meeste slachtoffers vielen toen in de provincie Leyte, bijna 600 kilometer ten zuidoosten van de hoofdstad Manilla. Hier werden bij aardverschuivingen tientallen huizen verzwolgen en er waren zware overstromingen.",
    "Zeker vijf doden in Filipijnen door tyfoon Noru": "De tyfoon Noru heeft in de Filipijnen ten minste aan vijf reddingswerkers het leven gekost. Zij kwamen om in de provincie Bulacan, waar Noru voor overstromingen zorgde. In totaal zijn vanwege de storm en overstromingen 74.000 mensen geëvacueerd. President Ferdinand Marcos heeft opdracht gegeven om via de lucht noodhulp en opruimmaterialen naar de zwaarst getroffen gemeenschappen te brengen.\n\nOok zitten zo’n 2,5 miljoen mensen door de tyfoon zonder stroom in de provincies Nueva Ecija en Aurora. De minister van Energie heeft beloofd generatoren naar de door stroomuitval getroffen gebieden te sturen.\n\nMarcos besloot, nadat tyfoon Noru ten noordoosten van hoofdstad Manilla aan land was gekomen, de scholen op het hoofdeiland Luzon maandag te sluiten. Ook de ambtenaren mogen een dag vrij nemen. De Filipijnse aandelenbeurs schortte de handel voor maandag op. Op Luzon woont ruwweg de helft van de Filipijnse bevolking, die 110 miljoen mensen telt. Het eiland is goed voor ruim twee derde van de totale economie.\n\nNoru, een tropische storm van de categorie 3, boette zondag boven land iets aan kracht in. Niettemin werden windsnelheden gemeten van 185 kilometer per uur, met uitschieters tot 240 kilometer per uur. De Filipijnen, een archipel van meer dan 7600 eilanden, krijgt jaarlijks gemiddeld twintig tropische stormen te verduren. In 2013 kostte tyfoon Haiyan, een van de krachtigste tropische cyclonen ooit gemeten, aan 6300 mensen in het land het leven.",
    "Radeloze familie ziet huis wegspoelen in de Filipijnen": "Mart Hoogkamer vangt biertje (en drinkt hem op) bij zoveelste bierdouche",
    "Filippijnen sluiten 175 offshore gokbedrijven en deporteren 40.000 Chinese werknemers": "De sector kwam in 2016 op de Filippijnen op en groeide exponentieel, omdat exploitanten profiteerden van de liberale gokwetten van het land om zich te richten op klanten in China, waar gokken verboden is.\n\nOp hun hoogtepunt hadden Filippijnse offshore gokbedrijven, of POGO's, meer dan 300.000 Chinese werknemers in dienst, maar de pandemie en de hogere belastingen hebben velen gedwongen om elders te gaan werken.\n\n\"Het optreden werd veroorzaakt door berichten over moord, ontvoering en andere misdrijven van Chinese onderdanen tegen Chinese medeburgers\", aldus de woordvoerder van het ministerie van Justitie, Jose Dominic Clavano.\n\nDe te sluiten POGO's hadden licenties die ofwel waren verlopen ofwel waren ingetrokken wegens overtredingen zoals het niet betalen van overheidsgelden, zei Clavano, en hij voegde eraan toe dat de deportatie van de Chinese werknemers volgende maand zou beginnen.\n\nVolgens het ministerie van Financiën heeft de regering in 2020 7,2 miljard pesos (122,21 miljoen dollar) en vorig jaar 3,9 miljard alleen al aan POGO-vergoedingen gegenereerd. Economen schatten dat aanzienlijk grotere bedragen worden besteed aan belastingen, uitgaven van werknemers en kantoorhuur.\n\nDe Chinese ambassade in Manilla zei in een verklaring dat Peking de uitzetting en de hardhandige aanpak van POGO-gerelateerde misdrijven steunt, en voegde eraan toe dat de regering \"zich krachtig verzet en harde maatregelen neemt tegen gokken\".\n\nDe Filipijnse toezichthouder, die onlangs zei dat er 30 POGO-bedrijven met een vergunning waren tegenover 60 vóór de pandemie, reageerde niet onmiddellijk op een verzoek om commentaar.\n\nVastgoedadviesbureau Leechiu Property Consultants schat dat bij een volledige sluiting van de POGO-sector 1,05 miljoen vierkante meter (259 acres) kantoorruimte vrij zou komen - een derde van de omvang van het Central Park in New York - en 8,9 miljard pesos (151 miljoen dollar) aan gederfde jaarlijkse huur.\n\nDe sector biedt werk aan 201.000 Chinezen en 111.000 Filipijnen, volgens de gegevens van Leechiu, die schat dat POGO's jaarlijks 190 miljard pesos (3,22 miljard dollar) aan de economie leveren, een zegen voor de vastgoed- en detailhandelssector.\n\n($1 = 59,01 Filipijnse pesos)",
    "Krapte op de arbeidsmarkt: Zuyderland zet Filipijnse en Indonesische verpleegkundigen in": "Als u denkt dat u -of iemand in uw omgeving – in een acute, levensbedreigende situatie verkeert, belt\n\nu het alarmnummer 112 en vraagt u om een ambulance.\n\nMeer informatie: Spoedeisende hulp.",
    "Filipijnen: kerkleiding leverde bijdrage aan mijnsluiting": "Verantwoordelijken van de Filipijnse katholieke Kerk en milieugroeperingen zijn erg blij met de herziening van de vergunning voor een controversiële goud- en kopermijn door burgemeester Leonard Escobillo van de stad Tampakan, op het eiland Mindanao. Jerome Millan, de directeur van het Centrum voor Sociale Actie van het bisdom Marbel, zegt dat de katholieke Kerk hiermee haar rol als behoeder van het milieu prima heeft vervuld. Het project zou nog onaangeroerde goud- en koperreserves aanboren. De herroeping komt er wegens fraude en een oneerlijke voorstelling van de zakelijke doeleinden door het grootste goud- en kopermijnbedrijf van het land.\n\nHet project was erg omstreden omdat het een bedreiging vormde voor het voortbestaan van vele honderden gezinnen van inheemse afkomst. Het zou overstromingen veroorzaken en er zouden meer dan 700 gezinnen moeten verhuizen. Daarom hadden zowel milieugroepen als het katholieke bisdom Marbel fel actie gevoerd en aangedrongen op de schrapping van het project van 5,91 miljard euro, ook al zou dat de job kosten aan meer dan honderd arbeiders.\n\nBron: Ucanews/Kathpress.at",
    "Storm houdt huis in Canada, Trudeau zet het leger in: ‘Het wordt steeds erger’": "Vele Canadese huizen zijn beschadigd door storm Fiona. Beeld via REUTERS\n\nDe Canadese premier Justin Trudeau zegde vanwege de ernst van de situatie zijn reis naar Japan af, waar hij zondag de begrafenis van ex-premier Shinzo Abe zou bijwonen. ‘Het wordt steeds erger’, zei Trudeau. ‘We krijgen steeds zwaardere stormen te verduren, en dat gebeurt ook steeds vaker. Elke paar jaar hebben we nu wel een storm die we anders eens in de honderd jaar zouden hebben.’ Trudeau zei dat het leger opdracht had gekregen te helpen met opruimen.\n\nStorm Fiona beukte zaterdag met volle kracht op de kusten van New Foundland, Nova Scotia en Prince Edward Island. De combinatie van woeste golven, rukwinden die af en toe orkaankracht bereikten en heftige regen, sloeg met volle kracht in op kustplaatsen als Port Aux Basques, waar complete houten huizen door de golven werden meegesleurd.\n\nZeker twintig huizen in Port Aux Basques zouden zijn verwoest. Voor het stadje werd de noodtoestand afgekondigd. ‘Hele straten zijn er niet meer’, zei een verbijsterde journalist, René J. Roy, tegen de Canadese omroep CBC.\n\nIn het hele kustgebied werden daken van huizen afgerukt en bomen ontworteld. Overstromingen leidden tot kortsluiting en brand. In het hele gebied knapten stroomkabels, zodat meer dan een half miljoen huishoudens zonder elektriciteit kwamen te zitten.\n\nStormen en (super)orkanen\n\nToen Fiona de Canadese Atlantische kust bereikte, was de storm al afgezwakt. In het begin van de week trok hij nog als een volwassen orkaan over het Caribisch gebied. In Puerto Rico werd de stroom volledig uitgeschakeld. De Amerikaanse president Biden riep de noodtoestand uit voor het bij de VS behorende eiland. In de Caribische regio kwamen zeker vijf mensen om.\n\nZaterdag was Fiona afgezwakt tot de kracht van een fikse storm, wat genoeg was om in Canada voor een ravage te zorgen. Zondag zwakte de storm verder af en verplaatste zich naar open water in het noorden, waar hij geen schade meer aanrichtte.\n\nStormen houden ook huis aan de andere kant van het Amerikaanse continent. Japan werd afgelopen week getroffen door de orkanen Nanmadol en Talas, en zondag zetten de Filipijnen zich schrap voor de komst van ‘superorkaan’ Noru. De orkaan (die in de Filipijnen Karding wordt genoemd) nam zondagochtend plotseling in hevigheid toe en zal tot en met maandag over het hoofdeiland Quezon trekken, waar de opperste staat van paraatheid is uitgeroepen.",
    "Cadaatan Kortemark organiseert bingoavond: “Met opbrengst huizen renoveren op de Filipijnen”": "Op vrijdag 30 september organiseert Cadaatan Kortemark een bingoavond in de Gildezaal. De opbrengst dient voor de renovatie van enkele huizen op Lambusan in de Filipijnen.\n\nCadaatan Kortemark werkt sinds 1999 in de Filipijnen. Ze zetten er heel wat projecten op poten. Toen na de doortocht van de tyfoon Haiyan op 8 november 2013 heel wat huisjes in de regio waren vernield, groeide het idee om een tiental woningen te bouwen die zouden bestand zijn tegen de vaak grillige weersomstandigheden.\n\n“In het najaar van 2013 werden in een atelier in Handzame een tiental metalen constructies gefabriceerd”, vertelt Luc Waeyaert, stichter en erevoorzitter van Cadaatan. “In het voorjaar van 2014 werden die afgewerkt en in mei werden de gedemonteerde constructies opgestuurd met een container. Diezelfde zomer, bij enorm hete temperaturen, werden die prefab-metalen constructies door het Cadaatan Building Team in de Filipijnen opgezet. Meer bepaald in Lambusan, San Remigio, Cebu. De lokale bevolking werkte de huisjes in 2014 af met houten platen. De metalen constructies zijn op heden, acht jaar na de plaatsing, nog steeds intact. De houten wanden verkeren echter in slechte staat door de combinatie van hevige regens, hoge temperaturen en vele tyfoons.”\n\nCash\n\n“We kwamen op het idee om de houten wanden te vervangen door stenen wanden. De renovatie kost zo’n 2.000 euro per woning. Daarom organiseren we een bingoavond op vrijdag 30 september om 20 uur in OC De Gildezaal in Kortemark. Deelnemen kost 4 euro per acht rondes. De trekkingen gebeuren digitaal. Na de achtste en laatste ronde volgt nog een speciale ronde. Die kost 5 euro en is apart te betalen. Er is echter ook maar één winnaar en die krijgt 200 euro cash”, zegt Luc. “Het is onze eerste bingoavond en we verwachten veel volk. Dit zou dus meteen bingo kunnen zijn. We openen daarom de deuren al om 19 uur, want vol is vol. We vragen ook dat elke deelnemer een balpen meebrengt. We hebben een beperkt aantal balpennen beschikbaar, waarvoor we twee euro waarborg vragen. Iedereen is welkom, ook wie gewoon iets komt drinken.”",
    "Stef (22) laat werk in de garage even achter en vertrekt naar Filipijnen voor finale Manhunt modellenwedstrijd: “Eén groot avontuur”": "“Ik zag de dood twee keer in de ogen”: Johan was een van de eerste coronaslachtoffers van ons land en lag vijf weken in coma",
    "India, de grootste bananenproducent": "India heeft hulp gekregen van de Filipijnen, de op één na grootste bananenexporteur ter wereld, om telers in Gujarat, Maharashtra, Andhra Pradesh, Madhya Pradesh en Tamil Nadu op te leiden. De Indiase bananentelers leerden er onder meer hoeveel kunstmest te gebruiken, wat de beste teeltpraktijken zijn en wanneer bepaalde handelingen uit te voeren.\n\nOok Indiase exporteurs proberen het aantal bananenzendingen naar het buitenland op te krikken. De cijfers laten alvast een stijgende lijn zien. Minister van Consumentenzaken, Voedsel en Publieke Distributie Piyush Goyal zei onlangs dat de bananenexport van India in de periode april-mei dit jaar 8 keer groter was dan 9 jaar geleden. Volgens het directoraat-generaal voor Handelsinformatie en Statistiek exporteerde India in 2022 voor $ 157,86 miljoen aan bananen, tegenover $ 99,86 miljoen in 2021. Iran, de Verenigde Arabische Emiraten, Irak en Oman zijn de belangrijkste exportmarkten voor India.\n\nIndia is de grootste bananenproducent ter wereld. De opbrengst bedroeg 32 miljoen ton in 2021-22 volgens een eerste voorlopige raming van de Nationale Tuinbouwraad (NHB). Volgens de Voedsel- en Landbouworganisatie van de VN (FAO) teelde India tussen 2010 en 2017 gemiddeld 29 miljoen ton per jaar. De op een na grootste producent was China met 11 miljoen ton.\n\nDe grootste bananenexporteurs zijn Ecuador, de Filipijnen en Costa Rica, die op de lijst van producenten tussen de vijfde en elfde plaats staan. India staat daarentegen niet eens in de top 10 van bananenexporteurs.\n\nBron: economictimes.indiatimes.com",
    "Japanner en Filipijns trio geplaatst voor WK Darts": "Het Aziatische WK-kwalificatietoernooi heeft vooral Filipijnse winnaars opgeleverd. Drie van de startplekken werden opgeëist door spelers uit de Filipijnen.\n\nDit weekend vindt in het Japanse Fukuoka de PDC Asian Championship plaats. Aan het hoofdtoernooi deden 48 deelnemers mee, waarvan de vier halvefinalisten een uitnodiging voor het WK Darts zouden krijgen.\n\nLees ook Lim loopt vijftiende deelname aan PDC-WK mis\n\nDe poulefase en de laatste zestien werden zaterdag gespeeld. Bekende namen als Seigo Asada, Mikuru Suzuki, Royden Lam en Paul Lim vielen af.\n\nHet Filipijnse trio Lournece Ilagan, Christian Perez en Paola Nebrida wisten in de kwartfinale te winnen van respectievelijk Yuichiro Ogawa (6-4), Yoshihisa Baba (6-5) en Jun Matsuda (6-1). In een Japanse kwartfinale was Toru Suzuki met 6-5 te sterk voor Yuki Yamada, waardoor er ook een Japanse deelnemer in Alexandra Palace is.",
    "Tienerzwangerschappen - kinderen met een kind": "Vlak na de bevalling is Lorene samen met een groot aantal andere patiënten op de gang gezet om daar te wachten op verdere hulp. De Vlaamse fotograaf Isabel Corthier, die Lorene sinds het einde van haar zwangerschap volgde na hun ontmoeting in een vrouwenkliniek in Palawan, vraagt of ze een foto mag maken van het jonge gezin. Het stel kijkt wat beschaamd om zich heen. ‘Hier liever niet,’ zeggen ze bijna fluisterend. Corthier richt zich met haar fotografie op vooroordelen en stigmatisering in samenlevingen overal ter wereld. In 2016 bezocht ze voor het eerst de Filipijnen, waar ze in opdracht van een ngo armoedebestrijding en landbouwontwikkeling in beeld bracht.\n\nNa afloop wees een medewerker van de ngo Corthier op een probleem dat volgens haar hier opmerkelijk groot is: de Filipijnen is na Laos het land met de meeste tienerzwangerschappen in Zuidoost-Azië. Volgens de Commission on Population and Development (POPCOM), een overheidscommissie gericht op gezinsplanning, kregen in 2020 56.428 tienermeisjes een baby.\n\nNa thuiskomst liet het onderwerp Corthier niet meer los en probeerde ze meer informatie te verkrijgen. Nadat de Filipijnse regering het groeiende probleem in augustus 2019 tot noodsituatie had bestempeld, besloot Corthier terug te keren naar de Filipijnen om haar lens te richten op meiden die al op jonge leeftijd moeder zijn of worden.",
    "Nijmegen verwelkomt 15e Shelter City gast": "Nijmegen verwelkomt 15e Shelter City gast\n\nzo 18 sep, 14:12\n\nNIJMEGEN - Nijmegen heeft medio september haar vijftiende Shelter City gast verwelkomd: Jodesz.\n\nJodesz is een mensenrechtenjournaliste uit de Filipijnen die schrijft over de misstanden in het Filipijnse regime. Zij zal gedurende drie maanden te gast zijn in Nijmegen om meer te leren over onze samenleving, tot rust te komen en om anderen te inspireren met haar verhaal.\n\nHaar doel is om in contact te komen met personen en organisaties die zich bezighouden met internationale mensenrechten. Advies- en projectorganisatie Bureau Wijland verzorgt de uitvoering van haar programma.\n\nPodcast\n\nIn 2016 werd door omstreden president Duterte de ‘war on drugs’ afgekondigd. Sindsdien zijn er duizenden Filipijnen omgekomen door gewelddadig optreden van de nationale overheid. In 2022 werd Ferdinand Marcos jr. aangesteld als president, maar daarmee is de rust in het land niet teruggekeerd.\n\nJodesz rapporteert over de misstanden op de internationaal geprezen nieuwssite Rappler. Ze biedt slachtoffers en nabestaanden een platform, waardoor hun persoonlijke verhalen niet verloren gaan. Verder schrijft ze onderzoeksrapporten die worden opgepakt door internationale onderzoeksinstituten. In haar wekelijkse podcast bespreekt ze de politieke ontwikkelingen van het moment en gaat ze met gasten in gesprek over belangrijke thema’s.\n\nShelter City\n\nShelter City is inmiddels een wereldwijde beweging met meer dan 20 Shelter Cities in verschillende landen. Bureau Wijland is verantwoordelijk voor de lokale invulling en uitvoering van Shelter City Nijmegen (SCN). De ondersteuning van het programma hier bestaat uit een samenwerkingsverband tussen de Radboud Universiteit, Amnesty Nijmegen, Gemeente Nijmegen, SSH&, Radboud In’to Languages en Driestroom. Daarnaast kan Shelter City Nijmegen rekenen op de steun van verschillende Nijmeegse netwerken en vrijwilligers.\n\nVriend\n\nHet is mogelijk om ‘Vriend van Shelter City Nijmegen’ te worden. Dit houdt in dat ieder die zich interesseert in SCN een ‘vriendschap’ met de organisatie aan kan gaan middels een jaarlijkse donatie van 25 euro.\n\nVoor meer informatie www.bureauwijland.nl/index.php/shelter-city/vriend-van-shelter-city-nijmegen/",
    "Liveblog | Rusland vervangt onderminister van Defensie, Turkije steunt Oekraïne": "Het is dag 211 van de oorlog in Oekraïne. In dit liveblog vind je alle laatste updates over het voortdurende conflict en alle gevolgen ervan.\n\nDit liveblog is gesloten, ga voor meer nieuws naar het volgende liveblog van zondag 25 september\n\nRusland vervangt onderminister van Defensie\n\n13:33 | Zeven maanden na het begin van de Russische militaire invasie van Oekraïne heeft Rusland onderminister van Defensie Dmitri Boelgakov ontslagen. Hij zat al jarenlang op die post. Boelgakov wordt als onderminister vervangen door de hoge generaal Michail Misinzev. Die speelde een hoofdrol bij de belegering van de zuidelijke havenstad Marioepol, die in mei in handen viel van Rusland.\n\nBij de militaire operatie van Rusland tegen Marioepol kwamen duizenden burgers om en werd een groot deel van de stad verwoest. Het leverde Misinzev de bijnaam 'slachter van Marioepol' op.\n\nMisinzev wordt als onderminister verantwoordelijk voor de logistieke operaties van het Russische leger. Het is niet bekend waarom Boelgakov wordt vervangen. Volgens een officiële verklaring krijgt hij een andere post, maar het is niet duidelijk om wat voor functie het gaat.\n\nTweede dag van referenda in bezette Oekraïense gebieden\n\n12:28 | Ondanks felle internationale kritiek wordt in de bezette delen van de Oekraïense regio's Donetsk, Loehansk, Cherson en Zaporizja zaterdag voor de tweede opeenvolgende dag in een referendum gestemd over aansluiting bij Rusland. Op sociale media gaat een video-opname rond waarop gewapende mannen mensen lijken te dwingen hun stem uit te brengen.\n\nRussische staatsmedia verspreiden beelden die de indruk wekken dat het zaterdag drukker bij de stembureaus is dan vrijdag. Volgens de Oekraïense generale staf gaan medewerkers van de verkiezingscommissies samen met gewapende Russische militairen bij de mensen thuis langs om stembiljetten op te halen.\n\nHet stemmen duurt tot dinsdag. Door de volksraadplegingen kan Rusland zo'n 15 procent van het Oekraïense grondgebied formeel annexeren. In gebieden waar gestemd kan worden zijn veel inwoners gevlucht en wordt ook nog gevochten.\n\nInlijving van Oekraïense gebieden door Rusland kan leiden tot verdere escalatie van het conflict in het Oost-Europese land. 'Als de territoriale integriteit van ons land wordt bedreigd, zullen we alle beschikbare middelen gebruiken om onze mensen te beschermen', waarschuwde de Russische president Vladimir Poetin afgelopen week. Zijn bondgenoot en vicevoorzitter van de Russische Veiligheidsraad Dmitri Medvedev heeft gedreigd met de inzet van 'alle wapens, inclusief strategische kernwapens' om geannexeerd grondgebied te verdedigen.\n\nNYT: Poetin bemoeit zich steeds meer met oorlog in Oekraïne\n\n11:20 | De Russische president Vladimir Poetin bemoeit zich steeds nadrukkelijker met de militaire strategie voor de oorlog in Oekraïne, zeggen Amerikaanse overheidsfunctionarissen tegen The New York Times. Zo zou Poetin recent nog verzoeken om troepen terug te trekken uit de Zuid-Oekraïense stad Cherson hebben afgewezen.\n\nHet Oekraïense leger is bezig aan een tegenoffensief om de grotendeels door Rusland bezette stad en regio Cherson te heroveren. Volgens The New York Times zou het Russische leger door zich terug te trekken tot over de rivier de Dnjepr mankracht en uitrusting kunnen besparen, maar wil Poetin daar niets van weten.\n\nCherson is de enige grote stad die de Russische strijdkrachten hebben veroverd ten westen van de Dnjepr, die midden door Oekraïne stroomt. Een terugtrekking zou mogelijk gezichtsverlies betekenen voor Poetin en een groot succes voor Oekraïne, verklaart de krant.\n\nVolgens Amerikaanse inlichtingen heeft Poetin zijn bevelhebbers gezegd dat hij de knopen voor het strijdplan in Oekraïne doorhakt. Functionarissen in Washington stellen dat die toegenomen bemoeienis van Poetin voor spanningen zorgt tussen hem en de Russische legertop. Bovendien zou het de moraal van de troepen in Cherson geen goed hebben gedaan, dat zij onder geen beding de aftocht mogen blazen.\n\nPoetin kondigde woensdag een gedeeltelijke mobilisatie af, de eerste sinds de Tweede Wereldoorlog. Het ministerie van Defensie wil zo'n 300.000 reservisten met militaire ervaring oproepen voor wat Rusland de 'speciale militaire operatie' in Oekraïne noemt. Zo hoopt Poetin het initiatief weer naar zich toe te trekken. De afgelopen tijd heeft het Oekraïense leger een flink gebied in het noordoosten heroverd. Ook worden er referenda georganiseerd in bezette gebieden over aansluiting bij Rusland. Westerse waarnemers spreken van schijnreferenda waarvan de uitslag al vaststaat.\n\nFilipijnen staan voor dilemma, willen toch Russische brandstof\n\n09:47 | De Filipijnen praten met Rusland over het kopen van brandstof en andere belangrijke goederen omdat het nationale belang van het land zwaarder weegt dan mogelijke zorgen over de oorlog in Oekraïne. Dat heeft de Filipijnse president Bongbong Marcos gezegd in een interview met Bloomberg TV.\n\n'De politieke kant ervan was een beetje lastig, maar niettemin staat het nationale belang voorop', aldus Marcos. 'Misschien moeten we nu Rusland benaderen, zeggen dat ze misschien wat losser kunnen worden en ons van brandstof kunnen voorzien.' Hij voegde hieraan toe dat zijn land 'dichtbij' een deal met Rusland is.\n\nDe opmerkingen van Marcos, die eerder dit jaar de Filipijnse presidentsverkiezingen won, weerspiegelen de moeilijke keuzes waarmee leiders in veel ontwikkelingslanden worden geconfronteerd. Net als elders op de wereld is de inflatie in de Filipijnen hard opgelopen. De stijgende energie- en brandstofprijzen kunnen veel mensen extra in armoede drijven.\n\nDe Filipijnen zijn volgens de president, zoon van de vroegere Filipijnse dictator Ferdinand Marcos (1917-1989), ook geïnteresseerd in nieuwe gesprekken met China over gezamenlijke olie- en gasexploratie in de Zuid-Chinese Zee. In juni beëindigde Marcos' voorganger, Rodrigo Duterte, de gesprekken met Peking nog.\n\nChina claimt al langer delen van de Zuid-Chinese Zee die de Filipijnen als Filipijns beschouwen. Dat bemoeilijkt de relatie tussen de twee landen. Marcos heeft evenwel beloofd de banden met China aan te halen. Dat kan volgens hem 'voordelig' uitpakken voor beide landen.\n\nRusland viel dam aan in noordoosten van Oekraïne\n\nRusland heeft volgens de Britse inlichtingendiensten eerder deze week een stuwdam in het noordoosten van Oekraïne aangevallen, waarschijnlijk met raketten. Mogelijk wil het Russische leger de sluisdeuren uitschakelen om oversteekplaatsen van het Oekraïense leger te laten overstromen, aldus de Britten.\n\nDe Russen voerden volgens Londen woensdag en donderdag aanvallen uit op de Petsjenihy-dam, die in de buurt van Charkov ligt in de rivier Severski Donets. Volgens het Britse ministerie van Defensie rukken Oekraïense troepen verder op langs de rivier. Het leger heeft in het noordoosten recent veel terrein heroverd op de Russen.\n\nDe regering in Kiev meldde dat een van de sluisdeuren van de dam vernietigd was bij de aanvallen, maar de situatie zou onder controle zijn. Eerder deze maand viel het Russische leger ook een dam aan bij de centraal gelegen stad Kryvy Rih. Inwoners werden opgeroepen te evacueren. Volgens Oekraïne lekte er water uit de stuwdam en trad de rivier Inhoelets daardoor buiten zijn oevers.\n\nHet is volgens de Britten onwaarschijnlijk dat de Oekraïense strijdkrachten veel last hebben van de aanvallen op beide dammen. Daarvoor zouden die te ver weg liggen van de gebieden waar momenteel gevochten wordt.\n\nWoordvoerder Erdogan: Turkije staat achter Oekraïne\n\n23-09-2022 - 23:53 | Turkije is bereid de territoriale integriteit en soevereiniteit van Oekraïne te verdedigen. Dat heeft de woordvoerder van president Recep Tayyip Erdogan vrijdag laten weten in een interview op de Turkse televisie.\n\nTurkije staat achter Oekraïne in de oorlog met Rusland, aldus deze Ibrahim Kalin. Het land zal de uitslag van de Russische referenda over annexatie van Oekraïense gebieden niet erkennen, meldde de zegsman.\n\nTurkije heeft een bemiddelende rol op zich genomen in de al zeven maanden durende crisis die de Russische aanval op Oekraïne heeft veroorzaakt. Kalin merkte in het interview op dat Turkije 'het enige land is dat zich inzet om de oorlog te beëindigen.'\n\nEerder deze week pleitte Erdogan in een toespraak tot de Algemene Vergadering van de Verenigde Naties in New York voor een 'rationele en diplomatieke oplossing die beide partijen een waardige uitweg uit de crisis zal geven'. In een interview met de Amerikaanse omroep PBS liet de Turkse president weten dat Rusland het land dat het heeft bezet terug moet geven aan Oekraïne als duurzame vrede het doel is.\n\nOekraïne laat diplomatieke banden met Iran vieren\n\n23-09-2022 - 23:05 | Oekraïne heeft vrijdag besloten de diplomatieke betrekkingen met Iran af te schalen en de ambassadeur zijn accreditatie af te pakken. Ook wordt het aantal medewerkers van de Iraanse diplomatieke dienst in Kiev gereduceerd. Reden daarvoor is de 'onvriendelijke' beslissing van Teheran de Russische strijdkrachten drones te leveren.\n\nKiev zei eerder op de dag vier in Iran gefabriceerde onbemande kamikaze-vliegtuigjes uit de lucht te hebben geschoten. President Volodimir Zelenski deed zijn beklag over de aantasting van de Oekraïense soevereiniteit en letsel toebrengen onder zijn burgers.\n\nOok de VS hebben gezegd dat Iran dit wapentuig levert aan de Russen. Teheran ontkent dat.\n\nVS bereid tot nieuwe sancties wegens Russische referenda\n\n23-09-2022 - 22:28 | De Verenigde Staten zijn bereid in overleg met bondgenoten nieuwe economische sancties te treffen tegen Rusland als Moskou doorgaat met het annexeren van delen van Oekraïne. Dat heeft het Witte Huis laten weten.\n\nDe Russen zijn bezig met wat Washington omschrijft als 'pseudo-volksraadplegingen', slechts bedoeld als de volgende stap om Oekraïens grondgebied in het zuiden en oosten definitief in te lijven. 'We weten dat met deze referenda zal zijn geknoeid', zei persvoorlichter Karine Jean-Pierre.\n\nOekraïense functionarissen vertelden vrijdag dat mensen het gebied waar ze wonen niet uit mogen totdat de stemming, die vier dagen duurt, voorbij is. Gewapende groepen drongen huizen binnen en medewerkers van bedrijven werden bedreigd met ontslag als ze weigerden mee te doen aan het referendum.\n\n'Het beste wat de mensen in Cherson kunnen doen, is de deur niet te openen', zei Joeri Sobolevski, de door de Russen afgezette vicevoorzitter van het bestuur van de Zuid-Oekraïense regio.",
    "‘Ik had vroeger moeten genieten van het leven’": "Van een Poetin in het nauw mogen we nog meer rare sprongen verwachten\n\nAleksandr Skorobogatov,Schrijver van de roman De wasbeer De Geus geboren in Wit-Rusland woont en werkt in België.",
    "Liam Hemsworth verbrak relatie vanwege filmopnames": "Vera 25 september 2022 13:36 in Celebrity\n\nInteresse om over films en/of series te schrijven? Wij zijn op zoek naar nieuwsredacteuren\n\nToevallig werken Luke en Liam op het moment samen aan hun nieuwste film, Land of Bad. Daily Mail trof hen\n\nhier aan het werk in een droog stukje in Queensland. In de film moet het doorgaan voor de Filipijnen.De 32-jarige acteur Liam Hemsworth uit The hunger games -films verbrak zijn relatie na 3 jaar met het model Gabriela Brooks. Ze is er kapot van, maar Liam zette zijn carrière voorop. Hij wil niet gebonden zijn, terwijl de filmindustrie weer aantrekt na de pandemie.Terug in je thuisland werken aan een nieuwe film is dan wel even de manier om in een nieuw ritme te komen. En al helemaal samen met je broer. De 41-jarige Luke Hemsworth uit Encounter is nog wel gelukkig getrouwd en heeft vier kinderen.Beide broers hebben legerkleding aan en lijken op te gaan in hun achtergrond, terwijl zij met hun co-acteurs een scène filmen. Allevier zijn geheel incognito. In de film spelen ook Russell Crowe, Milo Ventimiglia en Ricky White. Liam plaatste een Instagram-bericht van hun werk hieronder.",
    "Waarom u niet blind mag vertrouwen op big tech: ‘Het kan dat je op OnlyFans niet met een knappe dame, maar een jobstudent in de Filipijnen aan het chatten bent’": "We zullen misdaad bestrijden met behulp van artificiële intelligentie, datingapps zullen ons liefdesleven laten bloeien als nooit tevoren en dankzij cryptomunten worden we allemaal miljonair: als we de big tech-bedrijven mogen geloven, ziet de toekomst er rooskleurig uit. VPRO fileert in de vijfdelige reportagereeks ‘Electric Avenue’ op NPO 3 die ronkende beloftes.\n\nDANNY GHOSEN (tv-maker) «We gaan een kijkje nemen in El Salvador, waar de bitcoin is ingevoerd als officiële munt. We onderzoeken het gevaar van datingapps voor homoseksuelen in Israël. En we trekken naar de VS, om uit te zoeken of artificiële intelligentie de samenleving veiliger kan maken. Meer dan honderd steden hebben daar ShotSpotter geïnstalleerd, een computersysteem dat met microfoons geweerschoten kan herkennen en lokaliseren.»\n\nHUMO Hoe accuraat is dat?\n\nGHOSEN «Best accuraat: het programma kan een geweerschot detecteren en er de dichtstbijzijnde patrouillewagens op afsturen. Maar het programma kan niet aantonen wíé het schot heeft gelost. Ik interviewde Michael Williams, een zwarte zestiger. Hij had een drive-by shooting overleefd, maar de man naast hem in de auto was dood. De politie beschuldigde Williams van moord, met ShotSpotter als bewijs. Hij zat elf maanden in de gevangenis voor de politie toegaf dat de bewijslast onvoldoende was.\n\n»Het systeem kan een situatie ook net gevaarlijker maken. Agenten die reageren op ShotSpotter zijn gespannen: ze verwachten een schietgrage crimineel. De 13-jarige latino Adam Toledo werd vorig jaar doodgeschoten door agenten die waren uitgerukt na een alert van ShotSpotter, terwijl Toledo zijn wapen al had laten vallen. De schietpartijen zijn er niet minder op geworden: het systeem voorkomt geen geweld.»\n\nHUMO Een latere aflevering van ‘Electric Avenue’ gaat over de erotische site OnlyFans. Wat loopt daar mis?\n\nGHOSEN «De kracht van OnlyFans is dat modellen zélf hun content maken en verspreiden. Maar er zijn steeds meer mannen die zich opwerpen als e-pimps, een soort veredelde pooier. Ik sprak in Florida met een zakenman die meisjes wurgcontracten laat tekenen, waarbij ze 60 procent van hun inkomsten afstaan.\n\n»Er zijn overigens veel fans die grof geld betalen om met modellen te chatten, maar ik kwam te weten dat modellen zulk werk vaak uitbesteden. Het zou dus zomaar eens kunnen dat je op OnlyFans niet met een knappe dame, maar met een jobstudent in de Filipijnen aan het chatten bent.»\n\nHUMO Bedankt voor de waarschuwing!\n\nElectric Avenue\n\nNPO 3, vrijdag 16 september, 20.25",
    "TrosKompas": "Freek Vonk\n\nGekko’s zijn een fantastische groep van hagedissen, die met hun speciale voetjes over alle oppervlakken kunnen lopen. Ook verticaal en zelfs ondersteboven.\n\nTokehs zijn de op een na grootste gekko-soort ter wereld. Ze worden, staart meegeteld, tot veertig centimeter lang. Naast hun grootte vallen ze meteen op door de rode, oranje of gele polkadots op hun lijf. Als je ergens in Zuidoost-Azië bent is de kans groot dat je een keer een tokeh tegenkomt, zoals ik in de Filipijnen. Tokehs zijn van oorsprong regenwoudbewoners, maar ze komen ook in tuinen en huizen. Overal waar insecten te vinden zijn, komen zij ook. Aangezien er veel insecten afkomen op verandalampen is het geen wonder dat er dan ook tokehs rondsluipen. En dit zijn enorm goede klimmers, die gewend zijn aan het beklimmen van bomen en takken. Een muur of plafond gaat ze net zo makkelijk af.\n\nOnomatopee\n\nTokehs zijn territoriale dieren en ze laten dan ook goed van zich horen. Zo blijven ze bij elkaar uit de buurt. En als er een niet wil luisteren, wordt het matten. Dat gaat er echt niet zachtzinnig aan toe. Tegenstanders gooien elkaar zonder pardon van het plafond! Er is echter één uitzondering op de agressie: de paartijd. Een deel van het jaar mogen vrouwtjes wel in en uit het territorium van de mannetjes wandelen. Ze shoppen zo een beetje rond en luisteren naar de kunsten van de mannetjes. Uit het ‘tok-eejj’- geluid dat zij maken, kunnen de dames namelijk al opmaken wie de sterkste is. Als er een match is gemaakt, legt het vrouwtje een paar keer een nestje van één of twee eitjes. Die zijn erg kleverig, zodat ze op een verticaal oppervlak blijven plakken. Tokehs bewaken hun eieren, en dat doet een paartje meestal samen, om de beurt. Da’s dan weer lief!",
    "Column: Roerige weekjes": "Het is gebeurd: de een-na-grootste crypto­valuta is over van proof-of-work naar proof-of-stake. De queen is dood. Lang leve de koning. Verwarrende twee weken. En dan ook nog het nieuws dat onverholen leugenaar Nigel Farage ineens op de Bitcoinconferentie in Amsterdam een podium krĳgt, Putin die schaapachtig voor Xi knielt, constant geëmmer over 'woke' en vrĳwel onverholen racisme op de Nederlandse treurbuis. Zo kan ik nog wel even doorgaan. Wat dat betreft deed Bitcoin-twitter het bĳna voorbeeldig. Ondanks alle kritiek die je op het nieuwe consensusmechanisme van Ethereum kunt hebben, wisten vele bitcoinfluencers er toch in ieder geval felicitaties uit te persen. De euforie van het grootste smartcontractplatform werd trouwens al snel overschaduwd door de Securities & Exchange Commission in de VS. PoS is ook niet alles.\n\nDe komende tĳd zullen we gaan zien hoe de Ethereumcommunity overeenstemming bereikt over hoe zich op te stellen ten opzichte van Bitcoin. Het greenwashing lĳkt helaas al aardig op stoom te komen.\n\nKoop gemakkelijk en snel Bitcoin bij Bitvavo. Ga aan de slag en betaal geen handelskosten voor je eerste aankoop tot €1.000 !\n\nEigenlĳk is er maar één optie: bewĳs dat proof-of-work nut heeft, zoals bij load-balancing van onze energienetwerken. We praten er wel over, maar we zien het niet. Liefst wat dichter bij huis dan in oliestaat Texas. Laat zien dat methaan echt gebruikt wordt om miners te laten draaien. Laat zien dat het echt zo snel even elders aan te sluiten is. Toon aan dat glastuinbouwverwarming zo ook nog iets oplevert waardoor onze voedselvoorziening niet in gevaar komt of in ieder geval de tuinders het hoofd boven water kunnen houden.\n\nEn ja, iets dat nuttig is mag ook energie kosten. En dit betekent dan niet oude kolencentrales aanzwengelen om bitcoin mee te minen, al kun je wel bij toch al draaiende centrales eventueel energiesurplus opslokken als zon en wind ineens te veel opleveren. Een kolencentrale zet je niet even uit. 'Gewone' serverparken kosten immers ook heel wat energie om onze kattenfilmpjes en vergaderingen op te slaan..\n\nBovenal, laat zien dat je bitcoin of het Lightning-netwerk of iets anders, echt nut heeft om geld van A naar B te verplaatsen. Jack Mallers, vertelt het leuk, maar we hebben meer van dat soort mensen nodig. Misschien ook eens eentje die niet een petje achterstevoren op heeft.\n\nDie laatste smeekbede is overigens snel verhoord: Patrick van der Meijde twitterde over Bitcoin Island in de Filipijnen, inclusief een video over een Filipijnse Lightning Wallet genaamd Pouch.ph. Een ietwat timide jongeman op een podium bij Bitcoin Pitchday, al weer vijf maanden geleden trouwens, vertelt over zijn beweegredenen een snellere manier voor remittances richting de Filipijnen te bouwen. De app kun je alleen in de Filipijnen gebruiken en wat dat betreft mis ik nog wel wat aan info op hun site, bijvoorbeeld waarom je een account aan moet maken, maar goed. Het lijkt inmiddels aan te slaan en echt gebruikt te worden. Een stuk minder schreeuwerig dan El Salvador. Minder pocherig, gewoon: gebruiken die hap.\n\nKrijn Soeteman is tech- en wetenschapsjournalist en volgt bitcoin al sinds lange tijd. Hij is onder meer te vinden op Twitter. Hij is auteur van de veelgeprezen Crypto Encyclopedie.\n\nLees ook eerdere columns:",
    "EU-export varkensvlees daalt flink in eerste halfjaar": "De export van varkensvlees uit de Europese Unie (EU) is in het eerste halfjaar van 2022 met bijna 25 procent gedaald ten opzichte van het eerste halfjaar van 2021. Een flinke groei van de export naar onder andere Japan, Korea en de Filipijnen heeft de forse afname van de export naar China deels gecompenseerd.\n\nDe uitvoer van varkensvlees naar China is volgens cijfers van de Europese Commissie in de eerste zes maanden van 2022 gedaald van 1,693 miljoen ton naar 676 miljoen ton. Een daling met ruim 1 miljoen ton, oftewel 60 procent. Ook de export naar Hongkong laat met een afname van 63 procent, van 108 miljoen ton naar 40 miljoen ton, een forse dip zien.\n\nBelangrijkste reden voor de dalende exportcijfers naar China en Hongkong is de aangetrokken eigen productie. De prijzen in China waren hierdoor relatief laag. De laatste tijd trekken die prijzen weer aan en zijn er weer meer exportkansen.\n\nDalende euro biedt kansen\n\nDoor de daling van de euro is varkensvlees uit Europa aantrekkelijker geworden voor andere Aziatische landen. Naar de andere grootafnemers van de EU, de Filipijnen, Japan en Zuid-Korea, trok de export dan ook flink aan. In percentage is de exportgroei naar Zuid-Korea met 65,5 procent het hoogst. Het betreft een stijging van 73 miljoen ton naar 185 miljoen ton.\n\nIn hoeveelheid is de exportstijging naar Japan met 77 miljoen ton het hoogst. Het gaat om een stijging van 45,4 procent waarmee de export naar Japan op 247 miljoen ton komt. De export naar de Filipijnen groeit met 36,8 procent, oftewel van 68 miljoen ton naar 253 miljoen ton. Daarmee blijven de Filipijnen het tweede belangrijkste exportland voor de EU.\n\nMaleisië en Taiwan\n\nVan de kleinere afnemers stijgt de afzet naar Maleisië procentueel gezien het meest. De groei betreft 137 procent van 9 miljoen ton naar 21 miljoen ton. De stijging naar Taiwan is in hoeveelheid groter van 23 miljoen ton naar 51 miljoen ton, maar procentueel met 127 procent nog net wat minder groot dan de toename naar Maleisië. Verder stijgt in hoeveelheid vooral de export naar Australië. Hierbij gaat het om een groei van 52 miljoen ton naar 90 miljoen ton, oftewel bijna 73 procent.\n\nDe oorlog in Oekraïne exportgroei op van 59 procent. De uitvoer van varkensvlees gaat van 37 miljoen ton naar 58 miljoen ton.",
    "Waterproblematiek kost wereldeconomie tot 2050 duizenden miljarden": "Waterproblematiek zal de wereldeconomie tot 2050 vele duizenden miljarden kosten. Adviesbureau GHD Group becijferde dat de rekening voor slechts zeven landen al oploopt tot $5.600 miljard.\n\nDe opwarming van de aarde leidt tot fors meer weerextremen, zegt het IPCC, een VN-werkgroep die de risico’s rondom klimaatverandering onderzoekt. Denk hierbij aan hitte- en koudegolven en ook zware neerslag, waardoor overstromingen kunnen ontstaan.\n\nWaar al jaren wordt gewaarschuwd, gaat het inmiddels allang niet meer om verre toekomstscenario’s – de desastreuze gevolgen zijn al volop zichtbaar.\n\nZo staat momenteel meer dan een derde van Pakistan onder water – een land dat bijna 20 keer zo groot is als Nederland. Meer dan 33 miljoen inwoners zijn getroffen door de oversstromingen. Al 1.500 mensen vonden de dood.\n\nNaast mensenlevens kosten de waterproblemen uiteraard ook ontzettend veel geld. Volgens het onderzoek van GHD Group liepen de wereldwijde kosten vorig jaar op tot $224 miljard.\n\nEn dat was nog maar een voorproefje. “Omdat klimaatverandering de volgende decennia tot intensere regenval, overstromingen en droogte zal leiden, zullen deze kosten verder stijgen.”\n\nVoor zijn studie analyseerde het adviesbureau zeven landen met uiteenlopende economische en klimatologische omstandigheden: de Verenigde Staten, China, Canada, het Verenigd Koninkrijk, de Filipijnen, de Verenigde Arabische Emiraten en Australië.\n\nDe conclusie: tot 2050 kost waterproblematiek deze landen bij elkaar opgeteld maar liefst $5,6 biljoen, oftewel $5.600 miljard. Het grootste deel daarvan komt op het bord van de VS, dat de komende 28 jaar maar liefst $3.700 miljard kwijt is aan problemen met water. Voor China – dat eind juni kampte met zware overstromingen – lopen de kosten op tot $1.100 miljard.\n\nVerschillen per sector\n\nHet adviesbureau keek ook naar de impact van waterproblemen op de vijf belangrijkste industrieën binnen de wereldeconomie. Daaruit blijkt dat met name de productie- en distributiesector het zwaar te verduren zullen krijgen.\n\nVan de $5.600 miljard komt maar liefst $4.200 miljard op het conto van deze twee sectoren. Zo kan waterschaarste de productie verstoren, terwijl overstromingen en stormen de infrastructuur en voorraden kunnen vernietigen.\n\nOok de agrarische sector is kwetsbaar. De onderzoekers van GHD Group verwachten dat bedrijven uit deze branche de komende 28 jaar ruim $330 miljard kwijt zullen zijn aan problemen met water, zoals droogte of juist extreme neerslag.",
    "In de achtertuin van Priya en Roepesh staat een metershoge bananenplant: ‘Ongelooflijk’": "tien vragen Wat als je een vast contract hebt en negen andere vragen over het prijspla­fond\n\nGoed nieuws deze week vanuit Den Haag: er komt een prijsplafond op energie en gas. Dat betekent dat je bij een gemiddeld verbruik nooit méér betaalt dan door de overheid is vastgesteld. Hoeveel is dat precies, hoe zit het met stadswarmte en wat als je nog een vast contract hebt? We zetten de meest gestelde vragen op een rij.\n\n8:52",
    "Het netwerk achter de Borealis-werf": "Een enorm dossier van mensenhandel en uitbuiting brengt bedrijven als BASF en Borealis in een lastig parket. De zaak dijt almaar verder uit: van een Nederlands vakantiepark over een Limburgs hr-bedrijf tot een privékliniek in Roeselare. ‘Het is een hele onderwereld van economische belangen.’",
    "Nienke Bawa en Bob Kootte, twee reislustige levensgenieters, sprankelden in Colombia – tot het noodlot toesloeg": "Nienke Bawa (29) en Bob Kootte (31) stonden vol in het Amsterdamse leven en hielden van al het moois dat de wereld te bieden had. Afgelopen zomer overleed het stel onverwachts tijdens een vakantie in Colombia.\n\nColombia was het land dat hoog op het lijstje stond van Nienke Bawa en Bob Kootte van te bezoeken landen. Japan stond nummer 1 op de lijst, maar vanwege corona kon die wens niet in vervulling gaan: het land zat nog op slot voor buitenlandse toeristen. Het werd daarom deze zomer Colombia. De prachtige natuur van het Zuid-Amerikaanse land trok de reislustige Nienke Bawa en Bob Kootte, beiden ervaren reizigers.\n\nAlles gedocumenteerd\n\nKootte had op zijn e-reader de geschiedenis van Colombia gedownload, Bawa had het boek van Tanja Nijmeijer aangeschaft. Het stel verdiepte zich van tevoren altijd goed in een land en zijn cultuur. De reis werd minutieus uitgestippeld en de informatie – de data van de vluchten, af te leggen route, uitgezette tours, geboekte hotels en restaurants en andere activiteiten – zette Bawa in een Excelbestand. “Nienke documenteerde alles,” zegt haar zus Esther Bawa.\n\nElke vakantie greep Bawa aan om eropuit te trekken. Ze was benieuwd naar verschillende culturen. Zelf was ze op 30 juli 1993 in Culemborg geboren als jongste kind van een Indiase vader en Nederlandse moeder. Ze kreeg de voornamen Nienke Guri Trishna. De Indiase voornamen – Nienkes vader is een Sikh uit India – betekenen ‘wens van God’.\n\n“Ze was een spring-in-’t-veld,” vertelt haar zus. “Een vrolijk kind, empathisch, vol energie en altijd lachend.”\n\n“Een kind dat dansend door het leven ging,” zegt haar vader Nina Bawa. Hij gaf zijn kinderen graag de ruimte, ‘zodat ze hoog kunnen vliegen’. “Al trok ik af en toe aan het touwtje van de vlieger zodat ze de goede richting vlogen.”\n\nSociaal dier\n\nBawa ging in 2011 naar de Hotelschool Den Haag, waar ze lid werd van een dispuut. Ze werd een graag geziene gast op borrels. Het credo was al snel: ‘Nienke is binnen, het feest kan beginnen.’\n\nZe was een sociaal dier, zegt studiegenoot Leonie Idsinga: “Nienke was ongelooflijk geïnteresseerd in andere mensen. Ze stapte altijd als eerste op nieuwe mensen af en had veel vriendinnen.”\n\nNa de hotelschool ging ze in 2016 naar Nyenrode, waar Pien Stolk (28) haar leerde kennen. “Nienke stelde haar hart open. Had enorme energie. Soms hoorde ik achter elkaar ping, ping, ping op mijn telefoon. Dan wist ik meteen dat Nienke het was. Ze was altijd benieuwd hoe het met je ging.”\n\nZe regelde alles voor haar vrienden: een studentenhuis, interviews voor een baan of nieuwe klanten voor hun onderneming. “Met haar charme kreeg ze alles voor elkaar,” zegt Stolk.\n\nOok organiseerde ze feesten en regelde kaarten voor concerten van Ed Sheeran, Beyoncé of Marco Borsato. In 2016 had ze kaartjes op de kop getikt voor een concert van Adele. Esther: “Toen zij de tickets in huis had, zei ze: ‘O, by the way, het concert is in Kopenhagen.’ Ze zag nooit beren op de weg.”\n\nWie op borreltijd bij haar langskwam, kon altijd mee-eten. Haar vader herkent in die gastvrijheid haar Indiase roots. “Ze had een mooie mix van twee werelden: de warmte uit India en de strakheid uit Nederland. Ze was een echte Punjabi. Ze was ondernemend en vooruitstrevend en kon tevens zakelijk zijn.”\n\nMet haar vader ging ze zes weken naar India om familieleden te bezoeken. Nina Bawa: “Nienke had een speciale band met mijn vader, opa India, die inmiddels 94 is. Hij was een internationale hockeyspeler en Nienke hockeyde ook.”\n\nBuitencategorie\n\nIn 2018 ging ze bij Friesland Campina werken, om na vier jaar over te stappen naar de multinational Procter & Gamble, waar ze als accountmanager aan de slag ging. Campina stuurde haar nieuwe werkgever een bericht: ‘Lucky you. Zij is een buitencategorie.’\n\n“Haar sociale skills waren groot. Ze had een enorm netwerk, was gedreven en genereus. Ze wilde voor een groot internationaal merk werken, want het buitenland bleef lonken. Ze was avontuurlijk ingesteld en de wereld lag aan haar voeten,” zegt zus Esther.\n\nVan huis uit leerde ze geen onderscheid te maken tussen mensen. Esther: “Een straatmuzikant gaf je geld en de Daklozenkrant kocht je. We leerden oog te hebben voor de medemens.”\n\nHaar schoonmaakster uit de Filipijnen gaf ze kleren en ze zamelde geld in voor een vluchtelingenkamp waar een vriendin werkte.\n\nFenomenaal geheugen\n\nIn 2017 leerde ze Bob Kootte kennen via een datingsite. De relatie paste als een handschoen. “Het was een gouden koppel, ze hadden dezelfde interesses, waren beiden bourgondiërs, hielden van reizen, lekker eten, feesten en borrels,” zeggen hun vrienden.\n\nRobert Gerrit Kootte, geboren op 15 juni 1991 in Rotterdam als oudste in het gezin van vier kinderen, was een nieuwsgierig kind. “Hij keek wijs uit zijn ogen en wilde de wereld ontdekken,” zegt zijn moeder Jeannie Pleumeekers.\n\nDoor zijn leergierigheid was hij al snel het lieverdje van veel leerkrachten. “Hij had een fenomenaal geheugen en kende al op jonge leeftijd de vlaggen van alle landen uit zijn hoofd,” zegt zijn vader Gerrit Kootte. Later zat hij vaak op Wikipedia of in de Bosatlas te lezen.\n\nHij was heel sociaal ingesteld. Op het Stedelijk Gymnasium in Breda, waar het gezin naar toe was verhuisd, organiseerde hij de galafeesten. Ook deed hij mee aan wiskunde- en debatcompetities.\n\nKootte wilde na zijn studie economie aan de Erasmus Universiteit in Rotterdam het bedrijfsleven in. Zijn vader: “Hij wilde bankier worden en leven als God in Frankrijk en iedereen daarvan laten meegenieten. Investeren in vriendschappen en zijn familie was het belangrijkste in zijn leven.”\n\nAlexander Dijksman en Leonard Spigt zaten met hem in het Rotterdams Studenten Corps (RSC) en woonden in hetzelfde studentenhuis, met veertien jongens en één hond. Ze werden gezworen vrienden.\n\nViszaak\n\nKootte was actief lid bij het RSC en organiseerde vele feestjes en barbecues. Dijksman: “Hij stond aan de basis van alles wat leuk was. Als iemand van onze jaarclub er een keer niet bij kon zijn, moest hij zich met een geldige reden afmelden bij Bob. Dat was geen regel van het corps, dat had Bob zelf verzonnen.”\n\nSpigt: “Hij was ook heel zorgzaam voor zijn vrienden en was trots als een ander iets bereikte. We gaven enorm om elkaar.”\n\nTijdens zijn studie werkte Kootte als barkeeper in bar Cambrinus en draaide er oude hits uit de jaren tachtig en negentig: van Madonna tot Oasis en Julio Iglesias. “Hij was daar dol op en schaamde zich er niet voor. Bob bleef altijd zichzelf,” zegt Dijksman.\n\nOok hield Kootte van lekker eten. “Bob had allerlei bijbaantjes om bijvoorbeeld langoustines en champagne te kunnen bestellen bij de viszaak om de hoek van ons studentenhuis,” zegt Dijksman.\n\nHij hield lijstjes van sterrenrestaurants bij waar hij graag wilde eten. Zo ontdekte hij een nieuwe sterrenzaak op de Faeröer, de eilandengroep waar hij eens naar toe wilde.\n\nHij ambieerde een internationale carrière en werkte een jaar in Londen voor de Zwitserse bank UBS. De familie zocht hem daar op. “Voor Moederdag had hij kaarten gekocht voor de musical Mamma Mia!. Ik dacht dat het voor onze moeder was, maar na afloop kon hij al die liedjes zingen. Bob was heel authentiek. Hij was ongegeneerd zichzelf,” zegt zijn zus Marieke.\n\nKloppende hart van het team\n\nIn 2019 maakte hij een overstap naar de internationale bank J.P. Morgan, waar hij als investment banker aan de slag ging. Hij legde de lat hoog en stelde hoge eisen aan zichzelf. “Bob was een keiharde werker en zat altijd als eerste op kantoor,” zeggen zijn collega’s.\n\nOp het werk hield hij de teamgeest hoog. “Hij zorgde voor een goede sfeer, had een enorm gevoel voor humor en genoot ervan als een ander het ook goed deed. Hij was de gangmaker en organiseerde de teamtrips. Bob was het kloppende hart van ons team.”\n\nDe liefde voor zijn familie was net zo belangrijk. “Bob wilde dat we altijd op kerst bij elkaar kwamen, elkaar pakjes gaven en gedichten schreven. We vierden elke verjaardag en Bob zorgde ervoor dat iedereen kwam. Jaarlijks deed ons gezin mee aan de wielertour Limburgs Mooiste. Hij was de aanjager en hield van tradities,” zeggen zijn ouders.\n\nEnkele jaren na hun eerste ontmoeting ging het stel samenwonen in de Amsterdamse Rivierenbuurt. De picknicktafel voor hun huis zat ’s zomers vol met buurtgenoten voor een wijntje en een hapje. Het was altijd gezelligheid troef.\n\nParagliden en salsales\n\nOok Bawa’s 29ste verjaardag werd eind juli nog uitbundig gevierd. Kort daarna, op 10 augustus, vlogen ze naar Colombia, waar ze tweeënhalve week zouden blijven. De foto’s en filmpjes die ze stuurden naar familie en vrienden toonden hun geluk. “Ze sprankelden samen, reden paard, gingen paragliden, wandelden door de natuur en namen salsales. Het was het paradijs voor hen,” zegt Bobs moeder Jeannie.\n\nZondagochtend 21 augustus gingen ze naar de markt in Cartagena en aten in een restaurant samen met een ander stel. “Ze hielden van streetfood en lokale hapjes,” zegt Esther.\n\nDie nacht werden ze beiden ziek en de volgende dag belandden ze in het ziekenhuis. Nienke overleed op 23 augustus. Enkele uren later liet ook Bob het leven. Wat de oorzaak van hun overlijden was, is tot op de dag van vandaag nog niet duidelijk.\n\nDe laatste dans\n\nOp maandag 5 september werd op een bijeenkomst in Strand Zuid het leven van het stel gevierd. Meer dan 700 mensen woonden dit bij. In een aparte ruimte was een museumpje ingericht met foto’s van het paar en enkele spullen, waaronder de New York Yankees-pet van Nienke en de grote paellapan van Bob.\n\nHun lievelingsmuziek werd gedraaid. Toen het Indiase nummer Mundian To Bach Ke van de Brits-Indische rapper Panjabi MC klonk, liep de vader van Nienke naar de kist van zijn dochter en begon daar te dansen. “Het was de laatste dans met mijn dochter,” zegt hij geëmotioneerd.\n\nNienke en Bob zijn dinsdag 6 september op Zorgvlied samen begraven, gewikkeld in doeken, dicht tegen elkaar aan.\n\nToxicologisch onderzoek moet opheldering bieden De oorzaak van het overlijden van Nienke Bawa en Bob Kootte in de Colombiaanse stad Cartagena is nog steeds niet bekend. Het OM in Bogota heeft inmiddels een forensisch onderzoek ingesteld. Ook is er een toxicologisch onderzoek gaande dat moet uitwijzen waaraan zij zijn overleden. Wanneer de definitieve rapporten zullen komen, is nog niet bekend. “Tot die tijd blijft het helaas voor ons nog steeds een mysterieuze gebeurtenis,” aldus Jeannie Pleumeekers, moeder van Bob. Bawa en Kootte werden tijdens hun vakantie in Colombia op 22 augustus ziek. Ze werden opgenomen in het ziekenhuis. Een dag later overleden zij, kort na elkaar.",
    "Filippijnse centrale bank gaat donderdag voor nog eens 50 basispunten renteverhoging": "Met een daling van meer dan 11% over het hele jaar is de Filipijnse peso een van de slechtst presterende valuta's in Azië. Zijn slechte prestatie ten opzichte van de Amerikaanse dollar, ondersteund door een agressieve Federal Reserve die woensdag nog eens 75 basispunten zal verhogen, heeft geleid tot een record handelstekort en hogere inflatie.\n\nOm de munt te ondersteunen en de inflatie te temperen heeft de Bangko Sentral ng Pilipinas (BSP) zijn beleidsrente sinds mei al met 175 basispunten verhoogd.\n\nMeer dan 60% van de ondervraagde economen, of 13 van de 21, verwachtte een verhoging met 50 basispunten tot 4,25% tijdens de vergadering van 22 september, terwijl de helft van de economen in de vorige peiling uitging van 4,00%. Dat zou, indien gerealiseerd, de leenrente opdrijven tot de hoogste sinds augustus 2019.\n\nZes economen verwachtten nu een verhoging met een kwart punt tot 4,00%, één econoom voorspelde een jumbo van 75 basispunten tot 4,50%, en een eenzame stem in de peiling van 13-19 september verwachtte geen beweging van de BSP.\n\n\"De agressieve bewegingen van de Amerikaanse Fed op een moment dat de Filipijnen (betalingsbalans) onder druk staat, blijven druk uitoefenen op de PHP\", aldus Debalika Sarkar, econoom bij ANZ, verwijzend naar de pesomunt.\n\n\"Het is daarom denkbaar dat de renteverhogingen agressiever zullen moeten zijn om de volatiliteit van de FX en de doorwerking naar de binnenlandse prijzen te minimaliseren.\"\n\nMeer dan 75%, of 13 van de 17, verwacht dat de rente tegen het einde van het jaar 4,50% of hoger zal zijn - ook de verwachte piek in deze cyclus - 50 basispunten hoger dan in de vorige peiling. Acht zeiden 4,50% en vier zeiden 4,75%. De overige vier zeiden 4,25% of lager.\n\nHoewel de inflatie in augustus daalde van 6,4%, het hoogste niveau in vier jaar in juli, naar 6,3%, zeiden analisten dat de inflatie nog niet het hoogtepunt heeft bereikt, waardoor er ruimte is voor verdere renteverhogingen. De centrale bank streeft naar een inflatie van 2 tot 4%.\n\n\"Een krachtige aanpak van de BSP om toekomstige renteverhogingen te vervroegen naar de vergadering van september zou niet alleen de opwaartse inflatierisico's verminderen, maar ook de geloofwaardigheid en het engagement van de centrale bank versterken om de inflatie terug te brengen naar haar doel\", aldus Han Teng Chua, econoom bij DBS Bank.",
    "APT: Hernan Jaybee Villa wint $1.000 Main Event voor $80.000 - Ook Martijn Gerrits doet goede zaken": "APT: Hernan Jaybee Villa wint $1.000 Main Event voor $80.000 - Ook Martijn Gerrits doet goede zaken\n\nDe trofee van het $1.000 Main Event bij de Asian Poker Tour in de Filipijnen blijft in het thuisland. Thuisspeler Hernan Jaybee Villa heeft namelijk het toernooi op zijn naam geschreven na een heads-up deal met zijn landgenoot Dabid Erquiaga. De winnaar kreeg $80.000 terwijl de runner-up het met $67.000 moest doen. Het brons ging naar De Zweedse Sofia Lovgren Fullmer, die daarmee ruim $41.000 verdiende. Voor de liefhebber hebben we de uitgezonden finaletafel als video toegevoegd. Martijn Gerrits is ook van de partij. Onze landgenoot won afgelopen weekend het Short Deck toernooi en gisteren eindigde hij op plek 4 in de High Roller.\n\n$1.000 Main Event\n\nHet $1.000 Main Event liep van 8 t/m 13 september in het Newport World Resort en trok maar liefst 497 entry's, waarmee de de ruim kwart miljoen Amerikaanse dollars aan gegarandeerd prijzengeld makkelijk werd behaald. Na drie startdagen was het op Dag 3 tijd voor de finale. Het was de Zweedse Sofia Lovgren Fullmer die met 100 big blinds als chipleader mocht starten. Dat er flink gegokt zou worden werd direct duidelijk in de eerste hand van Dag 3. Bonifacio Mondalo zag zijn 4-betshove van 18 big blinds met pocket koningen door Hernan Jaybee Villa gecalld worden met... . Ja, je leest het goed. Tot overmaat van ramp viel er ook nog waarmee zijn tegenstander doodleuk two pair maakte en de man uit de Filipijnen uit het toernooi knikkerde.\n\nHet bleek de start van een hotrun voor Hernan Villa en niemand kon die stoppen. Nadat Sofia Lovgren Fullmer als derde (voor $41.160) was geëindigd na een mislukte bluf ontstond er een Filipijnse heads-up, maar die werd snel in de kiem gesmoord. Beide spelers accepteerden een deal, waarmee Hernan Villa zichzelf verzekerde van $73.476. David Erquiaga nam genoegen met $67.000 terwijl er nog verder werd gespeeld voor $6.303 en de trofee. Die bleek te gaan naar Hernan Villa nadat hij met aas-koning van pocket negens wist te winnen. Die won daarmee in totaal ~$80.250. Hieronder vind je de uitslag van het toernooien helemaal onderaan dit artikel ook nog de video van de finaletafel.\n\nUitslag $1.000 APT Main Event\n\nPositie Naam Land Prijzengeld in USD 1. Hernan Villa Filipijnen $ 80.250 * 2. Dabid Erquiaga Filipijnen $ 67.400 * 3 Sofia Lovgren Fullmer Zweden $ 41.160 4. Hwany Lee Zuid-Korea $ 29.725 5. Jung Ho Young Zuid-Korea $ 22.228 6. Jacques Le Guennec Frankrijk $ 17.160 7. Marc Rivera Filipijnen $ 13.625 8. Bonifacio Mondalo Filipijnen $ 11.230\n\n* Na een deal heads-up\n\nNederlands succes\n\nOok van de partij in het Resorts World is Martijn Gerrits. De Nederlandse pokeraar wist de afgelopen dagen al vijf keer te cashen. Hij begon de serie met een 5e, 6e en 8e plaats, maar tijdens zijn vierde finaletafel was het wel raak. Gerrits won het $400 Short Deck toernooi, waarna hij op de foto mocht met de unieke bokaal. Gisteren deed Martijn wederom goede zaken want in de High Roller eindigde hij op plek 4 voor ruim $10.000.\n\nWSOP Online op GGpoker\n\nOp GGPoker kun je tot en met 27 september aan de World Series of Poker Online meedoen. Er wordt gestreden om 33 verschillende bracelets, waarbij er dagelijks satellites draaien om jezelf goedkoop voor deze toernooien te plaatsen. GGPoker is een Legaal Nederlands Casino dus je kunt hier zonder problemen en risico een account openen. Via de onderstaande banner kom je direct op de juiste pagina.",
    "Verschillende centrale banken verhogen de rente in kielzog Fed": "Verschillende centrale banken wereldwijd hebben donderdag hun rentetarief opgetrokken, daags na de forse renteverhoging van 0,75 procentpunt van de Amerikaanse Federal Reserve (Fed). Zo wordt in Zwitserland het belangrijkste rentetarief van de Schweizerische Nationalbank bijvoorbeeld opnieuw positief. De centrale bankiers verhogen de rente om de torenhoge inflatie af te koelen.\n\nDe Zwitserse centrale bank trekt de rente 75 basispunten op van -0,25 procent naar 0,5 procent. Ze wil zo ook goederen en diensten die nog niet zwaar getroffen zijn door fors hogere prijzen, vrijwaren. Verdere renteverhogingen zijn niet uit te sluiten in het Alpenland. Eerder dit jaar was de rente voor het eerst in vijftien jaar opgetrokken, met een half procentpunt. De Zwitserse rente kampeerde bijna acht jaar in negatief territorium, jarenlang op het laagterecord van 0,75 procent.\n\nOok Noorwegen, dat andere grote West-Europese land dat niet tot de Europese Unie behoort, greep nog eens in. Het toonaangevende rentetarief gaat een half procentpunt hoger tot 2,25 procent. Hier zouden de renteverhogingen al bijna stopgezet worden omdat de economie begint te reageren op de reeds genomen stappen tegen de inflatie. In november zou de Norges Bank waarschijnlijk nog eens de rente opkrikken. De rente staat nu op het hoogste niveau sinds 2011.\n\nLEES OOK. Amerikaanse centrale bank trekt rente weer op: dit zal ook een impact op ons allemaal hebben\n\nOok elders in de wereld gaat de rente verder omhoog. Zo kondigden de centrale banken van de Filipijnen, Hongkong en Indonesië donderdag verhogingen aan. In het Verenigd Koninkrijk zou de Bank of England donderdag een nieuwe, forse, renteverhoging aankondigen.\n\nJapan is dan weer de vreemde eend in de bijt. Zoals vanouds houdt de Bank of Japan de monetaire teugels los: de korte rente blijft op -0,1 procent en de lange rente op ongeveer het nulpunt. Ook Brazilië houdt de rente ongewijzigd, al gingen er wel twaalf verhogingen in anderhalf jaar tijd aan vooraf tot het zeer hoge 13,75 procent.\n\nDe Europese Centrale Bank verhoogde deze maand reeds de rentetarieven met 75 basispunten en verdere verhogingen zitten eraan te komen. De renteverhogingen moeten de economie afkoelen en zo de inflatiegroei blussen. Geld lenen wordt na een renteverhoging immers duurder, en dat moet de vraag drukken.",
    "500 jaar Magellaan: reconstructie van een chaotische ontdekkingstocht": "Vijfhonderd jaar geleden voltooide een Spaans schip de eerste reis rond de wereld. Per toeval. Want toen Ferdinand Magellaan drie jaar eerder vertrok, had hij heel andere bedoelingen.\n\n‘Ik denk niet dat een mens ooit nog zo’n reis zal ondernemen’, verzuchtte Antonio Pigafetta toen hij op 6 september 1522 aan boord van de Victoria de baai van het Spaanse Sanlúcar de Barrameda binnenvoer. Het schip zag er verfomfaaid uit, het hout aangevreten door paalworm en de zeilen gescheurd, wat niet hoeft te verbazen na een reis van 85.700 kilometer. Het was een emotioneel weerzien voor de achttien graatmagere overlevenden van wat een van de grootste expedities aller tijden zou blijken. Exact 1084 dagen eerder waren ze met 5 schepen en 237 manschappen vertrokken om voor Karel V de Molukken, ook wel bekend als de Specerijeneilanden, van zijn Portugese rivalen af te snoepen. De reis was op zowat alle vlak een mislukking geworden. De verliezen waren groot, kapitein- -generaal Ferdinand Magellaan was gesneuveld op de Filipijnen en de Portugezen beheersten nog steeds de lucratieve specerijenhandel. En toch had de Victoria geschiedenis geschreven, want het was het eerste schip dat rond de aarde had gevaren, en zo de moderne tijd had ingeluid.\n\nMagellaan had de rare gewoonte niemand op de hoogte te brengen van zijn plannnen.\n\nTot de Italiaan Christoffel Columbus voor de Spanjaarden in 1492 Amerika ontdekte, was het exploreren van de onbekende wereld een Portugese zaak geweest. Steeds verder zuidwaarts zakten de Portugese schepen de Afrikaanse westkust af, waarbij ze hier en daar een handelspost oprichtten en het mooi meegenomen vonden dat ze zo ook hun eeuwige religieuze rivalen, de moslims, in de tang konden nemen. Vooral dat laatste interesseerde de Portugese koning Emanuel I Aviz, toen hij in 1495 op de troon kwam. In vergelijking met zijn vader Johan II was hij een regelrechte pilaarbijter. De uitbreiding van de Portugese gebieden was voor hem een heilige missie, waarbij ontdekken plaats moest maken voor veroveren. Vandaar dat hij er twee jaar later Vasco da Gama met vier schepen opuit stuurde om het Verre Oosten te verkennen. En met succes, want op 20 mei 1498 bereikte de expeditie het Indiase Calicut, waar de Portugezen meteen een alternatief voor de door Venetië gedomineerde specerijenhandel op poten zetten. Na die van Da Gama vertrokken in korte tijd nog drie expedities, waarvan de laatste, die van 1505, de grootste was: 21 schepen, 1500 soldaten en 1000 kolonisten, onder wie ook de eerste vier vrouwen. Al moesten zij zich als man verkleden om aan boord te raken.\n\nDe Victoria was het enige schip dat de reis om de wereld tot een goed einde bracht. © National\n\nIdeale partner\n\nEen van die soldaten was de 25-jarige, in Porto geboren Ferdinand Magellaan. Hij behoorde tot de lagere adel, was op zijn tiende wees geworden en vervolgens page aan het koninklijk hof. Misschien ontmoette hij daar Christoffel Columbus wel toen die, net terug van zijn eerste reis naar Amerika, de Portugese koning een bezoek bracht om zijn meegebrachte indiaan te tonen. Of misschien ook niet: over de jonge Magellaan is bijzonder weinig bekend. Dat hij een hang had naar avontuur en kennis, mag blijken uit zijn reis van 1505 naar het verre Zuidoost-Azië, een reis die trouwens acht jaar duurde omdat Afrika en India onophoudelijk aan zijn mouw trokken. Tijdens die reis, of mogelijk daarvoor al, raakte hij bevriend met Francisco Serrao, die er door de Portugezen opuit gestuurd werd om de Molukken te ontdekken. Alleen daar kwam de muskaatnoot voor, meenden zij, het equivalent van aan een boom groeiend goud. Serrao vertrok met een bont miniatuurlegertje en belandde uiteindelijk op Ternate, een van de Specerijen- eilanden, waar hij een overeenkomst sloot met de koning. Hij mocht blijven als hij de handel bevorderde, en meteen zag hij in Magellaan een ideale partner. Weet je wat, schreef hij aan zijn vriend die inmiddels net terug was in Lissabon, waarom bespreek je dit niet met de koning? Want geen van beide beschikte over genoeg eigen kapitaal.\n\nAlleen zag die koning geen brood in Magellaans voorstel om een handelsroute op te zetten die niet via de vertrouwde Kaap de Goede Hoop zou lopen, maar wel via Zuid-Amerika. Waarom iets nieuws proberen als er iets is wat perfect werkt, was zijn redenering. Het grootste deel van Zuid-Amerika was onbekend terrein. Zuidelijker dan de 200 kilometer brede monding van de Rio de la Plata, ter hoogte van het huidige Uruguay, was nog nooit een Europeaan geweest. Wie weet hoe ver strekte het land zich niet uit? En hoe ver was het vandaar naar de Molukken? Niemand die het wist. En dus richtte Magellaan zich tot Karel V. Die had wel oren naar het plan van de Portugees, wellicht ook omdat hij – zichzelf omringend met louter Vlaamse raadgevers en het Spaans nauwelijks machtig – weinig op had met de rivaliteit tussen Portugezen en Spanjaarden. Best mogelijk dat Portugal handeldrijft met de Molukken, fluisterde Magellaan in het jeugdige oor van de twintig jaar jongere Karel, maar misschien liggen die eilanden wel op Spaans grondgebied.\n\nTordesillas\n\nOm dat te snappen moeten we even terug in de tijd. Na Columbus’ ontdekking van Amerika was er een einde gekomen aan de Portugese wereldhegemonie. Voortaan waren er twee landen die de aarde wilden veroveren en omdat die niet constant in elkaars vaarwater wilden zitten, gingen ze te rade bij paus Alexander VI. Die kwam voor de dag met een wel heel rationele oplossing: het opdelen van de aarde in twee belangensferen, aan de hand van een meridiaan. Op 7 juni 1494 werd in het Spaanse Tordesillas door de betrokken partijen een verdrag ondertekend dat bepaalde dat alles ten westen van de Tordesillasmeridiaan, die op 370 mijl ten westen van de Kaapverdische Eilanden liep, voortaan Spaans gebied zou zijn en alles ten oosten ervan Portugees. Lekker duidelijk, alleen had niemand een idee waar de tegenmeridiaan liep en waar Spanje en Portugal elkaar dus weer ontmoetten aan de andere kant van de wereldbol. Ergens in de buurt van de Molukken moest dat zijn, maar of die begeerde eilanden ten oosten of ten westen van die meridiaan lagen, wist niemand. En dus zag Karel V wel iets in Magellaans plan om een kosmoloog ter plekke metingen te laten doen om uit te maken wie de Specerijeneilanden zijn eigendom mocht noemen.\n\nMagellaan wilde de Mactan een lesje leren, maar kwam zelf om in het strijdgewoel. © ISOPIX\n\nMuiterij\n\nMagellaan had al een jaar voor het uiteindelijke vertrek van de expeditie in augustus 1519 kunnen weten dat hem een en ander boven het hoofd hing. Toen de Trinidad, het vlaggenschip van de expeditie waarvan hij zelf de kapitein zou zijn, opgeleverd werd in de haven van Sevilla, liet hij meteen zijn eigen vlaggen heisen, zonder op te merken dat de vaandels van de Spaanse koning nog niet aan de hoofdmast wapperden. Het aanwezige publiek begon meteen moord en brand te schreeuwen en had het over een grove belediging van deze Portugees. Waarop de Spaanse bemanningsleden met de Portugese op de vuist dreigden te gaan en er stemmen opgingen om die Magellaan meteen maar in de boeien te slaan en hem te vervangen door een Spanjaard. Dat gebeurde niet, maar het was wel een voorsmaakje van wat Magellaan te wachten stond: insubordinatie en muiterij. En die kwam er ook, toen de expeditie nog maar goed anderhalve maand op weg was. Op een avond in oktober 1519 weigerde Juan de Cartagena, de Spaanse kapitein van de San Antonio, zijn eer te betuigen aan Magellaan. Hij eiste dat de expeditie voortaan door de kapiteins van de vijf schepen geleid zou worden en niet langer door Magellaan alleen. Hij stuurde zelfs aan op een machtsgreep, maar niemand volgde hem en hij belandde in de cel.\n\nAfgezien van 170 Spanjaarden, 40 Portugezen, een aantal Grieken, Engelsen, Fransen en Afrikaanse en Aziatische tolken waren er ook 20 Italianen aan boord van de expeditieschepen. Dat we vrij veel weten over Magellaans tocht komt door een van die Italianen, Antonio Pigafetta, de man die bij terugkomst in Sanlúcar de Barrameda zei niet te verwachten dat ooit iemand die reis nog eens zou doen. De hele reis lang maakte hij notities, die later werden samengebracht in het boek De reis van de Spanjaarden naar de Molukken. Hij schrijft over het Sint-Elmsvuur waarin hij urenlange verschijningen van heiligen ziet, over de windstille periodes die hem angst aanjagen en over de einder die hem tart en kleineert. Veel van wat hij ziet komt duidelijk uit de verhalen die hij had gehoord, over mensenetende haaien, vogels zonder achterste en wilde reuzen. Pas nadat er in Patagonië een paar lokale indianen aan boord gekomen zijn over wie hij de zorg krijgt, gaat hij inzien dat dit geen monsters zijn maar mensen zoals hij. Pigafetta staat versteld van de papegaaien die hij in Zuid-Amerika ziet, van de aardappelen en de ‘zoete dennenappels’ die daar groeien, wat wellicht ananassen waren, en van dat rare beest, een log schepsel, schrijft hij, met een schommelende, slungelige gang en vleugels die op vinnen leken, waardoor het niet kon vliegen, maar des te beter zwemmen. Het was de eerste ontmoeting tussen een Europeaan en een pinguïn.\n\nVoedselrantsoen\n\nMaar Pigafetta schreef niet alleen over de dieren en planten die hij onderweg zag. Hij had het ook over de sfeer aan boord en de rare gewoonte van Magellaan om niemand op de hoogte te brengen van zijn plannen. Zelfs de vier andere kapiteins wisten bij het uitvaren in 1519 niet dat ze op zoek gingen naar het zuidelijkste puntje van Zuid-Amerika en de Molukken. Vandaar dat er op 1 april 1520 een opstand uitbrak, nadat besloten was om te overwinteren in een baai ter hoogte van 59° ZB, en Magellaan een voedselrantsoen had afgekondigd. De Spanjaarden hadden schoon genoeg van hem, kregen drie van de vijf schepen in hun macht en eisten niet meer of minder dan de onmiddellijke terugkeer naar Sevilla. Ze hadden Zuid-Amerika bereikt, waren verder gekomen dan enige ander Europeaan en dat was mooi genoeg voor hen. Maar niet voor Magellaan dus, die met een handvol getrouwen de opstand brak, twee leiders liet vierendelen en Juan de Cartagena, die ook weer van de partij was, achterliet voor de kust van Patagonië. Officieel omdat hij geen kapitein ter dood mocht veroordelen, maar ook wel omdat hij wist dat Cartagena op die manier een nog veel gruwelijker einde te wachten stond.\n\nZodra kapitein Juan Elcano terug op Spaanse bodem was, diende hij een klacht in tegen Magellaan.\n\nTijdens een storm verging een van de vijf schepen, en terwijl ze wat later de Straat van Magellaan is gaan heten doorvoeren en dus van de Atlantische in de Stille Oceaan terechtkwamen, muisde een ander schip er stilletjes vanonder. Het zette koers naar Sevilla, waar het op 6 mei 1521 arriveerde. Drie schepen had Magellaan dus nog toen hij de Stille Oceaan opvoer en niet wist waar hij aan begon. In vergelijking daarmee is de Atlantische Oceaan immers kinderspel. 115 dagen lang zagen de ontdekkingsreizigers alleen maar water, en af en toe eens een flink uit de kluiten gewassen zandbank. Eerst aten ze de door de ratten bevuilde scheepsbeschuit, dan de ratten zelf en uiteindelijk de runderhuiden waarmee enkele delen van de schepen waren afgewerkt. Die werden vier dagen geweekt in zeewater, vervolgens op kolen geroosterd en uiteindelijk gekruid met zaagsel, beschrijft Pigafetta, die ook vermeldt dat er bijna dertig zeelui aan scheurbuik stierven. Na een tocht van 18.000 kilometer bereikten de drie schepen Guam, het zuidelijkste eiland van de Marianen. Daar werden de ontdekkingsreizigers meteen beroofd en vielen er tijdens de daaropvolgende strijd zeven doden. De reis ging verder naar de Filipijnen en de Specerijeneilanden, waar Magellaan door zijn cartograaf de lengtegraad liet bepalen en die koudweg zei dat ze op Portugees grondgebied stonden.\n\nDavid Salomoni, Magellaan, de eerste reis om de wereld, Athenaeum – Polak & Van Gennep, 272 blz., 23,50 euro. © National\n\nDe wraak van Lapu-Lapu\n\nIeder mensenleven kent een cruciaal moment, waarop het individu op een Y-splitsing komt, er een bepaalde richting gekozen moet worden en nadien terugkeren geen optie is. Voor Magellaan was toen, op 16 maart 1521, dat moment aangebroken. Ofwel gaf hij zijn nederlaag toe, keerde hij zijn schepen en voer hij via Zuid-Amerika helemaal terug naar Sevilla. Via Kaap de Goede Hoop was immers uitgesloten aangezien heel Afrika Portugees gebied was en het Verdrag van Tordesillas bepaalde dat Spaanse schepen niet in Portugese wateren mochten varen. Ofwel bleef hij en probeerde hij er het beste van te maken, en dat is wat Magellaan deed. Hij bleef op de Filipijnen rondhangen, bekeerde de lokale bevolking tot het christendom en probeerde een eigen machtsimperium uit te bouwen.\n\nEen van de mensen die hij bekeerde, was Rajah Humabon van het eiland Cebu. Die eiste daarop dat alle lokale heersers dat ook zouden doen en de Europeanen vervolgens voorraden zouden brengen voor hun verdere reis. Lapu-Lapu, de leider van Mactan, weigerde, waarna Magellaan hem een lesje wilde leren. De Europeanen vielen Mactan aan maar werden in de pan gehakt. Magellaan kreeg een gifpijl in een been, vervolgens een houw in de arm en in het andere been, waarna hij in het strijdgewoel ten onder ging. Van zijn lijk is nooit nog een spoor teruggevonden. Na deze nederlaag hadden de Europeanen ook voor Humabon afgedaan. Blijkbaar waren ze toch niet zo sterk als gedacht, en die christelijke god had hen toch maar mooi in de steek gelaten. Dus zette hij een val op en slachtte nog eens 33 mannen af. Met 107 waren ze toen nog, te weinig om drie schepen te bemannen. Ze verlieten daarop de Conceptión en staken hem op zee in brand.\n\nGonzalo Gómez de Espinoza werd kapitein van de Trinidad en leider van de expeditie. Juan Sebastián Elcano kreeg de Victoria onder zijn leiding. Omdat de Trinidad dringend hersteld diende te worden en dat maanden zou duren, beslisten de twee kapiteins dat ze ieder hun weg zouden gaan. De Trinidad zou, eens hersteld, via Zuid-Amerika terugvaren naar Spanje, maar Elcano had andere plannen. In weerwil van het Verdrag van Tordesillas wilde hij toch via Kaap de Goede Hoop terug naar Spanje varen, wat hem uiteindelijk ook lukte. Met de Espinoza en de Trinidad liep het slechter af. Doordat ze de zeestromingen niet kenden, raakten ze amper weg. Ze werden eerst meegesleurd in de richting van Japan en keerden dan terug naar de Filipijnen, waar ze door de Portugezen gearresteerd werden. Slechts vier bemanningsleden van de Trinidad konden uiteindelijk terugkeren naar Spanje.\n\nAntonio Pigafetta, De reis van de Spanjaarden naar de Molukken, Athenaeum – Polak & Van Gennep, 165 blz., 20,00 euro. © National\n\nKaartenvaudeville\n\nStel dat Magellaan de andere keuze had gemaakt en via Zuid-Amerika was teruggekeerd naar Spanje, dan was er van die eerste vaart rond de aarde geen sprake geweest. En dan was hij ook niet gesneuveld op Mactan, al is de kans groot dat hij dan gestorven was in een Spaanse cel. Zodra Elcano terug op Spaanse bodem was, diende hij namelijk een klacht in tegen zijn vroegere expeditieleider om hem, zelfs al was hij dood, alle eer te ontnemen. Als Portugees had hij immers het recht niet gehad om de Spaanse muiters tot de dood te veroordelen, was Elcano’s gedachtegang, en daar gaf heel Spanje hem gelijk in. En zo ging de strijd tussen Portugal en Spanje nog een tijdje door. Ook over de Molukken trouwens, want Karel V legde zich niet neer bij de eigendomsclaim van zijn buurland. Op Spaanse kaarten lagen de Molukken helemaal in het westen, en waren ze dus Spaans, terwijl Portugese kaarten hen helemaal in het oosten toonden, waardoor ze Portugees waren. Pas in 1529 kwam aan die potsierlijke kaarten- vaudeville een einde. Karel liet zijn claim op de Specerijeneilanden vallen in ruil voor 350.000 dukaten, geld dat hij broodnodig had om zijn oorlogen met de rest van Europa te bekostigen.",
    "Deze landen gaan net als Nederland naar het WK vrouwenvoetbal van 2023": "De Oranjevrouwen hebben zich dinsdag ten koste van IJsland geplaatst voor het WK vrouwenvoetbal van 2023 in Australië en Nieuw-Zeeland. Een overzicht van de landen die zich al hebben geplaatst.\n\nEuropa (11 WK-tickets)\n\nGeplaatst (9): Denemarken, Duitsland, Engeland, Frankrijk, Italië, Nederland, Noorwegen, Spanje, Zweden.\n\nPlay-offs (2): Zwitserland, IJsland, België, Ierland, Oostenrijk, Bosnië en Herzegovina, Portugal, Schotland, Wales.\n\nAzië (6 WK-tickets)\n\nGeplaatst (6): Australië, China, Zuid-Korea, Japan, Filipijnen, Vietnam.\n\nAfrika (4 WK-tickets)\n\nGeplaatst (4): Zuid-Afrika, Marokko, Zambia, Nigeria.\n\nNoord- en Centraal-Amerika (4 WK-tickets)\n\nGeplaatst (4): Verenigde Staten, Canada, Jamaica, Costa Rica.\n\nZuid-Amerika (3 WK-tickets)\n\nGeplaatst (3): Brazilië, Colombia, Argentinië.\n\nOceanië (1 WK-ticket)\n\nGeplaatst (1): Nieuw-Zeeland.\n\nIntercontinentale play-offs (3 WK-tickets)\n\nBij de intercontinentale play-offs worden de tien deelnemende landen verdeeld over drie paden. De winnaar van elk pad plaatst zich voor het WK. De wedstrijden worden van 18 tot en met 23 februari 2023 in Nieuw-Zeeland afgewerkt.\n\nDeze play-offs staat dus nog los van de Europese play-offs, die in oktober worden gespeeld en waarbij twee WK-tickets te verdelen zijn. De verliezer van de Europese play-offs krijgt een extra herkansing in de intercontinentale play-offs.\n\nNegen van de tien deelnemende landen aan de intercontinentale play-offs zijn al bekend. Dat zijn Tapei, Thailand, Kameroen, Senegal, Haïti, Panama, Paraguay, Chili en Papoea-Nieuw-Guinea. Daar komt dus nog een Europese deelnemer bij.\n\nDe loting voor het WK in Australië en Nieuw-Zeeland wordt op 22 oktober in de Nieuw-Zeelandse stad Auckland gehouden. Als gastlanden hebben Australië en Nieuw-Zeeland zich automatisch geplaatst voor het mondiale eindtoernooi.",
    "Edo Spier (1926-2022) wilde aardig leven, maar niet zonder zorgen": "Edo Spier werd 96 jaar. Beeld ANP\n\nSpier, die officieel Elias heette, kwam ter wereld in een liberaal-Joods gezin in Amsterdam-Zuid. “Ik behoor tot de generatie die als kind oud is geworden,” zei hij in 1995 in een interview met de Volkskrant. “Toen ik als eigenwijs jochie van 11 met pogromverhalen van Duitse Joden thuiskwam, kon ik een klap voor m’n kop krijgen. Wat ik zei viel gewoon in een emmer met snot. Zoiets kon hier nooit gebeuren.”\n\nMaar toen na de Duitse inval de NSB’ers door de straten van de Rivierenbuurt marcheerden, dook het gezin toch onder. Spier woonde op 48 adressen en belandde ook nog in kamp Amersfoort. Daar wilde hij later niet over praten. “Mijn instelling was: psychiater? Ben je gek. Ik los m’n eigen problemen wel op.”\n\nNederlands-Indië\n\nToen de bevrijding voor de deur stond, meldde Spier zich als vrijwilliger bij het Engelse leger, en zo kwam hij in Nederlands-Indië terecht, waar hij als commando van de Royal Navy tegen Soekarno vocht en omroeper werd bij de Allied Forces Radio in Batavia. “Je leeft in een absolute chaos in zo’n leger. Oorlog net afgelopen, niks georganiseerd, je doet maar wat. Als oorlogscorrespondent ben ik mee geweest naar Japan, krijgsgevangenen terugbrengen. Thailand, Filipijnen, Australië, het was een zootje.”\n\nTerug in Nederland kwam Spier in 1948 terecht bij Het Parool. Hij werkte acht jaar bij de krant, maar vond zijn roeping pas toen Gerrit Rietveld, die had gezien hoe hij zijn eigen huis had verbouwd, hem aanspoorde architect te worden. Met Le Corbusier als held was hij verantwoordelijk voor de verbouwing van de synagoge aan de Lekstraat. Ook tekende hij voor het ontwerp van de synagoge aan de Straat van Messina in Amstelveen. Zijn laatste grote opdracht was de restauratie van het hoofdpostkantoor van de PTT.\n\n“Journalistiek vind ik eigenlijk toch meer voor half-talenten,” vertelde hij in de Volkskrant. “Ik vergaarde meteen al veel publiciteit omdat ik wat andere opvattingen had over huizen bouwen. Niet van buiten naar binnen, maar andersom. Pakhuizen, daar ben ik dus beroemd mee geworden. Ik heb van slaapkamers met enge lits-jumeaux en koud linoleum op de vloer zwoele neukhollen gemaakt.”\n\nHans van Mierlo\n\nIn de jaren zestig werd Nederland pas echt bevrijd, vond Spier, en een telefoontje van Hans van Mierlo zorgde voor zijn entree in de politiek. Hij bekleedde diverse functies in de partij: penningmeester, pr-coördinator en voorzitter van de afdeling Amsterdam, en in 1986 wist hij als campagneleider voor de Kamerverkiezingen Hans van Mierlo over te halen opnieuw de politieke arena te betreden.\n\n“Ik kende geen enkele politicus die zo zuiver op de graad was. Hans en ik hebben zeven nachten lang lopen ijsberen in zijn huis, glas whisky in de hand. Uiteindelijk zei Hans: ‘Je hebt eigenlijk wel gelijk, we gaan het doen.’ Klaar. We gingen van zes naar tien zetels. Dat was heel keurig.”\n\nSpier verwijderde de apostrof uit de naam van de partij, die tot zijn leedwezen steeds meer naar rechts opschoof. “Op een gegeven moment dacht ik: sodemieter maar op, nou moeten jullie het zelf maar doen. Nu noemt de partij zich sociaal-liberaal. Dat is het laatste wat je wil. Ideologie. Belachelijk. Dan zit je op de schoot van Rutte. Dat wil ik niet.”\n\nToch bleef D66 altijd zijn partij, en in 1991 werd hij in de Eerste Kamer, altijd mét vlinderstrik, woordvoerder volkshuisvesting, ruimtelijke ordening en milieu. Toen hij in 1995 stopte als senator, raadde Van Mierlo hem aan zijn memoires te schrijven, maar dat zag Spier niet zitten. “Van schrijven word ik zenuwachtig. Dan gaan alle details spoken. Ik ben meer een verteller. Mijn kinderen kennen fragmenten, niet het integrale verhaal. Ik vind niet dat ik ze daarmee moet belasten. Misschien dat m’n drive om dingen aan te pakken ermee te maken heeft. Ik heb maar een uur of vier slaap nodig. Voor de rest wil ik aardig leven, maar niet zonder zorgen. Ik moet onder druk staan. Altijd. Ik kan niet stilzitten. Ongelimiteerde vrijheid is namelijk niks.”\n\nMiss World\n\nEen boude uitspraak van een man die, zoals hij zelf zei, ‘een behoorlijk wild leven’ leidde en al twee huwelijken achter de rug had toen hij in 1962 in het huwelijk trad met Corine Rottschäfer. Zij was drie jaar daarvoor tot Miss World gekroond, en ze bleven samen tot haar dood in 2020.\n\nDe flamboyante Spier was in every inch a gentleman. Altijd goed gekleed (‘Uit verzet tegen de grijze lulligheid van confectie’), verzot op mooie auto’s, liefhebber van een goed glas whisky. Nog één keer de Volkskrant in 1995: “Aanstonds zit ik in mijn huis in Zuid-Frankrijk, ver genoeg van de kust met al die walgelijke gouden kettingen, om er nieuwe olijfbomen neer te zetten. Niet dat ik het nog zal meemaken dat er iets van komt, hoor. Maar ploeteren op het land moet en zal ik. Dat is voor mij optimaal vakantie.”",
    "Borealis-zaak maakt personeelstekort bij inspectiediensten duidelijk": "Het onderzoek naar mensenhandel bij Borealis maakt de gevolgen van het personeelstekort bij de sociale inspectie duidelijk. Minister van Werk Pierre-Yves Dermagne beloofde dinsdag in de Kamer extra aanwervingen.",
    "Wereldwijd vijftig miljoen slachtoffers slavernij – ‘Overheden moeten meer doen om meest kwetsbaren te beschermen’": "DEN HAAG – Vijftig miljoen kinderen, vrouwen en mannen worden volgens onderzoek van drie organisaties in de strijd tegen slavernij momenteel in slavernij gehouden. Dit zijn er tien miljoen meer dan uit het laatste onderzoek blijkt in 2006. Volgens International Justice Mission (IJM), werelds grootste organisatie in de strijd tegen slavernij, geven deze cijfers eens te meer aan dat overheden meer moeten doen om de meest kwetsbaren onder hun bevolking te beschermen tegen geweld.\n\n\n\nModerne slavernij is een wereldwijd probleem. Van de vijftig miljoen slachtoffers wordt 63 procent uitgebuit in gedwongen arbeid en 23 procent misbruikt in de commerciële seksindustrie. In de cijfers zijn naast slachtoffers van gedwongen arbeid ook 22 miljoen slachtoffers van gedwongen huwelijken meegerekend.\n\n\n\nDe groei van het aantal in slavernij gehouden mensen, komt deels door de kwetsbaarheid van vluchtelingen. Zo ziet IJM dat vrouwen uit Oekraïne die hun toevlucht zoeken in buurlanden, misleid worden door mensenhandelaren. Ook online seksueel misbruik van kinderen nam toe. Vanwege de wereldwijde lockdowns door de corona-epidemie, gingen namelijk meer westerse klanten – tussen de zoomvergaderingen door – online op zoek naar kinderen uit landen als De Filipijnen. Die kinderen werden in hun opdracht misbruikt voor de webcam.\n\n\n\n“Ook al vechten wij al vijfentwintig jaar tegen slavernij en mensenhandel, toch zijn wij weer geschokt door deze cijfers,” zegt Caroly Houmes, directeur van IJM in Nederland. “Het zijn altijd de mensen die al zeer kwetsbaar zijn die slachtoffer worden van slavernij. Terwijl wij in de praktijk zien dat er wel degelijk oplossingen zijn voor deze gruwelijke misdaad. En dit is door te bouwen aan goed functionerende rechtssystemen die de armsten beschermen.”\n\n\n\nTerwijl volgens het onderzoek het aantal slaven wereldwijd is gegroeid, ziet IJM in de gebieden waar zij al jaren werken juist een afname. “Dit komt omdat wij al jaren investeren in het trainen en ondersteunen van lokale autoriteiten in lndia, De Filipijnen en Ghana. Uit onderzoek blijkt bijvoorbeeld dat we nu met zekerheid kunnen zeggen dat in bepaalde districten in het zuiden van India geen slavernij meer plaatsvindt. Dit terwijl het nog niet lang geleden aan de orde van de dag was. Dit kon alleen gebeuren doordat de overheid zijn taak serieus heeft opgepakt, het rechtssysteem is hervormd en daders niet langer ongestraft hun gang kunnen gaan.”\n\n\n\nHet is cruciaal om over landsgrenzen samen te werken om moderne slavenrij aan te pakken, benadrukt IJM. Dat gebeurt bijvoorbeeld in de strijd tegen seksueel misbruik van kinderen voor livestreams in de Filipijnen. Om deze kindslavernij aan te pakken, werken IJM, de Filipijnse, Australische, Britse en sinds kort ook de Nederlandse autoriteiten samen. Door deze samenwerking kunnen meer kinderen worden bevrijd en neemt de pakkans van (vaak westerse) daders aanzienlijk toe.\n\n\n\nIJM roept overheden daarom op alles op alles te zetten om de eigen bevolking te beschermen door te werken aan goed functionerende rechtssystemen. Houmes: “Wij geloven dat er een eind kan worden gemaakt aan slavernij. Mar dit kan alleen wanneer we deze plaag van geweld serieus nemen, investeren in goed werkende rechtssystemen en zo de meest kwetsbaren beschermen.”",
    "Team Antwerp op 3X3 Turismo DRD San Juan Challenger in Puerto Rico naar kwartfinale": "Team Antwerp, het nummer vier van de wereld, realiseerde in poule B van de 3X3 Turismo DRD San Juan Challenger een twee op twee. Bryan De Valck, Dennis Donkor, Raf Bogaerts en Nick Celis wonnen met 18-15 van Old Montreal (Canada) en met 21-13 van het Poolse Warschau. Team Antwerp kwalificeerde zich dan ook als groepswinnaar voor de kwartfinales. Daar wacht zondag het Oostenrijkse Wenen. De winnaar van deze challenger in Puerto Rico casht maar liefst 15.000 dollar. Voor de finalist ligt er 10.000 dollar te wachten. Wie derde eindigt krijgt 6.000, de vierde 5.000 en de vijfde 4.000 dollar. Voor Team Antwerp, met ook Caspar Augustijnen en Thibaut Vervoort die eventjes van wat rust genieten, is het een drukke periode. Volgende week (24/25 september) neemt het in het Nederlandse Utrecht deel aan de World Tour. Op 1 en 2 oktober is er dan een 3X3 World Tour in Cebu (Filipijnen).",
    "Floor Jansen houdt het op grootse wijze klein op Veronica's Oorkonde Me Without You": "",
    "Rainbow Six Mobile heeft een nieuwe trailer gekregen": "Tijdens de Ubisoft Forward presentatie heeft Ubisoft ook nog een nieuwe trailer uitgebracht van Rainbow Six Mobile. Daarnaast heeft het bedrijf een gesloten betatest aangekondigd die vandaag van start zal gaan.\n\nHet is al langer mogelijk om je te preregistreren voor Rainbow Six Mobile in de Google Play Store, dit geeft echter helaas geen toegang tot de gesloten beta. Spelers in Nederland hebben sowieso pech, want de gesloten beta zal alleen beschikbaar zijn in de volgende landen: India, Canada, Verenigde Staten, Mexico, Brazilië, Singapore en de Filipijnen.\n\nHet is nog niet bekend wanneer Rainbow Six Mobile zal worden uitgebracht, maar de verwachting is dat het spel dit jaar nog te spelen is voor mensen wereldwijd. Je kan de nieuwe trailer van Rainbow Six Mobile hieronder bekijken.",
    "Slachtoffers mensenhandel Borealis houden protest op Groenplaats: “Mijn vrouw en kinderen hebben mijn loon nodig”": "AntwerpenEen groep Turkse en Bengaalse ex-werknemers van Borealis heeft vandaag op de Groenplaats geprotesteerd. De mannen vragen de overheid om hen te erkennen als slachtoffers van mensenhandel. Als deze procedure wordt gestart, hebben ze recht op opvang en kunnen ze opnieuw werken. “Een deel van hen belandt binnenkort misschien op straat”, zegt advocaat Van Laer.\n\nIn juli werden op een grote bouwwerf van het chemiebedrijf Borealis slachtoffers van mensenhandel ontdekt. De mannen werkten er illegaal aan een hongerloon en leefden in slechte omstandigheden. Irem, de onderaannemer van Borealis, regelde de documenten en uitbetalingen. Intussen werden al 174 mogelijke slachtoffers van mensenhandel geïdentificeerd, van wie er 138 het statuut van erkend slachtoffer kregen. Het gaat om 38 Filipijnen, 30 Bengalen en 70 Turken. Vzw Payoke staat in voor de begeleiding van 55 van deze slachtoffers. De mannen ontvingen een oranje kaart waarmee ze mogen werken en recht hebben op een uitkering van het OCMW en opvang.\n\nOplossing\n\nNiet alle slachtoffers van Borealis werden geholpen. Nog 76 Turken en 17 Bengalen wachten op een oplossing. “Ze willen dat de overheid de procedure voor mensenhandel ook voor hen opstart. Dat is nog niet gebeurd omdat Payoke onderbemand is en over te weinig middelen beschikt om ook deze groep in begeleiding te nemen. We hebben al voorgesteld om zelf mensen te zoeken voor de administratie, maar er komt geen reactie. Het is nochtans de plicht van de Belgische staat om deze slachtoffers te erkennen en helpen. Niet alleen de mannen maar ook hun families zijn slachtoffer. Ze hebben het geld nodig. Sommige kinderen kunnen zelfs niet meer naar school gaan”, zegt advocaat Mieke Van Laer.\n\nArman Joy (37) is een van de Bengaalse slachtoffers. Hij vertrok in december vorig jaar vanuit Bangladesh om te komen werken in België. “We vlogen eerst naar Hongarije waar we zonder werk en zonder geld 2,5 maanden in een klein appartementje leefden. Nadien vlogen we naar Portugal, waar we met 22 mannen in een appartement met slechts één toilet woonden. We sliepen op matjes op de grond in één kamer. Het was er koud en vochtig. In maart konden we eindelijk beginnen werken bij Borealis. Ze hadden ons 2500 euro netto beloofd, maar we kregen slechts 1250 na twee maanden. Daarvoor moesten we veel overuren doen, ik werkte er soms tot 190 per maand. Er werd ons ook gevraagd om te liegen tegen de arbeidsinspectie”, vertelt hij.\n\nAppartement\n\nDe arbeidsinspectie kwam toch de illegale tewerkstelling bij Borealis op het spoor. “De politie kwam kijken in ons appartement. Later zeiden ze dat ze onderzoek voerden naar mensenhandel. We moesten onze woning in Deurne verlaten omdat het niet brandveilig was. Gelukkig zorgt Stad Antwerpen ervoor dat we terecht kunnen in een hotel. Nu wachten we tot we papieren krijgen om te mogen werken. Ik heb mijn vrouw en twee kinderen beloofd om geld op te sturen, maar na een half jaar hebben ze niks ontvangen. Ik heb 7.000 euro moeten betalen om tot hier te geraken en ben daarvoor leningen aangegaan. Sommigen hebben daarvoor zelfs hun huis verkocht.”\n\nDe groep Turkse mannen woont momenteel nog wel in een appartement van Irem. “Ze moeten uit die woning, maar hebben geen recht op opvang omdat de procedure mensenhandel niet opgestart wordt. Het zou dus kunnen dat ze binnenkort op straat belanden”, legt Van Laer uit. Medet Gök (27) is een van hen. “Ik ben een lasser en monteur met ervaring. Ik ben naar België gekomen omdat er hier een tekort is”, vertelt hij. “Ik kreeg al verschillende werkaanbiedingen, maar heb eerst papieren nodig om te mogen werken. Hopelijk komt er een oplossing voordat we uit het appartement worden gezet.”\n\nLEES OOK:\n\nVolledig scherm Deze groep ex-werknemers van Borealis werd nog niet officieel erkend als slachtoffer van mensenhandel. © Klaas De Scheirder\n\nVolledig scherm Arman Joy wil erkend worden als slachtoffer van mensenhandel zodat hij zijn familie geld kan opsturen. © Klaas De Scheirder\n\nVolledig scherm Medet Gök wil snel de juiste papieren krijgen om aan het werk te kunnen als lasser. © Klaas De Scheirder\n\nVolledig scherm Het appartement in Portugal waar Arman met 22 mannen op de vloer moest slapen. © rv\n\nVolledig scherm De slachtoffers van mensenhandel protesteren om officieel erkend te worden. © Klaas De Scheirder\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen.",
    "Proces voor zaligverklaring van Sebastián Gaya gestart": "Het aartsbisdom Madrid is een proces gestart voor de zaligverklaring van Sebastián Gaya. Hij was een van de grondleggers van Cursillo (letterlijk: korte cursus). De beweging ontstond in de jaren 1940 in Spanje. De eerste Cursillo, die als zodanig is erkend door het Vaticaan, werd in het San Honoratoklooster in Mallorca georganiseerd in het weekend van 7 tot 10 januari 1949. Enkele jaren later waren er al honderden 'cursillos' gegeven in Spanje en later ook in de rest van de wereld.\n\nSebastián Gaya werd in 1937, nog te midden van de Spaanse burgeroorlog, tot priester gewijd. In de jaren 1940 raakte hij betrokken bij de nieuwe methode van christelijke spirituele opwekking en om het Evangelie te verkondigen, die ontstaan was in het spoor van de Grote Nationale Jeugdbedevaart naar Santiago de Compostela in 1948. In 1957 verhuisde hij naar Madrid, waar hij de kans kreeg om priesters in de methode op te leiden. Gayá legde ook mee de basis van de internationale expansie van Cursillo: eerst in Portugal, Oostenrijk en Italië in 1960 en vanaf 1974 ook in Oost-Europa. In 1961 werd in de VS de eerste cursillo in het Engels gegeven. Van daaruit zou Cursillo zich uitbreiden naar de Filipijnen en later ook naar landen als Angola, Mozambique, Tanzania, Nigeria en Togo. In 2004 werd Cursillo door de Pauselijke Raad voor de Leken als een internationale beweging erkend. Gayá overleed op 94-jarige leeftijd op Mallorca.\n\nBron: ACI/CNA",
    "De Rotterdamse Hap: het verhaal achter de loempia’s van Mama Hong": "In onze rubriek ‘De Rotterdamse hap’ onderzoeken we bekende Rotterdamse gerechten. Hoe zijn ze ontstaan? Hoe wordt het gerecht gemaakt en wat is het geheime ingrediënt? Dit keer in de spotlights: de beroemde loempia’s van Mama Hong.\n\nAdvertentie wordt geladen…\n\nTijdens het winkelen even een loempia eten bij Mama Hong: iedere Rotterdammer doet het wel eens. Voor de kramen bij de HEMA en op de Lijnbaan staat bijna altijd een rij. Wist je dat de loempia’s niet op locatie worden gemaakt, maar in Berkel en Rodenrijs? Wij bezochten de grote productiekeuken, op zoek naar het verhaal achter deze populaire straatsnack.\n\nVan de keukentafel naar minifabriek\n\nOp een industrieterrein in Berkel en Rodenrijs staat het pand van Mama Hong. Thuan Nguyen opent enthousiast de deur van zijn mini loempiafabriek, waar op dit moment druk geklust wordt. “We hebben meer ruimte nodig, dus we zijn aan het verbouwen.” Als we de productieruimte inlopen, komen er net een heleboel verse broodjes uit de oven. “Die zijn voor onze bánh mì. We maken alles hier zelf.”\n\nDe belangrijkste vraag komt als eerst: wie is Mama Hong? “Dat is mijn moeder”, zegt Thuan. “Hong is haar voornaam.” Ook al is de Vietnamese verkoper inmiddels een flinke onderneming, het blijft een familiebedrijf. “Mijn broer en zus runnen allebei een kraam en ik ben de baas over de productie. Als kind zaten we bij mijn moeder aan de keukentafel om loempiavelletjes los te trekken.”\n\nLees verder onder de foto’s >\n\nFoto: indebuurt Rotterdam Foto: indebuurt Rotterdam Foto: indebuurt Rotterdam Foto: indebuurt Rotterdam Foto: indebuurt Rotterdam Foto: indebuurt Rotterdam 6 Foto: indebuurt Rotterdam Foto: indebuurt Rotterdam Foto: indebuurt Rotterdam Foto: indebuurt Rotterdam Foto: indebuurt Rotterdam Foto: indebuurt Rotterdam\n\nVietnamese vluchtelingen\n\nAchter de loempiaverkoop schuilt een flinke geschiedenis. Thuans ouders vluchtten tijdens de Vietnamoorlog en kwamen via de Filipijnen in Nederland terecht. “Ik was op dat moment één jaar oud en besef me nu ik zelf kinderen heb hoe heftig het vluchten was. Mijn ouders zijn met een baby op een zelfgemaakt houten bootje de zee op gegaan. De kans dat je zo’n reis niet overleeft, is heel groot.”\n\nDat Thuans vader doorzettingsvermogen en kracht in zich heeft, hoor je ook terug in het ontstaan van het bedrijf. “Hij moest halve dagen de Nederlandse taal leren, maar wilde daarnaast nog iets doen. Dus ging hij loempia’s verkopen op paardenmarkten.” Dat bleek niet zo gemakkelijk, want de Hollanders hadden veertig jaar geleden nog nooit van de Vietnamese snack gehoord. “Mijn vader zei altijd: ‘die boeren vreten die loempia’s echt niet!’. Maar door steeds stukjes te laten proeven, is het hem toch gelukt.”\n\nAdvertentie wordt geladen…\n\nZoektocht naar de perfecte flens\n\nThuans vader had als doel om de Nederlanders aan de loempia te krijgen en hier een nieuw leven op te bouwen met zijn gezin. Thuan zelf heeft ook een levensmissie waar hij vol passie over verteld: het ontwikkelen van het perfecte loempiavel. Of een flens, zoals hij het zelf noemt. Toen Thuan met zijn broers en zussen aan het roer kwamen van Mama Hong, wilde hij alle ingrediënten zelf gaan maken.\n\nHet beslag voor een loempiavel bevat enkel bloem, water en zout, maar het perfecte beslag was geen makkelijke opgave. Zo ging Thuan langs bij andere ondernemers, zoals bakkers, en hij startte een samenwerking met de universiteit in Wageningen. “Het heeft vijftien jaar geduurd, maar het is me gelukt. Een loempia moet namelijk krokant zijn. Maar als je beslag frituurt, wil het vocht naar buiten. Hierdoor wordt de flens zacht en dat is niet lekker. Met veel trial en error heb ik dé truc ontdekt, maar dat blijft een groot geheim!”\n\nLees verder onder de foto’s >\n\nFoto: indebuurt Rotterdam Foto: indebuurt Rotterdam Foto: indebuurt Rotterdam Foto: indebuurt Rotterdam Foto: indebuurt Rotterdam 5 Foto: indebuurt Rotterdam Foto: indebuurt Rotterdam Foto: indebuurt Rotterdam Foto: indebuurt Rotterdam Foto: indebuurt Rotterdam\n\nDe ingrediënten van een Mama Hong-loempia\n\nEen keer per week heeft Thuan een productiedag voor loempia’s in de Mama Hong-keuken. “Dan begin ik tussen 02.00 en 03.00 uur en maak ik zo’n duizend liter flensbeslag. Dit gaat door een wals die er één lang loempiavel van maakt, waar we weer vierkantjes uit snijden.”\n\nOp zo’n dag wordt er tevens vierhonderd kilo vulling gemaakt, die in Nederland anders is dan in Vietnam zelf. “Bepaalde ingrediënten waren hier veertig jaar geleden nog niet te koop, dus we gingen met alternatieven aan de slag. En die andere grondstoffen vielen ook beter in de smaak bij Nederlanders.”\n\nIn een Mama Hong-loempia zitten kip, witte kool, winterpeen, ui, vermicelli en kruiden (zoals peper, zout en suiker). Voor de vegetarische variant wordt de kip vervangen door aardappel. “We zijn ten slotte in Nederland!” Nadat de loempiavellen met de mengsels zijn gevuld, worden ze direct ingevroren. De dozen vol flensjes gaan naar de twee kramen in Rotterdam, waar ze op bestelling worden gefrituurd. Na een paar minuten is de loempia klaar om op te eten. Bij beide kramen staan er pompen met sauzen: een zoetzure en een sambal. Eet smakelijk en verbrand je mond niet!\n\nDe succesfactor\n\nWat is volgens Tuan eigenlijk de succesfactor van de Vietnamese loempia van Mama Hong? “Dat hij krokant is”, lacht hij. “En de zoetzure saus, die we ook zelf maken. Sommige klanten eten meer saus dan loempia.”\n\nDe familie gaat de komende tijd vol passie verder met hun loempia-business. “Wij houden van loempia’s maken en jullie van onze snacks.”",
    "Hammerfest bedenkt voor Oxfam Novib het spel Klimaatopoly": "De drager van de campagne is het spel met de naam Klimaatopoly en wordt gebruikt om de onrechtvaardigheid in de klimaatcrisis uit te leggen. Het visualiseert de ongelijkheid tussen de rijke geïndustrialiseerde landen - die de klimaatverandering grotendeels hebben veroorzaakt - en de meest kwetsbare landen, die daarvoor letterlijk moeten boeten in de vorm van stormen, overstromingen of juist extreme droogte.\n\nMet de awareness campagne wordt aandacht gevraagd voor de onrechtvaardigheid in de klimaatcrisis waar alleen de rijke landen kunnen winnen.\n\nAan de start begint het al met ongelijkheid. Nederland, Japan, Amerika en Australië starten met een goedgevulde portemonnee, Somalië, Filipijnen, Vanuatu en Pakistan beginnen met een laag bedrag. Guy Lokhoff, oprichter en creatief directeur Hammerfest: 'Het is een thema dat iedereen aangaat, ook in Nederland maar het is voor velen ver weg en complex. Met een herkenbaar spel als drager, dat men associeert met westers kapitalisme maken we het probleem tastbaar en willen we laten zien dat ook in het geval van de klimaatcrisis de kwetsbare landen de rekening gepresenteerd krijgen.'\n\nVorige week lanceerde Oxfam Novib een klimaatcampagne met als doel om tenminste 50.000 handtekeningen vanuit Nederland mee te nemen naar de klimaattop COP27 op 6-18 november in Egypte. Lilian Alibux, Directeur Engagement Oxfam Novib: 'De ongelijkheid in de klimaatcrisis is zo schrijnend, maar te complex om snel uit te leggen. Klimaatopoly is een creatieve vertaling van de realiteit waar we mee te maken hebben. De komende maanden in aanloop naar de klimaattop staan in het teken van actie en als Oxfam Novib willen we daarbij zoveel mogelijk mensen bewust maken van de ongelijkheid. Deze awareness campagne van Hammerfest is spot on en gaat ons daar zeker bij helpen.'\n\nDe campagne is vanaf nu te zien via de verschillende social en digitale kanalen. De video is hier te zien.\n\n(PvWK)\n\nOver Oxfam Novib\n\n'Oxfam Novib is een Nederlandse medefinancieringsorganisatie en niet-gouvernementele organisatie voor ontwikkelingssamenwerking die deel uitmaakt van Oxfam International en zet zich in voor gelijkheid en staat achter iedereen die opstaat tegen ongelijkheid. Meer info op: www.oxfamnovib.nl.'\n\n(bron: Oxfam Novib)\n\nOver Hammerfest\n\n'Hammerfest is de social first creative agency die zich kenmerkt door community-first en cultureel relevante creativiteit, waarbij een inclusieve benadering van de community een grote rol speelt. Het bureau werkt voor leading brands zoals Zalando, Videoland en Tommy Jeans. Meer info vind je op www.hammerfest.co.'\n\n(bron: Hammerfest)",
    "Onderaannemer Borealiswerf ontkent dat buitenlandse arbeiders gevaar lopen na eventuele repatriëring": "AntwerpenIrem, de Italiaanse onderaannemer van Borealis, ontkent dat de buitenlandse arbeiders die zij hier tewerkstelden gevaar lopen wanneer zij zouden terugkeren naar hun thuisland. Het bedrijf reageert daarmee op uitspraken van de Bengaalse en Turkse werknemers.\n\nVorige week protesteerden de arbeiders elke dag in Antwerpen. Ze vragen om papieren (oranje kaart, red.), zodat ze opnieuw in ons land aan de slag kunnen. Tijdens die protesten beweerden de actievoerders dat ze “hun eigen doodvonnis tekenden indien ze terug naar huis zouden keren”. Dat zou volgens hen te wijten zijn aan het feit dat Irem politieke banden zou hebben in hun thuisland.\n\nIrem: “geen politieke banden in thuislanden arbeiders”\n\n“Het verhaal over represailles klopt niet”, laat Irem weten in een reactie. “De Turkse werknemers worden nog steeds gehuisvest in de appartementen die wij gratis ter beschikking stellen”, klinkt het verder. “En dit ondanks het feit dat deze werknemers geen werk meer hebben in België nadat Borealis de contracten met ons heeft beëindigd.”\n\nIrem verklaart ook bereid te zijn om vluchten aan te bieden aan de werknemers, naar hun thuisland of waar ze ook heen willen. Dat zou veilig zijn, “gezien Irem geen politieke banden heeft in Turkije, Bangladesh of de Filipijnen.” De beweringen van de arbeiders zijn, volgens de Italiaanse onderaannemer, dan ook “flagrant onjuist”.\n\nTot slot meldt Irem te vertrouwen op het oordeel van de Belgische autoriteiten inzake de vraag of de werknemers “zich kunnen beroepen op de status van politieke vluchteling, aangezien zij een dergelijke status lijken te verzoeken”.\n\nLEES OOK\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen.",
    "‘1 miljoen gebruikers zochten hoe ze Meta konden hacken’": "Nieuws\n\n‘1 miljoen gebruikers zochten hoe ze Meta konden hacken’\n\nEen nieuwe studie van NordVPN laat zien wat mensen het liefst willen hacken. Instagram, WhatsApp en Facebook nemen het voortouw.\n\nZeventig procent van de mensen wil weten hoe je Meta-accounts (Facebook, Instagram, WhatsApp) kan hacken, blijkt uit een onderzoek door NordVPN.\n\nOnderzoekers keken naar de populairste zoekopdrachten die het woord ‘hack’ bevatten op Google. In totaal heeft men bijna 2 miljoen zoekopdrachten uit 50 landen geanalyseerd, zowel in het Engels als in de lokale taal. Zeventig procent van hen betrof de diensten van Meta\n\nIndia heeft de meeste gebruikers op alle drie de platforms, dus het is logisch dat mensen in India het meest geïnteresseerd zijn in het hacken ervan.\n\nEen andere factor die het aantal zoekopdrachten in landen als Mexico, Argentinië en de Filipijnen wellicht verhoogt, is het lagere BBP in vergelijking met westerse landen. Bij gebrek aan economische kansen kunnen sommige internetgebruikers cybercriminaliteit als een waardevolle onderneming beschouwen.\n\nLanden als Rusland en China staan bekend om hun actieve hackergemeenschappen met een hoog niveau van technische expertise, maar deze landen ontbreken in deze lijst. De onderzochte zoekopdrachten worden vaak ingevoerd door mensen met entry-level kennis.\n\nHow to hack Facebook is een entry-level zoekopdracht die wordt uitgevoerd door iemand die weinig tot geen idee heeft waar hij moet beginnen. Maar andere populaire gerelateerde zoekopdrachten bevatten de namen van specifieke tools die mensen voor dit doel gebruiken, wat aantoont dat ze meerdere zoekopdrachten uitvoeren om hun kennis te verfijnen voordat ze hun aanval beginnen.\n\nWat eng is, volgens de experts van NordVPN, is dat alle top zoekresultaten populaire blogs en forums zijn waar anonieme gebruikers en schrijvers tips delen over hoe je in de social media-accounts van anderen kunt proberen in te breken. Mensen kunnen ook tools of diensten voor beginners vinden die vaak niet werken, maar die de gebruiker ervan grote schade kunnen berokkenen. Ze kunnen gegevens van gebruikers verzamelen en bevatten vaak spyware of malware.",
    "Boekrecensie: Verhalen van de Fladdertak": "Boek\n\nZe staan wijd verspreid over de wereld: de apenbroodboom in Madagaskar, de elfenboom in Ierland, mysterieuze wurgvijg en de regenboogboom op de Filipijnen. En ze vertellen elkaar sterke verhalen, sprookjes en mythen over betoverde bomen en wonderlijke bossen. De Fladdertak, een grote treurwilg die in een Nederlandse tuin staat, hoort die verhalen via het wood wide web, een ondergronds netwerk van schimmeldraden. Met zijn ‘mensenstem’ vertelt hij ze door aan mensen in de buurt. De Fladdertak heeft een probleem: de grote haksnor wil hem omhakken. Zolang iedereen ademloos naar zijn verhalen luistert, kan hij dat voorkomen.\n\nStrakke stammen\n\nVerhalen van de Fladdertak is een ‘raamvertelling’, een verhaal waarbinnen andere verhalen worden verteld. Er zijn gekke vertellingen bij, zoals die van de Regenboogboom, waarin een jongen honderd jaar in een kokosnoot moet blijven zitten. Verdrietige verhalen, zoals dat van de beuk die ziet hoe twee geliefden sterven. Maar ook spannende sprookjes over duistere krachten en boomgeesten. Marieke Nelissen tekende al die verschillende bomen met strakke stammen, kronkelende takken en knoestige gezichten. Verhalen van de Fladdertak is een heel mooi boek, dat laat zien dat mensen al eeuwenlang in de ban zijn van bomen (en dat je ze dus beter niet kunt omhakken).",
    "Nederlandse ‘Miss Earth’ Merel Hendriksen strijdt voor nobele roem": "Deel dit: Share App Mail Tweet\n\nNederlandse ‘Miss Earth’ Merel Hendriksen strijdt voor nobele roem\n\nDe Miss Earth-verkiezingen komen eraan en dat klinkt heel erg Captain Planet. Is het ook wel, te weten dat het om een nobele missverkiezing gaat, waar zaken als milieubewustzijn centraal staan. Maak kennis met de Nederlandse kandidaat Merel Hendriksen.\n\nIedereen kent Miss World en Miss Universe, twee verkiezingen waar het om de mooiste vrouw gaat en waarbij de prijsuitreikingen doorgaans chaotisch verlopen. Maar daarachter schuilt een nobele missverkiezing: Miss Earth.\n\nDe Nederlandse ‘Miss Earth’ Merel Hendriksen\n\nDe Nederlandse kandidaat is de 24-jarige Merel Hendriksen. Geboren in Dodewaard, getogen in Kesteren. De Gelderse schoonheid richtte na haar opleiding Interieurdesign een eigen bedrijf op, maar door de naderende drukte rond de missverkiezing heeft ze de webshop even stopgezet, zegt ze in De Gelderlander.\n\n\n\nWel toestemming gegeven maar niet getoond, herlaad de pagina. Instagram wordt niet geladen omdat je geen toestemming hebt gegeven. Klik hier om het aan te passen.\n\nZoals het een Nederlandse Miss Earth betaamt, streeft Merel Hendriksen naar ‘vooruitgang, en niet naar perfectie’. “Mij maak je al gelukkig met kleine dingen. Ik kan genieten van het zonnetje dat in de ochtend naar binnen schijnt, met een kopje koffie in mijn hand. Een lange wandeling in de natuur of omringd zijn door familie en vrienden. Ik hou ervan om in de natuur te zijn en te genieten van alles wat de aarde ons biedt”, zei ze in een interview na haar verkiezing.\n\nDe nobele missverkiezing Miss Earth\n\nMiss Earth staat te boek als een nobele missverkiezing, die pleit voor milieubewustzijn, natuurbehoud en sociale verantwoordelijkheid. Oké, er worden modellen van over de hele wereld ingevlogen, maar de intentie is er. De vorige winnaar Destiny Wagner uit Belize zal op 27 november 2022 in de Filipijnen het kroontje overdragen aan haar opvolger. Alle deelnemers zijn net bekendgemaakt.\n\n\n\nWel toestemming gegeven maar niet getoond, herlaad de pagina. Instagram wordt niet geladen omdat je geen toestemming hebt gegeven. Klik hier om het aan te passen.\n\n“Met het aankomende traject hoop ik mensen te inspireren om liever te zijn. Lief voor jezelf, voor anderen en niet te vergeten voor onze aarde. Er is maar één van ieder, dus het is belangrijk dat we daar met zorg mee omgaan”, aldus de Nederlandse Miss Earth Merel Hendriksen. Een compilatie van haar meest recente modellenwerk. De meeste foto’s zijn gemaakt door The Light Portraits.\n\n\n\nWel toestemming gegeven maar niet getoond, herlaad de pagina. Instagram wordt niet geladen omdat je geen toestemming hebt gegeven. Klik hier om het aan te passen.\n\n\n\nWel toestemming gegeven maar niet getoond, herlaad de pagina. Instagram wordt niet geladen omdat je geen toestemming hebt gegeven. Klik hier om het aan te passen.\n\n\n\nWel toestemming gegeven maar niet getoond, herlaad de pagina. Instagram wordt niet geladen omdat je geen toestemming hebt gegeven. Klik hier om het aan te passen.\n\n\n\nWel toestemming gegeven maar niet getoond, herlaad de pagina. Instagram wordt niet geladen omdat je geen toestemming hebt gegeven. Klik hier om het aan te passen.\n\n\n\nWel toestemming gegeven maar niet getoond, herlaad de pagina. Instagram wordt niet geladen omdat je geen toestemming hebt gegeven. Klik hier om het aan te passen.\n\n\n\nWel toestemming gegeven maar niet getoond, herlaad de pagina. Instagram wordt niet geladen omdat je geen toestemming hebt gegeven. Klik hier om het aan te passen.\n\n\n\nWel toestemming gegeven maar niet getoond, herlaad de pagina. Instagram wordt niet geladen omdat je geen toestemming hebt gegeven. Klik hier om het aan te passen.\n\nDe Belgische kandidate Daphné Nivelles\n\nOm de deelnemers uit de lage landen compleet te maken: Miss Earth Belgium 2022 is Daphné Nivelles.\n\n\n\nWel toestemming gegeven maar niet getoond, herlaad de pagina. Instagram wordt niet geladen omdat je geen toestemming hebt gegeven. Klik hier om het aan te passen.\n\nMerel Hendriksen is ook te volgen op TikTok."
}