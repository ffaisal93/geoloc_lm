{
    "Kabinet schroeft steun aan Oekraïne op: 'Meer wapens, sancties en isolatie'": "Het kabinet gaat de steun aan Oekraïne intensiveren, schrijft premier Mark Rutte maandag op Twitter. \"Meer wapens, meer sancties, meer isolatie van Rusland.\"\n\nDaarmee reageert het kabinet op de mobilisatie van troepen in Rusland en de schijnreferenda die Rusland hield in bezet gebied in Oekraïne.\n\n\"De bescherming van Europa is voor onze veiligheid cruciaal\", aldus de premier. Vorige week zei hij bij de Verenigde Naties dat Poetin \"en zijn agressieoorlog moet worden gestopt\".\n\nDe Oekraïense president Volodymyr Zelensky schrijft op Twitter een \"productief\" gesprek met Rutte gehad te hebben. Nederland en Oekraïne zijn het volgens hem \"unaniem\" eens dat extra sancties tegen Rusland nodig zijn na het houden van de schijnreferenda.\n\nDe premier maakte niet bekend wat het kabinet precies gaat uittrekken voor wapens of andere middelen. Het kabinet deelt informatie daarover slechts spaarzaam, om zo Rusland niet wijzer te maken dan nodig.",
    "Liveblog | Kazachstan erkent schijnreferenda Oost-Oekraïne niet": "Het is dag 213 van de oorlog in Oekraïne. In dit liveblog vind je alle laatste updates over het voortdurende conflict en alle gevolgen ervan.\n\nKabinet schroeft steun Oekraïne op na mobilisatie en referenda\n\n18:42 | Het kabinet gaat de steun aan Oekraïne intensiveren, schrijft premier Mark Rutte op Twitter. 'Meer wapens, meer sancties, meer isolatie van Rusland.' Daarmee reageert het kabinet op de mobilisatie van troepen in Rusland en de schijnreferenda die Rusland hield in bezet gebied in Oekraïne.\n\n'De bescherming van Europa is voor onze veiligheid cruciaal', aldus de premier. Vorige week zei hij bij de Verenigde Naties dat Poetin 'en zijn agressieoorlog moet worden gestopt'.\n\nDe Oekraïense president Volodimir Zelenski schrijft op Twitter een 'productief' gesprek met Rutte gehad te hebben. Nederland en Oekraïne zijn het volgens hem 'unaniem' eens dat extra sancties tegen Rusland nodig zijn na het houden van de schijnreferenda.\n\nWat het kabinet precies gaat uittrekken voor wapens of andere middelen, maakte de premier niet bekend. Het kabinet deelt informatie daarover slechts spaarzaam, om zo Rusland niet wijzer te maken dan nodig.\n\nEU-landen vragen Commissie raad over toegang dienstweigerende Rus\n\n16:37 | De 27 EU-landen hebben de Europese Commissie gevraagd om richtsnoeren te geven voor het toelaten van Russische mannen die in de Europese Unie hun toevlucht zoeken om niet te hoeven vechten in Oekraïne. Volgens ingewijden staan twee groepen landen tegenover elkaar en zijn ze er na crisisberaad in Brussel niet uitgekomen.\n\nDe ene groep landen houdt de deur potdicht voor Russische deserteurs, de andere groep, waartoe Nederland behoort, wil dat bij voorbaat niet. Lidstaten die aan Rusland grenzen, met name de drie Baltische staten (Estland, Letland en Litouwen) en Polen, weigeren al visa af te geven. Zij vrezen onder meer dat ook mogelijke spionnen onder valse voorwendselen de EU proberen binnen te komen. De Europese Commissie waarschuwde hen vorige week dat zij zich wel aan internationale verdragen over vluchtelingen moeten houden.\n\nStaatssecretaris Eric van der Burg (Asiel) zei vrijdag Russische mannen die in Nederland aankloppen omdat ze niet in Oekraïne willen vechten 'zeker' niet terug te willen sturen. 'Want dan weten we in ieder geval dat ze daar vervolgd zullen worden.' Gevluchte reservisten kunnen een asielaanvraag indienen en kunnen in Nederland blijven zolang deze wordt beoordeeld. In Duitsland is er sprake van dat alle Russische deserteurs en dienstweigeraars zich mogen melden als vluchteling.\n\nTsjechië, dat tijdelijk EU-voorzitter is en de agenda beheert, had de EU-ambassadeurs, de Europese Commissie en de EU-buitenlanddienst maandag in Brussel bijeengeroepen om de ontwikkelingen in Oekraïne en Rusland te bespreken en maatregelen te coördineren. De vergadering ging ook over hoe de EU Oekraïne kan helpen de winter door te komen, en dan met name de elf miljoen ontheemden in het door oorlog geteisterde land.\n\nBeurs Moskou hard onderuit door zorgen nieuwe sancties\n\n16:22 | De aandelenbeurs in Moskou ging maandag hard omlaag door zorgen over nieuwe economische sancties van het Westen tegen Rusland vanwege de oorlog in Oekraïne. De Moskouse MOEX-index is nu naar het laagste niveau gezakt sinds 24 februari, toen de Russische invasie van Oekraïne begon. Rusland is bezig met een mobilisatie van meer troepen om te vechten in Oekraïne en houdt referenda in de bezette gebieden van Oekraïne over de vraag of ze zich willen aansluiten bij Rusland.\n\nDe MOEX-index daalde meer dan 7 procent en de RTS-graadmeter verloor bijna 8 procent. De laatste dagen is er veel onrust bij beleggers in Moskou door de mobilisatie van 300.000 reservisten en de referenda in bezette gebieden. Beleggers denken dat door die ontwikkelingen een staakt-het-vuren in Oekraïne nog onwaarschijnlijker zal worden, terwijl de spanningen met het Westen nog verder oplopen. Mogelijk kan het Westen met nog strengere sancties komen voor de export van technologie naar Rusland en nog meer Russen op een zwarte lijst gaan zetten.\n\nDaarnaast zetten de gedaalde olieprijzen ook druk op het sentiment onder beleggers in Moskou. Door de lagere prijzen kunnen de inkomsten van Rusland uit de olie-export verminderen.\n\nPolen biedt burgers militaire basistraining aan\n\n14:35 | Polen biedt zijn staatsburgers van 18 tot en met 65 jaar een militaire basistraining aan. De vrijwilligers zullen tijdens de eendaagse training onder meer leren schieten, omgaan met wapens en kaartlezen, aldus het ministerie van Defensie.\n\nDe trainingen worden op zeventien legerbases in het land gehouden. Ze vinden plaats op zaterdagen in oktober en november. Vanwege de oorlog in buurland Oekraïne is in Polen urgentie ontstaan om zijn leger te vergroten, waar al langer plannen voor zijn.\n\nIn juli werd besloten dat postbezorgers in aanmerking komen voor vuurwapentraining. Ook dat was op vrijwillige basis. Die trainingen worden gegeven door de Territoriale Defensiemacht, een tak van de Poolse strijdkrachten.\n\nHet Poolse leger telt momenteel 110.000 militairen, met nog eens 30.000 mannen en vrouwen die deel uitmaken van de Territoriale Defensiemacht. De regering streeft naar cijfers van respectievelijk 250.000 en 50.000.\n\nKremlin erkent dat er iets misgaat bij mobilisering reservisten\n\n14:19 | Het Kremlin erkent dat er iets misgaat bij de mobilisatie van 300.000 reservisten om in Oekraïne te vechten. 'Er zijn inderdaad gevallen waarbij in strijd met de instructies van president Poetin wordt opgetreden' bij de mobilisatie, aldus een woordvoerder.\n\nEr worden incidenten gemeld waarbij dwang en geweld worden toepast om te rekruteren. Ook zouden mensen worden gesommeerd zich als reservist te melden die helemaal geen reservist zijn. Ondertussen verlaten tienduizenden mannen die vrezen te worden opgeroepen gehaast het land.\n\nDe woordvoerder erkende onder meer dat er fouten zijn gemaakt bij het versturen van oproepen en hoopt dat de fouten snel kunnen worden gecorrigeerd.\n\nHet Kremlin heeft maandag laten weten dat er nog geen besluit is genomen over de sluiting van de grenzen voor alle weerbare mannen ofwel de mannen die wegens hun leeftijd als reservist oproepbaar zijn. De zegsman zei dat er ook nog geen voorstel op tafel ligt om oorlogsrecht in te voeren. Dat zou weerbare mannen verbieden het land te verlaten en beoogde reservisten die toch vertrekken tot deserteurs kunnen maken.\n\nPresident Vladimir Poetin heeft afgelopen woensdag bevolen honderdduizenden reservisten op te roepen. Het ronselen van de reservisten is in handen van plaatselijke regionale besturen.\n\nMaandag is in Siberië de chef van een mobilisatiecentrum ten noorden van Irkoetsk neergeschoten door een twintiger die razend zou zijn geweest over de oproep voor militaire dienst van een vriend die geen reservist zou zijn en helemaal geen militaire ervaring zou hebben. Volgens sommige mediaberichten zijn de afgelopen dagen zeker zeventien mobilisatiecentra in brand gestoken.\n\n'Omgekomen Russische soldaten van zonden gereinigd'\n\n14:05 | Russische soldaten die zijn omgekomen in de oorlog tegen Oekraïne, worden van al hun zonden gereinigd. Dat heeft Patriarch Kirill, het hoofd van de Russisch-orthodoxe kerk gezegd. Kirill is een belangrijke bondgenoot van Poetin en steunt de invasie. Hij heeft eerder kritiek geleverd op degenen die tegen de oorlog zijn en riep de Russen op om zich rond het Kremlin te scharen. 'De Kerk bidt dat deze strijd zo snel mogelijk zal eindigen, zodat zo weinig mogelijk broeders elkaar zullen doden in deze broederoorlog.'\n\nEU neemt aanschurken Servië tegen Rusland 'heel ernstig'\n\n13:20 | De Europese Unie heeft 'ernstige vragen' over het aanhalen van de banden tussen Servië en Rusland. Een land dat lid wil worden van de EU kan niet optrekken met Rusland alsof er niets aan de hand is, onderstreept de Unie.\n\nDe EU heeft al langer zorgen over de kandidaat-lidstaat, een oude bondgenoot van Rusland. Servië weigert sinds de Russische inval in Oekraïne voluit partij te kiezen voor Kiev en het Westen. De regering in Belgrado doet ook niet mee met de westerse sancties tegen Rusland, terwijl aspirant-leden worden geacht hun buitenlandbeleid op dat van de EU af te stemmen. De buitenlandminister van Servië sprak vrijdag juist af om nauwer te gaan overleggen met zijn Russische collega.\n\n'Dat heel heldere signaal roept ernstige vragen op', zegt de woordvoerder van EU-buitenlandchef Josep Borrell. 'De EU is heel duidelijk geweest' dat zeker kandidaat-leden 'niet op de oude voet' verder kunnen met 'dit regime dat zoveel misdaden en wreedheden pleegt'. Rusland heeft nota bene vorige week nog aangekondigd het conflict verder op de spits te drijven, brengt hij in herinnering.\n\nMeerdere Europarlementariërs hebben ertoe opgeroepen de toetredingsonderhandelingen met Servië te staken. Daarop gaat de Europese buitenlanddienst niet in, maar de woordvoerder wijst er wel op dat de Servische hoop op EU-lidmaatschap 'aansluiting bij het Europees beleid impliceert, het buitenlandbeleid inbegrepen'. Daarom 'nemen we dit heel serieus en houden we dit in de gaten'.\n\nOrganisatie schijnreferenda Oekraïne: minimum aantal kiezers gehaald\n\n11:55 | De pro-Russische separatisten die in de door Rusland bezette gebieden in Oekraïne referenda over afscheiding houden, zeggen volgens Russische media dat het minimum aantal kiezers voor de geldigheid van hun volksraadpleging al is gehaald. De referenda, waarin de vraag wordt gesteld of de regio's zich bij Rusland moeten voegen, duren nog tot en met dinsdag.\n\nDe organisatie heeft zich als minimum de helft van de geregistreerde kiezers ten doel gesteld. Die opkomstdrempel is in twee oostelijke provincies (Donetsk en Loehansk) volgens een zegsman al ruimschoots gehaald, met driekwart van de beoogde stemmers. Westelijker in de provincie Zaporizja is volgens de zegslieden de opkomst lager. Daar zou circa de helft van de kiezers zijn stem hebben uitgebracht. In de provincie Cherson is vooralsnog minder dan de helft komen opdagen. Dinsdag kan er echter overal nog worden gestemd en volgens de organisatie heeft al meer dan de helft van het totale aantal beoogde kiezers een stem uitgebracht. Westerse waarnemers spreken van schijnreferenda waarvan de uitslag al van tevoren vaststaat.\n\nVolgens het Kremlin kan een positieve uitslag van de referenda in de bezette delen van Oekraïne snel leiden tot de annexatie van die gebieden. Aanvallen op die delen van Oekraïne zouden dan aanvallen op de Russische Federatie worden. Het zou om ongeveer 15 procent van Oekraïne kunnen gaan. Annexatie van Oekraïens grondgebied door Rusland maakt onderhandelingen met het Kremlin voor de Oekraïense president Volodimir Zelenski onbespreekbaar.\n\nRussische zakenman erkent oprichten The Wagner Group\n\n10:10 | De Russische zakenman Jevgeni Prigozjin, een bondgenoot van president Vladimir Poetin, heeft voor het eerst toegegeven achter The Wagner Group te zitten. Zijn huurlingenbedrijf wordt ervan beschuldigd een verlengstuk van de Russische staat te zijn.\n\nPrigozjin laat weten de paramilitaire groep in 2014 te hebben opgericht om mensen naar Oost-Oekraïne te sturen, nadat daar een oorlog uitbrak tussen pro-Russische separatisten en de Oekraïense staat. Later werden ook huurlingen naar Latijns-Amerika en Afrika gestuurd, staat in de verklaring van de 61-jarige Rus.\n\nDe zakenman staat vanwege zijn nauwe banden met de Russische staat bekend als 'de kok van Poetin', een verwijzing naar de cateringscontracten die hij met het Kremlin heeft. Eerder ontkende hij banden te hebben met The Wagner Group, waar onder meer de Verenigde Staten en de Europese Unie melding van hadden gemaakt. Die hebben Prigozjin sancties opgelegd.\n\nPoetin stelt dat The Wagner Group de Russische staat niet vertegenwoordigt, maar wel overal op de wereld kan werken zolang het bedrijf de Russische wet niet overtreedt. De huurlingen worden al jaren door mensenrechtengroeperingen en de Oekraïense regering beschuldigd van oorlogsmisdaden in Syrië en Oost-Oekraïne.\n\nHet Britse ministerie van Defensie meldde afgelopen zomer dat Rusland de Wagner-huurlingen inzet om zijn troepen in Oekraïne te versterken. Het Russische leger kampt met verliezen sinds het eind februari buurland Oekraïne binnenviel.\n\nOok The Wagner Group lijdt grote verliezen in Oekraïne, zei een Amerikaanse functionaris vorige week. De defensiemedewerker verklaarde dat is geprobeerd 1500 veroordeelde criminelen te rekruteren voor de oorlog in Oekraïne, maar dat velen weigeren. De functionaris verwees naar beelden die rondgingen op sociale media, waarop te zien zou zijn dat Prigozjin onder anderen Russische gevangenen probeerde te rekruteren.\n\nChaos na mobilisatie in Rusland neemt toe\n\n10:05 | De mobilisatie van burgers voor het Russische leger lijkt steeds chaotischer te verlopen. Door het hele land zijn protesten en aanvankelijk was het idee dat alleen mensen met een militaire achtergrond zouden worden opgeroepen om naar het front te gaan, maar inmiddels lijkt het erop dat iedereen moet opdraven. 'Dit is een chaos.'\n\nRekruteringsofficier neergeschoten in Siberië\n\n08:55 | In een Siberisch mobilisatiecentrum waar het Russische leger rekruten registreert, is een officier door een jonge man neergeschoten. De schutter is gearresteerd, melden plaatselijke media.\n\nHet is niet duidelijk of de dader was opgeroepen voor militaire dienst of dat de schietpartij een andere achtergrond heeft. De dader zou een werkloze twintiger zijn.\n\nDe schietpartij was in Oest-Ilimsk, ten noorden van Irkoetsk, in het kantoor waar rekruten worden geregistreerd. Aanvankelijk werd gemeld dat het hoofd van het mobilisatiecentrum was doodgeschoten. De man is echter niet overleden, maar is volgens plaatselijke autoriteiten wel levensgevaarlijk gewond geraakt\n\nKazachstan erkent schijnreferenda Oost-Oekraïne niet\n\n08:10 | Kazachstan, een belangrijke partner van Rusland, zal de uitkomst niet erkennen van de omstreden referenda die momenteel in Oekraïne worden gehouden. Het Kazachse ministerie van Buitenlandse Zaken zegt dat de 'territoriale integriteit' en 'soevereiniteit' van landen gerespecteerd moeten worden.\n\nIn Oekraïne stemmen inwoners van bezette gebieden over de vraag of hun regio's geannexeerd moeten worden door Rusland. De Oekraïense regering en haar westerse bondgenoten zien dat als een schijnvertoning waarvan de uitkomst al vaststaat. Rusland beschuldigt juist de pro-westerse regering in Kiev ervan de rechten van Russischtalige Oekraïners niet te respecteren.\n\nHet Kazachse ministerie van Buitenlandse Zaken zegt dat het zorgen voor stabiliteit, in de regio en wereldwijd, het belangrijkste is. De terughoudende opstelling van de voormalige Sovjetstaat is een tegenvaller voor Rusland. De landen hebben nauwe banden. President Vladimir Poetin stuurde begin dit jaar nog troepen naar Kazachstan om een einde te maken aan de onrust in het zuidelijke buurland.\n\nDe Kazachse president Kassim-Jomart Tokajev bedankte Poetin in februari voor die steun, maar viel zijn bondgenoot enkele maanden later publiekelijk af tijdens een bezoek aan Rusland. Hij weigerde de onafhankelijkheid te erkennen van de rebellenstaatjes die in Oost-Oekraïne waren uitgeroepen door pro-Russische separatisten. Moskou deed dat wel, maar volgens Tokajev zou het 'chaos' worden als overal in de wereld nieuwe landen opduiken.\n\nDe referenda in Oekraïne begonnen afgelopen vrijdag en duren nog tot dinsdag. De autoriteiten gaan van huis naar huis om stembiljetten op te halen. Dat gebeurt naar verluidt onder toezicht van militairen.\n\nOVD-Info: 100 arrestaties in Dagestan bij verzet tegen mobilisatie\n\n00:40 | Minstens honderd mensen zijn zondag gearresteerd toen zij protesteerden in de Russische deelrepubliek Dagestan tegen de mobilisatie van militaire reservisten, meldt burgerrechtenorganisatie OVD-Info. Eerder kwamen al berichten naar buiten dat de politie waarschuwingsschoten had afgevuurd in Dagestan om demonstranten uiteen te drijven.\n\nDe arrestaties vonden plaats in de regionale hoofdstad Machatsjkala. Tientallen video's op sociale media tonen hoe de politie ingrijpt terwijl demonstranten 'Nee tegen de oorlog!' roepen. De beelden zijn door persbureau Reuters niet te verifiëren. Ook de politie in Dagestan bleek niet te bereiken. OVD-Info zegt bezorgd te zijn over de beelden van de 'zeer hardhandige aanhoudingen'.\n\nSinds de aankondiging vorige week van een gedeeltelijke mobilisatie in de Russische oorlog tegen Oekraïne is er op veel plekken in Rusland geprotesteerd. Dagestan, waar vooral etnische moslims wonen, is volgens waarnemers een van de Russische regio's waar momenteel de meeste mannen worden opgeroepen. Activisten stellen dat vooral leden van minderheidsgroeperingen een oproep krijgen binnen de Russische mobilisatiecampagne.\n\nZondag 25 september\n\nZelenski: annexatie maakt onderhandelingen met Rusland onmogelijk\n\n22:00 | Annexatie van Oekraïens grondgebied door Rusland maakt onderhandelingen met het Kremlin wat de Oekraïense president Volodimir Zelenski betreft ondenkbaar. De regering in Moskou zou die inlijving officieel bekend kunnen maken als afsluiting van de volksraadplegingen, waarvan het resultaat al bij voorbaat vaststond.\n\n'Dat zou een voortzetting van de diplomatieke besprekingen met de president van de Russische Federatie op zeker onmogelijk maken', zei Zelenski zondag in een interview met de Amerikaanse zender CBS News. Volgens hem weet zijn collega Vladimir Poetin dat maar al te goed.\n\nSinds vrijdag worden er in de door de Russen bezette regio's Cherson, Zaporizja, Donetsk en Loehansk schijnreferenda gehouden over aansluiting bij Rusland. Tot dinsdag kunnen de inwoners nog stemmen. Internationaal wordt deze gang van zaken als schending van het volkerenrecht bestempeld. Zelenski had al eerder gewaarschuwd dat deze gemanipuleerde volksraadpleging de kans op vredesoverleg om zeep zou helpen.\n\nIn de eerste oorlogsweken praatten Russische en Oekraïense delegaties nog met elkaar, maar dat was kortstondig en het leverde niets op. Moskou eiste als voorwaarde voor vrede onder meer de erkenning van het schiereiland de Krim, in 2014 ingelijfd, als Russisch territorium. De verwachting is dat hetzelfde zal gebeuren met de met geweld en hulp van pro-Russische separatisten ingenomen provincies in het zuiden en oosten van Oekraïne.\n\nZelenski vroeg op de Amerikaanse tv eens te meer steun van de westerse landen door levering van zware wapensystemen. 'Als de Verenigde Staten in staat zijn hun leidende rol te bewijzen en te zorgen voor dat materieel, dan zullen Duitsland en de andere Europese landen volgen'.\n\nHet eerste succes kon hij meteen al melden. Het Oekraïense leger heeft de beschikking gekregen over een geavanceerd luchtafweersysteem van Amerikaans makelij. Zelenski bedankte president Joe Biden voor diens besluit deze zogenoemde Nasams te leveren, na eerder al Himars-raketinstallaties te hebben gestuurd. 'Maar geloof me, het is bij lange na niet genoeg om de civiele infrastructuur, scholen, ziekenhuizen, universiteiten en woningen van de Oekraïners te bewaken'.\n\nWaarschuwingsschoten gelost bij antimobilisatieprotest Rusland\n\n16:55 | De politie in de Russische Republiek Dagestan heeft zondag waarschuwingsschoten afgevuurd om mensen die protesteerden tegen de mobilisatie van militaire reservisten uiteen te drijven. Dat melden lokale activisten op sociale media, waar video's tonen hoe agenten in de lucht schieten. Ook zijn er beelden van schermutselingen tussen burgers en politie.\n\nIn het Dagestaanse dorp Endirej blokkeerden demonstranten een straat om de autoriteiten de toegang te ontzeggen, aldus de website van burgerrechtenorganisatie OVD-Info. Het protest was een reactie op het feit dat 110 mannen uit het dorp zijn opgeroepen om mee te vechten in Oekraïne, melden lokale media. Sinds de aankondiging vorige week van een gedeeltelijke mobilisatie in de Russische oorlog tegen Oekraïne zijn er in het hele land protesten geweest.\n\nDagestan, dat vooral wordt bewoond door etnische moslims, is volgens waarnemers een van de Russische regio's waar momenteel de meeste mannen worden opgeroepen. Activisten stellen dat vooral leden van minderheden het doelwit zijn van de Russische mobilisatiecampagne.",
    "Oekraïne zet moeizame opmars door, onder druk van Russische referenda en mobilisatie": "Russische rekruten in een bus, vlakbij een militair rekruteringsbureau in Krasnodar, Rusland. Beeld AP\n\nAan Russische zijde zouden vijf keer zoveel slachtoffers vallen, aldus Zelensky. Het gebeurt zelden dat de president spreekt over verliezen aan Oekraïense kant, maar het heeft de aandacht van de media, dus kon hij er dit weekeinde niet meer onderuit.\n\nOok The New York Times schreef er zaterdag over. De krant bezocht het front bij Cherson in het zuiden, waar de Oekraïense opmars ‘pijnlijk traag’ verloopt en gepaard gaat ‘met grote verliezen’. ‘Misschien is het wel de meest hartverscheurende slag die in Oekraïne wordt gevochten, aldus de krant. The New York Times sprak soldaten die ‘vijftig man in twee uur’ verloren, of ‘honderden’ bij een mislukte poging één dorp te bevrijden. Oekraïne kan echter niet anders dan doorgaan met de aanval, zeggen Oekraïense functionarissen.\n\nEen reden om met grotere haast door te vechten zijn de referenda die Rusland tot en met dinsdag in de veroverde delen van Cherson, Loehansk, Donetsk en Zaporizja houdt. De Amerikaanse president Joe Biden en veel anderen hebben die referenda al veroordeeld en betiteld als ‘een schijnvertoning’.\n\nUitslag staat bij voorbaat vast\n\nDe Britse BBC heeft beelden vertoond van pro-Russische ambtenaren die, vergezeld van gewapende militairen, de deuren in de bezette stad Cherson langsgaan om mensen tot het invullen van het referendum te dwingen. Niemand doet open.\n\nRusland laat zich daardoor niet van de wijs brengen. Na dinsdag zullen naar verwachting alle veroverde gebieden door het Kremlin formeel bij Rusland worden ingelijfd, omdat de uitslag van de referenda bij voorbaat lijkt vast te staan. De Russische minister van Buitenlandse Zaken, Sergej Lavrov, kondigde zaterdag aan dat die uitslag na dinsdag onmiddellijk wordt geformaliseerd, en dat vanaf dat moment alle door Rusland geannexeerde gebieden deel uitmaken van de Russische Federatie. Ze staan dan ‘onder de volledige bescherming van de staat’.\n\nLavrov suggereerde dat daarmee ook het gebruik van kernwapens tot de mogelijkheden behoorde, mocht Oekraïne proberen die gebieden alsnog te bevrijden. De Russische minister sprak in New York met de pers, na een toespraak in de algemene vergadering van de Verenigde Naties.\n\nLange rijen bij de grens\n\nGevreesd wordt dat na dinsdag ook Oekraïners in de geannexeerde gebieden worden gedwongen om in het Russische leger te dienen, in het kader van de ‘gedeeltelijke mobilisatie’ van 300 duizend reservetroepen. Die mobilisatie verloopt maar moeizaam. Op het internet verschijnen steeds meer filmpjes van lange files bij de grenzen waar Russische mannen de mobilisatie proberen te ontvluchten. Zij proberen Georgië, Kazachstan en Mongolië te bereiken voordat Rusland deze vluchtroutes afsluit.\n\nRussen die in eigen land protesteren tegen de gedwongen mobilisatie worden in veel gevallen gearresteerd. Volgens het mensenrechtenkanaal OVD-Info zijn alleen al op zaterdag 798 mensen door de politie opgepakt.",
    "Moet Oekraïne vrezen na mobilisatie Russen? 'Zorgen zijn er, want de massa is groot'": "De mobilisatie gebeurt in ieder geval niet zonder slag of stoot: Russische mannen proberen al dagen halsoverkop het land uit te komen en in verschillende delen van Rusland zijn protesten uitgebroken. Rusland zou nu zelfs willen voorkomen dat mannen die opgeroepen worden voor mobilisatie het land mogen verlaten.\n\n\"Het lijkt op een ongeorganiseerde bende\", zegt Patrick Bolder, defensiedeskundige van denktank HCSS. \"Je hoort natuurlijk vooral over de excessen. Maar dat zijn er zoveel dat er toch wel een kern van waarheid in moet zitten.\"\n\nBolder ziet vooral dat er na dat afkondiging vanuit Moskou veel mis gaat in de uitvoering in de Russische regio’s. \"Daar kijken ze vooral naar de aantallen die gehaald moeten worden. Maar je ziet dat er ook allerlei mensen worden opgeroepen die helemaal geen reservist zijn, zoals studenten.\"\n\nArm Dagestan is hofleverancier\n\nHet lijkt erop dat veel van de soldaten en reservisten uit de armere gebieden in Rusland worden gehaald, uit het noorden van de Kaukasus en het oosten van Rusland, ver weg van Moskou.\n\nHet straatarme Dagestan is volgens de BBC al hofleverancier van het hoogste aantal in Oekraïne gedode Russische militairen. Dat zijn er tien keer zoveel als het aantal gedode militairen dat afkomstig is uit Moskou, waar de bevolking ook nog eens vijf keer zo groot is.",
    "Defensie-expert Colijn over de 'bluf' van Poetin en de reactie van het Westen": "Defensie-expert Ko Colijn voorziet Nederlanders al bijna vijftig jaar van duiding bij gewapende conflicten. Voor NU.nl volgt hij de strijd in Oekraïne en geeft hij antwoord op onze (en jullie) vragen. Dit keer bespreekt hij de Russische dreiging met kernwapens en de reactie van het Westen daarop.\n\nDe reactie op de Russische dreiging met atoomwapens was nogal alarmistisch. Die redenering (die vorige week voortdurend in de media werd herhaald) luidt als volgt: met de (inderdaad) belachelijke referenda zou Poetin stukken Oekraïens grondgebied 'Russisch maken', dus zijn oorlog in een zelfverdedigingsoorlog omtoveren. Hij zou dat ook met kernwapens kunnen doen. In een nóg verdergaande redenering zou Poetin atoomwapens tegen de NAVO kunnen inzetten, want eigenlijk was dat de agressor.\n\nNu weet je het met een mad man als Poetin nooit zeker, maar die redenering deugt niet. Niet alleen heeft Poetin dit dreigement al eerder geuit (\"dit is geen bluf\") en hebben beide kemphanen het nooit uitgesloten om als eerste het atoomwapen te gebruiken, maar de redenering dat Rusland na de inlijvingsreferenda zelf zou worden aangevallen gold natuurlijk al lang voor het in 2014 geannexeerde Krim-schiereiland.\n\nDaar werden op 9 augustus Russische gevechtsvliegtuigen vernietigd op de Saki-basis. CNN berichtte op 17 augustus al dat Oekraïne daarachter zat. De Oekraïense stafchef Valery Zalogny erkende dat op 9 september openlijk en zei dat het nog maar het begin was.\n\nMeld je aan voor onze Oekraïne-updates Volgen Krijg regelmatig een overzicht van de belangrijkste ontwikkelingen\n\n'Dit is geen bluf' zei hij eerder\n\nHet was dus bangmakerij van Poetin, en sommigen vonden het zelfs zwak dat hij in herhaling was gevallen. De woorden \"dit is geen bluf\" waren zelfs een letterlijke herhaling uit zijn 'doomsdayspeech' van 1 maart 2018. Een beetje sneu, maar het is niemand opgevallen.\n\nDe Washington Post prees de \"strategische ambiguïteit\" van de Amerikaanse reactie - een deftige term voor \"we zien wel\". Op 23 september onthulde de krant wat insiders al vermoedden: er was geheim nucleair boodschappenverkeer tussen Washington en Moskou. Dat is overigens al sinds 1963 zo, om Cuba-achtige crises zoals in 1962 te voorkomen.\n\nDreiging met een atoomwapen is misschien wel effectiever dan daadwerkelijke inzet, want militair gesproken heb je weinig aan verwoesting en een gifwolk die ook je eigen soldaten doodt. En misschien doet de radeloze Poetin alleen maar een ondergrondse kernproef als hij het atoomproefverbod heeft opgezegd. Ernstig, maar daar zou je nog 'niet-nucleair' op kunnen reageren. Hoe dan ook: laat je niet bij voorbaat bang maken, we zien wel.\n\n133 Oekraïne wil meer geavanceerde wapens, maar krijgt het deze wel?\n\nWesterse wapenstroom gaat gewoon door\n\nDe westerse wapenstroom gaat dus gewoon door. Niets wijst erop dat Oekraïne inbindt en het tegenoffensief nu staakt. Sterker nog: er zijn signalen dat de oorlogsretoriek van Poetin en de quasimobilisatie de 'nu doorpakken'-mentaliteit alleen maar sterkt.\n\nNAVO-chef Jens Stoltenberg zegt dat westerse landen er nu juist een schepje bovenop moeten gooien. En dat ze voorrang moeten geven aan wapens voor Oekraïne boven het aanschaffen van eigen spullen.\n\nDe zogenaamde 'Ringtausch' zou best een duwtje in de rug kunnen krijgen, nu de Duitsers een overeenkomst met Slovenië hebben gesloten om dat land van pantsermateriaal te voorzien. Zo stellen ze de Slovenen weer in staat soortgelijk materiaal door te schuiven naar Oekraïne.\n\nIk vind het niet toevallig dat deze week allerlei berichten zijn uitgelekt over min of meer geheime leveranties aan Oekraïne. Zo werd bekend dat Oekraïne van Israël inlichtingen gaat krijgen of zelfs al krijgt over zwakke plekken van Iraanse Shahed-136-drones, waarvan Rusland zich zojuist heeft bediend. De Israëlische geheime dienst heeft een goede kijk op Iran.\n\n'Onschuldige' vliegtuigen naar Oekraïne\n\nOok werd bekend dat de VS zijn 'onschuldige' transportvliegtuigen van het type C-130 met kruisraketten uitrust, hetzelfde geldt voor Oekraïense MIG-29s met Harm raketten, en deze aan Oekraïne gaat geven. Zo geven ze de Russen geen aanleiding om extra boos te worden en over 'rode lijnen' te klagen. Op die manier zoekt de VS naar nog meer creatieve oplossingen. Zeg maar: sluipwegen.\n\nOok werd vorige week vrijdag bekend dat scheepjes van de Amerikaanse kustwacht in Sebastopol (op de Krim) waren gezien, uitgerust met Oekraïense Neptune-raketten. Eerder in dezelfde week lekte uit dat Russische Kilo-onderzeeërs zich juist terugtrokken uit de Zwarte Zee. Ze waren bang om door die Oekraïense Neptune-raketten te worden vernietigd.\n\nIn een Fins blad werd gemeld dat de ring van veertien luchtverdedigingssystemen rond Sint-Petersburg is uitgedund tot tien, omdat die systemen haastig naar het Donetsbekken zijn getransporteerd. Een teken van paniek en improvisatie. Niet van bewuste planning in elk geval.\n\nDat is nog maar het topje van de ijsberg, durf ik te zeggen. Maar - disclaimer van jewelste - de rode lijn is in het hoofd van Poetin, niet het onze.",
    "Nucleaire dreiging: moeten we jodiumtabletten gaan inslaan?": "Aan het begin van de oorlog met Oekraïne steeg de vraag naar jodiumtabletten bij apothekers en drogisten. Geen onlogische vraag, want als er sprake is van een ongeluk met een kerncentrale of reactor of van een nucleaire aanval, komen er radioactieve stoffen vrij, zoals radioactief jodium. Bij inademing wordt dat radioactieve jodium opgenomen in de schildklier en dat kan leiden tot schildklierkanker. De jodiumpillen zorgen ervoor dat de schildklier verzadigd raakt en het radioactieve jodium dus niet kan worden opgenomen. Voor radioactieve deeltjes anders dan jodium bieden de tabletten geen bescherming.",
    "‘Mijn eigen fiets staat nog in Charkiv’": "Marharyta Yusupova woont in een opvangcentrum voor Oekraïense vluchtelingen in Groningen. Beeld Adriaan van der Ploeg\n\nWaar en met wie woon je?\n\n‘Sinds mei woon ik in Groningen in een opvangcentrum voor vluchtelingen uit Oekraïne. Daar woon ik met mijn oma Valentina (83), vader Eduard (41), moeder Oleksandra (42), zus Kira (16) en onze mopshond Whitney. Ik ben blij dat Whitney bij ons is. We hebben haar al mijn hele leven. Ik ben maar een half jaar ouder.’\n\nHeb je hobby’s?\n\n‘In Oekraïne hield ik van fietsen. Mijn eigen fiets staat nog in Charkiv. In Nederland viel het me meteen op dat hier veel wordt gefietst. Dat vind ik leuk. Ik heb Groningen al een beetje ontdekt met de fiets.’\n\nHeb je een lievelingsgerecht?\n\n‘In Oekraïne vond ik knödels lekker. In Nederland houd ik van de soepen, vooral de pompoensoep. Afgelopen week was mijn vader jarig en dat hebben we gevierd met lekker Armeens eten. Mijn vader is Armeens. Deze verjaardag was natuurlijk anders dan vorig jaar, omdat we nu zo ver van huis zijn. Toch hebben we een leuke dag gehad.’\n\nHoe vier je graag jouw verjaardag?\n\n‘Mijn laatste verjaardag in Charkiv hebben we gevierd in het waterpark. Ik houd van zwemmen en ik ben er best goed in. Hier heb ik al gezwommen in een mooi zwembad. Dat vond ik erg fijn.’\n\nHeb je al vrienden gemaakt?\n\n‘De kinderen van mijn leeftijd in het opvangcentrum. Ze komen allemaal uit Oekraïne. Elke dag zien we elkaar bij de speelplaats. Er staat een trampoline waar we op springen. We leren elkaar trucjes en doen wedstrijden in wie ze het beste kan. Daarvoor wijzen we een scheidsrechter aan en die verdeelt de punten. Er is een eerste, tweede en derde plaats. Soms maken we tiktokfilmpjes.’\n\nNaar welke school ga je?\n\n‘Sinds kort ga ik naar een Nederlandse basisschool. Voor de zomervakantie zat ik in een speciale klas met Oekraïense kinderen om de Nederlandse taal te leren. Ik vond het erg leuk. Het is wel anders dan in Oekraïne. In Oekraïne hebben we goede leraren maar ze zijn vaak streng; je moet ze gehoorzamen. In Nederland is het wat gemoedelijker. We zijn met de leraren op excursie geweest naar de dierentuin in Emmen. Die deed me denken aan de dierentuin in Charkiv. Ze zijn allebei opgedeeld in thema’s, zoals ‘tropen’ en ‘safari’. De olifant en nijlpaard in het safaripark zijn mijn lievelingsdieren. Ze zijn groot maar schattig.’\n\nWaar zie je jezelf over tien jaar?\n\n‘Ik kan het me niet voorstellen. Maar hopelijk is Oekraïne weer een gelukkig land, waarin wij gelukkig kunnen leven.’\n\nHet gesprek met Marharyta vond plaats via een tolk.",
    "Lees hier het liveblog terug van zaterdag 24 en zondag 25 september": "analyse Het cruiseschip in Velsen-Noord toont de tekortkomingen van het Nederlandse asielbeleid Het cruiseschip in Velsen-Noord toont de tekortkomingen van het Nederlandse asielbeleid",
    "Tribunaal voor oorlogsmisdaden in Oekraïne 'ligt nu niet voor de hand'": "De Oekraïense president Volodymyr Zelensky vraagt er al maanden om, maar nu klinkt de roep om een speciaal tribunaal voor oorlogsmisdaden ook in Europees verband. De vraag is hoe realistisch de komst van zo'n tribunaal is. \"Er bestaat geen blauwdruk van een tribunaal waaraan Rusland meewerkt.\"\n\nDe gruwelijkheden in de Oekraïense plaats Boetsja in april waren slechts het begin, klinkt het vaak van Oekraïense zijde. President Zelensky zegt bewijs te hebben voor meerdere oorlogsmisdaden die door Russen zijn gepleegd. Onschuldige burgers in bezette gebieden zouden zijn gevangengenomen en gemarteld door Russische militairen.\n\nVorige week ontdekten Oekraïense autoriteiten een massagraf in de heroverde stad Izium. Daarin lagen meer dan vierhonderd lichamen. Veel van die stoffelijke resten waren van kinderen. De gouverneur zei tegen persbureau Reuters dat bij sommige lichamen de handen waren vastgebonden.\n\nOnderzoekers van zowel Human Rights Watch als Amnesty International hebben ter plaatse vastgesteld dat Russische militairen stelselmatig oorlogsmisdaden hebben gepleegd. Beide organisaties spraken met burgers en getuigen. De twee mensenrechtenorganisaties beschuldigen Rusland van aanvallen op burgers, martelingen en moorden.\n\nDe Oekraïense president vindt dat Rusland verantwoordelijk moet worden gehouden voor deze misdaden. Hij riep verschillende keren op tot de instelling van een speciaal tribunaal. Sinds het massagraf in Izium klinkt die oproep ook buiten Oekraïens grondgebied. Zo schreef de minister van Buitenlandse Zaken van Tsjechië - het land dat nu voorzitter van de Europese Unie is - afgelopen weekend op Twitter dat er een tribunaal moet komen.\n\nWat is een tribunaal? Een tribunaal is een speciale rechtbank die internationale misdrijven in behandeling neemt. Zo overstijgt een tribunaal het lokale recht en is het bevoegd politieke of militaire leiders te berechten voor oorlogsmisdaden, genocide of misdaden tegen de menselijkheid. Voorbeelden uit de recente geschiedenis zijn het Rwanda- en Joegoslaviëtribunaal.\n\nRusland blokkeert voorstellen\n\n\"Voor slachtoffers van oorlog heeft berechting een belangrijke symbolische waarde\", zegt Geert-Jan Knoops, advocaat bij het Internationaal Strafhof en hoogleraar Politiek van het Internationaal Recht. Toch denkt hij dat de kans klein is dat er een speciaal tribunaal komt. \"Voor een VN-tribunaal gelijk aan dat van Joegoslavië of Rwanda is medewerking nodig van Oekraïne én Rusland. Bij het laatste land ligt dat niet voor de hand.\"\n\nWant volgens Knoops zal zowel Rusland als China zijn veto erover uitspreken in de Veiligheidsraad van de Verenigde Naties. Dat is het hoogste orgaan dat zo'n tribunaal moet goedkeuren. Hij verwijst naar een eerdere poging van onder meer Nederland, Maleisië en Australië om een tribunaal op te richten na de MH17-ramp. \"Ook toen heeft Rusland dat geblokkeerd.\"\n\nVolgens Knoops is er nog een andere mogelijkheid voor een tribunaal, namelijk via de Algemene Vergadering van de Verenigde Naties. Rusland heeft daar geen vetorecht. In dat geval moet minstens twee derde van alle VN-landen instemmen met een voorstel. Maar volgens de advocaat heeft zo'n tribunaal niet dezelfde status of bevoegdheden als een tribunaal dat voortkomt uit de Veiligheidsraad. Die kan bijvoorbeeld alle landen verplichten mee te werken aan een internationaal arrestatiebevel.\n\nOok emeritus hoogleraar internationaal strafrecht Harmen van der Wilt is sceptisch. \"Dit soort enorme organisaties stamp je niet zomaar uit de grond tijdens een conflict dat nog volop gaande is. Daarnaast kun je je afvragen of het een wezenlijke bijdrage aan het rechtssysteem is.\"\n\nHet ICC onderzoekt mogelijke oorlogsmisdaden in Oekraïne\n\nKnoops zet ook vraagtekens bij de meerwaarde van zo'n tribunaal. Hij denkt dat het verstandig is eerst een onderzoek van het Internationaal Strafhof in Den Haag (ICC) af te wachten. In samenwerking met het Joint Investigation Team (JIT) onderzoekt het ICC mogelijke oorlogsmisdaden in het conflict in Oekraïne. Het onderzoek wordt gesteund door 35 landen die zijn aangesloten bij het hof en agentschap Eurojust.\n\nRusland erkent het ICC niet en dat maakt mogelijke vervolging van individuen moeilijk. Knoops: \"Mocht er ooit een arrestatiebevel voor president Vladimir Poetin komen, dan zal Rusland daar natuurlijk niet aan meewerken.\" En een proces kan niet plaatsvinden zonder aanwezigheid van de beklaagde. Het strafhof kan dus alleen zaken tegen Russen behandelen als Oekraïne ze uitlevert.\n\nBij het ICC dienen tot nu toe vooral zaken tegen verdachten die als hoofdverantwoordelijk voor oorlogsmisdaden worden gezien. \"Een gewone soldaat komt niet snel in aanmerking voor het Internationaal Strafhof, je moet eerder denken aan hoge officieren.\"\n\nOekraïense hoofdaanklager onderzoekt 'tienduizenden gevallen'\n\nDe verantwoordelijkheid voor zaken die niet voor het ICC in aanmerking komen, ligt op dit moment bij de Oekraïense rechtbank. Daar is de hoofdaanklager al vlak na de invasie begonnen met het verzamelen van bewijs voor \"tienduizenden oorlogsmisdaden\".\n\nIntussen hebben al meerdere zaken gediend, waaronder een zaak tegen een 21-jarige Russische militair. Hij werd veroordeeld tot vijftien jaar cel voor het doodschieten van een 62-jarige Oekraïner. Knoops: \"De legitimiteit van dit soort uitspraken zal nooit hetzelfde zijn als die van een speciaal tribunaal op neutraal grondgebied.\"\n\nVan der Wilt staat er anders in: \"Oekraïne heeft een functionerend rechtssysteem. Het strafhof kan in actie komen wanneer het op nationaal niveau niet lukt. Zowel het ICC als de Europese Unie kan het Oekraïense gerecht vervolgens bijstaan door waarnemers te sturen of te helpen bij onderzoek.\"\n\nBeide deskundigen benadrukken dat er in elk geval geen blauwdruk is van een tribunaal waar Rusland aan zal meewerken. \"In zo'n conflict is het moeilijk om een onafhankelijke instantie te vinden die aan alle eisen voldoet\", zegt Knoops. \"Het onderzoek van het ICC en het JIT kan het beginpunt zijn voor een volgende stap.\"",
    "UNHCR-enquête: Vluchtelingen uit Oekraïne willen graag werken, maar hebben blijvende steun nodig om opgenomen te worden in de maatschappij – UNHCR Belgium": "Genève – Zeven maanden na het begin van het internationale gewapende conflict in Oekraïne blijven de vluchtelingen dankbaar voor de warme ontvangst die zij in heel Europa hebben gekregen. Voorlopig zijn de meesten van plan daar te blijven.\n\nUit de resultaten van een enquête die UNHCR, de VN-Vluchtelingenorganisatie, vandaag heeft gepubliceerd blijkt dat de meerderheid hoogopgeleid is en bereid om te werken en een bijdrage te leveren aan hun gastland. Desondanks hebben ze blijvende steun nodig om sociaal-economische integratie te garanderen.\n\n‘Lives on Hold: Intentions and Perspectives of Refugees from Ukraine’ is gebaseerd op de antwoorden van 4.800 vluchtelingen uit Oekraïne die tussen augustus en september werden opgevangen in Europa en daarbuiten. Het rapport biedt niet alleen een zicht op de uitdagingen waarmee zij worden geconfronteerd, maar ook op hun toekomstplannen.\n\nTerwijl het conflict in Oekraïne nog steeds miljoenen families van elkaar losrukt, is de meerderheid van de vluchtelingen uit Oekraïne (82%) van plan naar huis terug te keren om zich met hun familie te herenigen. Toch bleek uit de enquête dat slechts 13% van hen van plan is om dit in de komende drie maanden te doen.",
    "Zelensky garandeert bescherming van Russen die zich overgeven aan Oekraïne: “Ze zullen beschaafd worden behandeld”": "Spaargids.be 1.200 euro extra pensioen per maand: hoe krijg je dat bij elkaar?\n\n1.200 euro. Die extra som acht de Belg nodig naast het wettelijk pensioen, wil hij of zij goed voorbereid de pensioenjaren aanvatten. Pas dan is comfortabel blijven leven mogelijk en komt de huidige levensstandaard niet in gevaar. Maar hoe spaar je dat vermogen bijeen? Pensioensparen en beleggen vormen het antwoord. Spaargids.be zet uiteen hoe je dat slim aanpakt.\n\n19 september",
    "Brandweerpakken uit Veldhoven gespot in Oekraïne": "RTL-verslaggever Olaf Koens is op dit moment in Oekraïne om daar verslag te doen van de oorlog. Tijdens zijn werk kwam hij mannen in Nederlandse brandweerpakken tegen. Sterker nog: de pakken blijken afkomstig van de brandweer in Veldhoven. Zij hebben die pakken bij een inzameling gedoneerd.\n\nBrandweer Nederland en Brandweer Zonder Grenzen hielden eerder dit jaar een inzameling van brandweermaterialen om naar Oekraïne te sturen om de collega's daar te helpen. \"We hebben in maart 2022, 125 oude pakken, via een initiatief van een aantal vrijwilligers in Veiligheidsregio IJsselland, geschonken aan Oekraïne\", legt de Brandweer Brabant-Zuidoost.\n\nHet is zeldzaam dat er goede brandweerpakken overblijven. \"Het komt niet vaak voor dat we goede brandweerpakken overhouden. Normaal leveren we onze afgeschreven pakken in voor het hergebruik van de stoffen.\" De pakken die nu in Oekraïne worden gedragen zijn in Brabant afgeschreven. \"In 2017/18 hebben we in onze regio alle pakken vervangen. We hebben destijds 125 pakken bewaard als achtervang.\"\n\nDie achtervang is uiteindelijk niet nodig geweest. \"In de afgelopen 5 jaar hebben we geen beroep hoeven doen op deze reserve pakken. Daarom hebben we deze, via het initiatief van vrijwilligers van Veiligheidsregio IJsselland, geschonken aan Oekraïne en niet op de gebruikelijke wijze ingeleverd.\"",
    "'Leger Oekraïne stelselmatig onderschat, kracht Rusland overschat'": "AFP\n\nNOS Nieuws • woensdag, 05:12 'Leger Oekraïne stelselmatig onderschat, kracht Rusland overschat' Jacco Hupkens Jacco Hupkens\n\nNa de snelle herovering van een groot deel van de regio Charkov eerder deze maand, zet het Oekraïense leger zijn opmars door in het naastgelegen Loegansk. Die regio viel in de zomer volledig in handen van de Russen, maar Oekraïne zegt nu het dorp Bilohorivka te hebben bevrijd, en de bezette stad Lysytsjansk te naderen.\n\n\"Jullie denken misschien dat we na een serie overwinningen nu aan een adempauze toe zijn\", zo zei de Oekraïense president Zelensky onlangs in een videotoespraak, \"maar er komt geen adempauze. We bereiden nu het vervolg voor, want Oekraïne moet bevrijd worden.\" Hoe komt het dat Oekraïne de afgelopen weken flinke terreinwinst wist te boeken en Rusland wordt teruggedrongen, ook al zijn de legers op papier op z'n minst aan elkaar gewaagd?\n\nVolgens defensiespecialist Dick Zandee van onderzoeksinstituut Clingendael probeert de Oekraïense legerleiding nu zoveel mogelijk profijt te halen uit de winning mood onder de militairen, na de succesvolle opmars in Charkov. \"Er komen steeds meer troepen bij die getraind zijn in NAVO-landen, ze krijgen steeds meer westerse wapens en hun moreel is goed. Oekraïne heeft ook baat bij nú snel oprukken, nu het nog prima weer is. Ergens dit najaar wordt het weer slechter, wordt de bodem natter, en zal je niet meer zo snel vorderingen kunnen maken.\"\n\nCorruptie\n\nVoor de Russen worden volgens Zandee de problemen waarmee ze eigenlijk al vanaf het begin kampen steeds nijpender. \"Hun moreel is heel laag, ze hebben personeelsproblemen en moeten nu zelfs militairen uit de gevangenissen halen, en er is ook steeds meer gebrek aan munitie. Ze komen nu niet alleen geavanceerde langeafstandsraketten tekort, maar ook klassieke munitie en raketten.\"\n\nSinds het begin van de oorlog is het Russische leger bovendien stelselmatig overschat door westerse analisten, schrijft Oekraïne-specialist Orysia Lutsevych van de Britse denktank Chatham House in The Guardian. Rusland stak het afgelopen decennium veel geld in de modernisering van het leger, maar veel daarvan kwam door corruptie niet bij het leger terecht: de Russische strijdkrachten zijn op papier beter en groter dan in de praktijk, zowel qua materieel als personeel.\n\nNOS De situatie aan het front op 20 september\n\nHet Oekraïense leger is al die tijd onderschat, schrijft Lutsevych. Niet alleen is dat goed getraind, doordat er sinds 2014 vrijwel constant strijd moest worden geleverd in het oosten van het land. Het profiteert bovendien van een president met groot gezag, die het goede voorbeeld gaf door in Kiev te blijven en dagelijks zijn volk toe te spreken. Het Oekraïense leger voelt zich bovendien gesteund door hun land dat vrijwel geheel gemobiliseerd is, schrijft Lutsevuch: bedrijven en burgers zamelen geld in voor het leger, en leveren gratis materieel en diensten.\n\nDe motivatie onder de militaire en het gevoel van eenheid vormen volgens Lutsevych een niet te onderschatten factor van betekenis. \"Door te focussen op militaire hardware missen analisten vaak de software van deze oorlog: de kwaliteit van het leiderschap, moreel, motivatie, besluitvorming en de betrokkenheid van de hele samenleving.\"\n\nVlak inderdaad de rol van moreel niet uit bij militaire prestaties, beaamt cultureel antropoloog Tine Molendijk, die onder meer bij de Nederlandse Defensie Academie onderzoek doet naar de menselijke kant van oorlogsvoering. \"Het is natuurlijk niet heel duidelijk te isoleren welke rol moreel precies heeft gespeeld in de recente Oekraïense successen: die krijgsmacht heeft steeds meer de beschikking over westerse precisiewapens, die ze goed inzetten. En elk succes dat wordt geboekt kan een euforisch gevoel geven dat het moreel verder versterkt.\" Met andere woorden: militair succes vergroot de kans op meer militair succes.\n\n'Morele verwonding'\n\nMaar het grootste verschil tussen de Oekraïense en Russische strijdkrachten, zegt Molendijk, is dat het Oekraïense leger een ideologie heeft waaruit de militairen kracht lijken te putten, een intrinsieke motivatie om te vechten: \"Je eigen land verdedigen, je eigen huis en haard. Het idee dat het land kapot gaat als je niet doorvecht. Dat gevoel bestaat minder aan de Russische zijde.\"\n\nIn het voorjaar, kort na de inval in Oekraïne, werd al duidelijk dat veel Russische militairen niet waren ingelicht over de aard van de operatie, en dachten dat het om een oefening ging. Of ze hadden erop gerekend dat ze met open armen zouden worden ontvangen door de Oekraïners.\n\nMolendijk bespeurde daardoor in maart al een gevaar op 'morele verwonding' onder de Russische militairen, die zichzelf makkelijk overgaven of de wapens uit hun handen lieten vallen en vluchtten. Nu de Russische krijgsmacht het afgelopen halfjaar tienduizenden mensen is verloren, zal de situatie er voor hen niet beter op zijn geworden. \"De verliezen worden aangevuld met huurlingen en dienstplichtigen die snel een contract moesten tekenen, en die niet per se tot het uiterste zullen willen gaan.\"\n\nToch kunnen we er niet zeker van zijn dat de Oekraïners nu razendsnel hun hele land gaan bevrijden, zegt defensiespecialist Zandee. \"De Russen hebben nog steeds een gigantisch gebied in handen. Het is maar de vraag of Oekraïne genoeg materieel en manschappen heeft om dat allemaal terug te veroveren.\"",
    "Oekraïne straft Iran, dat kamikazedrones levert aan Rusland": "President Volodimir Zelenski deed zijn beklag over de aantasting van de Oekraïense soevereiniteit en toebrengen van letsel onder zijn burgers. Hij spreekt van een 'samenwerking met het kwaad'. En dat kon volgens hem niet zonder gevolgen blijven.\n\nOok de VS hebben gezegd dat Iran dit wapentuig levert aan de Russen. Teheran ontkent dat.",
    "NUcheckt: Westen stuurt (nog altijd) geen militairen om te vechten in Oekraïne": "NUcheckt: Westen stuurt (nog altijd) geen militairen om te vechten in Oekraïne\n\nNUcheckt controleert berichten op hun betrouwbaarheid. Dit keer kijken we naar een bewering van de Russische president Vladimir Poetin. Die zei woensdag dat westerse organisaties als de NAVO zich in het geheim militair mengen in de oorlog in Oekraïne. Russische staatsmedia herhalen de propaganda dat westerse landen troepen hebben gestuurd. Dat is niet waar, al zijn er wel westerlingen op eigen houtje naar Oekraïne afgereisd om tegen de Russen te vechten.\n\nDoor Robbert van der Linde\n\nDat het Kremlin niet vies is van feiten verdraaien, was voor de oorlog in Oekraïne al duidelijk. Sinds de invasie is de propaganda en censuur in Rusland nog verder toegenomen. Dat concludeerde onder andere de Organisatie voor Veiligheid en Samenwerking in Europa (OVSE) al.\n\nIn zijn recentste toespraak maakte Poetin bekend meer Russische troepen naar Oekraïne te sturen. Hij rechtvaardigde dat besluit met de bewering dat de \"agressieve westerse elites\" Rusland willen \"verzwakken, verdelen en uiteindelijk vernietigen\".\n\nPoetin beschuldigt het Westen, en dan met name de NAVO, ervan \"nieuwe bendes van buitenlandse huurmoordenaars, nationalisten en door hen zelf getrainde militairen\" naar Oekraïne te sturen. Volgens de Russische president staan de Oekraïense militairen \"in feite onder het bevel van westerse leiders\".\n\nWie bedoelt Poetin met 'het Westen'? Het Westen (ook wel de westerse wereld) is een relatief vage term. Welke landen erbij horen, hangt af van de context.\n\nDe term verwijst over het algemeen naar rijke, ontwikkelde landen met een democratie als staatsvorm. Die liggen meestal op het westelijk halfrond.\n\nIn veruit de meeste gevallen horen in ieder geval (West-)Europa en de Verenigde Staten bij het Westen.\n\nInmiddels worden landen als Australië en Nieuw-Zeeland ook vaak tot het Westen gerekend. Ze liggen niet op het westelijk halfrond, maar trekken veel op met landen die daar wel liggen.\n\nOok internationale organisaties, zoals de NAVO en de EU, worden als onderdelen van het Westen gezien.\n\nStaatstelevisie heeft het ten onrechte over 'voornamelijk NAVO-troepen'\n\nDe Russische staatstelevisie gaat nog een stap verder dan de president. Een presentator van de politieke talkshow Vremya Pokazhet (Russisch voor 'De tijd zal het leren') stelde vorige week nog dat \"het voornamelijk NAVO-troepen zijn die daar (in Oekraïne, red.) vechten\".\n\nOp sociale media duikt af en toe het gerucht op dat de NAVO in het geheim troepen naar Oekraïne stuurt. Op YouTube en Facebook verschijnen video's met titels als Poetin zit klem! Tienduizend NAVO-troepen in Oekraïne. Veel van die video's zijn inmiddels ontkracht en verwijderd.\n\nDeze inhoud kan helaas niet worden getoond\n\nWij hebben geen toestemming voor de benodigde cookies. Aanvaard de cookies om deze inhoud te bekijken.\n\nWijzig cookie-instellingen\n\nNAVO stuurt geen troepen naar Oekraïne, maar wel wapens\n\nOp 24 februari, de dag van de Russische inval in Oekraïne, zei NAVO-baas Jens Stoltenberg al dat de organisatie geen militairen naar Oekraïne zou sturen. Die boodschap heeft hij sindsdien meerdere keren herhaald. En de Amerikaanse president Joe Biden, de Duitse bondskanselier Olaf Scholz en onze eigen premier Mark Rutte zeiden hetzelfde.\n\nTot op heden heeft geen enkele NAVO-lidstaat troepen naar Oekraïne gestuurd. De reden daarvoor is simpel: Oekraïne is geen lid van de NAVO. Artikel 5 van het verdrag schrijft voor dat een aanval op één lidstaat een aanval op alle lidstaten is. Maar een aanval op Oekraïne is dat dus niet en dus hoeft de NAVO militair niet in te grijpen. Bovendien wil de NAVO voorkomen dat de lidstaten in een (kern)oorlog met Rusland verwikkeld raken.\n\nDe NAVO heeft wel troepen gestuurd naar lidstaten die aan Rusland en Oekraïne grenzen. Dat deed de organisatie al voordat Rusland Oekraïne binnenviel. In Polen, Hongarije, Slowakije, Roemenië, Bulgarije, Estland, Letland en Litouwen schaalde de NAVO op om Rusland af te schrikken. Naar schatting zijn er nu 40.000 NAVO-militairen in de Oost-Europese lidstaten. Nog eens 300.000 staan paraat om snel daarheen te gaan als dat nodig is.\n\nDe NAVO-lidstaten die grenzen aan Rusland of Oekraïne. Foto: NU.nl/Bart-Jan Dekker\n\nWesten voorziet Oekraïne van steeds meer en zwaardere wapens\n\nNaarmate de oorlog voortduurde, gaf het Westen steeds meer en zwaardere wapens aan Oekraïne. Vooral de Amerikanen ondersteunen Oekraïne met militaire middelen, zoals geavanceerde raketten. Donderdag werd bekend dat de Europese Unie overweegt meer wapens naar het land te sturen.\n\nLanden als Nederland en het Verenigd Koninkrijk trainen inmiddels ook Oekraïense militairen. Dat doen ze op hun eigen grondgebied, waarna de militairen terugkeren naar hun thuisland. De legers van de westerse landen zetten zelf geen voet op Oekraïens of Russisch grondgebied.\n\n2:13 Afspelen knop Oekraïne wil meer geavanceerde wapens, maar krijgt het deze wel?\n\nBuitenlanders vechten op eigen houtje in Oekraïne\n\nDat het Westen geen troepen naar Oekraïne stuurt, betekent niet dat er geen westerlingen in het land zijn. Er zijn buitenlanders, vaak oud-militairen, die meevechten met de Oekraïense troepen. Maar zij doen dat op eigen houtje, zonder dat ze het land waar ze vandaan komen officieel vertegenwoordigen.\n\nEen bekend voorbeeld is de Amerikaan Malcolm Nance. Hij werkte naar eigen zeggen 36 jaar bij de Amerikaanse inlichtingendiensten, maar voegde zich in april bij het Oekraïense vreemdelingenlegioen. Sindsdien deelt Nance veel beelden vanaf het front. Op Twitter heeft hij inmiddels meer dan een miljoen volgers, dus van een \"geheime operatie\" is bepaald geen sprake. Toch gebruiken Russische staatsmedia zijn posts regelmatig als zogenaamd bewijs dat de Amerikanen toch troepen hebben gestuurd.\n\nDeze inhoud kan helaas niet worden getoond\n\nWij hebben geen toestemming voor de benodigde cookies. Aanvaard de cookies om deze inhoud te bekijken.\n\nWijzig cookie-instellingen\n\nAiden Aslin en Shaun Pinner zijn andere bekende westerlingen die in Oekraïne vochten. De twee Britten zijn vrijwillig naar Oekraïne getrokken om mee te vechten, maar zijn gevangengenomen door de Russen. In de pro-Russische 'Volksrepubliek Donetsk' zijn ze in juni veroordeeld tot de doodstraf. Maar woensdag zijn ze vrijgelaten na bemiddeling van Saoedi-Arabië.\n\nEr zijn ook Nederlanders afgereisd naar Oekraïne. Een 27-jarige Nederlander die met het Oekraïense vreemdelingenlegioen meevocht, kwam onlangs om het leven. In mei overleed ook een Nederlander aan het front in Oekraïne. Het ging om een 55-jarige man die vrijwillig in het Oekraïense vreemdelingenlegioen meevocht tegen Rusland.\n\nHet is onduidelijk hoeveel Nederlanders momenteel meevechten in de oorlog met Rusland. \"Nederlanders melden zich in principe niet bij het ministerie, dus we hebben daar geen overzicht van\", liet een woordvoerder van het ministerie van Buitenlandse Zaken weten.\n\nConclusie\n\nEr zijn geen westerse troepen die vechten in Oekraïne. Russische propagandakanalen beschuldigen de NAVO van het sturen van troepen, maar daar is geen sprake van. Ook westerse landen zelf hebben geen militairen naar Oekraïne gestuurd. De militaire steun van het Westen aan Oekraïne bestaat uit het leveren van wapens en trainen van Oekraïense soldaten.\n\nWel zijn er westerlingen die in Oekraïne meevechten tegen de Russen. Maar zij zijn daar op persoonlijke titel en zijn dus geen militairen die hun eigen land vertegenwoordigen. Toch vormt hun aanwezigheid voor Poetin, het Kremlin en de Russische staatsmedia vaak een aanleiding om te beweren dat er westerse troepen in Oekraïne zijn.\n\nAanbevolen artikelen\n\n\n\n\n\n\n\n\n\n\n\n",
    "PvdA wil fietsen uit gemeentedepot doneren aan Oekraïne": "nieuws\n\nFoto via Gemeente Groningen\n\nAls het aan de raadsfractie van de Partij van de Arbeid in Groningen ligt, fietsen Oekraïense hulpverleners binnenkort op Groningse fietsen. De partij wil, in navolging van Amsterdam, een deel van de fietsen uit het gemeentelijke depot doneren aan hulpverleners in het door oorlog getroffen land.\n\nRaadslid Rico Tjepkema wil deze donatie van Groningse fietsen aan Oekraïne komende woensdag aan de orde stellen richting het gemeentebestuur.\n\nDe donatie in Amsterdam volgde, na een verzoek van hulporganisatie Zeilen van Vrijheid. Deze stichting brengt iedere week hulpgoederen, medicijnen en vervoersmiddelen naar Oekraïne.\n\nVolgens Tjepkema betaamt het ook Groningen ‘als echte fietsstad’ om haar steentje bij te dragen in de hulp aan Oekraïne: “Het is natuurlijk een kleinigheid, maar wel iets concreets wat de gemeente Groningen kan doen voor Oekraïne. Bovenop wat de gemeente natuurlijk nu al doet en moet blijven doen aan opvang voor gevluchte Oekraïners.”",
    "Waarom Russische moslimleiders Poetins oorlog tegen Oekraïne steunen": "Islamitische leiders in Rusland kiezen meestal partij voor Poetin en steunen de oorlog in Oekraïne. Niet gek, want de meesten zijn nauw verbonden aan het regime.\n\n4. het wordt nu opgeslagen als PDF\n\nMoskou\n\nMoefti Ismail Berdiyev steunt de ‘verdedigende’ oorlog van Rusland tegen Oekraïne. ‘Om Rusland en al haar burgers te beschermen tegen de reële dreiging van het gebruik van nucleaire en biologische wapens door de NAVO en het Westen.’ Berdiyev is de geestelijk leider van de moslims in de Russische deelstaat Karatsjaj-Tsjerkessië, die grenst aan Georgië. Hier is 64 procent van de inwoners moslim.\n\nRavil Gaynutdin, grootmoefti van Rusland en in die rol de leider van alle moslims in het land, uit zich gematigder, maar steunt in principe ook de oorlog. Hij roept op tot gebed en een einde van de gewelddadigheden.\n\nGaynutdin had twee weken geleden tijdens een conferentie in Kazachstan nog een gesprek met paus Franciscus over de oorlog. Bij ..\n\nMeld u aan voor onze nieuwsbrief en lees dit artikel gratis Vier artikelen per maand gratis Het belangrijkste nieuws in uw inbox Heeft u al een account? Log in abonnement met korting gratis maand Onthoud mij\n\nBij het aanmelden gaat u akkoord met onze privacyverklaring en de algemene voorwaarden .",
    "Arnon Grunberg reist door Oekraïne: ‘Deze oorlog heeft ons verenigd’": "Beeld Ted Struwer\n\n“Ik heb maar één been, daarom mag ik naar Polen,” zegt Ihor, en hij slaat met zijn linkerhand op zijn linkerbeen.\n\nOekraïense mannen tussen de 18 en de 60 mogen sinds het begin van de oorlog het land niet verlaten, tenzij ze drie kinderen hebben of gehandicapt zijn. Soms is een aanzienlijke kinderschare lonend.\n\nIhor is mijn chauffeur, hij rijdt me deze maandagmiddag van Krakow naar zijn stad, Lviv. Glimlachen heeft Ihor tot nu toe niet gedaan, maar dat zegt niets, er zijn meer mensen die niet van de glimlach houden.\n\nRondom ons heuvels, bomen, vrijwel geen dorpen, nazomerse zon. Hoe dichter we bij de grens komen, hoe rustiger het wordt. “Er is niets van je been te zien,” zeg ik. “En het rijden gaat uitstekend.” Dat is gedeeltelijk waar, maar de bijrijder moet de chauffeur ook een beetje opbeuren.\n\nAls we de grensovergang bij het Oekraïense Krakovets bereiken is de rij voor personenauto’s vele malen korter dan de rij voor vrachtwagens. “Soms sta je hier uren,” zegt Ihor. Hij stapt uit, loopt om de auto heen en begint gretig te roken. Hij kent het ritueel. Zo’n zes tot acht keer per maand reist hij naar Krakow om mensen zoals ik op te halen. Mensen die zich door oorlog niet volledig laten afschrikken of er zelfs op afkomen als de vlindervanger op een zeldzame vlinder.\n\n“Hoe is het gebeurd?” vraag ik als Ihor weer naast me is komen zitten.\n\nOnbemande checkpoints\n\n“Tien jaar geleden,” zegt hij, “op 1 januari. Ik haastte me om naar mijn werk te gaan en viel van het perron. Net onder de knie moesten ze amputeren.” Hij maakt een hakbeweging met zijn hand. “Ik ben toen naar Kiev gegaan om te studeren, ik werd advocaat. Nu met de oorlog ben ik verantwoordelijk voor de gehandicapten in de regio Lviv.”\n\nHet wachten duurt een uur. De Oekraïense grenswacht is nauwelijks in ons en onze paspoorten geïnteresseerd, de kofferruimte onderwerpt hij aan een inspectie, die niets oplevert. Dan passeren we de grens, waarna de gerieflijke Europese snelweg in een landweg veranderd blijkt te zijn.\n\n“Wat deed je eigenlijk voor je ongeluk?” vraag ik\n\nEen foute vraag. Het antwoord luidt: “Nee.” Nu we in Oekraïne zijn heeft het verlangen naar een gesprek Ihor kennelijk alweer verlaten. Ik vermoed dat hij die eerste januari van het perron viel omdat hij te veel gedronken had. Wie was hij toen hij nog twee echte benen had? Een ander, zoveel is zeker. En nu hebben oorlog en prothese hem in staat gesteld iets bij te verdienen.\n\nOnderweg zien we hier en daar wat onbemande checkpoints met zandzakken. Ze hebben iets museaals, in deze streek lijkt de oorlog al verleden tijd. Het enige bemande checkpoint dat we zien wordt bewaakt door een soort suppoost, een oudere, ja bijna bejaarde soldaat staat er met een geweer dat gedateerd aandoet. Niemand neemt de moeite vaart te minderen om de bejaarde soldaat tenminste de illusie te geven dat hij er niet voor niets staat, deze eenzame verdediger van de westelijke voorstad van Lviv.\n\nFascinatie met oorlog\n\nIn 2009 was ik voor het laatst in Lviv, er lijkt weinig veranderd. Van vernielingen is geen sprake, en de vervallen gebouwen die er al stonden zijn niet gerestaureerd.\n\nIk ben teruggekeerd, omdat ik de dingen graag met eigen ogen zie. Daarin verschilt de schrijver niet van de journalist, hij hanteert alleen een ruimere of andere definitie van het woord ‘nieuws’. Misschien deel ik mijn fascinatie met oorlog vaker met journalisten dan met schrijvers.\n\nIk ben ook teruggekeerd vanwege de geschiedenis. In het stadje Brody, zo’n honderd kilometer ten oosten van Lviv, werd in 1894 de ook door mij geliefde schrijver Joseph Roth geboren. In 2009 kwam ik in Brody langs een volledig verwaarloosde Joodse begraafplaats waar wat geiten en lammeren naast de graven graasden. Daar, besloot ik, wil ik worden begraven. En dat wil ik nog steeds. Als levende heb ik weinig fiducie in welke vorm van nationalisme ook, als lijk ligt dat anders, als lijk wil ik graag terugkeren naar de regio van mijn voorouders.\n\nMijn grootmoeder, de moeder van mijn vader, werd in 1879 in het dorpje Brakhivka, nabij Lviv, toen Lemberg genoemd, geboren. Volgens een volkstelling uit 2001 wonen er zo’n 236 mensen. Mijn grootmoeder heette Menie Parnes Goldberg, maar ze werd ook Maria Tarnas genoemd, en ze werd in 1943 in Sobibor vergast.\n\nMijn grootvader werd in 1871 in Krytynopol geboren, wat nu Tsjervonohrad heet en zo’n zestig kilometer ten noorden van Lviv ligt. Tsjervonohrad is een mijnwerkersstadje geworden waar ruim 65.000 mensen wonen. Eind negentiende eeuw was een kleine 80 procent van de inwoners Joods. In 1939 was dat percentage geslonken tot 67 procent, omdat de graanhandel niet meer goed liep en de stad regelmatig door kozakken werd aangevallen. Nu wonen er, volgens de volkstelling van 2001, nog elf Joden in Tsjervonohrad. In 2014 bezocht ik de laatste Jood in Kaboel, over een paar jaar ga ik de laatste Jood in Tsjervonohrad bezoeken. Mijn grootvader heette Aron Grünberg Merwitzer en stierf in 1922 in Berlijn. Een foto van deze grootvader heeft lang in het huis van mijn moeder gestaan, niet in de eerste plaats omdat hij familie was, maar omdat zij vond dat ik op hem leek.\n\nSchuilkelder\n\nIhor zet me af bij het Bank Hotel in het centrum van Lviv. Pas bij het uitstappen valt me de gehandicaptensticker op de voorruit op. Het Bank Hotel heeft nog een portier, gasten zijn er nauwelijks. Op de bovenste verdieping eet ik in een leeg maar goed geoutilleerd restaurant; tientallen flessen wijn worden er achter glas gekoeld.\n\nAls ik klaar ben met eten zie ik twee Oekraïense dames van midden twintig een tafeltje kiezen aan het raam. Ze zijn gekomen om alleen iets te drinken, de een heeft een klein hondje op haar schoot. Dit is het eerste huisdier dat ik op mijn reis met aandacht bekijk. Het huisdier zal als een rode draad door deze reis door Oekraïne lopen. Vermoedelijk heeft de Oekraïner bovengemiddeld veel vertrouwen in het huisdier en misschien geldt dat ook voor de westerling. Door de mensheid en God kan hij zich met recht verraden voelen, maar het huisdier heeft hem zelden tot nooit in de steek gelaten en anders dan God is het huisdier werkelijk knuffelbaar.\n\nVroeg in de ochtend gaat het luchtalarm, ik stond net op het punt te gaan douchen. Een wat mechanische stem schalt door mijn hotelkamer en zegt in het Engels en het Oekraïens dat we ons naar de schuilkelder moeten begeven. Ik trek haastig iets aan, ga naar beneden en vraag aan de receptioniste waar de schuilkelder is. Zelf lijkt ze niet van plan erheen te gaan, maar misschien hanteert ze het heldhaftige adagium: gasten eerst, personeel later.\n\nDe schuilkelder blijkt eerst en vooral een cocktailbar die zich in de kelder van het hotel bevindt. Gisteren onder het afruimen had de ober verteld dat de jongedames in het hotel een feest zouden organiseren. Oorlog, geen oorlog, de feesten gaan door. Ik ben de enige in de verduisterde cocktailbar en neem plaats op een barkruk. Na tien minuten verschijnen er twee jonge Polen die wat om zich heen kijken en dan weer weggaan. Volgens een app op mijn telefoon – met die app kun je per stad en regio in Oekraïne zien of het luchtalarm nog van kracht is – mag ik de cocktailbar niet verlaten, maar ik besluit het douchen niet langer uit te stellen.\n\nLater die ochtend vertelt mijn fixer Oleh: “Wij trekken ons niets meer van het luchtalarm aan.”\n\nSommelier\n\nEen fixer is een gids in oorlogs- en crisistijd. Voor de oorlog was Oleh manager bij een fastfoodbedrijf. Toen de oorlog begon stond hij zoals veel Oekraïners in de rij om een wapenvergunning aan te vragen. In Nederland zouden de rijen vermoedelijk korter zijn, maar in Oekraïne, vooral in het oosten, is het vertrouwen in de overheid laag zodat men sneller geneigd is om te denken: we doen het zelf. Journalisten die hem interviewden over zijn voornemen een wapen aan te schaffen vonden hem zo goed dat ze vroegen of hij niet ook fixer wilde worden. Zo werd hij fixer.\n\nOnze chauffeur heet Zakhar, hij was voor de oorlog barkeeper. Zijn ouders hadden liever gehad dat hij sommelier werd, maar hij zegt, “Ik wilde het spul doorslikken niet uitspugen.”\n\nZakhar droomde er ooit van in het buitenland te werken, met een Oekraïens paspoort is dat niet makkelijk. De oorlog heeft voor een deel van de bevolking – de vrouwen, de kinderen, de bejaarden, de gehandicapte mannen – het reizen makkelijker gemaakt. De zogenoemde weerbare mannen zijn meer dan ooit gevangenen in eigen land.\n\nDagboek met rode pen\n\nIn het café Alternatyvna Kava, oftewel Alternatieve Koffie, waar de barista een imposante baard draagt en om de nek een minstens zo imposant kruis, ontmoet ik Yulia, ze is eind twintig en heeft haar dagboeken meegebracht. Ze hield altijd al dagboeken bij, maar op 24 februari verwisselde ze haar blauwe pen voor een rode. Ze begint met praten en houdt niet meer op.\n\n“Ik ben geboren in Marioepol, niet lang na de onafhankelijkheid van Oekraïne, maar ik heb de Sovjetmens nog meegemaakt en de Sovjetmens is niet verdwenen. Het zal nog één of twee generaties duren voor die echt verdwijnt. De Sovjetmens is een mens met een uitgewiste identiteit. Van 2015 tot 2020 heb ik in Lviv gewoond, ik heb hier Frans en Engels gestudeerd, ik had de hoop dat Oekraïne Europeser werd. En hier in Lviv zag het daar ook naar uit. Vanwege de pandemie ben ik in 2020 teruggegaan naar mijn ouders in Marioepol. Ik woonde daar met hen en mijn lieve hondje. Hij heet Lord maar ik noem hem Lordyk. Ook ons flatgebouw werd beschoten. Als je beschoten wordt ga je anders naar meubilair kijken. Je denkt, hoe gaat dit meubilair ons beschermen? Vanaf 2 maart was er niets meer, geen water, geen elektriciteit, geen gas. Nieuws dus ook niet. Hygiëne werd een probleem. Om de paar dagen ging mijn vader tussen de beschietingen door op de fiets naar buiten om water te halen. Ik mocht niet mee. Hij kwam steeds terug met ongeveer zes liter water. We sloten ons vaak op in de badkamer omdat we dachten dat het daar de veiligste plek was. Ik begon kiespijn te krijgen. ’s Avonds was het stil, de stilte vertrouwden we niet. Toen het echt niet meer ging zijn we verhuisd naar mijn grootmoeder in een andere buurt van Marioepol. En vandaar naar de buren van mijn grootmoeder. Op 11 april hebben de buren ons met de auto voorbij de Russische checkpoints gebracht en daarna zijn wij verdergegaan met het openbaar vervoer, de buren gingen terug naar Marioepol. De Russische soldaten spraken me aan, ze zeiden: “Ga met ons mee, wat moet je bij die Oekraïense fascisten?” Ze hebben mijn telefoon afgepakt. Ik herinner me hun gezichten nog. We waren met vier zielen: mijn ouders, ik en mijn hond Lordyk. Mijn grootmoeder is later naar Lviv gekomen. Als ik je de stad moet laten zien moet je dat zeggen. Vooral ’s ochtends heb ik veel tijd.”\n\nVerrader\n\nBortyatyn ligt een klein uurtje rijden ten westen van Lviv en is enkel langs onverharde wegen te bereiken. Ik ben hier gekomen vanwege de gloednieuwe barakken, een vluchtelingenkamp dat hier in juli werd geplaatst met steun van een Nieuw-Zeelandse NGO. Er is plek voor veertig mensen, nu zijn er dertien. Vrouwen en kinderen. Geen mannen, mannen vluchten niet. Oxana, die mij rondleidt, houdt toezicht over enkele van zulke kampen. Van binnen doen de barakken denken aan een jeugdherberg: stapelbedden, en vrijwel niets wat kan worden afgebroken, anderszins vernield of meegenomen. Omdat kasten grotendeels ontbreken hebben de vrouwen hun koffers niet uitgepakt.\n\nEen oudere vrouw zit op haar bed en staart voor zich uit. “Dit is grootmoedertje Nina,” zegt Oxana. “Nina, deze meneer komt uit Nederland en wil weten waarom je hier bent.”\n\nNina staat op.\n\n“Ik kom uit de regio Donetsk,” zegt ze. Ze vertelt dat er op de eerste etage van haar huis een kleine raket gevallen is, waarna ze haar tas heeft gepakt en de sleutels aan de buren heeft gegeven. “Ik hoop op een dag terug te kunnen, maar het zal wel na de winter worden.”\n\n“Wat deed u vroeger?” vraag ik.\n\n“Ik was kwaliteitsmanager in een fabriek, dat heb ik mijn leven lang gedaan. Mijn leven was best goed tot de dag dat mijn man stierf. In januari ben ik zeventig geworden. Mijn stad heeft Bakhmut. Er zijn altijd dingen die ik anders had willen doen. Maar nu is het te laat.”\n\n“Hebt u klachten?” vraag ik, want de schrijver is ook ombudsman. “Hoe is het eten?”\n\n“Ik heb geen klachten, het eten is zo lekker dat ik flink ben aangekomen.”\n\nZe laat haar buikje zien.\n\nIk wil een foto maken, maar dat wil ze niet. “Nee, nee,” zegt ze. “Die tijd is voorbij.”\n\nAls we teruglopen naar de auto zegt Oleh dat sommige vluchtelingen niet op de foto willen uit angst dat dorpsgenoten hen als verrader zien. Hij voegt eraan toe: “Deze vluchtelingen hier behoren tot de onderste klasse, zij hebben niets, geen geld en geen connecties, anders beland je hier niet.”\n\nOostenrijks-Hongaarse Rijk\n\nBij een benzinestation stoppen we en eten we een hotdog. “De hotdogs zijn goed in dit land,” zegt Oleh.\n\nZakhar staat buiten bij de auto te roken. “Sinds de oorlog rook ik twee pakjes per dag.”\n\n“Dat is een goede reden,” zeg ik.\n\n“Het is geen reden,” antwoordt hij, “het is een excuus.”\n\nVoor ik de nachttrein naar Odessa neem dineer ik met Oleh en Zakhar in een Aziatisch restaurant. De grootmoeder van Oleh die uit de buurt van Lviv komt, heeft de geschiedenis nog meegemaakt: hij vertelt dat volgens haar het Oostenrijks-Hongaarse Rijk eigenlijk prima was. Daarna kwamen de Polen. “Vreselijk, wat een ellende,” zo vat hij met dank aan zijn grootmoeder de Poolse overheersing samen.\n\nNa de Polen de nazi’s. “Die waren eigenlijk beschaafd, vertelde mijn grootmoeder,” zegt Oleh. “Het waren natuurlijk nazi’s, maar ze hielden zich aan hun woord. Bijvoorbeeld in het dorp waar mijn grootmoeder woonde was een belangrijk onderdeel van de legerauto kwijt. De nazi’s namen honderd gijzelaars en zeiden: als dat onderdeel er niet voor vijf uur is schieten we iedere tweede gijzelaar dood. Het onderdeel kwam boven water en ze hebben niemand doodgeschoten. Zo waren de nazi’s.”\n\nEn vanaf 1945 de Russen tot Gorbatsjov. “Echte beesten. Kijk als je je zoon of je man verliest in deze oorlog kun je niet zeggen dat deze oorlog goed was. Maar deze oorlog heeft ons verenigd,” zegt Oleh. “We zijn Oekraïners geworden.”\n\nHonderd kleine staatjes\n\n“Ik hoop dat Rusland uiteenvalt in honderd kleine staatjes, zodat ze niemand meer kwaad kunnen doen,” zegt Zakhar. “Ze geven iedereen de schuld van hun eigen ellende behalve zichzelf.”\n\nIk vraag hem nog of hij denkt dat het leger hem zal oproepen om te dienen. Hij haat de Russen, zegt Zakhar, bij wijze van antwoord, maar hij wil niet sneuvelen aan het front.\n\nDe nachttrein van Lviv naar Odessa vertrekt om 22.20 uur en komt om 9.51 uur aan in Odessa. Ik heb voor ruim veertig euro een kaartje voor een coupé met bed gekocht, inclusief drie drankjes. Er zou iemand bij kunnen maar het tweede bed blijft onbeslapen. Een oudere conductrice brengt me na vertrek een kopje thee.\n\nDe afstand tussen mij en mijn toekomstig graf groeit weer, maar in Odessa ben ik dichter bij Isaak Babel. Niemand heeft beter over oorlog geschreven dan hij, zijn verhalencollectie De Rode Ruiterij uit 1920 over de Pools-Russische oorlog wijst mij nog altijd de weg. “De geur van gedode paarden en gisteren vergoten bloed druppelt de avondlijke koelte in,” noteerde hij.\n\nIk open het rolluik maar de conductrice, die mij thee komt bijschenken, doet het meteen weer dicht. Om het zekere voor het onzekere te nemen reizen we verduisterd door de nacht.\n\nZionisten\n\n“Als Dostojevski naar Odessa was gegaan had er meer humor in zijn boeken gezeten,” zegt Katherine Ergeeva, ze is conservator bij het literatuurmuseum dat nu gesloten is, maar ze is bereid me een rondleiding door de stad te geven.\n\nWe staan voor het monument van Isaak Babel dat in 2013 is onthuld, pal naast het monument is een centrum voor vluchtelingen opgericht, een witte tent met wat speelgoed. Het is niet bijzonder druk in de tent en voor Katherine lijkt die tent net zo vanzelfsprekend te zijn als het monument.\n\n“Babel schreef over de arme wijk Moldovanka,” zegt ze, “daar kwam hij vandaan, daar ging zijn hart naar uit, hoewel hij later in het centrum is gaan wonen. Je kunt je amper voorstellen hoe kosmopolitisch en liberaal Odessa was. Je had hier moslims, Joden, katholieken, orthodoxen, Bulgaren, Grieken, Turken, Russen, Oekraïners, alles leefde hier door elkaar. Je had zeventig synagogen, voor de Tweede Wereldoorlog was nog altijd een derde van de bevolking Joods. Maar in 1905, na de eerste mislukte Russische revolutie, na de opstand op het slagschip Potjomkin hier voor de kust, die bloedig werd neergeslagen, had je een grote pogrom in Odessa. Daarna werd alles anders. Het nationalisme begon. Het zionisme kwam op, het Russisch nationalisme, het Oekraïens nationalisme. Toen de grote Russische dichter Poesjkin hier in 1823 aankwam schreef hij, ‘ik heb Moskou verlaten en ben in Europa aangekomen’. Na 1905 is dat gevoel verloren gegaan.”\n\nHet liberalisme had weer eens het illiberalisme gebaard.\n\n“Het vertrouwen was ondermijnd,” zegt Katherine. “Iedere bevolkingsgroep dacht, we hebben alleen elkaar. Sommige Joden concludeerden, hier is geen toekomst voor ons. De staat Israël is geboren in Odessa, de belangrijke zionisten zoals Vladimir Jabotinsky en Leon Pinsker kwamen uit Odessa.”\n\nTrillende handen\n\nIn café Atelier in Odessa staan allemaal oude naaimachines wat doet vermoeden dat dit ooit een naaiatelier is geweest. Nu is het een plek waar de intelligentsia van Odessa samenkomt en er gesprekjes voert met buitenlandse journalisten die vanuit Odessa naar het front hopen te gaan, richting Cherson dus, twee uurtjes rijden als het meezit bij de checkpoints.\n\nVlad zit op het terras en rookt met ietwat trillende handen. Hij is midden veertig, lang was hij journalist, maar een paar jaar geleden begon hij een winkel voor huisdieren. “Vooral voedsel voor huisdieren,” zegt Vlad. “De winkel liep goed, maar toen kwam de oorlog. De mensen verlieten Odessa met hun huisdieren omdat ze dachten dat we onder de voet zouden worden gelopen.”\n\n“Had jij als voormalig journalist de oorlog zien aankomen?” vraag ik.\n\n“Dat het oorlog zou worden had ik verwacht,” zegt Vlad, “maar niet zo’n oorlog. Niet de grote oorlog.”\n\nIn het prachtige operahuis van Odessa wordt gerepeteerd voor de duurste opera in de geschiedenis van Oekraïne, Kateryna, gebaseerd op het gelijknamige gedicht van de beroemdste Oekraïense dichter Taras Shevchenko, de muziek is geschreven door de componist Olexander Rodin die uit Kiev komt. Het verhaal is simpel en naar huidige maatstaven wat sentimenteel. Een Oekraïens meisje raakt zwanger van een Russische soldaat. De ouders van het meisje moeten niets van die zwangerschap hebben en het meisje gaat naar de bossen waar ze verandert in een zeemeermin.\n\nIk spreek in de kantine van de opera met de regisseuse Oksana Taranenko, ze maakt, zoals het een regisseuse allicht betaamt, een wat strenge indruk\n\n“Het ministerie van Defensie heeft bevolen dat theaters alleen producties mogen brengen als het publiek snel de schuilkelder in kan in het geval het luchtalarm gaat,” zegt Oksana, “dus we verkopen niet zoveel kaarten als we zouden willen, want er zijn meer stoelen dan plekken in de schuilkelder.”\n\nDe Russische laars\n\nIs er verschil tussen opera in vredestijd en opera in oorlogstijd?\n\n“De oorlog is niet nu begonnen, dat om te beginnen. De oorlog begon in 2014.” Maar uit haar antwoord maak ik op dat de oorlog voor haar in 2014 slechts een nieuwe dimensie kreeg. “Als student ging ik naar Moskou, waar ik een fobie ontwikkelde voor Rusland. Ik las dat Rusland, of de Sovjet-Unie, consequent geprobeerd had de Oekraïense intelligentsia te vernietigen en de Oekraïense identiteit voor te stellen als iets minderwaardigs, iets boers, iets heidens. De Russische laars probeert ons fijn te stampen en al heel lang. Vergeef me als ik nu mystiek klink. Het emotionele en het intellectuele gaan bij ons samen. De Rus, als ik mag veralgemeniseren, meende heel lang intellectueel en militair superieur te zijn en in bepaalde opzichten was hij dat ook, maar het emotionele en het intellectuele zijn in de Russische cultuur gescheiden.”\n\n“Hoe regisseert u?” vraag ik, “hoe geeft u leiding aan zo’n grote productie?”\n\n‘Ik ben geen despoot, maar eigenlijk is Oekraïne altijd al een matriarchaat geweest. De kozakken kwamen thuis en dan zeiden hun vrouwen, ‘fijn dat je terug bent van het slagveld, maar dit hier is mijn slagveld’.\n\nMijn tijd in Odessa eindigt met een ontmoeting met Alexander Pavlovsky in café Atelier. “Ik heb met McDonalds gewerkt in Moskou, ik ben overal geweest, maar in de reclamewereld brand je snel op. Daarom ben ik teruggegaan naar Oekraïne, heb een stuk grond gekocht en ben boer geworden. Met de oorlog heb ik me aangemeld als vrijwilliger. Maar ze wilden me niet hebben. Toch mag ik het land niet verlaten. Mijn vrouw wel. Is dat grondwettelijk? Ik vertrouw het leger, maar de overheid vertrouw ik niet. Zelenski ontwikkelt meer en meer autoritaire trekken, de incompetente regering is bezig mijn land kapot te maken. Natuurlijk wil ik dat Oekraïne wint en Oekraïne zal winnen, ik ben niet gek, ik vrees dat we na de overwinning een kleptocratie zullen krijgen zoals in Rusland. Milder, maar toch een kleptocratie. De problemen houden niet op met de overwinning, die beginnen dan pas.”\n\nIk vraag of hij misschien toch het land wil verlaten.\n\nHij antwoordt: “Ik ben expat geweest, ik zie er niets in om vluchteling te worden.”\n\nHartstocht\n\nHet is een in Odessa woonachtige Pool genaamd Piotrek die me die avond naar het vliegveld van Chisinau in Moldavië rijdt. Hij spreekt geen woord Engels, maar communiceert met graagte via Google Translate. In vredestijd geeft hij les in krav maga maar omdat de klandizie nu tegenvalt en hij als Pool het land uit mag, pendelt hij heen en weer tussen Chisinau en Odessa.\n\nBij een verlaten benzinestation in Moldavië, het is inmiddels middernacht, ligt een zwerfhond die een oog mist en blaft alsof blaffen de zin van het leven is. Kort daarop komen we op de snelweg een zwabberende fietser zonder verlichting tegen.\n\n“In Moldavië zijn ze dronken, in Oekraïne zijn ze corrupt,” zegt Pjotr via Google Translate.\n\nHij kijkt tevreden, hij lijkt er goed mee te kunnen leven en ik dus ook.\n\n“Hartstocht heerst over de wereld,” schreef Isaak Babel, hij wist dat hartstocht ook een razernij kan zijn. “De razernij van die man bevatte alles om te heersen,” noteerde hij over een gangster in Odessa.\n\nOp de verlaten nachtelijke wegen van Moldavië begint Pjotr een Pools lied te zingen en ik denk aan de woorden van Alexander Pavlovsky. Dat de echte problemen pas na de overwinning zullen beginnen.",
    "Weer nieuwe graven gevonden in door Oekraïne bevrijd gebied": "Mart Hoogkamer vangt biertje (en drinkt hem op) bij zoveelste bierdouche",
    "Liveblog | Afwijzende reacties op referenda in bezet Oekraïne": "Het is dag 208 van de oorlog in Oekraïne. In dit liveblog vind je alle laatste updates over het voortdurende conflict en alle gevolgen ervan.\n\nJe vindt de allernieuwst updates over het conflict, zoals de afkondiging van gedeeltelijke mobilisatie in Rusland, in ons liveblog van woensdag 21 september.\n\nOekraïense soldaten op een gepantserd voertuig in Novostepanivka in de buurt van Charkov. ( ANP / AFP )\n\nBeurs Moskou keldert door plannen referenda in Oekraïense regio's\n\n19:22 | De aandelenbeurs in Moskou is vandaag hard gedaald door zorgen bij beleggers over de plannen voor referenda in delen van de Oekraïense regio's Donetsk, Loehansk, Cherson en Zaporizja die worden gecontroleerd door het Russische leger en pro-Russische separatisten.\n\nDe MOEX-index in Moskou ging bijna 9 procent omlaag en de RTS-graadmeter eindigde meer dan 9 procent in het rood. Het zijn de grootste dagverliezen in lange tijd. In de bezette gebieden worden later deze maand referenda onder inwoners gehouden over de vraag of hun regio zich bij Rusland moet aansluiten. Een beursanalist stelt dat Oekraïne en het Westen die stemmingen nooit zullen erkennen en dat daardoor de spanningen hoog zullen blijven, zonder dat er een diplomatieke oplossing voor de oorlog in zicht is.\n\nDaarnaast kondigde Moskou aan dat er zwaardere straffen komen voor bepaalde misdaden tijdens 'mobilisatie en gevechtssituaties'. Het gaat dan bijvoorbeeld om desertie, het toebrengen van schade aan militair eigendom en het weigeren van het opvolgen van militaire bevelen. Op de beurs wordt gevreesd dat dit een voorbode kan zijn van een algehele mobilisatie in Rusland om zo meer troepen naar Oekraïne te sturen. Rusland heeft de laatste tijd forse militaire verliezen geleden in Oekraïne en er wordt steeds luider geroepen om een mobilisatie.\n\nVerder kreeg het beurssentiment een tik door berichten dat het Kremlin hogere belastingen zou willen gaan heffen op het delven en exporteren van grondstoffen.\n\nAfwijzende reacties op referenda in bezet Oekraïne\n\n18:59 | Internationaal wordt afwijzend gereageerd op de aankondiging in vier door Russische troepen bezette gebieden in Oekraïne referenda te houden over toetreding tot Rusland.\n\nDe Verenigde Staten zullen nooit erkennen dat Rusland de regio's Donetsk, Loehansk, Cherson en Zaporizja inlijft, zei Jake Sullivan, de nationale veiligheidsadviseur van president Joe Biden. Hij sprak van een belediging van de principes van soevereiniteit en territoriale integriteit.\n\nDe Duitse bondskanselier Olaf Scholz zei in New York dat de 'schijnreferenda' in strijd zijn met het internationaal recht en niet zullen worden geaccepteerd. Het zijn volgens hem slechts pogingen 'imperialistische agressie' te verhullen.\n\nVolgens de Franse president Emmanuel Macron zou het 'cynische' plan grappig zijn als het niet zo tragisch was. De internationale gemeenschap zal de resultaten van deze 'parodie' in ieder geval niet erkennen, zei hij. Net als Scholz riep hij Moskou op Oekraïne te verlaten.\n\nNAVO-chef Jens Stoltenberg hekelde de plannen als 'de zoveelste escalatie in de oorlog veroorzaakt door het Kremlin.' Hij zei op Twitter dat 'schijnreferenda geen legitimiteit hebben en niets veranderen aan de aard van de Russische agressieoorlog tegen Oekraïne. De internationale gemeenschap moet deze flagrante schending van het internationaal recht veroordelen en de steun voor Oekraïne opvoeren.'\n\nDe Poolse president Andrzej Duda noemde de volgens hem door Rusland georganiseerde volksraadplegingen 'waardeloos'. Volgens hem wordt het resultaat niet in het stembureau maar in Moskou bepaald. De uitslagen zullen dan ook niet worden erkend.\n\nDe regering in Kiev verklaarde dat de referenda niets zullen veranderen en dat de strijd gewoon doorgaat. Oekraïne wil dat de internationale gemeenschap de sancties en wapenleveringen opvoert.\n\nDe referenda worden volgens Russische media tussen 23 en 27 september gehouden. Rusland kan ze gebruiken als rechtvaardiging om zijn 'speciale militaire operatie' in Oekraïne om te vormen tot een oorlog. Dat zou kunnen betekenen dat er een mobilisatie komt om de verzwakte strijdkrachten te versterken.\n\nIn 2014 annexeerde Rusland het Oekraïense schiereiland de Krim, nadat daar een referendum was georganiseerd over aansluiting. Dat wordt internationaal niet erkend.\n\nErdogan roept op tot ‘waardige uitweg’ uit Oekraïne-crisis\n\n18:13 | De Turkse president Recep Tayyip Erdogan roept op tot een 'waardige uitweg' uit de zeven maanden durende crisis die de Russische aanval op Oekraïne heeft veroorzaakt. In een toespraak tot de Algemene Vergadering van de Verenigde Naties in New York pleitte hij voor een 'rationele en diplomatieke oplossing die beide partijen een waardige uitweg uit de crisis zal geven'.\n\nTurkije vervult een bemiddelende rol in het conflict en speelde met de VN een belangrijke rol bij het op gang brengen van de graanexport vanuit Oekraïne via de Zwarte Zee. Het akkoord dat dat mogelijk maakt is nog zeer vitaal, aldus Erdogan.\n\nAfgelopen week sprak hij op een top in Oezbekistan uitgebreid met de Russische president Vladimir Poetin en dinsdag had hij telefonisch contact met zijn Oekraïense ambtgenoot Volodimir Zelenski om 'veiligheidskwesties' te bespreken. In zijn speech in New York gaf Erdogan geen details over hoe de oorlog in Oekraïne ten einde kan komen.\n\nGisteren zei hij in een interview met de Amerikaanse omroep PBS dat Rusland het land dat het heeft bezet terug moet geven aan Oekraïne als duurzame vrede het doel is. 'Dit is wat er wordt verwacht', aldus Erdogan. 'De bezette gebieden zullen worden teruggegeven aan Oekraïne.' Als het aan hem ligt moet Moskou ook 'de Krim aan de rechtmatige eigenaren teruggeven'. Erdogan had de indruk dat Poetin bereid is 'zo snel mogelijk' een einde aan het conflict te maken. Maar de Russische president stelt steeds dat Kiev niet bereid is tot vredesonderhandelingen.\n\nNAVO-lid Turkije onderhoudt nauwe betrekkingen met zowel Moskou als Kiev en levert ook wapens aan Oekraïne. Ankara is belangrijk voor Rusland als het aankomt op handel, mede omdat Turkije de westerse sancties niet heeft overgenomen.\n\nTon voor Oekraïense scholier die mijnzoekende drone ontwikkelt\n\n17:11 | Een 17-jarige Oekraïense scholier heeft een prijs gewonnen voor het ontwikkelen van een drone die landmijnen detecteert. Igor Klymenko krijgt 100.000 dollar, meldt Chegg.org, een organisatie die wereldwijd studenten bijstaat om hun innovaties tot een succes te maken.\n\nHet apparaat kan mijnen vanuit de lucht tot op twee centimeter nauwkeurig detecteren. Hij werkt nu aan een verbeterde drone die bijvoorbeeld een vindplek met verf kan markeren. Ook probeert hij met behulp van kunstmatige intelligentie het type landmijn vast te stellen zodat het explosief veilig onschadelijk kan worden gemaakt.\n\nDesertie tijdens mobilisatie zwaarder bestraft in Rusland\n\n14:07 | Het Russische parlement heeft ingestemd met zwaardere straffen voor bepaalde misdaden tijdens \"mobilisatie en gevechtssituaties.\" Het gaat dan bijvoorbeeld om desertie, het toebrengen van schade aan militair eigendom en het weigeren van het opvolgen van militaire bevelen.\n\nSeparatisten Donetsk en Loehansk houden in september referendum\n\n13:56 | Pro-Russische separatisten in de Oost-Oekraïense regio's Donetsk en Loehansk hebben aangekondigd een referendum te houden over de vraag of hun zelfverklaarde volksrepublieken zich bij Rusland moeten voegen. Volgens de Russische persbureaus TASS en Interfax wordt het referendum tussen 23 en 27 september gehouden.\n\nDe roep om een referendum in de zelfverklaarde volksrepublieken neemt toe nu Oekraïense troepen bezig zijn met een opmars in onder meer de regio Charkov. De Russische minister van Buitenlandse Zaken Sergej Lavrov zei dinsdag op de Russische staatstelevisie dat het aan de regio's zelf is om te bepalen of ze een referendum willen houden.\n\nVolgens het Russische staatspersbureau RIA Novosti is ook het deel van de regio Zaporizja dat in Russische handen van plan om binnen enkele dagen een referendum te houden. Bovendien hebben door Rusland gesteunde functionarissen in de regio Cherson aangegeven eveneens een volksraadpleging te willen. Zij hebben het Kremlin verzocht zo snel mogelijk toestemming hiervoor te geven. Russische troepen hebben ongeveer 95 procent van de Zuid-Oekraïense regio in handen.\n\nZwitserland importeert meeste Russisch goud in ruim 2 jaar\n\n12:04 | Zwitserland heeft afgelopen maand de grootste hoeveelheid Russisch goud geïmporteerd in ruim twee jaar tijd, ondanks nieuwe sancties. Die gelden alleen op nieuw goud, staven die Rusland exporteerde voor 4 augustus mogen wel worden verhandeld. Toch hangt er vanwege de oorlog in Oekraïne een negatief beeld rond het goud, waardoor het waarschijnlijk in Zwitserland wordt omgesmolten om het alsnog te verkopen.\n\nHet goud is afkomstig uit het Verenigd Koninkrijk, waar ouder Russisch goud ook nog verhandeld kan worden. De Verenigde Staten, Europese Unie en Zwitserland kwamen twee maanden geleden met een invoerverbod op nieuw Russisch goud vanwege de invasie van Oekraïne. Rusland is de op één na grootste delver van goud ter wereld.\n\nDe Zwitserse invoer bedroeg in augustus ongeveer 5700 kilo, wat ongeveer 324 miljoen euro waard is. Dat is de grootste hoeveelheid sinds april 2020.\n\n27-jarige Nederlander overleden aan front in Oekraïne\n\n11:31 | Een 27-jarige Nederlander is recent overleden in het oorlogsgebied van Oekraïne. De man diende in het Oekraïense vreemdelingenlegioen. Dat bevestigt het ministerie van Buitenlandse Zaken na berichtgeving van De Telegraaf.\n\nHet ministerie doet vanwege privacy verder geen uitspraken over waar de man vandaan komt, wat er met hem is gebeurd en waar en wanneer hij precies is overleden. 'We kunnen wel melden dat hij is afgereisd naar Oekraïne om aan Oekraïense zijde mee te vechten.' Volgens de woordvoerder staat het ministerie in contact met zijn familie.\n\nIn mei overleed er ook een Nederlander aan het front in Oekraïne. Het ging om een 55-jarige man die vrijwillig in het Oekraïense vreemdelingenlegioen meevocht tegen Rusland.\n\nHet is onduidelijk hoeveel Nederlanders er momenteel meevechten in de oorlog met Rusland. 'Nederlanders melden zich in principe niet bij het ministerie, dus we hebben daar geen overzicht van', aldus de woordvoerder.\n\nDuitsland geeft nog eens 2,5 miljard uit voor aankopen lng\n\n10:59 | De Duitse overheid heeft nog eens 2,5 miljard euro beschikbaar gesteld voor het aankopen van vloeibaar gemaakt aardgas (lng) om de energiecrisis tegen te gaan, staat in stukken die persbureau Bloomberg heeft ingezien. Het bedrag komt uit een grotere pot met geld die is gereserveerd om het gebrek aan Russisch gas op te vangen.\n\nEen eerste bedrag van 1,5 miljard euro van de gereserveerde 15 miljard euro is al bijna op. Sinds enkele weken is de aanvoer van gas via de belangrijke pijpleiding Nord Stream 1 tussen Rusland en Duitsland weer stil komen te liggen en is er extra behoefte aan ander gas. Volgens het Russische staatsgasconcern Gazprom komt het stilliggen door technische problemen, maar de vrees is dat Rusland de pijpleiding bewust gesloten houdt vanwege de Duitse steun aan Oekraïne.\n\nMet het aankopen van lng wil Duitsland gastekorten in de winter voorkomen. De voorraden zijn al voor 90 procent gevuld, maar Berlijn wil voor 1 november naar de 95 procent.\n\nRusland en Oekraïne wisselen 200 gevangenen uit\n\n10:52 | Rusland en Oekraïne hebben besloten tweehonderd gevangenen uit te wisselen, een van de grootste gevangenenruilen sinds de oorlog in Oekraïne eind februari uitbrak. De Turkse president Recep Tayyip Erdogan heeft dat tegen de Amerikaanse tv-zender PBS gezegd.\n\nHij maakte geen details over de ruil bekend. Zo is bijvoorbeeld niet bekend hoeveel mensen elk land vrijlaat. De aankondiging van Erdogan komt na een ontmoeting met de Russische president Vladimir Poetin vorige week, toen beide leiders in Oezbekistan waren voor een regionale top.\n\nTurkije probeert neutraal te blijven in de oorlog tussen Rusland en Oekraïne. Het land, dat goede banden heeft met beide strijdende partijen, probeert al vanaf het begin als bemiddelaar op te treden. Dat heeft al tot successen geleid, met als belangrijkste voorbeeld het graanakkoord. De export van Oekraïens graan over zee kwam deze zomer met hulp van Turkije en de Verenigde Naties na maanden oorlog weer op gang.\n\nRoep om referendum in Donetsk en Loehansk neemt toe\n\n10:34 | De roep om een referendum in de zelfverklaarde volksrepublieken Donetsk en Loehansk in Oost-Oekraïne neemt toe nu Oekraïense troepen bezig zijn met een opmars in onder meer de regio Charkov. In het referendum zou de vraag of de pro-Russische republieken zich bij Rusland moeten voegen centraal moeten staan.\n\nDe pro-Russische separatistenleider van Donetsk, Denis Poesjilin, heeft de leider van de separatisten in Loehansk, Leonid Pasetsjnik, in een telefoongesprek opgeroepen om samen te werken om op korte termijn een referendum voor te bereiden. Volgens Poesjilin moeten de acties van Donetsk en Loehansk 'synchroon lopen'.\n\nDmitri Medvedev, de voormalige president van Rusland, noemde het dinsdag 'essentieel' dat de separatisten een referendum organiseren, zodat de regio's zich bij Rusland kunnen voegen. Volgens Medvedev is het een 'vitale stap om hun belangen te beschermen en om te kunnen verantwoorden dat Rusland militaire middelen gebruikt om ze te beschermen'.\n\nSeparatisten in Loehansk en Donetsk maakten zich in 2014 los van Oekraïne. Ze riepen twee volksrepublieken uit die tot begin dit jaar alleen werden erkend door elkaar en Zuid-Ossetië, een afvallige pro-Russische regio in Georgië die zelf maar door een handvol landen als land wordt gezien. De Russische president Vladimir Poetin besloot in februari om de onafhankelijkheid van de volksrepublieken Donetsk en Loehansk te erkennen.\n\nPepsiCo stopt met productie frisdranken in Rusland\n\n10:29 | De Amerikaanse snack- en frisdrankenfabrikant PepsiCo is gestopt met het maken van Pepsi, 7UP en Mountain Dew in Rusland. De uiteindelijk stopzetting van de productie volgt op de belofte die het bedrijf bijna zes maanden geleden deed om de verkoop en productie in Rusland te staken vanwege de Russische invasie van Oekraïne.\n\nJournalisten van persbureau Reuters hadden eerder in tientallen supermarkten, winkels en sportscholen in Moskou en daarbuiten blikjes en flessen Pepsi gevonden die bedrukt waren met productiedatums van juli en augustus van fabrieken in Rusland. De meest recente datum op een Pepsi-product was 17 augustus. Een sportschooleigenaar in Moskou verklaarde half augustus nog een bestelling bij Pepsi te hebben gedaan.\n\nIn een verklaring aan Reuters zei het bedrijf dat het nu was gestopt met het maken van concentraten voor Pepsi Cola, Mirinda, 7Up en Mountain Dew in Rusland. 'Alle concentraten zijn opgebruikt in Rusland en de productie is beëindigd', aldus een woordvoerder van PepsiCo.\n\nHet Westen heeft eten en drinken niet gesanctioneerd als onderdeel van de ingrijpende maatregelen om Rusland te straffen voor zijn acties in Oekraïne. De aanhoudende beschikbaarheid van veel westerse producten benadrukt echter de complexiteit van het terugtrekken uit een van 's werelds grootste landen.\n\nIn 2021 was Rusland de op twee na grootste markt van Pepsi, na de Verenigde Staten en Mexico. De winkels in Moskou verkochten deze zomer ook nog steeds voorraden buitenlandse bieren, maanden nadat de brouwers hadden aangekondigd de productie stop te zetten.\n\nPepsi's grote rivaal Coca-Cola bleef ook in Rusland produceren nadat het concern in maart had aangekondigd de activiteiten te staken. Coca-Cola verklaarde in juni dat zijn bottelaar, Coca-Cola HBC, een apart bedrijf, en de bestaande klanten in Rusland hun voorraden aan het opmaken zijn, waarna de productie en verkoop van Coca-Cola en andere frisdrankmerken in Rusland zou stoppen.\n\nPepsiCo zei in maart dat het wel dagelijkse benodigdheden, zoals melk en andere zuivelproducten en babyvoeding, in Rusland zou blijven verkopen. Het bedrijf is al meer dan zestig jaar actief in Rusland. De frisdranken van PepsiCo waren een van de weinige westerse producten die al vóór de ineenstorting van de Sovjet-Unie in Rusland mochten worden verkocht.\n\nBritten beloven Oekraïne in 2023 zeker 2,3 miljard pond steun\n\n07:00 | Het Verenigd Koninkrijk geeft in 2023 minstens zoveel geld uit aan militaire hulp voor Oekraïne als het dit jaar heeft gedaan. Dat zei de Britse premier Liz Truss tegen SkyNews, voorafgaand aan haar reis naar New York om deel te nemen aan de Algemene Vergadering van de Verenigde Naties. Het VK heeft Oekraïne dit jaar tot dusverre met 2,3 miljard pond (2,6 miljard euro) gesteund.\n\n'Mijn boodschap aan het Oekraïense volk is deze: het VK blijft achter jullie staan, bij elke stap die jullie nemen. Jullie veiligheid is onze veiligheid', zei Truss.\n\nDe oorlog in Oekraïne is een van de belangrijkste onderwerpen in New York. Truss zal de oorlog ook bespreken met de presidenten Joe Biden van de Verenigde Staten en Emmanuel Macron van Frankrijk.\n\nOekraïne: bij hack gegevens van Russische huurlingen buitgemaakt\n\n02:42|Hackers van het Oekraïense leger hebben de website van het Russische huurlingenbedrijf Wagner gehackt en de persoonsgegevens buitgemaakt van alle strijders die zijn aangesloten bij de organisatie. 'Elke beul, moordenaar en verkrachter zal zwaar worden gestraft', kondigde de Oekraïense minister van Digitale Transformatie Mychajlo Fedorov de hack op Telegram aan. 'Wraak is onvermijdelijk.'\n\nWagner is een particulier huurlingenbedrijf dat geldt als het schaduwleger van het Kremlin. Het bewaakt Russische belangen in allerlei landen en huurlingen van Wagner vechten in Syrië en in Oekraïne. Voor de strijd in Oekraïne ronselt het bedrijf ook misdadigers in Russische gevangenissen. In ruil voor kwijtschelding van hun straffen moeten ze vechten in Oekraïne. Volgens Oekraïne maken de strijders van Wagner zich op grote schaal schuldig aan oorlogsmisdaden.\n\nHet bericht over de hack kon niet onafhankelijk worden geverifieerd.\n\nPolitici Duitse AfD op weg naar door Rusland bezette Donbas\n\n01:58 | Vijf politici van de Duitse rechts-populistische oppositiepartij Alternative für Deutschland (AfD) zijn afgereisd naar Rusland. Daarvandaan willen ze volgens de krant Bild doorreizen naar de door het Russische leger bezette gebieden in de Donbas, in het oosten van Oekraïne. Onder andere parlementariërs uit de deelstaten Saksen-Anhalt en Noordrijn-Westfalen nemen deel aan de reis, heeft de partij bevestigd aan de krant.\n\nDe partij wil niet zeggen of de politici zijn uitgenodigd of op eigen initiatief gaan. De Duitse bondskanselier Olaf Scholz noemde de AfD in juli 'de partij van Rusland'. Politici van de partij, die bij de laatste verkiezingen ruim 10 procent van de stemmen kreeg en in grootte de vierde partij van het land is, spreken zich geregeld uit tegen de sancties die aan Rusland zijn opgelegd wegens de inval in Oekraïne. Ook uiten ze hun bewondering voor de Russische president Vladimir Poetin.\n\nDe Oekraïense ambassadeur in Duitsland, Andrij Melnik, riep op Twitter de Duitse veiligheidsdiensten op om op te treden tegen de vijf. Volgens Melnik, die eind deze maand terugkeert naar Kiev, overtreden ze de Duitse wet door 'steun te verlenen aan de vernietigingsoorlog'.\n\nDe autoriteiten verdenken de in 2013 opgerichte AfD van banden met rechts-extremisten. In maart bepaalden rechters dat de Duitse binnenlandse veiligheidsdienst de partij in de gaten mag houden als een bedreiging voor de democratie en bijvoorbeeld gesprekken van leden mag afluisteren.",
    "'Rusland in misschien wel de grootste wapenleverancier van Oekraïne.'": "'Rusland is misschien wel de grootste wapenleverancier van Oekraïne.'\n\n\n\nBouwmeester zei vandaag dat de onrust bij de Russische soldaten vooral goed zichtbaar is in de manier waarop ze hun militair materieel achterlaten als men een slag verliest. Waar het gebruikelijk is om militair materieel onklaar te maken als je kiest voor een terugtrekking, is de paniek bij de soldaten zo groot dat zelfs dat niet gebeurt, legt Bouwmeester uit. Er is in totaal voor een hele brigade aan bruikbare wapens achtergelaten, inclusief tanks. Dat is toch genoeg voor zo'n drieduizend soldaten. ''Je zou bijna kunnen zeggen dat Rusland de grootste wapenleverancier van Oekraïne is'', zegt Bouwmeester met een glimlach.",
    "Voetballen in tijden van oorlog: Armenië versus Oekraïne. ‘Sport en politiek kun je niet scheiden’": "In het nationale stadion van Jerevan was Armenië geen partij voor Oekraïne. De in het geel gestoken bezoekers wonnen met 5-0. Beeld Reuters\n\nGrootscheepse protesten of statements bleven uit bij de bijzondere voetbalinterland tussen Armenië en Oekraïne, gespeeld in de Armeense hoofdstad Jerevan afgelopen zaterdag. Bijzonder omdat beide landen te maken hebben met agressie van buurlanden. Oekraïne kampt met de grootscheepse invasie van Rusland sinds eind februari, Armenië zag recentelijk de strijd met Azerbeidzjan om grensgebieden flink oplaaien.\n\nDe spelers van Oekraïne kwamen, zoals gebruikelijk sinds de inval van Rusland, het veld op met de nationale blauw-gele vlag om de schouders geslagen. Ter hoogte van de middenlijn in het nauwelijks halfvolle Vazgen Sargsyan-stadion (capaciteit: 14.400) hing een spandoek met ‘First Armenian Front’.\n\nOoggetuige en oud-international van Armenië Aras Özbiliz zag en hoorde verder geen politieke statements rond en tijdens de Nations League-wedstrijd die in 0-5 eindigde. Özbiliz: ‘Er waren maar weinig mensen, dat was eigenlijk een statement op zich. Armeniërs vinden het niet gepast nu naar een voetbalwedstrijd te gaan. De dag ervoor waren er weer schietpartijen bij de grens, er zijn bijna tweehonderd mensen omgekomen de voorbije periode. Bruiloften en verjaardagen worden uitgesteld.’\n\nAngst in Jerevan\n\nMensen voelen zich niet onveilig in Jerevan, schetst Özbiliz. ‘Maar je hoort wel uitspraken uit andere landen dat zelfs onze hoofdstad hen toebehoort. Dus er is wel degelijk angst. Armenië was ooit een groot land in de Kaukasus, maar we zijn nu maar klein en er wordt steeds meer afgepakt.’\n\nIn de oorlog tussen Rusland en Oekraïne probeert Armenië zich zo min mogelijk te mengen. Er is teleurstelling dat Rusland, dat de grenzen in het gebied zou bewaken, niet ingreep in de strijd met Azerbeidzjan om de grensregio Nagorno-Karabach twee jaar geleden. Maar ook Oekraïne liet het toen in de ogen van veel Armeniërs afweten. Özbiliz: ‘We zitten hier echt tussen wal en schip, en weten niet waar het heengaat.’\n\nEen succesje van de nationale ploeg op het voetbalveld kan zelfs in oorlogstijden voor een geluksmoment zorgen onder de bevolking. Özbiliz: ‘Armenië heeft een sportieve bevolking, we zijn vooral goed in worstelen en schaken, maar ook gek van voetbal.’\n\nDe veruit beste Armeense speler, Henrikh Mkhitaryan, stopte een jaar geleden met interlandvoetbal. Özbiliz zag tegen Oekraïne, dat aantrad zonder veel sterspelers, na de 0-2 ‘iets breken’ bij Armenië.\n\nNiet bezig met voetbal\n\nHet is voor veel voetballers uit landen in oorlog lastig om de focus erbij te houden, weet Jevgeni Levtsjenko, voormalig Oekraïens international. ‘Ik heb verschillende internationals gesproken, en veel van hen zijn helemaal niet bezig met voetbal nu. Roman Zozulya is bijvoorbeeld dag en nacht in de weer met spullen verzamelen en acties op te zetten vanuit Spanje, waar hij de laatste jaren voetbalde, om Oekraïne te helpen. Hij kan niet normaal slapen, zo zijn er meer.’\n\nBondscoach van Oekraïne Oleksandr Petrakov sprak uit dat hij de wapenen zou oppakken mocht hem daarom gevraagd worden. Hij kreeg een straf voor die uitspraak van de Uefa omdat ‘politiek en sport gescheiden moeten blijven’ waarop de Oekraïense voetbalbond beroep aantekende en Petrakov zijn uitspraak herhaalde. Levtsjenko vindt het ‘superraar’ hoe de Uefa reageert. ‘Sport en politiek kun je niet scheiden. Zeker niet in deze situatie. Het is niet meer dan normaal dat Petrakov zich zo uitspreekt. We moeten er alles aan doen om de westerse aandacht bij de oorlog in Oekraïne te houden.’\n\nVandaar ook dat Levtsjenko, momenteel druk bezig om ambulances vanuit Nederland naar Kharkiv te krijgen, het toejuicht dat de Oekraïense nationale ploeg blijft spelen. ‘Ik had gehoopt op een gezamenlijk statement met Armenië, omdat we beiden aangevallen worden, beiden in hetzelfde schuitje zitten. Het gaat om je vrijheid. We moeten het grotere plaatje zien, in Oekraïne wordt de vrijheid van Europa betwist, dat beseft niet iedereen.’\n\nIn de steek gelaten\n\nIn Armenië baalt men van de beperkte belangstelling voor hun lot. Özbiliz: ‘Armeniërs voelen zich een beetje in de steek gelaten. Wij zijn zo klein dat we geen partij zijn, kennelijk. Ik hoop dat wij ook gehoord worden.’\n\nDe Oekraïense voetbalcompetitie is recent weer opgestart, die van Armenië gaat gewoon door. Özbiliz (32), opgeleid door Ajax en ook spelend bij grote Russische en Turkse clubs, komt momenteel uit voor de Armeense club Punjik Jerevan. ‘We spelen voor het eerst in de historie Europees voetbal. Dat is mooi om mee te maken en biedt hopelijk enige troost.’\n\nHet nationale voetbalelftal van Armenië speelde al geen rol meer in de Nations League-poule. Dat van Oekraïne kan poulewinnaar worden en daarmee promotie afdwingen naar de A-divisie, als het dinsdag wint van Schotland in het Poolse Krakau. Wat is de waarde daarvan? Levtsjenko: ‘Die is groot. De nationale ploeg zamelt geld in voor onze soldaten, vraagt aandacht voor hen. Soldaten aan het front zeggen tegen de internationals: wij vechten hier, jullie moeten dat op het voetbalveld doen zodat wij niet vergeten worden.’",
    "Kost solidariteit met Oekraïne niet al te veel?": "Principieel hebben westerse leiders met hun harde opstelling ten aanzien van Rusland vast gelijk. Maar de bereidheid van hun kiezers om offers te brengen voor Kiev, kent grenzen. Internationaal idealisme en nationaal belang staan vaak op gespannen voet met elkaar, schrijft Gerry van der List.\n\nAbonnee worden?Dagelijks op de hoogte blijven van de laatste actualiteiten, achtergronden en commentaren van onze redactie? Bekijk ons aanbod en krijg onbeperkt toegang tot alle digitale artikelen en edities van EW. Bekijk de mogelijkheden voor een (digitaal) abonnement hier\n\nHet was een academische discipline die in het niets lijkt te zijn verdwenen: polemologie. In de jaren zeventig en tachtig speelden de beoefenaars een belangrijke rol in het publieke debat. Linksige types als Hylke Tromp en Leon Wecke probeerden argumenten te leveren voor de houding van de antikernwapenbeweging die een verzoenende houding ten aanzien van de totalitaire Sovjet-Unie voorstond. Populair in intellectuele kring waren in die tijd ook pleidooien voor interdependentie, wederzijdse afhankelijkheid. Als landen maar veel – economische – contacten met elkaar zouden onderhouden, zou de kans op militaire conflicten afnemen.\n\nHet afgelopen jaar zagen we de nadelen van een dergelijke interdependentie. De westerse sancties tegen het Kremlin na het ingrijpen in Oekraïne leidden tot het dichtdraaien van de Russische gaskraan, met erg vervelende gevolgen voor Europese bevolkingen. Koning Willem-Alexander sprak op Prinsjesdag nog zijn steun uit voor alle militaire en economische maatregelen om Rusland te straffen, maar de warme kleding van zijn gemalin tijdens de Troonrede, zo werd gegrapt, gaf al aan hoe Nederlanders er in de winter bij moeten zitten om weerstand te bieden aan de kou. Galgenhumor.",
    "VVD-Kamerlid Ruben Brekelmans: ‘Zwaardere wapens leveren aan Oekraïne’": "Volgens VVD-Tweede Kamerlid Ruben Brekelmans moet Nederland zwaardere wapens leveren aan Oekraïne. Ook het leveren van straaljagers door NAVO-lidstaten aan het Oekraïense leger zou hij ‘niet principieel op tegen zijn’, aldus Brekelmans in het televisieprogramma WNL Op Zondag op NPO1.\n\nHet Tweede Kamerlid van de grootste coalitiepartij was in het programma te gast om te praten over de oorlog in Oekraïne en de gevolgen van de gedeeltelijke mobilisatie in Rusland. Volgens Brekelmans moeten westerse landen zwaardere wapens leveren aan Oekraïne. “Je ziet dat de munitie op raakt in Oekraïne, die tekorten moeten we aanvullen. Maar ook het leveren van tanks en ander zwaar materieel moeten we zeker doen.”\n\nRussische deserteurs\n\nOok reageerde Brekelmans op Oost-Europese landen die de grenzen sluiten voor Russen die vluchten voor de mobilisatie. Volgens Brekelmans een aanpak die Nederland niet moet volgen: “Als een Rus zich meldt die gemobiliseerd is, vervolgens vlucht en vastgezet wordt als hij terugkeert naar Rusland, dan verdient diegene gewoon asiel in Nederland. Maar je moet wel op individuele basis goed kijken wie daarvoor concreet in aanmerking komt. We kunnen niet de grenzen wagenwijd open zetten”, aldus Brekelmans in WNL op Zondag.\n\nLEES OOK: Kans dat Poetin kernwapens inzet na schijnreferenda ‘minder onwaarschijnlijk dan voorheen’\n\nGRATIS: De WNL Nieuwsbrief! \"*\" geeft vereiste velden aan Vul hier je e-mailadres in * Comments Dit veld is bedoeld voor validatiedoeleinden en moet niet worden gewijzigd.\n\nDoor: Redactie",
    "Opnieuw 'schijnreferenda' in Oekraïne: zo ging dat in de Krim": "Mart Hoogkamer vangt biertje (en drinkt hem op) bij zoveelste bierdouche",
    "Duitser weg als ‘waarnemer’ bij schijnreferendum Oekraïne, Nederlandse blijft": "Mensen brengen hun stem uit in Marioepol voor het door Rusland georganiseerde nepreferendum. De uitslag staat bij voorbaat vast, stellen experts. Beeld AP\n\nStefan Schaller, directeur van een regionale energieleverancier in het midden van Duitsland, is zaterdag met onmiddellijke ingang geschorst. Zijn bezoek aan de door Russen bezette regio Zaporizja en optreden als verkiezingswaarnemer zouden als ‘legitimatie van het illegale proces geïnterpreteerd kunnen worden’, luidde het in een persbericht van de Landkreis Waldeck-Frankenberg, een regionale bestuurseenheid bij Kassel.\n\nAnders gezegd: Rusland zou zijn aanwezigheid kunnen gebruiken voor propagandadoeleinden. Dat leek ook het geval te zijn. Het Russische staatspersbureau RIA Novosti vroeg de Duitse waarnemer naar zijn mening over de gang van zaken tijdens de eerste twee dagen van het referendum. “Ik heb de indruk dat het allemaal heel transparant verloopt en goed georganiseerd is,” antwoordde Schaller voor de camera.\n\nStaatspersbureau Tass meldde dat Schaller een lange reis achter de rug had en nog weinig tijd had gehad om veel conclusies te trekken. ‘Voordat hij begon, kreeg hij gedetailleerde informatie over de geschiedenis van de regio’ en over de betrekkingen tussen Rusland en Oekraïne, citeerde het de Duitser. ‘Alles is zeer goed geregeld en de bevolking is enthousiast over de stemming.’\n\nVliegen via Moskou\n\nDe raden van toezicht en bestuur van Energie Waldeck-Frankenberg (EWF) kondigden aan maandag definitief te zullen beslissen over Schallers toekomst bij het bedrijf. “Het zal waarschijnlijk uitdraaien op ontslag,” verzucht Schaller. Hij besloot zaterdagmiddag te stoppen als waarnemer nadat het energiebedrijf hem had laten weten dat hij was geschorst. “Ik neem zondag het vliegtuig naar Moskou en probeer dan een vlucht naar Duitsland te krijgen, maar dat zal wel lastig worden omdat alle vluchten vol geboekt zijn vanwege de mobilisatie.”\n\nHij zegt voor vertrek naar Zaporizja – Rusland betaalde zijn vluchten en accommodatie – niet te hebben nagedacht over eventuele gevolgen van zijn bezoek. “Achteraf gezien een politieke domheid, maar ik probeer altijd uitspraken te doen over feiten en niet over politieke evaluaties.”\n\nSchaller verklaarde eerder op de dag tegenover Duitse media dat hij zich ter plaatse een beeld wilde vormen van de situatie. Hij benadrukte dat zijn verblijf niets te maken had met zijn functie als directeur van de energieleverancier. “Het is puur privé, ik heb er vakantie voor genomen.”\n\nVolgens het Russische persbureau Tass volgen zo’n veertig waarnemers de referenda in de zelfverklaarde en door Rusland erkende Volksrepubliek Loehansk. Ze komen uit Rusland, Belarus, Syrië, Duitsland, Frankrijk, het Verenigd Koninkrijk, Slowakije, Brazilië, Egypte én Nederland.\n\nTekst loopt door onder de tweet\n\nSo far everything okay, the voting is a historical moment for many people in the Donbass. The voting forms are dropped in transparent ballot boxes! pic.twitter.com/yXrMoqKPiy — sonja van den ende (@SonjaEnde) 24 september 2022\n\nNederlandse burgerjournalist\n\nDe Nederlandse waarnemer blijkt Sonja van den Ende te zijn. Ze dook in maart al eens op in het Russische tv-journaal als burgerjournalist die in Oekraïne meereisde met het Russische leger. Ze meldde toen onder meer dat de Russen niet verantwoordelijk zouden zijn voor de moordpartijen in het dorp Boetsja en de verwoestingen in de stad Marioepol. Volgens haar plegen juist de Oekraïners oorlogsmisdrijven.\n\nVan den Ende bevestigt desgevraagd als waarnemer aanwezig te zijn bij het referendum in de door Rusland en pro-Russische troepen bezette regio. ‘Ik kijk of het stemmen eerlijk verloopt. Er zijn niet veel EU-waarnemers. Daarom moet iemand Nederland vertegenwoordigen,’ appt ze.\n\nHaar bevindingen tot nu toe zijn positief. ‘Ik heb nog geen onregelmatigheden gezien. Alles verloopt rustig. Er zijn transparante stembussen. Ook worden de mensen niet gedwongen. Degenen die ik heb gesproken, willen graag stemmen.’\n\nDe Nederlandse schrijft niet voor reguliere media, maar voor haar eigen weblog en alternatieve kanalen. Op een foto die ze zelf post op twitter lijkt te zien dat ze een speldje met een Z draagt, de letter die symbool staat voor steun aan het Russische leger.",
    "Russische minister Lavrov hekelt westerse houding rond Oekraïne en Taiwan": "AFP\n\nNOS Nieuws • zaterdag, 21:13 • Aangepast zaterdag, 21:21 Russische minister Lavrov hekelt westerse houding rond Oekraïne en Taiwan\n\nDe Russische minister van Buitenlandse Zaken Sergej Lavrov heeft de Verenigde Staten en Europa vermanend toegesproken bij de Algemene Vergadering van de Verenigde Naties in New York.\n\nLavrov sprak vurige teksten waarin hij benadrukte hoe Washington in de ogen van Moskou hypocriet opereert op het wereldtoneel. Volgens de Russische minister wil de VS de wereld weer in blokken opdelen. \"Of je bent voor ons, of je bent tegen ons. Een derde optie is niet mogelijk, er is geen compromis.\"\n\n'Geen andere keuze'\n\nLavrov leverde uitgesproken kritiek op de westerse sancties die aan Rusland zijn opgelegd na de Russische inval in Oekraïne. Lavrov zei dat burgers door de sancties worden geraakt.\n\nMet de sancties \"probeert Washington de hele wereld tot zijn achtertuin te maken\", aldus Lavrov. Hij verwees naar de Amerikanen als \"zelfbenoemde bazen van de wereld\" en noemde de oorlogen die de VS \"ver van Amerikaanse kusten\" gevoerd heeft in het Midden-Oosten en Azië.\n\nOver de 'speciale militaire operatie' in Oekraïne, zoals het Kremlin de oorlog noemt, zei Lavrov dat het een reactie is op \"de onkunde van westerse landen om te onderhandelen\" en \"de oorlog die Kiev tegen zijn eigen mensen voert\". Volgens Lavrov had Moskou geen andere keuze dan het erkennen van de onafhankelijkheid van de zogenoemde Volksrepublieken Donetsk en Loegansk en het sturen van militairen. Die republiekjes zijn door pro-Russische separatisten uitgeroepen in de Oekraïense provincies Donetsk en Loegansk.\n\nTaiwan\n\nLavrov beschuldigde Washington er ook van \"met vuur te spelen\" als het gaat om Taiwan. Daarmee verwees hij ogenschijnlijk naar het recente bezoek aan Taiwan van Nancy Pelosi, de voorzitter van het Amerikaanse Huis van Afgevaardigden. Afgelopen week bevestigde de Amerikaanse president Joe Biden in een interview dat het Amerikaanse leger Taiwan zal verdedigen bij een eventuele invasie van China.\n\nHet bezoek van Pelosi werd in China gezien als een provocatie; China beschouwt het eiland als afvallige provincie. In Chinese ogen is het daardoor niet mogelijk officiële diplomatieke banden te hebben met zowel China als Taiwan. Na het bezoek begin augustus begon China aan een reeks militaire oefeningen in de wateren rond Taiwan.\n\nPresident Poetin steunt China in de aanspraak op Taiwan. \"We veroordelen de provocaties van de VS en hun bondgenoten in de Straat van Taiwan\", zei hij vorige week. Volgens Lavrov probeert de VS regio's in Azië \"te onderwerpen\".",
    "Hoekstra over speech Poetin: 'Dit gaat over iets groters dan Oekraïne'": "NOS Nieuws • woensdag, 20:02 Hoekstra over speech Poetin: 'Dit gaat over iets groters dan Oekraïne'\n\nDe Russische president Poetin kiest er met zijn speech van vanochtend voor om de oorlog met Oekraïne verder te laten escaleren. Dat heeft minister Hoekstra van Buitenlandse Zaken gezegd in New York. Hij is daar voor de opening van de Algemene Vergadering van de Verenigde Naties.\n\nHoekstra sprak van \"een volstrekt ongerechtvaardigde oorlog, waarin Poetin verder escaleert met die fake-referenda en een gedeeltelijke mobilisatie\".\n\n1:22 Hoekstra: 'Een escalatie van Poetin in een ongerechtvaardigde oorlog'\n\nAan het standpunt van Nederland en andere landen die Oekraïne steunen, zal volgens de minister niets veranderen. \"Wij gaan niet toegeven. Hier staat heel veel op het spel, niet alleen voor Oekraïne. Dit gaat ook over vrede en veiligheid in ons eigen Europa, ons eigen continent.\"\n\nHoekstra benadrukte dat Nederland Oekraïne zal blijven voorzien van wapens, hulp en geld. Hij onderschreef de woorden van de Amerikaanse president Biden die in New York zei dat de wereld uiteindelijk van alle 193 landen gezamenlijk is.\n\nBiden haalde tijdens zijn VN-speech hard uit naar Poetin:\n\n1:10 Biden: 'Mobilisatie en oorlog zijn brute keuze van één man'\n\n\"Landen gaan zelf over hun grenzen, bepalen zelf wat er op hun grondgebied gebeurt. Wat Poetin nu doet is daarmee volstrekt in strijd\", aldus Hoekstra.\n\nDe minister zei verder dat Nederland met andere westerse landen steun blijft zoeken voor maatregelen tegen Poetin. \"We moeten de rest van de wereld meenemen, ook ver van Europa. Waar men misschien denkt: gaat dit ons aan? Mijn antwoord is: ja, dit gaat iedereen aan.\"\n\nBehalve voor directe hulp blijft Nederland zich inzetten voor het nemen van verdere strafmaatregelen tegen Rusland. \"Dat vergt een lange adem. Er zijn ook landen die andere zorgen hebben, die minder uitgesproken zijn.\"\n\nHoekstra gaat ervan uit dat de oorlog in Oekraïne nog geruime tijd gaat duren. \"Het is niet een kwestie van een paar maanden, is mijn taxatie. Vastberadenheid is gevraagd, van Nederland, van Europa en van een heleboel landen hier in New York.\"\n\nPaniekreactie\n\nEerder vandaag reageerde ook premier Rutte al op de toespraak van Poetin waarin hij een gedeeltelijke mobilisatie afkondigde. Premier Rutte noemt de mobilisatieoproep van Poetin \"paniek\".\n\n\"Je ziet dat Oekraïne met westerse steun succesvol begint op te treden tegen Rusland\", zei Rutte voorafgaand aan het debat over de Prinsjesdagplannen. \"Er is sprake van een soort paniekreactie.\"\n\nDe premier reageerde ook laconiek op de Russische dreiging om nucleaire wapens in te zetten. \"Dat laat ons redelijk Siberisch koud, om maar in Russische termen te blijven.\"",
    "Oekraïne en Rusland ruilen honderden gevangenen uit, onder wie Poetins bondgenoot Medvedtsjoek": "Oekraïense gevangenen na de uitruil in de buurt van de Noord-Oekraïense stad Tsjernihiv. Beeld AFP\n\nRusland liet in totaal 215 gevangenen gaan, Oekraïne ‘slechts’ 56. De uitruil vond woensdag volgens de Oekraïense omroep Suspline plaats in de buurt van de Noord-Oekraïense stad Tsjernihiv. Het is de grootste uitruil van gevangenen sinds het begin van de oorlog.\n\nDe Oekraïense stafchef Andri Jermak maakte de uitruil woensdagavond bekend op het communicatiekanaal Telegram. Volgens Jermak gaat het onder meer om soldaten, grenswachten, politieagenten, douanebeambten en burgers.\n\nAzov-bataljon\n\nDe 215 gevangenen die Rusland vrijliet, zijn voornamelijk (188) mensen die meevochten bij de Azovstal-fabriek in de haven van Marioepol. Terwijl Rusland bijna de hele havenstad had veroverd, hielden zij vanuit de staalfabriek lang stand. Pas in mei veroverden de Russen ook de fabriek.\n\n108 van hen zijn lid van het Azov-bataljon, dat in 2014 werd opgericht als vrijwilligersbataljon om Oekraïne te verdedigen na de Russische annexatie van de Krim. De deur stond er open voor mensen die afgewezen werden bij het leger, inclusief mensen met extremistische politieke overtuigingen. Dat feit gebruikt Rusland in zijn propaganda om de invasie in Oekraïne uit te leggen als ‘denazificatie’.\n\nVijf van de vrijgelaten gevangenen zijn commandanten van het bataljon. Onderdeel van het akkoord is dat zij niet terugkeren naar Oekraïne en zo geen rol spelen in de oorlog tegen Rusland. In plaats daarvan zijn zij vervoerd naar Turkije, waar ze tot het einde van de oorlog blijven. Turkije speelde een belangrijke rol bij het tot stand komen van de uitruil: de Oekraïense president Zelensky bedankte zijn Turkse collega Erdogan in een videoboodschap voor zijn ‘leidende rol’ bij het akkoord. Turkije stelt zich gedurende de oorlog op als bemiddelaar en was ook al betrokken bij de graandeal tussen Oekraïne en Rusland.\n\nOp vakantie met Poetin\n\nTien van de 215 vrijgelaten gevangenen zijn buitenlanders die in Oekraïne meevochten met het Oekraïense leger. Het gaat om vijf Britten, twee Amerikanen, een Zweed, een Kroaat en een Marokkaan. Hun vrijlating volgt op inspanningen van de Saudische prins Mohammed bin Salman, die ook tijdens de oorlog goede banden met de Russische president Poetin onderhoudt. Zij zijn reeds in de Saudische hoofdstad Riyad en zullen de komende dagen terugkeren naar hun thuisland.\n\nOver 55 van de 56 gevangenen die Oekraïne vrijlaat is niets bekend, behalve dat stafchef Jermak hen ‘55 Russische gevangenen die ons niet interesseren’ noemt. Nummer 56, Viktor Medvedtsjoek, is bekender. De Oekraïner zat tussen 1997 en 2006 in het Oekraïense parlement als voorzitter van een pro-Russische partij. Na zijn tijd als parlementariër was Medvedtsjoek een van de belangrijkste bondgenoten van Poetin in Oekraïne. Poetin en Medvedtsjoek vierden samen vakantie en Poetin is de peetvader van een Medvedtsjoeks dochter.\n\nOekraïne pakte Medvedtsjoek in april al op, met als doel hem uit te ruilen tegen Oekraïners die door Rusland gevangen waren genomen. Daar ging Rusland, tot de uitruil van woensdag, niet op in. Het is een raadsel waarom Rusland nu wel akkoord gaat met de ruil van Medvedtsjoek (en 55 Russen) voor 215 gevangenen.",
    "Schotland neemt sportieve wraak op Oekraïne en neemt kop over in Nations League": "UEFA straft bondscoach Petrakov voor uitspraken over oorlog\n\nDe Oekraïense bondscoach Oleksandr Petrakov blijft strijdbaar, op en - zonodig - buiten het veld. Uitgerekend op de dag dat de Russische president Vladimir Poetin de aanstaande inlijving van de zelfverklaarde regio's republieken Donetsk en Loegansk, het gebied rond Cherson en een gedeeltelijke mobilisatie aankondigde, kreeg Petrakov namelijk te horen dat hij een boete kan verwachten van de UEFA.\n\nDe sanctie volgt op een uitspraak van de bondscoach maanden geleden. \"Als ze naar Kiev komen, dan zal ik een wapen nemen en mijn stad verdedigen. Ik ben 64 jaar oud, maar ik vind dat het normaal is om zoiets te doen. En ik denk dat ik wel twee of drie van die vijanden kan uitschakelen.\"\n\nDe Russische voetbalbond - die dinsdag te horen kreeg ook van de komende EK-kwalificatiecampagne te zijn uitgesloten - rapporteerde de uitspraken van de bondscoach bij de UEFA. Volgens de Russen zouden die discriminerend zijn. De UEFA legde Petrakov vervolgens een boete op.\n\nDaags voor de wedstrijd tegen de Schotten herhaalde Petrakov zijn woorden: \"En als het moet zal ik het nog een keer zeggen. Ik sta achter mijn woorden.\"",
    "Referendum in bezet Oekraïne: 'Dit is een cynisch toneelstuk'": "Annexatie in de maak\n\nIn bezet gebied in Oekraïne wordt sinds vandaag een omstreden referendum georganiseerd. Vijf dagen lang kunnen bewoners naar de stembus, om te stemmen over aansluiting bij Rusland. De uitslag? De die staat al vast. Onze correspondent Olaf Koens legt het je uit.\n\n23 september 2022 22:31",
    "Ondanks oorlog trekken orthodoxe joden toch naar Oekraïne voor Joods nieuwjaar": "Jaarlijks trekken tienduizenden orthodoxe joden op pelgrimstocht naar de stad Uman in Oekraïne. Ondanks de oorlog waar Oekraïne momenteel in zit, zijn al zo'n tweeduizend joden in het centraal-Oekraïense plaatsje aangekomen. Er wordt verwacht dat er nog meer die kant op zullen trekken om het Joods nieuwjaar (Rosj Hasjana) te vieren, wat zondag na zonsondergang begint en tot en met dinsdag duurt.\n\nVolgens Israëlische media verblijven momenteel al rond de tweeduizend pelgrims in Oekraïne voor Rosj Hasjana. Naar verwachting zal dat aantal dit jaar tot tienduizend oplopen. Oekraïne opende in 2013 een luchthaven om de duizenden pelgrims die jaarlijks op het stadje afkomen te ontvangen. ,,Het is sinds de laatste jaren voor corona echt een evenement geworden\", vertelt een woordvoerder van het Joods Cultureel Kwartier, een Nederlandse organisatie waar onder meer het Joods Museum en Nationaal Holocaust Museum onder vallen.\n\nDe Oekraïense ambassade in Israël heeft dringend verzocht níet naar Oekraïne af te reizen dit jaar. Zowel de Oekraïense als de Israëlische regering raden eveneens af om nu naar Uman te trekken. Terwijl joodse organisaties in Uman ontkennen dat er sprake is van een gevaarlijke situatie. Uman ligt volgens hen ver genoeg van het front en om die reden zouden de joodse reizigers geen gevaar lopen in het Oekraïense plaatsje.\n\nToch lijkt dat niet het geval te zijn. Begin augustus haalde het Oekraïense leger in de buurt van Uman nog een Russische raket neer. Als gevolg van neervallende brokstukken raakten hierbij twee mensen gewond, van wie een later in het ziekenhuis overleed. Yevhen Kerniychuk, van de Oekraïense ambassade in Israël, heeft hierover gemeld dat zulke Russische aanvallen mogelijk veel slachtoffers onder joden kunnen maken die Uman bezoeken.\n\nHet Joods nieuwjaar\n\nChassidische joden - een stroming binnen het orthodoxe jodendom - gaan jaarlijks op pelgrimstocht om met Rosj Hasjana om het graf van rabbijn Nachman van Breslov, die daar in 1810 begraven werd, te bezoeken. ,,Rosj Hasjana wordt als een belangrijk moment gezien om het graf te bezoeken, omdat de rabbijn het belangrijk vond dat Rosj Hasjana met hem gevierd wordt\", zegt de woordvoerder van het Joods Cultureel Kwartier.\n\nDe beroemde rabbijn is de stichter van de Bresloverbeweging binnen het chassidisme. Voor zijn dood beloofde hij dat ieder die zijn graf bezoekt en doneert aan de armen, door hem gered zou worden van de hel.\n\nIn Nederland speelt deze pelgrimstocht een stuk minder. ,,Wij hebben een sociale dienst waarbij mensen speciale gerechten maken\", vertelt een woordvoerder van het Nederlands Israëlitisch Kerkgenootschap. ,,Er wordt gezongen, op de sjofar (een ramshoorn) geblazen en gebeden voorgelezen. We wensen elkaar een goed en zoet nieuw jaar, dus dan eten we ook veel zoete dingen zoals appeltjes met honing. Zelfs de mensen die niet veel joodse feestdagen vieren, vieren Rosj Hasjana.”\n\nDit jaar verlangen de chassidische joden nog meer dan normaal naar deze pelgrimstocht, omdat deze door de coronacrisis in 2020 ook al niet door kon gaan. Destijds sloot Oekraïne alle grenzen voor buitenlandse reizigers.\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen.\n\nBekijk hier onze video’s over de oorlog in Oekraïne:",
    "EU-voorzitter wil tribunaal Oekraïne, 'meer burgerdoelen aangevallen'": "Regelmatig geeft NU.nl je een overzicht van de situatie in Oekraïne. Met deze keer: Tsjechië, de huidige voorzitter van de Europese Unie, wil dat er een speciaal internationaal tribunaal komt voor de oorlogsmisdaden in Oekraïne. Die oproep komt na de vondst van een massagraf in Izium. Verder melden Britse autoriteiten dat Rusland de aanvallen op burgerdoelen opvoert.\n\nDe Tsjechische minister van Buitenlandse Zaken Jan Lipavský noemt de aanvallen op Oekraïense burgers weerzinwekkend. \"Deze daden zijn in de 21e eeuw gewoon ondenkbaar. Daar kunnen we niet zomaar overheen kijken\", schrijft hij op Twitter.\n\nLipavský roept op snel een internationaal tribunaal op te richten. Dat moet zich alleen gaan bezighouden met de oorlogsmisdaden in Oekraïne. \"Straf deze oorlogsmisdaden hard\", schrijft de minister.\n\nOekraïne heroverde onlangs de stad Izium in de regio Kharkiv. Daarbij kwam in een bos een massagraf aan het licht met zeker 440 lichamen. De Oekraïners vonden veel lichamen met touw om de nek en vastgebonden handen.\n\n50 Oekraïense militairen onderzoeken massagraf Izium\n\nOntvang de Oekraïne-update Volgen Wil je regelmatig een overzicht van de belangrijkste ontwikkelingen in Oekraïne ontvangen?\n\nRusland: Dode en gewonden door Oekraïense beschietingen\n\nBij de Russische grensstad Belgorod zouden zeker één dode en meerdere gewonden zijn gevallen door Oekraïense beschietingen. Dat meldt het Russische staatspersbureau TASS op basis van lokale Russische autoriteiten.\n\nOekraïense troepen zouden volgens het Russische ministerie van Defensie een mislukte aanval hebben uitgevoerd in Pravdyne. Dat dorp ligt in de Oekraïense regio Kherson. Bovendien zouden ze aanvallen hebben uitgevoerd nabij de kerncentrale van Zaporizhzhia.\n\nDe informatie is nog niet bevestigd door een onafhankelijke partij. Oekraïne heeft ook nog niet gereageerd op de beschuldiging. Het is niet de eerste keer dat Rusland Oekraïne beschuldigt van beschietingen. In juli stelden de Russen dat Oekraïne hetzelfde Belgorod met raketten zou hebben beschoten.\n\nOok in andere regio's zouden Oekraïense beschietingen plaatsvinden, soms ook op burgerdoelen. Oekraïne geeft meestal geen commentaar op de Russische beschuldigingen.\n\nOekraïense vluchtelingen in een auto op weg naar een tijdelijk kamp in Belgorod. Oekraïense vluchtelingen in een auto op weg naar een tijdelijk kamp in Belgorod. Foto: AFP\n\n'Rusland richt zich na verliezen op Oekraïense burgers'\n\nRusland heeft de laatste tijd veel verliezen geleden. Het land reageert daarop door de raketaanvallen op burgerdoelen op te voeren. Dat schrijft het Britse ministerie van Defensie in zijn oorlogsbulletin.\n\nEr komen zelfs steeds meer aanvallen voor die geen enkele militaire gevolgen hebben. Deze aanvallen zijn dus uitsluitend op burgers gericht. Volgens de Britse autoriteiten worden deze aanvallen uitgevoerd om het moraal van de Oekraïense burgers aan te tasten.\n\nBelangrijke kerncentrale Zaporizhzhia krijgt weer elektriciteit\n\nDe kerncentrale van Zaporizhzhia in Oekraïne krijgt weer elektriciteit via een van de hoofdkabels van het complex. De vier hoofdkabels raakten beschadigd bij gevechten rond de centrale, maar een van de kabels is nu gerepareerd. De andere drie werken nog niet.\n\nHet herstel betekent dat drie reservelijnen nu weer achter de hand kunnen worden gehouden. Dit reservesysteem was ook beschadigd geraakt, maar werd de afgelopen week al hersteld. Toen alle kabels die de centrale van elektriciteit voorzien uitgeschakeld waren, voorzag een van de reactoren de centrale van stroom. Dat is alleen geen oplossing voor de langere termijn.\n\nStroom van buiten is nodig voor de koeling van de reactoren en andere zaken rond veiligheid. Sinds 5 september levert Zaporizhzhia geen stroom meer aan huishoudens en de industrie. Er zijn veel gevechten rond de kerncentrale.\n\nOekraïners proberen hun telefoon op te laden. Oekraïners proberen hun telefoon op te laden. Foto: AFP\n\nBiden tegen Poetin: 'Gebruik geen kernwapens'\n\nDe Amerikaanse president Joe Biden heeft zijn Russische collega Vladimir Poetin op het hart gedrukt geen nucleaire of chemische wapens te gebruiken.\n\nOmdat Rusland de laatste tijd veel verliezen heeft geleden, is er vrees voor hevige Russische tegenaanvallen. De Russen zouden daarbij kernwapens en chemische artillerie kunnen gebruiken.\n\n\"Gebruik deze wapens gewoon niet, nooit\", zei Biden tegen CBS News. \"Het zou de hele oorlog op de kop zetten. Iets wat we sinds de Tweede Wereldoorlog niet meer gezien hebben.\"\n\nBiden: \"Gebruik nooit, maar dan ook nooit chemische wapens.\" Biden: \"Gebruik nooit, maar dan ook nooit chemische wapens.\" Foto: AFP\n\nZelensky: 'In bezet gebied werd veel gemarteld'\n\nDe Oekraïense president Volodymyr Zelensky heeft de Russische troepen beschuldigd van het grootschalig martelen van mensen in de regio Kharkiv.\n\nIn een succesvolle tegenaanval heroverden Oekraïense troepen recent een groot deel van de oostelijke regio op de Russen. Er zijn volgens Zelensky minstens tien martelplekken ontdekt.\n\n\"Foltering was een wijdverbreide praktijk in het bezette gebied\", zei de president. Ook noemde hij de Russische bezetters \"fascisten\". Hij vergeleek hun gedrag met dat van de nazi's.\n\n\"We zullen de identiteit vaststellen van allen die mensen hebben gemarteld en misbruikt\", zei Zelensky.",
    "Oekraïners boeken terreinwinst bij Charkov, 'Oekraïne bepaalt wat er gebeurt'": "AFP\n\nNOS Nieuws • donderdag 8 september, 22:20 Oekraïners boeken terreinwinst bij Charkov, 'Oekraïne bepaalt wat er gebeurt'\n\n\"Er is goed nieuws uit de regio Charkov\", zei de Oekraïense president Zelensky in zijn toespraak van afgelopen nacht. Hij meldde dat het leger bij het noordelijke tegenoffensief enkele dorpen op Rusland heeft heroverd, onder meer bij de plaats Balaklia.\n\nKiev heeft tot dusver steeds geweigerd details bekend te maken om de militaire operatie in de regio Charkov niet in gevaar te brengen. Nu licht Zelensky een tip van de sluier op: Oekraïense militairen zouden sinds 1 september in totaal meer dan 1000 vierkante kilometer aan grondgebied heroverd hebben.\n\nIn de regio Charkov zou het gaan om 20 dorpen en het leger zou 50 kilometer door het Russisch front zijn gedrongen. De Russen zeggen daarentegen dat ze juist hebben voorkomen dat de Oekraïners gebied konden heroveren.\n\nOost-Europadeskundige Bob Deen en oud-commandant Landstrijdkrachten Mart de Kruif laten hun licht schijnen over de recente ontwikkelingen.\n\nWat is het belang van de terreinwinst in Charkov?\n\nHet lijkt erop dat de Oekraïners de Russen hebben verrast en dat ze ervan gebruik hebben gemaakt dat er veel troepen verplaatst zijn, zegt Bob Deen. \"Oekraïne is al langer bezig met een offensief richting Cherson (in het zuiden) en de Russen hebben hun troepen daar versterkt. Daardoor zijn ze minder sterk in het noordelijke front bij Charkov. In die regio is een belangrijke aanvoerroute. En daarom voert Oekraïne dit offensief daar nu uit.\"\n\nDeen legt uit dat bij de plaats Koepjansk, in door de Russen bezet gebied, een spoorlijn loopt vanuit Rusland die cruciaal is voor de Russen om hun materieel aan te voeren.\n\n\"Als die Oekraïense troepen inderdaad zijn doorgestoten richting Koepjansk en als zij binnen 30 kilometer afstand kunnen komen, dan kunnen ze die route voor de Russen afsnijden. Dan wordt het voor de Russen heel lastig. Rusland heeft al lange tijd problemen met de logistiek.\"\n\nOok Mart de Kruif zegt dat Oekraïne steeds meer bepaalt hoe de strijd verloopt. De oorlog staat al een tijd stil in de oostelijke regio Donbas, legt hij uit. De Russische president Poetin stuurde daar in het voorjaar de meeste troepen naartoe. Volgens De Kruif bereidde het Oekraïense leger zich in de tussentijd maandenlang voor op dit tegenoffensief bij Charkov en zien we dat ze ook successen boeken in de regio Cherson.\n\n\"Dit past allemaal in het patroon dat Oekraïne bepaalt wat er gebeurt en Rusland daarop moet reageren. Rusland wordt gedwongen zijn troepenbewegingen daarop aan te passen. Ik denk dat Oekraïne nu het doel heeft om zoveel mogelijk terrein in te nemen voor de winter, om sterker de winter in te gaan.\"\n\nNOS Kaart strijd Oekraïne\n\nHoe aannemelijk is het dat Oekraïne dorpen heeft veroverd?\n\nVolgens Bob Deen is het lastig om vast te stellen hoeveel terrein de Oekraïners hebben veroverd, omdat Oekraïne zelf weinig beeldmateriaal naar buiten brengt.\n\n\"We weten niet zoveel uit officiële Oekraïense bronnen. De president en zijn adviseur zeggen nu dat zij gebied in de regio hebben teruggepakt. Er zijn filmpjes en foto's van Oekraïense militairen en vlaggen bij de plaatsnaamborden van Balaklia bijvoorbeeld. Ik verwacht dat er de komende dagen meer duidelijk wordt over de strijd in die regio.\"\n\nVolgens hem geven Russische journalisten en bloggers die dit volgen ook toe dat Oekraïne terrein aan het winnen is. Mart de Kruif vult aan: \"Ik heb uit diverse bronnen vernomen dat Oekraïne bij Charkov acties aan het ondernemen is en ik denk dat dit waar is.\"\n\nIs dit een grote overwinning voor Oekraïne?\n\nVolgens Bob Deen dankt Oekraïne zijn succes aan de westerse wapenleveranties, het trainen van zijn militairen door het Westen en doordat ze geleerd hebben hoe ze gebruik moeten maken van de zwaktes van het Russische leger.\n\n\"Plus: Rusland heeft het moeilijk met het vinden van rekruten en het vervangen van versleten materiaal. Maar dat betekent niet dat de strijd is gewonnen.\"\n\nOud-commandant De Kruif onderschrijft dat en zegt dat er slechts kleine stappen worden gezet.\n\n\"Oekraïne heeft niet de militairen en de middelen om een grote doorbraak te forceren. Tegelijkertijd zijn de Russen bezig over de hele breedte operaties uit te voeren en qua materieel zijn beide partijen aardig in evenwicht.\"\n\nHij wijst erop dat het Oekraïense leiderschap ook sterker is. \"Bij de Russen is het heel directief en bij Oekraïne hebben ze veel vrijheden, dat betekent dat de militairen zich sneller kunnen aanpassen.\n\nOok zijn de Oekraïners gemotiveerder, zegt De Kruif. \"Je vecht voor je eigen grond. Dat is anders dan als je voor geld vecht. In een oorlog is wilskracht namelijk de bepalende factor voor succes.\"",
    "Live | Poetin verleent klokkenluider Snowden Russisch staatsburgerschap": "Liveblog\n\nLive | Poetin verleent klokkenluider Snowden Russisch staatsburgerschap\n\nHet Oekraïense leger heeft de afgelopen weken grote terreinwinst geboekt op de Russen. Dat zorgt voor optimisme in Oekraïne en onrust in Rusland. Poetin heeft referenda georganiseerd in de door Rusland bezette gebieden in Oekraïne en een gedeeltelijke mobilisatie afgekondigd. Volg hier de laatste ontwikkelingen in ons liveblog.",
    "Soms zit het nieuws in wat er niét wordt gezegd. Dat geldt ook voor Oekraïne": "Thomas L. Friedman is opiniemaker bij The New York Times.\n\nVorige week was een interessante week om in Europa met nationale veiligheidsdeskundigen, ambtenaren en bedrijfsleiders over Oekraïne te praten. Oekraïne en zijn bondgenoten hadden zojuist de Russische invallers gedwongen tot een chaotische aftocht uit een groot stuk grondgebied, terwijl de presidenten van China en India Vladimir Poetin duidelijk leken te maken dat de door zijn oorlog veroorzaakte voedsel- en energie-inflatie hun 2,7 miljard mensen pijn deed. Bovendien vertelde een van Ruslands iconische popsterren op Instagram aan haar 3,4 miljoen volgers dat de oorlog “ons land in een paria veranderde en het leven van onze burgers alleen maar erger maakte”.\n\nKortom, het was Poetins slechtste week sinds hij Oekraïne is binnengevallen. En toch, misschien hing ik gewoon rond bij de verkeerde mensen, maar ik bespeurde een zekere ondertoon van angst in veel van mijn gesprekken met de Europese bondgenoten van Oekraïne.\n\nAls buitenlands correspondent heb ik lang geleden geleerd dat het nieuws soms in het lawaai zit, in wat er wordt gezegd en geroepen. Maar soms zit het nieuws in de stilte, in wat er niet wordt gezegd. En mijn interpretatie van wat er vorige week niet werd gezegd ging als volgt: ja, het is geweldig dat Oekraïne de Russen wat terugdringt, maar kunt u mij de vraag beantwoorden die daar al sinds het begin van de gevechten hangt - hoe eindigt deze oorlog met een stabiele uitkomst?\n\nDat weten we nog altijd niet. Uit de gesprekken distilleerde ik drie mogelijke uitkomsten, sommige nieuw, andere bekend, maar allemaal met ingewikkelde en onvoorspelbare neveneffecten.\n\nUitkomst 1 is een totale Oekraïense overwinning, met het risico dat Poetin - nederlaag en vernedering voor ogen - iets waanzinnigs doet.\n\nUitkomst 2 is een vuile deal met Poetin die een staakt-het-vuren tot stand brengt en de vernietiging een halt toeroept, maar het risico inhoudt dat de westerse bondgenoten uiteenvallen en veel Oekraïners woedend reageren.\n\nUitkomst 3 is een minder vuile deal - we gaan terug naar de linies waar iedereen was voordat Poetin in februari binnenviel. Oekraïne zou daarmee kunnen leven, en misschien zelfs het Russische volk, maar Poetin zou eerst verdreven moeten worden, omdat hij de onweerlegbare implicatie dat zijn oorlog volledig voor niets is geweest, nooit zou accepteren.\n\nDe verschillen tussen deze uitkomsten zijn groot en weinigen zullen buiten schot blijven. U bent misschien niet geïnteresseerd in de oorlog in Oekraïne, maar de oorlog in Oekraïne is wel geïnteresseerd in u, in uw energie- en voedselprijzen, en vooral in uw menselijkheid, zoals zelfs de ‘neutralen’ - China en India - hebben ontdekt.\n\nLaten we de drie mogelijke uitkomsten eens onder de loep nemen.\n\nUitkomst 1\n\nNiemand verwacht dat het Oekraïense leger zijn aanzienlijke militaire overwinningen van de afgelopen twee weken onmiddellijk kan opvolgen door de rest van het Russische leger terug over de grens te drijven. Maar voor het eerst hoorde ik mensen vragen: “Wat als het Russische leger effectief instort?”\n\nZeker meer dan een paar Russische soldaten, en de Russischsprekende Oekraïners die zich bij hen aansloten, stellen zich nu de ‘John Kerry Vietnam-oorlogsvraag’: “Hoe vraag je een man om als laatste te sterven voor een vergissing?”\n\nIedereen ziet nu in wat een grote leugen deze hele oorlog was. Iedereen hoort de verhalen dat een aantal van de versterkingen die Poetin naar het front stuurt, veroordeelden zijn die zich uit de gevangenis hebben vrijgekocht door ermee in te stemmen zes maanden in Oekraïne te vechten. Veel anderen zijn huurlingen uit Syrië.\n\nWacht eens even. Als Oekraïne werkelijk, zoals Poetin beweerde, een door ‘nazi’s’ geleide staat was geworden en het speerpunt van een NAVO-plan om verder naar het oosten richting het Russische moederland op te rukken, waarom moest Poetin dan criminelen en huurlingen betalen om in opstand te komen en verwachten dat de middenklasse van Moskou en Sint-Petersburg gewoon haar mond zou houden?\n\nEen kleuterschool in het door Oekraïne heroverde Lyptsi, nabij Charkiv. Beeld ANP / EPA\n\nMensen praten, en elke Russische soldaat of Russischsprekende Oekraïner die de kant van Poetin koos, moet denken: “Blijf ik? Vlucht ik? Wie zal me beschermen als het front breekt?” Zo’n bondgenootschap is zeer kwetsbaar voor ineenstorting.\n\nWaarom? Omdat Poetin al verschillende keren heeft laten doorschemeren dat hij bereid is een kernwapen te gebruiken als Oekraïne en zijn NAVO-bondgenoten zijn troepen beginnen te overklassen en hij naar een complete vernedering staart. Ik hoop dat de CIA een geheim plan heeft om Poetins commandostructuur te onderbreken zodat niemand op de knop drukt.\n\nUitkomst 2\n\nIk kan me niet voorstellen dat president Zelensky op dit moment een staakt-het-vuren of iets wat daarmee in de buurt komt, aanvaardt, nu zijn troepen momentum hebben en hij beloofd heeft elke centimeter Oekraïens grondgebied, inclusief de Krim, terug te winnen. Maar houd deze uitkomst in uw achterhoofd als de winter begint en Poetins weigering om aardgas aan Europa te verkopen de energieprijzen zo hoog opdrijft dat meer fabrieken moeten sluiten en armere Europeanen moeten kiezen tussen verwarmen en eten.\n\nOok al zou dit betekenen dat Poetins oorlogswinst ver achterblijft bij zijn doelstellingen, toch kan hij belang bij hebben bij deze uitkomst, zodat hij tenminste iets heeft om tegenover al zijn verliezen te zetten, en een totale afgang vermijdt.\n\nVeel Europese leiders zouden deze deal accepteren, ook al zeggen ze dat niet luidop. Dit is hoe een gepensioneerde hoge Europese staatsman het uitlegde op een seminar over bedrijfsleven en politiek dat ik bijwoonde.\n\nHet doel van Oekraïne is om te winnen, zei hij. Het doel van de Europese Unie is een beetje anders. Die wil vrede, en als daar een prijskaartje aan hangt, zijn sommige leiders in Europa bereid de juiste prijs te betalen. De VS zijn ver weg, en voor de VS, voegde hij eraan toe, is het geen ramp om de oorlog gaande te houden om Rusland te verzwakken en ervoor te zorgen dat het geen nieuwe energie heeft voor andere avonturen.\n\nDe EU is meer verenigd dan voor de oorlog, klonk de voormalige bewindsman stellig, maar de volgende maanden zullen lastig worden. Er zal een diepe kloof ontstaan in Europa - en het zal steeds moeilijker worden omdat de doelstellingen steeds meer uiteen zullen lopen. Zelfs al lopen de publieke verklaringen gelijk, de EU is verdeeld over hoe met de oorlogssituatie moet worden omgegaan.\n\nVooral op plekken waar het populisme de kop opsteekt als de bevolking onder toenemende druk komt te staan, zullen sommige Europese leiders zich afvragen: “Is er een uitweg via onderhandelingen?” Zeker, sommige landen, zoals de Baltische staten, zullen Zelensky 100 procent steunen. Maar andere zullen er geen boodschap aan hebben om te bevriezen voor Donetsk of Loehansk, concludeerde de staatsman.\n\nHet kan Poetin doen besluiten dat het zijn beste zet is om een greintje waardigheid uit de brand te slepen en de verdeeldheid in de EU bloot te leggen. Dat kan hij door aan te kondigen dat hij bereid is te onderhandelen over een staakt-het-vuren en de gastransporten naar de EU te hervatten als er een deal kan worden gesloten. Maar dit zou zeker vereisen dat Zelensky permanente, bindende veiligheidsgaranties krijgt - misschien een volledig lidmaatschap van de NAVO.\n\nDat is een smerige deal, die zou betekenen dat Poetin wegkomt met moord en plundering, en aantoont dat hij de grenzen van Europa met geweld kan verleggen. Maar wie denkt dat sommige Europeanen deze kans niet zouden aangrijpen als de oorlog tot de winter voortduurt, houdt zichzelf voor de gek.\n\nIk sluit ook een uitkomst 2b niet uit, waarbij Poetin hoger inzet en een hap van Oekraïne mee naar huis wil nemen. Hij kan daartoe proberen meer schade toe te brengen aan Oekraïense steden die hij niet controleert. Tegelijk kan hij zijn marionettenparlement wetgeving laten aannemen die vier door Rusland bezette Oekraïense regio’s in staat stellen ‘referenda’ te houden over aansluiting bij Rusland.\n\nHet besluit om referenda te houden lijkt twee doelen te dienen: de paniek onder pro-Russische Oekraïners tot bedaren brengen én een signaal aan Kiev, Amerika en de EU geven: “Ik heb nog steeds veel raketten en geen geweten. Als jullie me niet wat gezichtsverlies besparen zodat ik deze oorlog tegenover mijn volk kan rechtvaardigen, zal ik deze plek echt vernietigen. Denk aan Grozny en Aleppo.”\n\nUitkomst 3\n\nDit is een minder vuile deal, maar met het Russische volk, niet met Poetin. In dit scenario stellen de NAVO en de Oekraïners een staakt-het-vuren voor op basis van de grenzen van 24 februari: waar Rusland en de Oekraïense troepen stonden vóór de invasie van Poetin. Oekraïne wordt meer vernietiging bespaard, en het principe van de ontoelaatbaarheid van het wijzigen van grenzen met geweld wordt gehandhaafd. Maar Poetin zou aan zijn volk moeten toegeven: “We hebben zo’n 70.000 slachtoffers geleden, duizenden tanks en pantservoertuigen verloren en vreselijke economische sancties moeten ondergaan - en ik heb jullie niets opgeleverd.”\n\nHet is natuurlijk onmogelijk voor te stellen dat hij dat zou zeggen. Maar zo’n deal zou in het belang van het Russische volk kunnen zijn. Dus, voor zover ik het me kan voorstellen, zou Poetin waarschijnlijk afgezet moeten worden door een populaire massaprotestbeweging, of door een paleiscoup. Alle schuld voor de oorlog zou in zijn schoenen geschoven kunnen worden, en Rusland zou kunnen beloven weer een goede buur te zijn als het Westen de sancties zou opheffen. Zelensky zou zijn droom moeten opgeven om die gebieden van Oekraïne terug te krijgen die in 2014 door Rusland in beslag werden genomen, maar Oekraïne zou kunnen beginnen met herstellen en tenminste het proces van toetreding tot de Europese Unie en misschien zelfs tot de NAVO kunnen hervatten.\n\nDit was altijd Poetins oorlog. Het was nooit de oorlog van het Russische volk. En hoewel het Russische volk tot nu toe misschien denkt dat het geen hoge prijs heeft betaald voor zijn stilzwijgen, heeft het het mis.\n\nWanneer alle vermeende door Rusland gepleegde bloedbaden in Oekraïne zijn gedocumenteerd en met de wereld worden gedeeld, zal het Russische volk niet kunnen ontsnappen aan wat Poetin in hun naam heeft gedaan. Wanneer de gevechten stoppen en de wereld eist dat de buitenlandse reserves van Rusland die nu bevroren zijn bij westerse banken - ongeveer 300 miljard dollar - worden doorgesluisd naar Oekraïne voor de wederopbouw van de ziekenhuizen en bruggen en scholen die door het Russische leger zijn verwoest, zal het Russische volk beginnen te begrijpen dat deze oorlog niet gratis was. Als de documentairemakers alle getuigenissen verzamelen van Oekraïense vrouwen die zeggen dat ze door Russische soldaten zijn verkracht, zal geen enkele Russische burger nog lang zonder schaamte over de wereld kunnen reizen.\n\nNogmaals, ik ben niet naïef. Als Poetin op de een of andere manier zou worden vervangen door Aleksej Navalny, de nationalist, anticorruptie- en antioorlogsman, die Poetin vermoedelijk eerst heeft vergiftigd en vervolgens gevangengezet, zou een staakt-het-vuren met Oekraïne nog steeds moeilijk te onderhandelen of te handhaven zijn. Bovendien pleiten repressieve wetten en een meedogenloze geheime politie, een gebrek aan leiders en de legitieme vrees dat Poetin zijn eigen volk zou aandoen wat hij de Oekraïners aandoet, er allemaal tegen dat Poetin door een volksbeweging uit zijn ambt wordt gezet.\n\nIk ben me er ook van bewust dat Poetin bij deze uitkomst vervangen zou kunnen worden door iemand die nog erger is, iemand van ultranationalistisch rechts die beweert dat Poetin niet hard genoeg gevochten heeft of gesaboteerd is door zijn generaals. Of Poetin zou vervangen kunnen worden door een machtsvacuüm en wanorde - in een land met duizenden kernkoppen.\n\nMaar kijk eens naar dit buitengewone voorbeeld van publiek protest tegen Poetin: Alla Poegatsjova, Ruslands bepalende popster uit de 20ste eeuw, verklaarde via een post op Instagram dat ze tegen de invasie van Oekraïne is. Ze is daarmee de belangrijkste beroemdheid die zich tegen de oorlog uitspreekt nu Poetin zowel op als buiten het slagveld voor steeds grotere uitdagingen komt te staan.\n\nDit alles verklaart de onderstroom die ik vorige week in Europa bespeurde, het gevoel dat deze oorlog op veel verschillende manieren zou kunnen eindigen, sommige beter, sommige slechter.\n\nEn dat is zelfs zonder uitkomst 4 gerekend - iets wat niemand kan voorspellen.\n\n© 2022 The New York Times Company",
    "Waar komt de snelle opmars van Oekraïne vandaan?": "Reuters\n\nzaterdag 10 september, 07:00 • Aangepast zaterdag 10 september, 15:44 Waar komt de snelle opmars van Oekraïne vandaan? Arjan van der Linden redacteur Nieuwsuur\n\nArjan van der Linden redacteur Nieuwsuur\n\n\n\nDe strijd in Oekraïne ontwikkelt zich zaterdag zo snel, dat sommige passages uit onderstaand artikel alweer achterhaald zijn. Over de terreinwinst die het Oekraïense leger boekt, lees je hier meer.\n\nHet Oekraïense leger is bezig aan een snelle opmars in het noordoosten van het land. Volgens president Vlodimir Zelensky is daar en in het zuiden van Oekraïne in een week tijd al duizend vierkante kilometer grond op de Russen terugveroverd. Waar komt die plotselinge aanvalskracht vandaan?\n\n\"Als je één ding kunt zeggen over de afgelopen maanden is het dat Oekraïne steeds sterker is geworden\", zegt Peter Wijninga, veiligheidsexpert van het Haags Centrum voor Strategische Studies. \"Ze hebben steeds meer mensen gemobiliseerd en steeds meer wapens gekregen. Dat er een offensief zou komen was duidelijk, maar dat het nu ook in het noordoosten bij Charkov gebeurt is bijzonder.\"\n\nDiepe aanval\n\nIn het zuiden van het land is het Oekraïense leger al ongeveer een week bezig met een tegenoffensief. \"Daar is de strategie: aanvallen op een breed front\", zegt Frans Osinga, hoogleraar oorlogsstudies aan de Universiteit Leiden. \"Oekraïne zei zelf: verwacht geen snelle opmars.\"\n\nBij dit nieuwere offensief in het noordoosten past Oekraïne een andere strategie toe: een diepe aanval op een smal front. \"Vanwege de focus op het zuiden had Rusland in het Noorden nog slechts een dunne verdedigingslijn\", zegt Osinga. \"Oekraïne heeft dat herkend en daarop ingespeeld.\"\n\nTegelijkertijd heeft het Oekraïense leger hiermee de nek uitgestoken. \"Ze moeten dit herwonnen gebied nu wel verdedigen, anders kunnen de ver doorgedrongen militairen bijvoorbeeld afgesneden raken\", zegt Osinga. \"Dat getuigt ook van zelfvertrouwen. Blijkbaar zijn de Oekraïners ervan overtuigd dat ze genoeg artillerievermogen hebben om een tegenaanval af te slaan.\"\n\nNOS\n\nDe belangrijkste stad in de noordoostelijke regio is Charkov. \"Het is de tweede stad van Oekraïne, een belangrijk technologisch centrum, zoals Eindhoven dat voor Nederland is\", zegt Wijninga. \"Daarnaast loopt er vanuit Rusland oostelijk van Charkov een spoorlijn om de troepen in de Donbas te bevoorraden. Het zou voor Oekraïne heel mooi zijn als ze die kunnen onderbreken.\"\n\nEen Russische bestuurder zei gisteren dat Rusland burgers evacueert uit drie steden in de provincie Charkov. Het gaat om de steden Izjoem, Koepjansk en Veliky Boerloek, die nog in bezet gebied liggen.\n\n\"Als je kijkt naar hoe de strijd daar nu gaat, zullen de Russen zich waarschijnlijk moeten terugtrekken en zich moeten concentreren op de Donbas. Poetin heeft vorige week ook aangegeven dat dat het belangrijkste doel is. Ik verwacht dat daar meer strijd gevoerd zal worden\", zegt Wijninga.\n\nOmdat er geen onafhankelijke journalisten in het gebied worden toegelaten, komt informatie vooral binnen via social media. Daar zijn beelden te zien van Oekraïense troepen die al bij het oostelijk gelegen Koepjansk zouden zijn en van dorpelingen die de soldaten warm onthalen. Ook Russische media bespreken de opmars van Oekraïne.\n\nOp andere beelden die via Twitter verspreid worden zou te zien zijn hoe de belangrijke Russische commandant Andrei Sychevoi gevangen wordt genomen. Het is nog niet zeker of de man op de beelden echt Sychevoi is, onder andere omdat het aantal sterren op het epaulet (een militaire schouderversiering) van de gevangengenomen man niet klopt met de rang van Sychevoi.\n\nWat aan het zuidelijke front opvalt is dat Oekraïne veel meer dan eerder gebruik maakt van luchtwapens, zoals helikopters. \"Eerder durfden beide kanten dat niet, vanwege de dreiging van luchtafweergeschut\", zegt Osinga. \"Dat de Oekraïners die nu wel inzetten, duidt erop dat ze denken dat ze genoeg Russische luchtafweerstellingen hebben vernietigd om dit veilig te kunnen doen.\"\n\nOekraïne maakt ook daar vorderingen, al gaat het niet zo snel als in het noordoosten. \"Ze naderen Cherson en hebben de bruggen aan de oostkant van de stad zo zwaar beschadigd dat er geen zwaar materieel meer over kan\", zegt Wijninga. \"De Russen hebben pontonbruggen gebouwd, maar die worden ook voortdurend beschoten. Ze zijn dus eigenlijk behoorlijk geïsoleerd in die stad.\"\n\nStrijden tot de winter\n\n\"Het momentum is nu weg voor Rusland\", zegt Osinga. \"Nu is het belangrijk wat er tot de winter gebeurt. In de winter is een groot offensief moeilijk uit te voeren. Dan zal Rusland van die tijd gebruikmaken om meer mensen op te leiden en in de zomer weer door te vechten.\"\n\nOekraïne zal ondertussen proberen om voor de winter zoveel mogelijk terrein op Rusland terug te veroveren. Vanuit het noorden is de stad Izjoem een logisch doel, zegt Osinga. \"Want dat is een belangrijk logistiek punt voor de Russen. De dreiging is nu steeds dat Rusland van daaruit een offensief begint.\"\n\nIn het zuiden zal het Oekraïense leger waarschijnlijk proberen om successen rondom Cherson te boeken. Zo zal het proberen de stad buiten het bereik van Russische artillerie te krijgen, denkt hij. \"En als het lukt om de stad zelf in te nemen voor de kerst, zou dat een mooie opsteker zijn.\"",
    "Vluchtelingen uit Oekraïne slapen in de kou. Kachel in voormalig en verouderd Hotel Nescio in Haren is kapot": "Het oude pand van Hotel Nescio in Haren is sinds maart in gebruik als opvanglocatie voor gevluchte Oekraïners. Na de lange en warme zomer is de verwarming de afgelopen weken voor het eerst aangezet. Zonder resultaat. De cv-ketel, die een groot gedeelte van het pand verwarmt, doet het niet.\n\nOp dit moment wonen zo’n 150 Oekraïners, vooral veel vrouwen, ouderen en kinderen, in het ruim vijftig jaar oude hotel. Ze leven sober, zonder veel luxe. Het hotel is namelijk casco opgeleverd door eigenaar Frans Kappenburg, die daarvoor een miljoen euro per jaar van de gemeente ontvangt. De verf is afgebladderd, badkamers zijn gedateerd en enkelglas moet de kou buiten houden.\n\nHet wordt erg koud komende week\n\nMaar nu de winter eraan komt en de temperatuur zakt, wordt dat anders. Sterker: een groot gedeelte van de bewoners zit in de kou nu de kachel het niet doet. Ze zitten binnen met meerdere dekens om. Sommigen komen zelfs al dagen niet meer van bed omdat de kou hen verlamt. Volgens de eigenaar van het pand is de gemeente verantwoordelijk voor de verwarming. ,,Wij hebben het kaal opgeleverd.”\n\nDe gemeente is op de hoogte van het probleem, zegt woordvoerder Manon Hoiting. ,,In een van de gebouwen werkt de verwarming niet omdat de ketel kapot is. Dit is niet een simpele cv-ketel zoals thuis en vraagt meer werk. De werkzaamheden starten komende week.” Dat betekent dat de bewoners dus nog sowieso een week in de kou zitten. En dat met verwachte nachttemperaturen van 4 graden.\n\nWeldoener regelt elektrische kachels, maar mag niet van gemeente\n\nDat is niet te doen, vindt Caroline Ebens. De Harense bekommert zich al vanaf maart om de Oekraïners in haar woonplaats en maakt zich boos. ,,Er wonen daar veel kwetsbare mensen zoals zwangere vrouwen, kinderen en ouderen. Die kamers zijn namelijk enorme tochtgaten en binnen is het daardoor niet veel warmer dan buiten.”\n\nReden voor Caroline om in actie te komen. Op de Facebookpagina ‘Ik zoek…. in Haren’ zoekt ze actief naar elektrische kachels. Maar daar is de gemeente niet van gediend. Hoiting: ,,De actie van de mevrouw ondersteunen wij niet, hoe goed het ook is bedoeld. Het gebruik van elektrische kacheltjes door meerdere mensen is niet veilig. Vandaar dat wij hier niet in mee gaan.”\n\nInleveren\n\nBewoners hebben te horen gekregen dat de gemeente het probleem wil verhelpen en dat het niet is toegestaan om zelf kacheltjes neer te zetten. Wie dat toch doet en wordt betrapt, loopt het risico de kachel kwijt te raken. In de opvang is weinig vertrouwen in een spoedig herstel van de cv-ketel. Eerder duurde het ook al lang voordat er wasmachines kwamen en werden pas halverwege mei tijdelijke keukens opgeleverd.\n\nOp de vraag of er dan geen andere oplossing is voor de kwetsbare mensen in het hotel, omdat het komende week nat, koud, winderig en guur wordt met drie nachten op rij maar 4 graden boven nul, zegt de gemeente: „In de andere gedeelten werkt de verwarming wel. De mensen kunnen daar dan heen gaan. Geen ideale oplossing, maar het is daar in ieder geval warm.”",
    "McDonald's heropent eerste restaurants in Oekraïne": "Mart Hoogkamer vangt biertje (en drinkt hem op) bij zoveelste bierdouche",
    "Westen dringt aan op Duits leiderschap in omgang met oorlog in Oekraïne – maar het komt met horten en stoten": "Een inwoner van Berlijn draagt houtblokken naar zijn appartement. Duitsland kampt met een steeds nijpender gastekort en met hoge energieprijzen. Beeld Getty\n\nDe Duitse minister van Buitenlandse Zaken Annalena Baerbock was de nieuwste Duitse politicus die een tandje bijzette, in een interview met de Frankfurter Allgemeine deze maand. Een beslissing over de Leopard 2 main battle tank, een door Oekraïne vurig gewenst Duits wapensysteem dat de balans op het slagveld kan doen omslaan, moet door een internationale coalitie genomen worden. Maar, voegde zij toe: wat haar betreft komt die beslissing zo snel mogelijk. ‘De druk op de kanselier neemt toe’, kopte de ARD de dag erna op zijn website.\n\nEerder had de Duitse minister van Defensie Christine Lambrecht, overigens in navolging van SPD-voorzitter Lars Klingbeil deze zomer, al onomwonden het taboe beslecht waar Baerbock en Scholz nog omheen draaien: het was tijd dat Duitsland een militaire Führungsrolle in Europa ging spelen. Nauwelijks was ze uitgesproken, of elke Duitse opiniemaker leek woedend in de pen te klimmen.\n\nSinds het begin van de Oekraïne-oorlog worstelt Duitsland met de hoofdrol die het daarin onvermijdelijk moet spelen, als economische grootmacht, wapenfabrikant en importeur van Russisch gas voor west-Europa. Maar de laatste weken lijkt voortschrijdend inzicht zich voorzichtig meester te maken van de beleidsmakers in Berlijn, aangejaagd door Europese druk, Russische miscalculaties, en Duitse beleidsmakers van een minder terughoudende generatie.\n\nDe successen die Oekraïne op het slagveld heeft weten te behalen, deels dankzij westerse wapens, hebben verder bijgedragen aan ‘een opening in het denken van Duitse politici,’ zegt Rafael Loss van de European Council on Foreign Relations. ‘Sommige regeringsleden beginnen eerder uitgesloten zaken, zoals het leveren van tanks, opnieuw te overwegen.’\n\nTientallen miljarden\n\nMaar het Duitse gewetensonderzoek duurt de Oekraïners te lang en levert tot nu toe vooral kritiek op. Beloofde wapens kwamen volgens Oekraïne vaak te laat, te weinig, of met onvoldoende munitie. Andrij Melnyk, de Oekraïense ambassadeur in Berlijn die zich sinds het begin van de oorlog een kwelgeest van de Duitse politiek heeft getoond, met almaar luidere en cynischer oproepen om meer te doen, tweette na Lambrechts uitspraak dat Duitsland vooral een ‘leiderschapsrol in twijfelen en uitstellen’ speelt.\n\nMelnyk wordt binnenkort afgelost door een vermoedelijk constructievere collega. Want Oekraïne lijkt te beseffen: we hebben Duitsland in beweging gekregen, nu is het zaak te versnellen. Oekraïne, en de grote schare westerse landen die Duitsland maanden tot actie manen, hebben de wind in de zeilen gekregen door Russische misrekeningen. Bij elke nieuwe escalatie van de energie-oorlog lijkt Duitsland vastbeslotener te worden.\n\nDeze maand greep de Duitse regering opnieuw rigoureus in om de Duitse olie- en gasvoorziening veilig te stellen. Vorige week stelde Berlijn de Duitse dochter van het Russische staatsoliebedrijf Rosneft onder curatele, en verwierf daarmee de controle over drie grote raffinaderijen in (gedeeltelijk) Russisch eigendom op Duitse bodem. Donderdag meldde weekblad Der Spiegel dat Berlijn op het punt staat ook de Duitse dochter van het Russische staatsgasbedrijf Gazprom te nationaliseren.\n\nEerder deze week besloot de regering dat al te doen met de gasimporteur Uniper. Dit bedrijf staat al maanden op omvallen, doordat Rusland de kraan almaar verder dichtdraait en Uniper daardoor steeds meer gas moet inkopen op de peperdure dagmarkt. Met de overname van Uniper kwam de totale Duitse staatssteun voor de energiesector op een reusachtige 40 miljard euro te staan. Daags nadat Europese Commissie-voorzitter Ursula van der Leyen lidstaten had opgeroepen om burgers te helpen en de energiezekerheid te beschermen, is dit een sterk Duits staaltje gidslandvertoon.\n\nHard power\n\nDe discussie over Duits leiderschap lijkt bijna voorbij te gaan aan het feit dat Duitsland al een leider ís. Scholz’ voorganger Merkel werd meer dan eens door haar bewonderaars uitgeroepen tot leider van de vrije wereld. Bij de zware onderhandelingen tijdens de eurocrisis, na Duitslands ruimhartige ‘wir schaffen das’-vluchtelingenpolitiek, als tegenhanger van de ondemocratische Donald Trump. Het was het soort soft power waarbij Duitsland zich prettig voelt.\n\nMaar de Oekraïne-crisis stelt moeilijke vragen over het uitoefenen van hard power, en daar worden Duitse beleidsmakers nerveus van. Duitsland is ‘een land dat zo zwaar beschadigd is door een desastreuze ‘Führer’ dat het woord ‘leiderschap’ nooit meer op onschuldige wijze in het Duits vertaald kan worden’, schrijft de Duitse topdiplomaat Thomas Bagger in een essay uit 2019, over de Duitse worsteling met het uitoefenen van macht.\n\nHet Duitse debat over de Leopard 2-tank, dat vermoedelijk de komende weken verder oplaaien, is dan ook eigenlijk een discussie over de rol die Duitsland in Europa wil voeren, betoogt de Süddeutsche Zeitung deze week. De krant vraagt zich daarbij af wat het land aan moet met de roep om Duits leiderschap.\n\n‘Duits militair leiderschap op het continent waar eens de Wehrmacht en de SS hun misdaden pleegden, lijkt nu niet alleen voorstelbaar, maar zelfs gewenst. Maar elke keer als Polen of de Baltische Staten vragen om meer militaire betrokkenheid van Duitsland, dringt de vraag zich op: is dat een compliment aan een historisch gerehabiliteerd en democratisch Duitsland, of is de doorslaggevende factor vooral grenzeloze woede jegens Rusland?’",
    "Inzamelingsactie Voorthuizen voor vluchtelingen in Oekraïne": "Inzamelingsactie Voorthuizen voor vluchtelingen in Oekraïne\n\nma 26 sep, 09:05\n\nVOORTHUIZEN De Skwiracommissie van de Hervormde Gemeente in Voorthuizen wil begin oktober een derde hulptransport verzorgen naar het stadje Skwira in Oekraïne, op zo’n honderd kilometer ten zuidwesten van Kiev. Daarom is er deze week een inzamelingsactie.\n\n,,In Skwira worden op dit moment ruim tienduizend (!) vluchtelingen opgevangen uit het oosten van het land’’, licht de commissie toe. ,,In onze contacten met de mensen daar werd doorgegeven dat er op dit moment een groot tekort is aan onderstaande goederen. De winkels zijn leeg en de nood is hoog. Wat is er nodig? Zeep, rijst, shampoo, blikken voedsel, waspoeder, granen (macaroni/vermicelli en dergelijke), tandpasta/borstels, matrassen, maandverband, ondergoed, sokken, goede (kinder)schoenen, koffie, paracetamol, goede (kinder)kleding voor de winter, luiers, incontinentiemateriaal (liefst maten M en L).’’\n\nHulpgoederen brengen kan vanaf vandaag tot en met zaterdag 1 oktober dagelijks tussen 10.00 en 20.00 uur in het gebouw van de Oranjevereniging aan de Roelenengweg.\n\n,,We hopen dat heel Voorthuizen opnieuw mee wil helpen om de vrachtauto vol te krijgen’’, aldus de Skwiracommissie. ,,Uiteraard kunt u ook een gift overmaken voor dit doel. Wij besteden dit dan aan de goederen die nodig zijn. Uw bijdrage is welkom op bankrekening NL85 RABO 036.79.23.211 ten name van Hervormde Gemeente Voorthuizen. Graag onder vermelding: Transport Oekraïne september 2022. De commissie is voor vragen per mail bereikbaar via transport.skwira@gmail.com.",
    "Liveblog | Oekraïne: Rusland valt kerncentrale in zuid-Oekraïne aan": "Het is dag 207 van de oorlog in Oekraïne. In dit liveblog vind je alle laatste updates over het voortdurende conflict en alle gevolgen ervan.\n\nDit liveblog is gesloten, volg de jongste ontwikkelingen in ons liveblog van dinsdag 20 september\n\nGrote Turkse bank stopt met Russisch betaalsysteem Mir\n\n19:18 | Een van de grootste banken van Turkije is gestopt met het gebruik van het Russische betalingssysteem Mir dat populair is bij toeristen. Dat gebeurde onder druk van de Verenigde Staten die banken waarschuwden om geen nieuwe overeenkomsten aan te gaan of nieuwe contracten te sluiten met Mir.\n\nTurkiye Is Bankasi, een van de grootste particuliere kredietverstrekkers in Turkije, maakte bekend de transacties via het Mir-systeem op te schorten. Daarbij wezen ze naar een recente verklaring van het Amerikaanse ministerie van Financiën.\n\nRusland begon in 2015 zijn eigen binnenlandse betalingssysteem te ontwikkelen na een eerste reeks westerse sancties. Die werden ingesteld na de Russische annexatie van de Krim het jaar daarvoor. Het resulteerde in de oprichting van een kaartbetalingssysteem genaamd Mir. Maar deze kaarten worden niet overal ter wereld geaccepteerd. Het Mir-betalingssysteem is momenteel beschikbaar in een handvol landen, waaronder Belarus en Kazachstan.\n\nTurkije legde Russische instellingen geen sancties op in een reactie op de invasie van Rusland in Oekraïne. Vier andere Turkse banken verwerken Mir-betalingen. President Recep Tayyip Erdogan zei na een ontmoeting op 5 augustus met Vladimir Poetin uit Rusland dat het systeem het toerisme tussen beide landen vergemakkelijkt.\n\nDoor de toenadering zijn sommige westerse bondgenoten van Turkije bezorgd dat Ankara te innig met Moskou wordt en daarmee een voorbeeld stelt voor Turkse bedrijven. Het Amerikaanse ministerie van Financiën heeft Turkse bedrijven al gewaarschuwd dat zaken doen met aangewezen Russische entiteiten en personen tot sancties kan leiden.\n\nErdogan heeft sinds het begin van de Russische invasie in februari Turkije neergezet als bemiddelaar en later geholpen bij de onderhandelingen over een overeenkomst om de graantransporten vanuit de Oekraïense havens aan de Zwarte Zee te hervatten. Ondertussen helpt Turkije ook met de bewapening van Kiev. Erdogan heeft ook Poetin weer openlijk verdedigd tegen sancties en er bij landen op aangedrongen Rusland niet te onderschatten.\n\nDuitsland stuurt nog vier pantserhouwitsers naar Oekraïne\n\n18:59 | Oekraïne ontvangt nog eens vier pantserhouwitsers uit Duitsland. De Duitse defensieminister Christine Lambrecht zegt dat de houwitsers onmiddellijk geleverd worden om het Oekraïense leger te helpen in de strijd tegen Rusland.\n\nKiev heeft aangedrongen op de levering van meer van de mobiele wapensystemen en Duitsland zegt daaraan te willen voldoen. Eerder leverde Duitsland al tien houwitsers, in een gezamenlijk project met Nederland, dat acht van die wapenvoertuigen schonk. Volgens Lambrecht was dat een succes. 'De pantserhouwitsers die zijn geleverd door Duitsland en Nederland hebben zichzelf meer dan bewezen in de strijd.'\n\nDe gevechtsvoertuigen kunnen tot 40 kilometer ver schieten en spelen ook volgens het Oekraïense leger een belangrijke rol bij het huidige tegenoffensief. Duitsland levert ook munitie voor bij de houwitsers.\n\n'Rusland is bezig met het economisch stilleggen van Oekraïne'\n\n18:41 | De Russische president Poetin lijkt een nieuw en machtig wapen in handen te hebben in de strijd om de macht in Oekraïne: hij richt zijn pijlen nu letterlijk op Oekraïense kerncentrales. Vannacht was er een explosie bij de kerncentrale in Joezjno-Oekrajinsk, in het zuiden van Oekraïne.\n\nKremlin ontkent oorlogsmisdaden in Oekraïense regio Charkov\n\n11:55 | Het Kremlin ontkent dat Russische militairen zich in de Oekraïense regio Charkov schuldig hebben gemaakt aan oorlogsmisdaden. De beschuldigingen die Oekraïne heeft geuit na de vondst van massagraven, worden door een woordvoerder afgedaan als 'leugens'.\n\nBij de stad Izjoem, recent heroverd door Oekraïense militairen, zijn ongeveer 450 lichamen in massagraven gevonden. Volgens Oekraïne behoren de meeste lichamen toe aan burgers. Izjoem en andere delen van Charkov werden in de eerste weken van de oorlog ingenomen door het Russische leger.\n\nVolgens de Oekraïense president Volodimir Zelenski hebben onderzoekers bewijs van marteling gevonden. Bij sommige lichamen zouden de handen achter de rug zijn vastgebonden. Zelenski beschuldigt Rusland van oorlogsmisdaden, maar volgens het Kremlin klopt daar niks van. 'Het is een leugen en we zullen natuurlijk de waarheid in dit verhaal verdedigen', aldus een woordvoerder.\n\nVolgens de zegsman is er sprake van 'eenzelfde scenario als in Boetsja'. In deze plaats bij de Oekraïense hoofdstad Kiev werden eerder tientallen doden in burgerkleding gevonden, nadat Russische troepen het gebied hadden verlaten. Moskou ontkent dat er buitengerechtelijke executies hebben plaatsgevonden.\n\nRusland werkt aan gedeeltelijke mobilisatie\n\n10:55 | Er wordt gewerkt aan een gedeeltelijke mobilisatie in die regio's die aan Oekraïne grenzen, zegt Europa-verslaggever Geert Jan Hahn. De Oekraïense president Zelenski heeft intussen nieuwe aanvallen aangekondigd op de door Rusland bezette gebieden in Oekraïne. Volgens Hahn is er veel ruis in de berichtgeving, hijzelf denkt dat de aanval in de Donbas zal plaatsvinden.\n\nRusland en China gaan op defensiegebied meer samenwerken\n\n10:00 | Rusland en China gaan nauwer samenwerken op defensiegebied. De focus daarbij ligt onder meer op het houden van gezamenlijke legeroefeningen. De Veiligheidsraad in Rusland heeft dat gezegd, meldt het Russische persbureau Interfax.\n\nVolgens de verklaring van de raad komt er ook meer samenwerking op het gebied van patrouilles en worden de contacten versterkt. De verklaring werd gedeeld tegelijk met het bezoek van Veiligheidsraad-secretaris Nikolaj Patroesjev aan China.\n\nDe leiders van Rusland en China ontmoetten elkaar vorige week voor het eerst in lange tijd weer in persoon. Vladimir Poetin en Xi Jinping zagen elkaar op een regionale top in Oezbekistan. Bij hun vorige ontmoeting begin dit jaar, voordat de oorlog in Oekraïne uitbrak, spraken ze een partnerschap 'zonder limieten' af.\n\nOekraïne: Russische aanval op kerncentrale in zuiden van Oekraïne\n\n09:35 | Een kerncentrale in de Zuid-Oekraïense regio Mykolajiv is maandag op de vroege ochtend aangevallen door Russische troepen, maar daarbij hebben de reactoren geen schade opgelopen. Dat meldt het Oekraïense staatsenergiebedrijf Energoatom.\n\nDe drie reactoren doen het nog steeds, ondanks dat volgens Energoatom op 300 meter afstand een 'krachtige explosie' plaatsvond. Deze beschadigde wel omliggende gebouwen van de centrale. Er zijn geen slachtoffers gevallen. Energoatom heeft beelden gedeeld waarop een krater te zien zou zijn.\n\nRusland heeft nog niet op de beschuldigingen gereageerd. Mykolajiv is in de recente week meermaals het doelwit geweest van Russische raketaanvallen.\n\n'Rusland brengt heel de wereld in gevaar,' zegt de Oekraïense president Volodimir Zelenski via Telegram. 'De indringers wilden opnieuw schieten, maar ze waren vergeten wat een kerncentrale is.' Volgens Zelenski moet er een einde aan worden gemaakt 'voordat het te laat is'.\n\nDe kerncentrale van Zaporizja, ongeveer 250 kilometer verderop, werd eerder deze maand na herhaalde beschietingen uitgeschakeld. Oekraïne en Rusland gaven elkaar de schuld van de aanvallen.\n\nBritten: Russen verliezen steeds meer gevechtsvliegtuigen\n\n08:35 | De Russische strijdkrachten verloren in Oekraïne de afgelopen anderhalve week waarschijnlijk minstens vier gevechtsvliegtuigen. Dat meldt het Britse ministerie van Defensie, dat op basis van eigen inlichtingen updates geeft over het verloop van de oorlog in het Oost-Europese land.\n\nDe Britten vermoeden dat de Russische luchtmacht steeds grotere risico's neemt en mede daardoor meer toestellen verliest. Russische piloten proberen om grondtroepen te ondersteunen die worden geconfronteerd met oprukkende Oekraïners. Die voeren momenteel een tegenoffensief uit.\n\nHet ontbreekt de Russen volgens het Verenigd Koninkrijk aan een militair overwicht in het Oekraïense luchtruim. Dat zou een van de grootste zwakke plekken zijn van de Russische oorlogsinspanningen. De Britten schatten dat de Russische luchtmacht sinds het begin van de invasie zo'n 55 vliegtuigen heeft verloren.\n\nDe Russen gebruiken naast vliegtuigen ook drones, onbemande vliegtuigjes. Die zouden onder meer van Iran zijn gekocht. Een Oekraïense functionaris zegt dat al restanten zijn teruggevonden van de aanvalsdrone Shahed-136, bericht The New York Times. Bij de eerste aanval met zo'n drone zou Oekraïense artillerie zijn opgeblazen die was geleverd door de Verenigde Staten.\n\nOekraïense officieren zien de Iraanse toestellen als beangstigend effectief, schrijft de krant. Het gebruik van de 'kamikaze-drones' met explosieven zou voor de Russen een goed alternatief zijn voor aanvallen met artillerie, zegt een Oekraïense kolonel tegen The New York Times. 'Het is makkelijker om zo'n drone in te zetten dan het is om honderd artilleriegranaten af te vuren.'\n\nHoekstra: verloop oorlog Oekraïne staat of valt met eenheid\n\n06:00 | Minister Wopke Hoekstra van Buitenlandse Zaken vindt dat 'de eenheid en daadkracht' van Europa en Noord-Amerika een 'enorm effect' hebben gehad op het moreel en het feitelijk verloop van de oorlog in Oekraïne. 'Met eenheid staat of valt alles', zegt hij maandag in een interview met de Volkskrant.\n\nDe minister, die kort na zijn aantreden te maken kreeg met de oorlog op het Europese continent, spreekt in het interview met de krant onder meer zijn afschuw uit over de gevonden massagraven in gebieden waar Russen zich hebben teruggetrokken. Volgens Hoekstra leeft in Nederland het besef dat we Oekraïne moeten blijven steunen, ook uit strategisch belang.\n\nDe recente terreinwinst van Oekraïne noemt Hoekstra 'knap' maar hij stelt ook dat we er 'nog lang niet zijn'. Volgens de buitenlandminister moeten we ervan uitgaan dat deze oorlog 'nog een hele lange tijd duurt' omdat 'niemand de illusie heeft dat de Russen het zullen opgeven'.\n\nVoor Hoekstra is het 'glashelder' wat er op het spel staat, zegt hij tegen de krant. 'Reken maar dat alle dictators en potentiële dictators hier ook naar kijken als een lakmoesproef: kom je hiermee weg en kan dit type imperialisme toch door de beugel in de 21ste eeuw - of niet? Ons handelen werpt zijn schaduw dus ook vooruit.'\n\nZelenski: herovering Marioepol, Melitopol en Cherson volgend doel\n\n02:00 | De Oekraïense president Volodimir Zelenski heeft nieuwe aanvallen aangekondigd op door Russische troepen bezette gebieden in Oekraïne.Misschien lijkt het dat er na een reeks overwinningen stilte is geweest, maar het is geen stilte', zei hij zondag in zijn dagelijkse videotoespraak. Het is veeleer de voorbereiding op het volgende offensief, met als doel de herovering van Cherson, Marioepol en Melitopol, legde hij vervolgens uit.\n\nVolgens Zelenski zal Oekraïne zich niet langer alleen concentreren op de gebieden die het vóór de Russische invasie in februari controleerde. Ook gebieden van de door Rusland gesteunde separatisten in het oosten van het land en de steden op de Krim, die in 2014 door Rusland zijn geannexeerd, moeten worden heroverd. 'Omdat heel Oekraïne vrij moet zijn.' Melitopol, een van de steden die de Oekraïense troepen volgens Zelenski op het oog hebben, wordt ook wel de 'poort naar de Krim' genoemd.\n\nNa de invasie van Oekraïne op 24 februari heeft Rusland in het zuiden en oosten van het land veel gebied ingenomen. Moskou bezet nog steeds ongeveer 125.000 vierkante kilometer, ongeveer een vijfde van het grondgebied van Oekraïne, inclusief het Krim-schiereiland.",
    "Lubachs satirische filmpje over referenda Oekraïne al miljoenen keren bekeken": "\"Onze koning Willem IV is ook jullie koning\", claimt het filmpje. \"Want in 1816 trouwde Anna Paulowna, de dochter van tsaar Paul I, met Willem II, de voorouder van Willem IV.\" Hierna wordt de foto getoond van Willem-Alexander en Máxima die in 2014, tijdens de Winterspelen in Sotsji, een biertje dronken met president Poetin.\n\nWonen in Voorschoten\n\nOok voert Lubach in zijn filmpje als argument aan dat Maria, de dochter van Poetin, lange tijd in Voorschoten woonde. \"Want geloof me, daar woon je niet voor je lol, maar wel voor je echte moederland!\"\n\nHet succes van het satirische item valt ook op in het buitenland; Belgische media berichtten er al over.",
    "Oekraïne en Rusland wijzen naar elkaar, wie beschoot Donetsk?": "Volgens pro-Russische separatisten hebben beschietingen van het Oekraïense leger zeker zes levens geëist in Donetsk, waarbij zes anderen gewond zouden zijn geraakt. Dat meldt een lokale bestuurder. Het nieuws komt daags na de afkondiging van een gedeeltelijke mobilisatie in Rusland, en volgens Rusland-correspondent Joost Bosman mag het gezien worden als slecht nieuws voor Poetin.\n\n'En niet alleen voor Poetin, maar ook voor de Volksrepubliek Donetsk én voor Rusland natuurlijk', stelt hij, maar ongebruikelijk noemt hij het niet. 'Het is niet gek dat daar raketten neerkomen. Het is immers oorlog, en de afgelopen acht jaar waren er vaker beschietingen in de hoofdstad van de gelijknamige regio.'\n\nLees ook | Hoekstra: 'Poetin is dictator onder druk'\n\nMaar, over de betrouwbaarheid van de informatie valt te twisten, zo denkt Bosman. 'Het punt is dat beide kanten elkaar van daden beschuldigen. De beschietingen in Oekraïne worden door Oekraïners zelf gedaan, zo zeggen de Russen. En de Oekraïners ontkennen het stellig en zeggen daarop dat de Russen het zelf hebben gedaan. Dat zie je voortdurend in de bezette pseudo-republiekjes, waar Westerse journalisten ook niet kunnen komen. Lastig te verifiëren dus.'\n\nReferendum\n\nEen mogelijke verklaring van de beschietingen - specifieker de timing ervan - kan misschien gevonden worden in het feit dat Rusland vanaf morgen referenda houdt in bezette gebieden. Mogelijk wil Oekraïne onrust creëren. 'Als de Oekraïners het gedaan zouden hebben - wat ze ontkennen - zou het met bedoeling kunnen zijn om mensen binnen te houden, zodat ze niet kunnen stemmen.'\n\nVolgens Bosman bestaat de mogelijkheid namelijk in de republieken die al langer bestaan - Loegansk en Donetsk - dat daar enige animo te vinden is voor aansluiting bij Rusland. 'Daar zijn veelal de mensen achtergebleven die acht jaar geleden vóór onafhankelijkheid stemden. In recentelijk veroverde regio's, Zaporizja en Cherson, zal het sentiment niet zo hoog liggen. Daar zal bijna niemand willen gaan stemmen, en al helemaal niet voor aansluiting met Rusland.'",
    "Hulpactie voor Oekraïne": "Binnenkort vertrekt er een transport met de medische bedden uit de oude Cornelia in Zierikzee naar een ziekenhuis in Oekraïne. Een groep vrijwilligers wil van de gelegenheid gebruik maken om ook boodschappen meer te sturen en heeft daarvoor een actie opgezet.\n\nDenk aan houdbaar voedsel als meel, suiker, macaroni, aardappelpuree, blikken conserven en meer van dit soort houdbare producten. Maar ook dingen als zeep, shampoo, maandverband, luiers, incontinentiemateriaal en paracetamol. ‘’Daarom hebben we als vrijwilligers een hulpactie in de Jumbo in Nieuwerkerk opgezet op vrijdag 30 september. We staan die dag in de Jumbo met de vraag of iedere klant een boodschapje extra wil doen dat mee kan op transport. Dat hoeft niet veel te kosten, want we weten ook dat mensen hier soms de eindjes aan elkaar moeten knopen, maar daar is extra voedselhulp echt hard nodig,’’ zo laat de organisatie weten. De vrijwilligers staan in de supermarkt van 10.00-21.00 uur. Voor mensen die op zaterdag 1 oktober nog houdbare boodschappen willen inleveren,\n\ndat kan tussen 09.00 en 10.00 uur in verenigingsgebouw Salem aan de Molenstraat 16 in Nieuwerkerk. Dan kan er ook dames en kinder -winterkleding ingeleverd worden voor de groep Oekraïners die nu al in de oude Cornelia opgevangen wordt.",
    "Eenmaal per week leggen Oekraïne en Rusland wapens neer voor uitruil doden": "Het Bureau voor vermiste personen onder bijzondere omstandigheden\n\nKort na het begin van de Russische invasie werd dit team opgericht, uitgerust met een callcenter waar naasten van (mogelijk) vermisten naartoe kunnen bellen. Het precieze aantal vermisten is niet bekend: er zijn ruim 20.000 mensen als vermist opgegeven, maar onbekend is hoeveel van hen later weer gevonden zijn.\n\nHet team voert uitgebreide gesprekken met de naasten over de vermiste personen, omdat ieder detail van cruciaal belang kan zijn bij het identificeren van een verminkt lichaam. Tatoeages, littekens, een scheve tand: het hele lichaam wordt langsgelopen. Als een lichaam van een vermist persoon weer in Oekraïense handen is gekomen, wordt er dna afgenomen bij een familielid om de identificatie te versnellen.\n\nDe oorlog is ook een mediastrijd, dus het doorzoeken van Russische media en socialemediakanalen behoort ook tot de methoden om vermiste Oekraïners te achterhalen.",
    "Lachen om Lubachs 'referendum voor Russen' in Oekraïne": "Lachen om Lubachs 'referendum voor Russen' in Oekraïne\n\nSander van Hoorn werd bij opnames in Zaporizja gevraagd naar een filmpje van De Avondshow van Arjen Lubach, over een referendum waarbij Russen voor annexatie door Nederland kunnen kiezen. Deze Oekraïner had het gezien en kon er hartelijk om lachen.",
    "Rusland had het Z-symbool, Oekraïne heeft nu het Ï-symbool: wat betekent het?": "In steeds meer Oekraïense steden brengt de lokale bevolking het symbool Ï aan op openbare plekken. De letter lijkt het Oekraïense antwoord op het mysterieuze Z-symbool dat de Russen vaak gebruiken. Zeker is dat het een nationaal symbool van verzet is. Maar waar staat de letter eigenlijk voor?\n\nDe letter Ï (yi) is de tegenhanger van de letter i uit het Latijnse alfabet (dat in het Westen wordt gebruikt). De letter komt voor in het Oekraïense alfabet, maar niet in het Russische.\n\nHet Oekraïens en Russisch gebruiken allebei het cyrillische alfabet, maar verschillende versies. Zo komt de letter wel voor in de Oekraïense schrijfwijze van Oekraïne (Україна), maar niet in de Russische (Украина).\n\nOf de letter nog voor een specifiek woord of uitdrukking staat, is niet bekend. In uitgebreidere varianten lijkt het symbool op de drietand zoals die op de vlag van Oekraïne staat, maar dan op zijn kop: 'Ï'.\n\nDe drietand is het nationale symbool van Oekraïne. De drietand is het nationale symbool van Oekraïne. Foto: Getty Images\n\nDe letter duikt steeds vaker op als symbool van het Oekraïense burgerverzet in steden en dorpen die door de Russen worden bezet. De letter is al gezien in de steden Mariupol en Kherson en dorpen in de omgeving. Het symbool is ook waargenomen op het door Rusland ingenomen schiereiland de Krim. Het wordt meestal met krijt of verf op wegen, stoepen en gebouwen geschreven.\n\nHet stadsbestuur van Mariupol, dat sinds de Russische inname van de stad is verbannen, bevestigt het gebruik van de letter. Burgers worden opgeroepen om de letter op zoveel mogelijk plekken aan te brengen, zoals \"parken, pleinen, pilaren en hekken\". Het Amerikaanse journalistieke platform Politico meldt dat het symbool ook wordt gekalkt op huizen van Oekraïners die \"heulen met de vijand\".\n\nVolgens Petro Andriushchenko, adviseur van de burgemeester van Mariupol, proberen de Russische troepen de letter steeds weg te vegen of eroverheen te tekenen. Dat is vaak tevergeefs, omdat de letter op meer plekken verschijnt dan de Russische troepen in de gaten kunnen houden. \"De letter verschijnt overal, ook waar de Russen hem niet verwachten\", aldus Andriushchenko.\n\nOekraïens antwoord op Russische Z-symbool\n\nHet Ï-symbool kan worden gezien als het Oekraïense antwoord op het Russische Z-symbool. Dat is te vinden op Russische tanks en andere militaire voertuigen, maar ook op gebouwen. Ook dragen enkele Russische sporters het als pro-oorlogssymbool.\n\nHet is niet bekend wanneer het Z-symbool is ontstaan of wat het precies betekent. Mogelijk geldt het alleen als manier waarop Russische troepen elkaar kunnen herkennen in het chaotische oorlogsgebied. Het kan ook dienen als symbool om meer steun te verkrijgen voor de invasie.\n\nEen Russisch woord waarnaar de Z kan verwijzen, is Запад (spreek uit: zapad). Dat betekent \"het westen\", waar de troepen naartoe worden gestuurd. De letter Z bestaat overigens niet in het Russische cyrillische alfabet en is daarin vervangen door een soort teken dat op een drie lijkt.",
    "Mykhailo (17) is niet bang voor Poetin en keerde terug naar Kiev: ‘Geloof heilig in leger van Oekraïne’": "Toestroom internatio­na­le studenten piekt, maar waar gaan ze slapen?\n\nVoor het eerst in jaren heeft het aantal internationale studenten dat naar Nederland wil een piek bereikt. Ruim 16.000 mensen vroegen een verblijfsvergunning aan, 10 procent meer dan vorig jaar. Vandaag kregen ze die uitgereikt in Den Haag, maar nu komt voor sommigen de volgende hobbel: woonruimte.\n\n18:17"
}