{
    "Nederland behoort weer tot Europese innovatieleiders": "Nederland behoort weer tot Europese innovatieleiders\n\nMet een koopkrachtpakket en het dempen van de oplopende energierekening, ondersteunt het kabinet de economie op korte termijn. Tegelijkertijd vinden volop private en overheidsinvesteringen plaats in onderzoek en innovatie om ook op de lange termijn in Nederland voldoende banen en inkomsten te hebben. Bijvoorbeeld in kunstmatige intelligentie, quantum, fotonica en waterstof. De innovatiekracht van EU-landen wordt jaarlijks getoetst in het gezaghebbende European Innovation Scoreboard (EIS). In de vandaag verschenen lijst is Nederland 1 plaats gestegen (van 5 naar 4) en is nu aangemerkt als ‘Innovatieleider’.\n\nNederland behoort in het EIS 2022 samen met Zweden, Finland, Denemarken en België tot deze groep van innovatieleiders. Alle EU-landen krijgen een beoordeling op 32 indicatoren zoals investeringen in onderzoek en ontwikkeling, publiek-private samenwerking, innovatie binnen het MKB, digitalisering, octrooiaanvragen, kwaliteit van onderzoek en de mate van werkgelegenheid binnen innovatieve bedrijven en kennisinstellingen. De innovatieleiders zijn de landen die meer dan 25 procent boven het EU-gemiddelde scoren. Nederland scoort dit jaar 29 procent hierboven.\n\nMicky Adriaansens (Economische Zaken en Klimaat): “In economisch uitdagende tijden is het verstandig om óók te investeren in vernieuwende producten en diensten voor toekomstige banen en inkomsten. En dat doen Nederlandse ondernemers, dus dit resultaat is een mooie waardering voor hen en voor alle onderzoekers, wetenschappers en studenten die de basis leggen voor innovatie. Deze positie is niet vanzelfsprekend. Dus ook de overheid draagt in toenemende mate zelf, zoals via het Nationaal Groeifonds, bij aan kansrijke innovatie om onze economie op lange termijn succesvol te laten zijn.”\n\nMeer informatie over het European Innovation Scoreboard.",
    "Nederland wint weer, ondanks voetbal van soms ultieme onhandigheid": "Steven Bergwijn is dicht bij een tweede goal voor Oranje maar keeper Courtois (niet zichtbaar) zal redden. Beeld Guus Dubbelman / de Volkskrant\n\nDe derby der Lage Landen was vooral letterlijk een kwestie van laag niveau. Zonder de creatieve inbreng van Frenkie de Jong en Memphis Depay is Oranje opeens een elftal van betrekkelijk gewone stervelingen, al was daar opnieuw een zege, gepaard aan strijdlust, een betere tweede helft en een serie gemiste kansen in de slotfase.\n\nNederland - België. Heel gewoon voetbal deze keer. Doodgewoon. Maar ja, het Nederlands elftal plaatste zich voor de finale van de Nations League in juni, dankzij de 1-0, een krachtige kopbal van Virgil van Dijk na een hoekschop van Cody Gakpo. Zo bleef Oranje ook in de vijftiende wedstrijd sinds de rentree van Louis van Gaal ongeslagen. De bondscoach had het weer voorspeld: Nederland ging winnen, en dat was belangrijk in de laatste wedstrijd voor het WK. En het was knap ook, vanwege het ontbreken van zulke belangrijke pionnen.\n\nJe kunt als trainer, zelfs als je Van Gaal heet, de mooiste plannen bedenken en het beste systeem, de uitvoering is aan de voetballers. Zij zijn de artiesten. Of niet. En dan is creativiteit onontbeerlijk, pure klasse. Anders blijft een veredelde vorm van werklust over.\n\nDe Jong brengt als middenvelder lichtheid in het voetbal, voor zijn medespelers en ook voor de toeschouwers. Als hij dribbelt en drijft, breekt de lach door. Depay neemt trucs en doelpunten mee. Ze raakten geblesseerd, afgelopen donderdag tegen Polen. Van Gaal heeft ze min of meer een plaats in de WK-selectie toegezegd, als ze ook maar enigszins fit zijn, en dat is begrijpelijk.\n\nVan Dijk (midden) heeft Nederland op voorsprong gekopt. Gakpo en Klaassen feliciteren hem Beeld Getty Images\n\nIets beter\n\nOranje was door de bank genomen iets beter dan België, zeker na de 1-0. En het uitverkoren WK-spelsysteem werkte weer, zeker in verdedigend opzicht, want de defensie staat vast. Denzel Dumfries, Jurriën Timber, Virgil van Dijk, Nathan Aké en Daley Blind, waarbij de eerste en laatste eigenlijk bij het middenveld horen. Doelman was opnieuw de rustige en uitstekende Remko Pasveer, die met Jasper Cillessen mag strijden om de plek tussen de palen. Pasveer keept volstrekt ontspannen, alsof hij zijn entree in de ploeg op 38-jarige leeftijd beschouwt als een cadeautje dat alleen genot rechtvaardigt. Hoogtepunt was een duik naar de inzet van Amadou Onana, met zijn hand als een kolenschop rustig weggetikt. In de letterlijk laatste seconde keek hij nog een omhaal van Lukebakio tegen de paal.\n\nDe twee controlerende middenvelders waren Steven Berghuis en Marten de Roon, in plaats van de ook geblesseerde Teun Koopmeiners en De Jong. Berghuis leed een paar keer onhandig balverlies en verliet het veld met een rugblessure, ten gunste van de opnieuw goede Gakpo. De Roon is een nuttige dienaar van wie je soms helemaal niet in de gaten hebt dat hij meedoet. Davy Klaassen, de verbinding met de aanval, is zo’n zwoeger, tot het hoofd rood aanloopt. Steven Bergwijn was een schim in de aanval, tot een paar flitsen in de tweede helft.\n\nHet was al met al iets te vaak voetbal van ultieme onhandigheid, in vrijwel elk opzicht, of het nu om een schot van Vincent Janssen ging, die de bal met de rechtervoet even weg tikte voordat hij met links wilde uithalen, of van Dumfries, die met de borst wilde terugspelen doch Kevin de Bruyne over het hoofd zag, tot verbijstering van Van Dijk.\n\nVerkleedpartij\n\nNee, zeker voor rust leek het alsof in de Johan Cruijff Arena een elftal liep dat was verkleed als Nederlands elftal, in een onbestemd nieuw hansopje van de huissponsor waarvan de tint het midden houdt tussen geel en oranje, totaal afwijkend van het ouderwetse oranje op de tribunes. Het stadion was volgelopen voor deze vroege uitzwaaiwedstrijd voor het WK, dat over minder dan twee maanden begint.\n\nDe mensen zagen weinig kansen, weinig gevaar, weinig dat betoverde of aanleiding gaf tot een nagesprek in de auto waarvan de ruiten beslaan. Er was wat lawaai van de tribunes, vuurwerk uit een potje van de KNVB, plus een disk jockey tijdens de rust, de beroemde La Fuente, die dacht dat je de boxen moet opblazen om het volk aan zijn gerief te laten komen.\n\nNa dat muzikale geweld leefde het duel gaandeweg op. Veel wisselen en dan nog een doelpunt begroeten, door de sterke kopbal van de aanvoerder. Op 15 november vliegt Oranje naar Qatar, op 21 november is de eerste wedstrijd van het Nederlands elftal tegen Senegal, tijdens het WK dat om de mensenrechten van de arbeiders en meer op voorhand het meest besproken toernooi is in de geschiedenis van het voetbal. Nog maximaal zeven duels winnen, en Oranje is wereldkampioen.",
    "Nederland stevent af op volgende crisis: tekort aan drinkwater dreigt": "Vanwege de droogte, bevolkingsgroei en vervuiling lopen wij serieus het risico om over een aantal jaar met te weinig schoon drinkwater te zitten. Gezamenlijke waterbedrijven pleiten voor meer urgentie bij de landelijke en lokale politiek. Water moet sturend zijn bij nieuw beleid.\n\nVewin stelt dat alle drinkwaterbedrijven al voor 2030 meer productiecapaciteit nodig hebben; bij drie van de tien bedrijven per direct en bij de andere zeven in aanloop naar 2030, zo staat op de website. De drie zijn Dunea (Zuid-Holland), PWN (Noord-Holland) en Waterbedrijf Groningen. De knelpunten die kunnen ontstaan doen zich in eerste instantie voor bij grote nieuwe bedrijven of nieuwe woonwijken/huizen die niet aangesloten kunnen worden, legt een woordvoerster uit.\n\nAlternatieve bronnen\n\nEerder dit jaar gaven de drinkwaterbedrijven ook al aan zonder extra maatregelen niet te kunnen garanderen dat er op tijd goed drinkwater is voor de ruim 900.000 nieuwe woningen die het kabinet wil bouwen. De bedrijven willen onder meer dat er “meer werk wordt gemaakt van het tijdig aanwijzen, beschikbaar maken en beschermen van nieuwe (waaronder alternatieve) bronnen voor drinkwater”.\n\nDrinkwaterbedrijven moeten de ruimte krijgen die bronnen ook daadwerkelijk te benutten, zo stelt Vewin, en “daarnaast moet de kwaliteit van bestaande drinkwaterbronnen beter beschermd worden”. Ook pleiten de bedrijven voor meer ruimte als het gaat om vergunningverlening om water te winnen “en deze vergunningen ook daadwerkelijk en volledig te kunnen gebruiken en meer ruimte voor de financiering van investeringen in nieuwe productie-, zuiverings- en distributiecapaciteit”.\n\n‘Wc doorspoelen met drinkwater’\n\n“Ik verbaas mij dat wij nog steeds de wc doorspoelen met drinkwater”, zegt AD-hoofdredacteur Rennie Rijpma bij Goedemorgen Nederland op NPO 1. “Als je dat slimmer zou doen bespaar je enorm veel water.”\n\nHet zou betekenen dat ook de nodige toiletten in Nederland aangepast moeten worden en dat is ook een hels karwei. “Maar ik denk dat het uiteindelijk wel nodig is om niet dat dure drinkwater te gebruiken voor zaken waar het helemaal niet voor nodig is.”\n\nGRATIS: De WNL Nieuwsbrief! \"*\" geeft vereiste velden aan Vul hier je e-mailadres in * Phone Dit veld is bedoeld voor validatiedoeleinden en moet niet worden gewijzigd.\n\nLEES OOK: Zeewater als drinkwater ‘duurzaam alternatief’, zegt ondernemer: ‘Lokaler kan niet’\n\nDoor: Vick ten Wolde",
    "Nederland lijkt na corona eigen land herontdekt te hebben": "",
    "Seksuele Gezondheid in Nederland": "Het Centraal Bureau voor de Statistiek (CBS), Rutgers, Soa Aids Nederland, het RIVM en de GGD vinden seksuele gezondheid en relaties belangrijke onderwerpen. Daarom doen wij hier samen onderzoek naar.\n\n\n\nHet CBS nodigt een aantal mensen tussen 16 en 79 jaar uit om een vragenlijst in te vullen. In de vragenlijst kunnen deelnemers hun ervaringen met relaties en seksualiteit vrijwillig delen. Ook mensen met weinig of geen seksuele ervaring kunnen meedoen.\n\n\n\nRutgers, Soa Aids Nederland, het RIVM en de GGD verwerken de gegevens en publiceren de onderzoeksresultaten. De resultaten helpen bij het ontwikkelen van goede seksuele voorlichting en zorg in Nederland.\n\nNaar de vragenlijst\n\nHeeft u een uitnodiging gekregen om mee te doen aan dit onderzoek? U kunt met uw gebruikersnaam en wachtwoord direct deelnemen. Klik op: Seksuele Gezondheid in Nederland.\n\n\n\nWilt u eerst meer weten over dit onderzoek? Lees dan verder.\n\nWaarom dit onderzoek\n\nGoede informatie over relaties en seksualiteit is voor veel mensen belangrijk. Ook willen veel mensen goede hulp als zij problemen hebben op dit gebied. Met dit onderzoek leren we wat mensen nodig hebben voor een gezond liefdesleven. Zo verbeteren we de seksuele voorlichting en zorg in Nederland.\n\nDit onderzoek beantwoordt vragen als:\n\n- Hoe denken mensen over seksualiteit?\n\n- Welke redenen hebben mensen om wel of geen seks te hebben?\n\n- Hoeveel ervaring hebben mensen met seks en hoe tevreden zijn ze over hun seksleven?\n\n- Welke ongewenste seksuele ervaringen hebben mensen?\n\n- Waar zoeken mensen naar informatie over seks? En waar zouden ze graag meer informatie over willen?\n\nWaarom ben ik uitgekozen\n\nHet CBS heeft willekeurig een klein aantal mensen gekozen uit de Basisregistratie Personen (BRP). In de BRP staan de adressen en namen van alle inwoners in Nederland. De adressen van de personen die wij uitnodigen liggen verspreid over heel Nederland. Niet elke inwoner kan betrokken worden bij dit onderzoek. Uw deelname is daarom erg belangrijk: u vertegenwoordigt een groot aantal andere mensen in Nederland.\n\nUw gegevens zijn veilig\n\nHet CBS gaat zorgvuldig om met uw gegevens. Uw persoonsgegevens worden gescheiden van uw antwoorden. Hoe wij omgaan met uw gegevens kunt u lezen op de webpagina: Privacy.\n\nBeloning\n\nBij de eerste brief die u van het CBS ontvang, kreeg u een VVV-cadeaukaart ter waarde van € 5,00. Wilt u meer weten over het algemene beloningenbeleid van het CBS? klik op: Beloningen.\n\nMeer informatie en resultaten\n\nDe resultaten van dit onderzoek worden veel gebruikt. Voor voorlichting, preventie en zorg. Hieronder vindt u meer informatie en resultaten:\n\n• Onderzoek Seksuele-Gezondheid-in-Nederland-2017.pdf\n\n• Meer over het onderzoek Seks onder je 25e\n\n• Onderzoeksboek Seks onder je 25e\n\n• Het boekje: 103 vragen over jongeren en seks\n\n• Aanvullend onderzoek naar seksueel overdraagbare aandoeningen\n\nContact\n\nWilt u contact opnemen met het CBS? Klik op: CBS Contact Center.\n\nEen CBS-medewerker aan de deur of telefoon?\n\nHeeft u bezoek gekregen van een CBS medewerker, of bent u gebeld? Wilt u meer weten over hoe dat in zijn werk gaat? En vraagt u zich af welke maatregelen het CBS heeft genomen tegen het corona-virus? Klik dan op: Het CBS komt nooit zomaar bij u aan de deur.",
    "Criminologen waarschuwen voor ‘maffianisering’ van België en Nederland": "Een politieachtervolging na een gewapende overval op een waardetransport in Amsterdam Noord eindigde in november 2021 in een weiland in Broek in Waterland. Beeld Hollandse Hoogte / Novum RegioFoto\n\nAfgelopen weekend hield de Nederlandse politie op verzoek van de Belgische autoriteiten vier verdachten aan voor de verijdelde ontvoering van Belgische minister van Justitie Vincent Van Quickenborne. Bij zijn huis in Kortrijk was een auto met een zwartgeel kenteken aangetroffen, waarin flessen benzine, een automatisch geweer en spanbanden lagen. Maandag bleek dat de verdachten langer worden vastgehouden en werd er ook een verdacht pakket gevonden bij het huis van de minister.\n\nFijnaut is geschrokken van het nieuws. ‘Dit is de eerste keer dat ik zo’n concrete dreiging zie tegen zo’n hoge autoriteit’, zegt hij. ‘Voor ontvoering van een minister moeten we terug naar de tijd van het links-terrorisme in West-Europa, toen de Italiaanse Rode Brigades politicus Aldo Moro ontvoerden en vermoordden, en de Rote Armee Fraktion (RAF) procureur-generaal Siegfried Buback liquideerde en Hanns-Martin Schleyer, voorzitter van de Duitse werkgeversvereniging, werd ontvoerd en dood in een kofferbak werd gevonden.’\n\nJarenlang onderschat\n\nVolgens de criminoloog hebben de autoriteiten jarenlang onderschat hoe verweven de drugsproblematiek in België en Nederland is geraakt. ‘Dat komt doordat beide landen een grote belangrijke haven hebben. Nederlandse criminelen gaan naar België en omgekeerd, ze misbruiken de grens om de eigen politie en justitie te ontlopen.’\n\nAlleen al in Antwerpen komt jaarlijks voor tientallen miljarden aan harddrugs binnen, met alle gevolgen van dien. ‘Ik noem dat de maffianisering van België en Nederland. Gevestigde maffiastructuren, zoals in Italië, hebben we hier nog niet. Maar we zien wel dat kerntrekken van de maffia worden overgenomen, zoals geweld tegen de overheid, tot op het hoogste niveau.’\n\nVan Quickenborne zou zijn gebruikt als ruilmiddel om gevangenen vrij te laten, denkt Fijnaut. ‘Dat de verdachten Nederlanders zijn, hoeft niet te betekenen dat deze groepering Nederlanders vrij wilde krijgen. Door die verwevenheid kan het ook heel goed om Belgische criminelen gaan.’\n\nDe Tilburgse criminoloog Toine Spapens sluit zich daarbij aan. ‘Het meest voor de hand liggende scenario is dat criminelen een laatste strohalm zochten om gedetineerden te bevrijden. We weten het niet zeker, omdat er nog zo weinig bekend is. Maar ik kan me niet voorstellen dat zulke organisaties een minister ontvoeren voor losgeld. Want in principe verdienen ze genoeg met drugshandel.’\n\nDe arrestaties maken eens te meer duidelijk dat sommige groeperingen zich niet alleen schuldig maken aan criminaliteit maar ook aan terrorisme, zegt hij. ‘Vroeger probeerden ze zo veel mogelijk onder de radar te blijven en conflicten met de autoriteiten te vermijden. Nu schrikken ze kennelijk nergens meer voor terug.’\n\nGezamenlijk probleem\n\nDe hoogleraar deed onder andere onderzoek naar de verwevenheid van Nederlandse en Belgische drugscriminaliteit. ‘België heeft heel lang naar Nederland gewezen: alle problemen komen uit jullie land, los dat op en dan hebben wij ook geen drugsprobleem meer. Dat was te kort door de bocht. Ze beseffen steeds beter dat het een gezamenlijk probleem is.’\n\nSpapens pleit al jaren voor betere samenwerking tussen politie en justitie in beide landen. ‘Er is vooruitgang geboekt rond grote strafzaken. En de politie-eenheid Zeeland-West-Brabant reageert een stuk sneller op rechtshulpverzoeken vanuit België, als het gaat om drugs. Maar het is te veel incident-gestuurd.’\n\nOok in België is het nodige aan de hand, waarschuwt Fijnaut. ‘Ik volg de criminele ontwikkelingen in België al heel lang, ook in het Waalse, franstalige gebied. Het verschil met Nederland lijkt groot, omdat de Nederlandse media er veel over publiceren en België daar veel terughoudender mee zijn. Maar laat je niet bedriegen: dat verschil is in de praktijk veel kleiner dan de media suggereren.’",
    "Nederland organiseert internationale top over Artificial Intelligence": "Nederland organiseert internationale top over Artificial Intelligence\n\nMinister Hoekstra van Buitenlandse Zaken heeft tijdens de Algemene Vergadering van de Verenigde Naties in New York aangekondigd dat Nederland in februari 2023 een internationale summit organiseert over de verantwoorde toepassing van kunstmatige intelligentie (Artificial Intelligence) in het militaire domein. De bijeenkomst is bedoeld om gezamenlijk tot een agenda te komen, die uiteindelijk leidt tot internationale afspraken over hoe deze technologie op een verantwoordelijke manier binnen dit domein kan worden ontwikkeld en toegepast.\n\nArtificial Intelligence (AI) is essentieel voor een technologisch geavanceerde en toekomstbestendige krijgsmacht. Tegelijkertijd brengt het dilemma’s en risico’s met zich mee als de inzet van AI bijvoorbeeld leidt tot gebrek aan menselijke controle, potentiële escalatie van geweld of onduidelijkheid over verantwoordelijkheid.\n\nMinister Hoekstra: “De ontwikkeling van AI gaat erg snel, ook in het militaire domein. De opkomst van deze nieuwe technologie vormt 1 van de grootste toekomstige uitdagingen op het gebied van internationale veiligheid en wapenbeheersing. Als we nu geen verantwoordelijkheid nemen in de ontwikkeling, inzet en het gebruik van AI in het militaire domein, dan krijgen we daar later spijt van.”\n\nREAIM 2023\n\nDe internationale summit (Responsible AI in the military domain Summit – REAIM 2023) wordt in samenwerking met het ministerie van Defensie op 15 en 16 februari 2023 in het World Forum in Den Haag georganiseerd. Voor deze gelegenheid komen regeringsvertegenwoordigers, academici, bedrijfsleven, denktanks en het maatschappelijk middenveld uit de hele wereld bij elkaar.\n\nOnline talkshow\n\nOm zoveel mogelijk mensen uit die doelgroepen de mogelijkheid te geven om deel te nemen, is de bijeenkomst deels ook online te volgen. Op woensdag 21 september om 16.00 uur (CEST) wordt als aftrap een online talkshow verzorgd vanuit het hoofkantoor van de Verenigde Naties in New York. Naast Minister Hoekstra zal de United Nations Under-Secretary-General of Disarmament Affairs mrs. Izumi Nakamitsu hieraan deelnemen.",
    "Geen landelijk watertekort meer in Nederland": "Geen landelijk watertekort meer in Nederland\n\nDe droogte neemt af. Hoewel er regionaal nog grote verschillen zijn, is er landelijk geen sprake meer van een grotere vraag dan aanbod van zoet water. Daarom wordt nu overgegaan van het niveau ‘feitelijk watertekort’ (niveau 2) naar ‘dreigend watertekort’ (niveau 1).\n\nDoor de regen van de afgelopen weken is het neerslagtekort afgenomen tot een niveau onder de 5% droogste jaren. Het KNMI verwacht dat het tekort de komende weken verder zal afnemen.\n\nHet Managementteam Watertekorten (MTW) komt door het afschalen naar niveau 1 niet meer bij elkaar. Dat schrijft minister Harbers (Infrastructuur en Waterstaat) vandaag aan de Tweede Kamer.\n\nSamen tegen de droogte\n\nDe waterschappen en Rijkswaterstaat hebben de afgelopen maanden van noord tot zuid en oost tot west veel maatregelen genomen om de wateraanvoer te verbeteren, om meer water vast te houden en om schade te voorkomen. De organisatie van de waterverdeling is een samenwerking tussen Rijkswaterstaat, waterschappen, drinkwaterbedrijven, provincies en betrokken ministeries (Landbouw, Natuur en Voedselkwaliteit, Economische Zaken en Klimaat en Infrastructuur en Waterstaat).\n\nEnkele maatregelen zijn afgebouwd. Deze week worden weer nieuwe maatregelen opgeheven. Daarbij gaat het onder meer om het afbouwen van schutbeperkingen voor de scheepvaart en om het ontmantelen van tijdelijke pompinstallaties die nodig waren om extra water aan te voeren.\n\nNu de droogte afneemt, zullen alle betrokken partners de droogtecrisis evalueren. De wens is om het eindrapport ruim vóór 1 april 2023 gereed te hebben, omdat dan het droogteseizoen weer start.\n\nDroogte nog niet voorbij\n\nOp een aantal plaatsen is nog steeds sprake van lage rivierafvoeren, lage grondwaterstanden en problemen met de waterkwaliteit en verzilting. Dit betekent dat de hinder voor scheepvaart nog niet voorbij is, want enkele schutbeperkingen blijven regionaal van kracht. Bijvoorbeeld in het zuiden op de Maas en bij de sluizen in IJmuiden. Hoewel de watervraag van de landbouw daalt (doordat het groeiseizoen ten einde komt), ervaart ook deze sector regionaal nog hinder. Bijvoorbeeld door regionale sproeiverboden in het zuiden en oosten.\n\nVoor herstel van de natuur is een langere periode van neerslag nodig. De lage grondwaterstanden worden slechts langzaam aangevuld, dus zijn de problemen met de uitgedroogde natuur nog niet voorbij – zeker niet in de hogere delen van ons land. Daarnaast blijft verziltingsbestrijding een groot aandachtspunt, met name in het Noordzeekanaal, het IJsselmeer en in de regionale systemen van met name West-Nederland.\n\nDe Landelijk Coördinatiecommissie Waterverdeling (LCW) blijft daarom ook actief om de situatie en de nog nodige maatregelen voor de waterverdeling te monitoren.\n\nBekijk de laatste droogtemonitor.",
    "Privacyinstellingen op VI.nl": "Voetbal International\n\nHeb je Adblockers aan staan of gebruik je een private browser?\n\nWelkom bij Voetbal International!\n\nVoordat je verder gaat hebben wij je cookievoorkeuren nodig.\n\nHet menu waarop je deze kunt instellen kan niet worden geladen, wellicht doordat je een Adblocker of private prowser gebruikt.\n\nSwitch naar een reguliere browser of schakel de Adblocker uit om je voorkeuren aan te geven, waarna je toegang tot de site verkrijgt.\n\nVeel leesplezier!\n\n\n\nVervers",
    "PBL: leefomgevingskwaliteit Nederland blijft structureel onder druk staan": "Meer samenhang in beleid nodig\n\n“De Nationale Omgevingsvisie – NOVI – heeft onder meer tot doel om de nationale vraagstukken in samenhang aan te pakken”, aldus Rienk Kuiper, projectleider van de Monitor NOVI bij het PBL. “De huidige NOVI komt nog onvoldoende tegemoet aan deze behoefte aan samenhangend beleid. Veel doelen uit het sectorbeleid, zoals doelen voor verstedelijking, natuur of landbouw, zijn te weinig met elkaar verbonden. De Monitor NOVI laat zien tot welke opgaven dat leidt. De publicatie is daarmee nuttige input voor de door het kabinet aangekondigde aanscherping van de Nationale Omgevingsvisie.”\n\nDe huidige stikstofcrisis is exemplarisch voor de problemen waar Nederland voor staat: het gaat niet om een geïsoleerd probleem van tekortschietende milieukwaliteit in één onderdeel. De landbouw staat onder druk, bereikbaarheids- en woningbouwprojecten vallen ook stil. Ook andere milieuproblemen zoals verdroging van natuurgebieden stellen grenzen aan ruimtelijke ontwikkelingen. Veel hangt dus met elkaar samen. Een systemische aanpak is daarom nodig, aldus het PBL. Maar nu over naar de opgaven en doelen van de huidige NOVI van 2020 en de bevindingen van deze monitor; hoe is het gesteld met de Nederlandse leefomgeving? De Monitor NOVI levert een groot aantal indicatoren op in relatie tot de vele sectorale doelen die in de NOVI zijn opgenomen. We lichten er een paar elementen uit.",
    "Samenvatting: Nederland - België (1-0)": "Voor de laatste repetitie richting het WK stond voor de tweede keer dit jaar de derby der lage landen op het programma. In Amsterdam ging het om groepswinst in de Nations League. Zo enerverend als de 4-1 eerder dit jaar, zo tam was deze editie tot aan de slotfase van het duel. Check hier de samenvatting van de 1-0 overwinning waardoor Oranje in juni opnieuw de finales van de Nations League zal spelen.",
    "Nieuws: De economie van Nederland groeit met 2,6 % in tweede kwartaal 2022": "Bron: CBS\n\n26-09-2022\n\nVolgens de tweede berekening van het Centraal Bureau voor de Statistiek (CBS) is het bruto binnenlands product (bbp) in het tweede kwartaal van 2022 met 2,6 % gestegen ten opzichte van het eerste kwartaal van 2022. Bij de eerste berekening, die is gepubliceerd op 17 augustus 2022, kwam de groei ook uit op 2,6 %. De tweede berekening van het bbp wordt ongeveer 85 dagen na afloop van het kwartaal gepubliceerd.\n\n\n\n\n\n\n\n(Bron CBS - 2022)\n\n\n\nBruto binnenlandse product (volume), seizoengecorrigeerd tussen 2015-2022\n\nDe tweede berekening wordt 85 dagen na afloop van het kwartaal gemaakt. De eerste berekening, ongeveer 45 dagen na afloop van een kwartaal, is op basis van de dan beschikbare informatie. Na deze eerste berekening komt voortdurend meer informatie beschikbaar over de Nederlandse economie, zoals van de bouw, de zakelijke dienstverlening, de horeca, de overheid, de zorg en de financiële instellingen die vervolgens wordt verwerkt in nieuwe berekeningen. De absolute bijstelling van de tweede berekening ten opzichte van de eerste berekening was de afgelopen vijf jaar (2017-2021) gemiddeld 0,09 % punt. De twee uitersten bedroegen -0,3 en 0,7 % punt, allebei in 2021.Bij elke nieuwe berekening van het bbp bepaalt het CBS ook opnieuw de seizoengecorrigeerde reeks van de eerder gepubliceerde kwartalen. Dit heeft geleid tot een bijstelling van de bbp-groei in het eerste kwartaal van 2022 van 0,5 naar 0,4 %.Ten opzichte van een jaar eerder groeide de economie in het tweede kwartaal met 5,1 %. Volgens de eerste berekening was dat 5,3 %. De neerwaartse bijstelling wordt veroorzaakt door nieuwe cijfers over de financiële instellingen, de uitzend- en reisbranche, onroerend goed en de horeca. Het totaalbeeld is niet veranderd. Vooral de consumptie door huishoudens, het handelssaldo en de investeringen droegen bij aan deze groei.Volgens de tweede berekening steeg het aantal banen van werknemers en zelfstandigen in het tweede kwartaal met 85.000 ten opzichte van het eerste kwartaal van 2022. De eerste berekening kwam uit op een toename van 94.000 banen. Ten opzichte van het tweede kwartaal van 2021 waren er in het tweede kwartaal van 2022 volgens de tweede berekening 474.000 banen van werknemers en zelfstandigen meer. Dat was bij de eerste berekening 484.000. De banencijfers zijn bijgesteld op basis van aangevulde broninformatie.",
    "Consortium Future Network Services wil grotere rol voor Nederland rond 6G": "Het ministerie van Economische zaken en Klimaat (EZK) en de Topsector ICT steunen het Groeifondsvoorstel van TNO en partners voor het realiseren van het Future Networks Services (FNS) programma. Het Groeifondsvoorstel wordt ingediend in de derde aanvraagronde van het Nationaal Groeifonds, die begin 2023 sluit. Bedrijven en kennisinstellingen uit de sector worden opgeroepen om zich zo spoedig mogelijk aan te sluiten bij het voorstel. Tientallen telecombedrijven, technische universiteiten en kennisinstellingen hebben zich inmiddels aangesloten zo meldt TNO.\n\nFuture Network Services\n\nDigitale infrastructuur is van vitaal belang voor Nederland. Het is daarom noodzakelijk dat toekomstige communicatienetwerken nog sneller, betrouwbaar, beschikbaar en veilig zijn. Om dat te realiseren is verregaande samenwerking nodig tussen publieke en private partijen, gericht op onderzoek en ontwikkeling van de volgende generatie communicatienetwerken, met name 6G.\n\n6G biedt kansen voor Nederland\n\nMobiele netwerken zijn een motor achter de snelle digitalisering van onze samenleving en dragen bij aan de groei van ons verdienvermogen. Hoewel de uitrol van 5G in Nederland nog volop gaande is, zijn de ontwikkelingen op het gebied van 6G (de volgende generatie mobiel die in 2030 op de markt komt) inmiddels in volle gang.\n\n6G gaat een aantal nieuwe mogelijkheden bieden ten opzichte van 5G. Naast grotere capaciteit en snelheid staan duurzaamheid en betrouwbaarheid centraal. Verder zal 6G met sensoriek ook bijdragen aan slimme mobiliteit.\n\nDe potentie van 6G kan echter alleen tot wasdom komen door innovatieve netwerktechnologie en ‘slimme’ semiconductors (halfgeleiders) in combinatie met fotonica (data uitwisseling via optische signalen). Deze innovaties zijn niet alleen nodig voor betere netwerkprestaties en tal van nieuwe toepassingsmogelijkheden, maar spelen ook een essentiële rol in het praktisch realiseren van digitale soevereiniteit.\n\nGezien de hoogwaardige kennis en industriële ervaring op het gebied van netwerk innovatie, semiconductors en mobiele toepassingen, zijn er legio mogelijkheden voor Nederland om de kansen voor de totstandkoming en benutting van 6G te verzilveren.\n\nConsortium programma\n\nHet voorstel omvat vier programmalijnen in de periode 2023-2028:\n\nIntelligente componenten: Ontwikkeling van nieuwe generatie intelligente componenten en semiconductors voor 6G antenne technologie en optische draadloze systemen.\n\nIntelligente netwerken: Ontwikkeling van software en algoritmen voor het intelligent orkestreren van programmeerbare 6G netwerken.\n\nToonaangevende toepassingen: Inzet van nieuwe mobiele netwerktechnologie in toonaangevende toepassingen in o.a. smart grids (energiesector), autonome voertuigen (weg- en spoorvervoer), industriële robots (productie en logistiek). Gedurende het project zullen er meer toepassingsdomeinen onderzocht worden.\n\nVersterking ecosysteem: Versterking van het innovatie ecosysteem door middel van nationale testbed infrastructuur, internationale samenwerking, het stimuleren van start-ups en scale-ups en het ontwikkelen van talent via een specifieke Human Capital agenda.\n\nBeoogde impact van het programma\n\nMet het programma worden de volgende doelstellingen nagestreefd:\n\nNederlandse internationale toppositie in ontwikkeling, intellectueel eigendom en productie van intelligente 6G antenne technologie en optische componenten.\n\nEen prominente rol voor Nederland in nieuwe algoritmen, methodieken en softwaremodules waarmee intelligente 6G netwerken worden georkestreerd.\n\n6G is zodanig ontworpen en internationaal gestandaardiseerd dat de volgende generatie netwerken voldoet aan maatschappelijke eisen aangaande betrouwbaarheid, slimme mobiliteit, digitale soevereiniteit en duurzaamheid.\n\nGrote bedrijven en MKB zijn voorgesorteerd om te profiteren van de nieuwe mogelijkheden van 6G netwerken, en start-ups en scale-ups zorgen voor nieuwe economische activiteit.\n\nMet deze doelen draagt Nederland ook bij aan het Europese 6G programma en de Europese 6G toeleverketen, via de deelname van FNS-partners in het Europese Smart Networks and Services (SNS) programma. Omgekeerd zorgt de Europese schaal en de inbreng van de FNS-innovaties in wereldwijde 3GPP standaardisatie voor het beoogde verdienvermogen en de impact via toepassingen.\n\nDeelnemers en bijdrage\n\nTNO leidt het FNS groeifondsinitiatief en is trekker van de programmalijn “toonaangevende toepassingen”. Het kernteam bestaat verder uit: TU/e (trekker “intelligente componenten”) en TU Delft (trekker “intelligente netwerken” en trekker “versterking ecosysteem”). Het ministerie van EZK is betrokken vanwege de publieke waarden en raakvlakken met overheidsbeleid. Het werk zal zich concentreren in de netwerktechnologie-hubs rond Eindhoven, Delft-Den Haag en Groningen.\n\nOngeveer 30 grote en kleine partijen hebben zich inmiddels aangesloten en dragen bij aan de verdere uitwerking van investeringsvoorstellen in specifieke technologie-, toepassing- of ecosysteemontwikkeling.\n\nGrote partijen zijn o.a. NXP en Ampleon (semiconductor oplossingen 6G), SURF (testbed infrastructuur), Ericsson en Nokia en Cisco (intelligente componenten en netwerken), KPN en T-Mobile (netwerken en toepassingen), TenneT TSO en Alliander (smart grid toepassing) en Vialis (draadloze detectie). Kleinere partijen zijn o.a. LioniX International, Aircision en MCS.\n\nVervolg\n\nDe komende maanden zal het groeifondsvoorstel in samenspraak met het ministerie van EZK, de topsector ICT en de deelnemende partijen verder uitgewerkt worden, waarna het in januari 2023 ingediend wordt bij het Nationaal Groeifonds.\n\nTussen februari en juni 2023 worden de voorstellen beoordeeld door de adviescommissie, die eind juni een advies zal uitbrengen op basis waarvan het kabinet een beslissing zal nemen.\n\nDe verwachting is dat het definitieve besluit met betrekking tot toekenning van de groeifondsaanvragen begin Q3 2023 bekend zal worden gemaakt.\n\nNeem voor meer informatie over het Future Network Services Groeifondsvoorstel contact op met programmamanager Paul Wijngaard",
    "Alles over de Final Four: Oranje speelt in elk geval niet in Amsterdam of Eindhoven": "Het Nederlands elftal heeft zich na de zege op België , net als in het seizoen 2018/2019, geplaatst voor de Final Four van de Nations League. Dit is alles wat je moet weten over het minitoernooi.\n\nLocatie\n\nOmdat Oranje zich plaatste voor de Final Four is het nu ook duidelijk dat Nederland het gastland wordt van het minitoernooi. Naast Nederland waren namelijk België, Polen en Wales de andere drie kandidaten voor de organisatie. De winnaar van de poule mocht de organisatie op zich nemen. Dat wordt dus Nederland. Formeel moet de Europese voetbalbond UEFA de organisatie nog toewijzen aan Nederland. Dat gebeurt in januari. De KNVB rekent er echter op dat het de organisatie krijgt.\n\nDe beoogde speelsteden zijn Rotterdam (de Kuip) en Enschede (Grolsch Veste). De Johan Cruijff Arena in Amsterdam en het Philips-stadion van PSV in Eindhoven zijn vanwege andere evenementen niet beschikbaar in juni 2023.\n\n| Column Willem van Hanegem\n\nNa de week van de Nations League, keeperstesten en uitspraken van Louis van Gaal had Willem van Hanegem weer volop stof voor zijn wekelijkse column. ‘Geloof me, het is allemaal maar interessantdoenerij.’\n\nDeelnemende landen\n\nNaast Nederland heeft ook Kroatië zich geplaatst. Dat land werd eerste in een poule met verder ook Frankrijk, Denemarken en Oostenrijk. Vanavond en morgen wordt bekend welke landen uit groep 2 en 3 naar de Final Four komen.\n\n\n\nIn Groep 2 gaat Portugal aan de leiding met tien punten. Spanje volgt met acht punten en kan dus ook nog groepswinnaar worden. Portugal speelt morgen de laatste groepswedstrijd thuis tegen Spanje. In Groep 3 gaat Hongarije (tien punten) verrassend aan de leiding in een poule met Italië (acht punten), Duitsland (zes punten) en Engeland (één punt). Vanavond speelt Hongarije nog thuis tegen Italië.\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen.\n\nDatum\n\nDe halve finales van de Final Four vinden plaats op woensdag 14 juni en donderdag 15 juni, de finale volgt op zondag 18 juni.\n\nEerdere edities\n\nHet is de derde keer dat de Nations League wordt gehouden. Nederland plaatste zich bij de eerste editie ook al voor de Final Four. Toen won Nederland van Engeland in de halve finale, waarna in de finale Portugal wachtte. Door een goal van Gonçalo Guedes won Portugal, dat in de halve eindstrijd had afgerekend met Zwitserland, met 1-0.\n\n\n\nBij de vorige editie plaatste Nederland zich niet. Toen behaalden Frankrijk, Spanje, België en Italië de Final Four. Frankrijk won destijds in de finale met 2-1 van Spanje.\n\nBekijk hier al onze video's over het WK:",
    "Een sprankje hoop dat Nederland nog niet definitief aan de dierenstront ten onder hoeft te gaan": "Wie na omzwervingen in het buitenland de behoefte voelde om opnieuw te aarden in Nederland, kon zaterdag twee uur onafgebroken bij de NPO terecht. Er wordt op primetime heel wat gewroet in de klei, op insecten en waterdiertjes gejaagd, naar varkens en dassen geloerd. Ook de omgang van homo sapiens met dit polderland krijgt volop aandacht.\n\nWat het betekent, al die programma’s – Onze boerderij: en nu zelf, Vroege vogels en Langs de kust – met oog voor de Hollandse Heimat? Geen idee, behalve dat ze alle drie een sprankje hoop bieden dat Nederland nog niet definitief aan de dierenstront ten onder hoeft te gaan.\n\nYvon Jaspers (links) in Onze boerderij: en nu zelf. Beeld KRONCRV\n\nBoer zoekt vrouw-icoon Yvon Jaspers, tevens voormalig boegbeeld van de veevoergrootindustrieel ForFarmers, probeert in Onze boerderij op een lapje grond met drie varkens, kuikens in de dop (volgende week komen ze uit) en onbespoten groentekweek het verloren paradijs van de biologische kleinschaligheid te heroveren.\n\nNadat ze twee decennia heeft gegeten van de boom der kennis van de bio-industrie, verwondert zij zich met kinderlijk aandoend enthousiasme over de natuurwonderen op haar perceel. Meewarig gadegeslagen en geadviseerd door traditionele boeren die monocultuur en eindeloze hectares als hun realiteit kennen, zwoegt Jaspers door de klei, poot aardappelen (steevast ‘piepers’ genoemd), praat tegen de varkens – alles in de overtreffende trap: héle mooie rijtjes, práchtige plantjes, kéíharde grond, kei-netjes, kei-zwaar. Het kleutertjeluistertoontje moet de kijker verleiden Jaspers te volgen op haar queeste, maar ik voel me in haar gespeeld naïeve universum niet thuis.\n\nHoe kalm is dan de toon van Vroege vogels-presentator Menno Bentveld, die op de glooiingen van de Limburgse Brunssummerheide opgetogen sporen van muizen ontwaarde? Een notie die de begeleidende boswachter wreed negeerde. Glimlachend zag Bentveld een das kuieren: zeldzaam, en toch ontnuchterend gewoon. Waar de mijnbouw ooit zand en bruinkool dumpte, floreert nu de natuur: zonnedauw, hagedis, sprinkhaan, zeldzame flora. Geiten en schapen bewaren al grazend het natuurlijk evenwicht. De grazers moeten op hun beurt weer door de mens worden beschermd tegen het woekerende, giftige vingerhoedskruid. Vrijwilligers verwijderen dat handmatig: een domper voor wie hoopte dat de kwetsbare natuur het eens op eigen kracht af zou kunnen.\n\nHuub Stapel rondde zijn vijfdelige reportageserie Langs de kust af in Groningen. De titel verraadt de inhoud: hij volgde de kustlijn, vissend naar verhalen die zich ontrollen bij eb en vloed en achter de dijken. Geen verrassende televisie, over het Groninger graan, de oesters van het wad – de melancholieke zang van Ede Staal ontbrak niet. Stapel bevrijdde met onderkoelde humor het programma van een overdosis Van gewest tot gewest. Varend op een speedboot over de Eems legde een manager op reclamekoers uit dat de havens alle zijn vernoemd naar koninginnen: Emma, Wilhelmina, Juliana, Beatrix. Stapel: ‘Wát een verwennerij!’\n\nDe manager noemde de Eemshaven met zijn windmolenindustrie ‘het stopcontact van Nederland’. Regiopromotie van het zuiverste water: ik was weer geaard.",
    "Beantwoording Kamervragen over de hoge gasprijs in Nederland in vergelijking tot de rest van de Europese Unie": "Minister Jetten (Klimaat en Energie) beantwoordt vragen over de hoge gasprijs in Nederland in vergelijking tot de rest van de Europese Unie. De vragen zijn gesteld door het Kamerlid Van Haga (Groep Van Haga).",
    "VVD wil formelere rol voor DIVD in digitaal beschermen van Nederland": "De VVD wil dat het Dutch Institute for Vulnerability Disclosure (DIVD) een grotere, formelere rol krijgt in het digitaal beschermen van Nederland door het scannen van netwerken. De partij heeft daarvoor vandaag een motie ingediend. Minister Yesilgöz van Justitie en Veiligheid ziet dit niet meteen zitten. Het DIVD bestaat uit beveiligingsonderzoekers die op internet naar kwetsbare systemen scannen zodat betrokken organisaties vervolgens kunnen worden gewaarschuwd. Daarnaast doet het beveiligingsonderzoek.\n\nVolgens VVD-Kamerlid Rajkowski kunnen met het scannen op kwetsbaarheden bij aanbieders veel cyberaanvallen tijdig worden voorkomen. Aangezien het DIVD dit met allerlei beveiligingslekken doet zou de organisatie mogelijk een grotere, formelere rol moeten krijgen in het digitaal beschermen van Nederland in samenwerking met het Nationaal Cyber Security Centrum (NCSC) en het Digital Trust Center (DTC), aldus Rajkowski.\n\nHet VVD-Kamerlid vindt dat het oppakken en doorspelen van de informatie over dreigingen die het DIVD ontdekt een structurelere vorm moet krijgen. \"Voor deze groep hackers is het namelijk ook niet altijd duidelijk. Als ze informatie aan de rijksoverheid geven, komt die niet altijd bij die bedrijven terecht. En wie gaat die bedrijven dan helpen om verder door te groeien met die informatie? Ik merk dat de schoen daar nog wringt. Wij zijn er in die zin voor dat het een formelere organisatie wordt. Het moet geen rijksoverheidsorganisatie worden, maar wat zij doen mag nog wel iets meer richting en serieusheid krijgen\", liet ze vandaag weten tijdens een debat voor de vaste commissie voor Digitale Zaken.\n\nRajkowski diende hiertoe een motie in. \"Constaterende dat het Dutch Institute for Vulnerability Disclosure op grotendeels vrijwillige basis het internet proactief scant op kwetsbaarheden en deze meldt bij relevante aanbieders; verzoekt de regering te onderzoeken op welke wijze het Dutch Institute for Vulnerability Disclosure een grotere, formele rol kan gaan spelen in het digitaal veilig houden van Nederland in samenwerking met het NCSC en het DTC.\"\n\nTijdens het debat stelde minister Yesilgöz dat het DIVD op dit moment, in beginsel, door te scannen kan binnendringen in een geautomatiseerd netwerk zonder dat daartegen een strafrechtelijk onderzoek wordt ingesteld. \"Het moet zich dan wel houden aan de richtlijn van het Openbaar Ministerie met betrekking tot Coordinated Vulnerability Disclosure\", voegde de minister toe.\n\n\"Rijksoverheidsorganisaties moeten een wettelijke grondslag hebben of toestemming krijgen van de betrokken organisatie om binnen te mogen treden in geautomatiseerde netwerken, anders is er sprake van strafbaar handelen. Dat is dus best wel een verschil. Een formele rol voor deze organisatie, het DIVD, of een samenvoeging met het Nationaal Cyber Security Centrum zorgt niet voor meer mogelijkheden voor het scannen op kwetsbaarheden\", ging Yesilgöz verder.\n\nZe merkte op dat het scannen van netwerken vanuit de overheid alleen maar kan op basis van een wettelijke grondslag. Voor die reden wil de minister dat niet bij elkaar voegen. \"Maar zoals gezegd levert het DIVD wel regelmatig informatie over mogelijk kwetsbare, geïnfecteerde en, natuurlijk, gehackte systemen aan het NCSC. Het NCSC informeert vervolgens organisaties binnen hun doelgroep. Er is dus al een goede samenwerking. Wat ons betreft zullen we altijd blijven zoeken naar een betere samenwerking, want ze hebben natuurlijk wel een hele belangrijke functie.\"",
    "Inwoners Bad Nieuweschans hardst getroffen door energiearmoede in Nederland": "De inwoners van Bad Nieuweschans ervaren de meeste energiearmoede van Nederland. 33 procent van de inwoners moet de eindjes aan elkaar knopen door de stijgende energieprijzen. Dat blijkt uit cijfers van het CBS.\n\n235 van de 711 huishoudens in het dorp kunnen niet meer rondkomen door de stijgende energieprijzen. Veel huizen in het dorp zijn slecht geïsoleerd en de meeste inwoners hebben een relatief laag inkomen.\n\n\n\nVan de top tien gemeenten met de meeste energiearmoede liggen er zes in de provincie Groningen. De hele top tien ligt in Noord-Nederland. Groningen Volgen Ontvang een melding als er nieuws is uit/over Groningen",
    "Antwoorden Kamervragen over justitiele samenwerking tussen Nederland en India": "Minister Yeşilgöz-Zegerius (JenV) geeft antwoorden op Kamervragen naar aanleiding van het bericht dat de justitiële samenwerking tussen Nederland en India niet goed verloopt. Het Tweede Kamerlid Van Nispen (SP) had de vragen gesteld.",
    "Nederland warmt twee keer zo snel op als het wereldgemiddelde – New Scientist": "Sproeiverboden, verdroogde akkers en slecht bevaarbare rivieren: het was een gortdroge zomer. Wat brengt de toekomst? ‘Amsterdam heeft de temperaturen van Parijs vijftig jaar terug.‘\n\nIn kranten uit 1921 – het droogste jaar sinds het begin van de metingen voor Europa – las Gerard van der Schrier, klimaatonderzoeker bij het KNMI, dat in het vroege voorjaar al de eerste bermbrandjes ontstonden. In juli lag de Maas gedeeltelijk droog en in Drenthe waren de kanalen opgedroogd. De Zuiderzeewerken uit die tijd lagen stil in de zomer, omdat de rijnaken met stortsteen niet meer over de Friese meren konden varen. Later in het jaar ontstonden drinkwaterproblemen. Ook het vee heeft eronder geleden: door de droogte was er weinig hooi en gras en werd een deel van de koeien voortijdig geslacht.\n\nVan der Schrier: ‘Tot september is 2022 een heel droog jaar. Maar 1921 gaat het niet meer inhalen. Dat was een recordjaar. Het was niet alleen in de zomer droog, maar ook in de lente, winter en herfst die daaraan voorafgingen.’\n\nLEES OOK\n\nHoe je stress kunt hacken en kunt veranderen in iets positiefs\n\n‘In het voorjaar was de buffer in de waterreservoirs eigenlijk al op. Dan begin je al met een 1-0 achterstand als het eenmaal warm begint te worden. Dit jaar stond de Rijn laag in de zomer, maar in 1921 was dat al in het voorjaar het geval. Ik heb een foto gezien ter hoogte van Schaffhausen uit maart 1921, daarop kon je de bodem van de Rijn zien.’\n\nHoe kwam het zover?\n\n‘De oorzaak van de droogte in zowel 1921 als 2022 schuilt in een omvangrijk hogedrukgebied boven de Britse eilanden dat maar niet van zijn plaats kwam. Het voorjaar van 1921 was niet bijzonder warm, maar wel heel zonnig met heel weinig regen. Je krijgt geen water, maar verliest wel veel water door de verdamping.\n\nAls de aarde warm wordt, gaat ie verdampen om af te koelen. Net als wij mensen gaan zweten bij het sporten. Maar als er geen vocht is om te verdampen, moet de aarde een andere manier vinden om zijn warmte kwijt te raken. Dat doet hij door een kacheltje te worden, de bodem gaat warmte uitstralen. De hitte-extremen die we de afgelopen jaren hebben gehad, hebben voor een deel te maken met een tekort aan vocht in de bodem.’\n\nPeter Siegmund, ook KNMI-klimaatonderzoeker: ‘In West-Europa hebben we van nature hoge- en lagedrukgebieden die elkaar afwisselen. Vaak is het gewoon toeval wanneer je, zoals in 2022, langere tijd een hogedrukgebied hebt met droog en zonnig weer of, in regenachtige zomers, een opeenvolging van lagedrukgebieden.’\n\n‘De droogte van 2022 is in die zin vooral een kwestie van toeval. De rol van het veranderende klimaat is daarbij klein. Wel zorgt de opwarming van Nederland voor meer verdamping, en wordt zo de droogte versterkt’, aldus Siegmund.\n\nDroogte toen en nu\n\nIn de zomer van 1921 viel slechts 85 millimeter regen, in de zomer van 2022 159 millimeter. Gemiddeld valt er in het huidige klimaat (1991-2020) in de Bilt 239 mm in de zomer.\n\n\n\nIn heel 1921 viel er in de Bilt slechts 398 mm neerslag. Voor 2022 is de prognose 843 mm.\n\nWat kunnen we komende jaren verwachten?\n\nSiegmund: ‘De temperatuur gaat verder omhoog. Nederland warmt twee keer zo snel op als het wereldgemiddelde, vooral omdat we zoveel zon hebben. De luchtdruk in de lente en zomer is echt aan het stijgen. De allerwarmste dagen van het jaar gaan zelfs drie à vier keer zo snel omhoog als het wereldgemiddelde. We verwachten dat het in de toekomst met name in de zomer zonniger en droger zal worden en in de winters iets warmer en natter.’\n\n‘Mondiaal gezien wordt het natter’, vervolgt Siegmund. ‘Maar het gebied waarin die regen valt, neemt af. Andere gebieden worden juist droger. Dat is een gevolg van de klimaatverandering. Je ziet dat als het regent, het ook vaker stortregent.\n\nZuid-Europa wordt naar verwachting droger, Noord-Europa natter en wij zitten daartussen. Hoe droog het hier wordt in de zomer, hangt sterk af van de hoeveelheid fossiele brandstoffen die we verstoken.’\n\nHet broeikaseffect. Hoe werkt dat?\n\nSiegmund: ‘De aarde ontvangt zonlicht, energie die hij ook weer kwijt moet, anders blijft hij opwarmen. Koolstofdioxide in de atmosfeer, een product van de fossiele brandstoffen, houdt die warmteuitstraling van de aarde tegen. Er ligt als het ware een dikke koolstofdeken om de aarde heen. Met satellieten kunnen we zien dat er meer zonne- en warmtestraling de atmosfeer ingaat dan eruit komt. Dat zien we terug in de oceanen, die warmer worden.’\n\nOndertussen hebben we een zonnige zomer achter de rug. Is Amsterdam wat dat betreft het nieuwe Barcelona?\n\n‘Nee, Amsterdam is het nieuwe Parijs. De hoofdstad heeft de jaargemiddelde temperatuur van Parijs vijftig jaar terug. In de lente is de temperatuur in Amsterdam zelfs te vergelijken met die in Nice in de jaren zeventig.’",
    "Miljoenen extra voor verbetering koopkracht Caribisch Nederland": "Miljoenen extra voor verbetering koopkracht Caribisch Nederland\n\nHet kabinet stelt in 2023 € 16 miljoen beschikbaar voor een verbetering van de koopkracht voor inwoners van Bonaire, Sint-Eustatius en Saba. In 2024 wordt vervolgens een extra € 12 miljoen beschikbaar gesteld en vanaf 2025 jaarlijks € 4 miljoen. Het geld is onderdeel van de brede maatregelen die worden genomen om de koopkracht in Nederland te verbeteren.\n\nDeze koopkrachtversterking komt bovenop de extra financiële middelen uit het Coalitieakkoord van structureel € 30 miljoen (€ 23 miljoen in 2022) om de levensstandaard van de inwoners van Caribisch Nederland te verbeteren. En is in aanvulling op de € 5 miljoen die in maart jl. door het kabinet ter beschikking zijn gesteld voor het in 2022 verlagen van de accijnzen en het introduceren van een energietoeslag voor huishoudens met een laag inkomen.\n\nHet nu door het kabinet extra vrijgemaakte bedrag wordt gebruikt om de energietoeslag ook in 2023 beschikbaar te stellen. Het gaat hier om een bedrag van 1.300 Amerikaanse dollar voor huishoudens tot 130% van het wettelijk minimumloon. Ook wordt de verlaging van de accijns op benzine in 2023 verlengd: 0,16 Amerikaanse dollar per liter voor de eerste helft van 2023 en 0,08 Amerikaanse dollar per liter voor de tweede helft van 2023.\n\nDaarnaast krijgen ouderen in 2023 een hoger basispensioen. De verhoging van de AOV komt overeen met het bedrag dat aanvankelijk voor 2025 was beoogd. Dit betekent dat een AOV gerechtigde met volledige AOV-opbouw, afhankelijk van de woonplaats binnen Caribisch Nederland, per maand circa 150 Amerikaanse dollar extra krijgt.\n\nVerder krijgen ouders volgend jaar meer kinderbijslag en wordt de kinderopvang goedkoper. Dit betekent voor een alleenstaande moeder met 2 kinderen van bijvoorbeeld 1 en 3 jaar dat zij per maand 40 Amerikaanse dollar extra kinderbijslag krijgt en 50 Amerikaanse dollar per maand minder betaalt aan kinderopvang (bij volledige opvang).\n\nOok wordt de belastingvrije som verhoogd. Dat is het deel van het inkomen waar geen belasting over betaald hoeft te worden. De verhoging van de belastingvrije som in Caribisch Nederland met 500 Amerikaanse dollar leidt tot een lastenverlichting van 30,4% x 500 Amerikaanse dollar= circa 150 Amerikaanse dollar op jaarbasis voor inwoners van Caribisch Nederland die loon- of inkomstenbelasting betalen.\n\nDe koopkrachtmaatregelen zijn extra bovenop de inflatiecorrectie die als regel per 1 januari wordt toegepast op het wettelijk minimumloon, de AOV, de AWW, de onderstand en de kinderbijslag (als ook de belastingvrije som). De hoogte van de inflatiecorrectie wordt bepaald op basis van de consumentenprijsindex van het CBS over het 3e kwartaal van 2022. Dit percentage komt rond 20 oktober naar buiten. Het inflatiepercentage over het 2e kwartaal 2022 lag rond de 8 à 9%, maar hoe dit zich richting het eind van het derde kwartaal van dit jaar ontwikkelt, is vooraf niet goed te voorspellen.\n\nAanvullende maatregelen om de stijgende energiekosten in Caribisch Nederland te dempen, worden binnenkort bekend gemaakt.\n\nStaatssecretaris Alexandra van Huffelen van Koninkrijksrelaties is blij met het extra geld voor inwoners van op Bonaire, Sint-Eustatius en Saba: “Het is belangrijk dat we álle inwoners van Nederland helpen met extra koopkrachtmaatregelen. Ik ben tevreden dat er ook voor Caribisch Nederland een goed pakket ligt. Maar ik weet ook: we zijn er nog niet. We moeten blijven werken aan het aanpakken van de armoede.”\n\n",
    "Nederland in cijfers, editie 2022": "Nederland in cijfers editie 2022 geeft antwoord op een kleine selectie van 36 vragen over ons land. In boekvorm met infographics en beeld, aangevuld met tekst en figuren in de webpublicatie. Het boekje is te downloaden met de knop 'pdf' onder de foto in de publicatie. De vragen:",
    "Kabinet zet in op behoud productie medische isotopen voor patiënten in Nederland": "Kabinet zet in op behoud productie medische isotopen voor patiënten in Nederland\n\nHet kabinet heeft besloten om de komende jaren geld te reserveren voor de bouw van een nieuwe kernreactor (PALLAS) in het Noord-Hollandse Petten. De huidige reactor in Petten (Hoge Flux Reactor, HFR) is inmiddels zestig jaar oud en is aan vervanging toe. De HFR is van groot belang voor veel patiënten met vaak levensbedreigende ziekten, zoals kanker en hart- en vaatziekten. Deze patiënten zijn voor hun behandeling en diagnose afhankelijk van medische isotopen die in Petten worden geproduceerd. Met de bouw van een nieuwe reactor kunnen patiënten weer vele tientallen jaren geholpen worden.\n\nMedische isotopen worden nu nog vooral gebruikt bij het stellen van diagnoses van ziekten. In de komende jaren gaat het steeds vaker om het behandelen van verschillende vormen van kanker met substantieel minder bijwerkingen dan de huidige therapieën. Dat is een belangrijke doorbraak, ook voor patiënten die nu nog helemaal geen perspectief op een effectieve behandeling hebben. De gecombineerde inzet van diagnose en therapie, zorgt bovendien voor een doelmatigere (of: meer kosteneffectieve) inzet van geneesmiddelen.\n\nTegelijkertijd zijn deze innovatieve middelen, door de nucleaire aard en de benodigde omvang van de investeringen, kwetsbaar voor marktmanipulatie en monopolievorming. Dit kan leiden tot beschikbaarheidsproblemen en excessieve prijzen op de langere termijn. Met het reserveren van geld voor de bouw van PALLAS houdt het kabinet deze belangrijke nucleaire middelen beschikbaar voor de patiënt.\n\nMinister Ernst Kuipers van Volksgezondheid, Welzijn en Sport (VWS): “Het welzijn van patiënten staat bij mij altijd voorop, Ik zie dat PALLAS hier een belangrijke bijdrage aan kan leveren. Door de inzet van medische isotopen kan diagnose en behandeling van ziekten veel gerichter en met minder schade voor de patiënt plaatsvinden. Met een investering in PALLAS wil ik richting geven aan deze veelbelovende ontwikkelingen voor de patiënt, waarbij maatschappelijke behoeften en commerciële belangen wat mij betreft hand in hand gaan. Daarnaast houden we met PALLAS de productie in eigen hand, wat ons minder afhankelijk maakt van het buitenland. Uiteindelijk merken we dat ook in de portemonnee.”\n\n\n\nVoorzieningszekerheid\n\nDe HFR is uniek, want het is wereldwijd een van de weinige leveranciers van specifieke medische isotopen. Niet alleen voor Nederlandse patiënten is nieuwbouw daarom van belang, maar voor patiënten van over de hele wereld. Petten levert nu dagelijks voor 30.000 patiënten wereldwijd isotopen. Met de reservering voor de bouw van een nieuwe reactor wordt de voorzieningszekerheid voor vele tientallen jaren gegarandeerd en kunnen Nederland en Europa hierin zelfvoorzienend blijven.\n\nKennis en werkgelegenheid\n\nOmdat de productie in eigen land blijft, is de nieuwe reactor ook gunstig voor hoogwaardige werkgelegenheid en behoud van nucleaire kennis in Nederland. Daarnaast zorgt PALLAS voor nauwe samenwerking met kennisinstellingen en ziekenhuizen, om de academische ontwikkeling van isotopen te versterken. Ook daarvan profiteert uiteindelijk de patiënt.\n\nVervolg\n\nHet ministerie van Volksgezondheid, Welzijn en Sport reserveert voor het project dit jaar 30 miljoen euro en vanaf volgend jaar 129 miljoen euro per jaar. Het kabinet zal naar verwachting in het voorjaar van 2023 een definitief besluit nemen over het PALLAS-project en de resterende investeringskosten.",
    "Gas van Delta is na 1 oktober het goedkoopst van Nederland": "Het gaat hierbij om de tarieven voor bestaande klanten met een variabel tarief. \"Zo'n 70 tot 80 procent van de Zeeuwen is klant bij Delta. Iets meer dan de helft van de klanten zit nu bij ons op een variabel tarief\", vertelt algemeen directeur Roel Meijerink van Delta. Als je een vast tarief hebt, verandert er per 1 oktober niets. En voor wie een nieuw contract afsluit, hanteren de aanbieders van gas en stroom hogere tarieven dan voor bestaande klanten.\n\nDelta koploper gunstige prijzen\n\nVoor de prijsstijgingen van 1 oktober zat Delta nog in de middenmoot, maar na die datum is de grootste energieleverancier van Zeeland de koploper als het om de prijzen gaat. Bij de gasprijzen is Delta de goedkoopste, vergeleken met andere grote gasleveranciers. Vooral bij aanbieders als Vandebron, Eneco en Greenchoice is het gas aanzienlijk duurder.",
    "Tweede grote asielschip voor tijdelijke opvang aangemeerd in Nederland": "In het Westelijk Havengebied bij het Westerhoofd heeft vanmiddag de MS Galaxy aangelegd. Op het schip, in het buitengebied van Amsterdam, zullen vanaf oktober asielzoekers verblijven.\n\nTijdelijk zullen er duizend asielzoekers in het schip opgevangen worden. De gemeente gaat de boot aansluiten op een waterleiding en riolering. In de directe omgeving zijn al bomen neergezet en wegen verkeersveilig gemaakt voor voetgangers en fietsers.\n\nOok in sporthallen\n\nMogelijk wordt het aantal asielzoekers in de loop van de tijd verhoogd naar maximaal 1500. Maar dat ligt aan de uitkomst van tussentijdse evaluaties. Het Centraal Orgaan opvang asielzoekers (COA) zorgt voor dagbesteding, zorg en onderwijs op de asielboot. De MS Galaxy is niet het enige Amsterdamse initiatief om de drukte in aanmeldcentrum Ter Apel beheersbaar te houden. Er verblijven in de hoofdstad ook asielzoekers in een hostel, hotel, azc en twee sporthallen.\n\nIn Velsen-Noord is deze week een cruiseschip uit Estland aangemeerd. Vanaf morgen zouden daar zo'n duizend asielzoekers verblijven. Maar volgens NU.nl kan een rechter daar tijdens een kort geding maandag een streep door zetten. Ondernemers uit de buurt waren uit onvrede een rechtszaak begonnen tegen de gemeente.\n\nNiet echt een cruiseschip Volgens de locatiemanager van het COA verzorgt de crew van het schip in Velsen drie keer per dag eten voor de asielzoekers en wassen ze het beddengoed. Faciliteiten als het casino, het zwembad, de winkels en de sauna zijn gesloten. Wel is er een gezamenlijke ruimte, een speelkamer en worden er activiteiten aan boord georganiseerd. De kinderen gaan naar school in Heemskerk, waar vier noodlokalen zijn neergezet.\n\n‘Enorm moeilijk’\n\nBurgemeester Frank Dales noemde het besluit over de enorme asielboot deze week 'enorm moeilijk’. ,,Ik denk dat we een heel goed evenwicht hebben gevonden in de belangen van de inwoners en die van de asielzoekers en het Rijk. Hiermee laten we zien dat als je een beroep doet op de gemeente Velsen, we niet wegduiken maar het oplossen.”\n\nVolgens het COA geeft een cruiseschip als tijdelijke opvang ‘enige lucht’ in de asielcrisis. Al is alleen die in Velsen-Noord niet voldoende. Milo Schoenmaker, directeur van het COA, is ervan overtuigd dat in het Noord-Hollandse dorpje ‘een volstrekt nette opvang’ wordt neergezet.\n\nVolledig scherm Silja Europa ligt aangemeerd in Velsen-Noord. Op het schip zullen honderden asielzoekers en statushouders opgevangen worden. © ANP\n\nBekijk onze video’s over de problemen onder asielzoekers in Nederland:",
    "‘Geef het Caribische deel van Nederland zetels in het parlement’": "Wouter Veenendaal (l): ‘Het beleid wordt hier bepaald, waar weinig kennis is, en heeft grote gevolgen voor dáár. En de eilanden hebben geen inspraak. Dat is een democratisch gat.’ Beeld Jiri Buller\n\nAl bijna vier eeuwen zijn ze verbonden met Nederland (véél langer dan Limburg), maar rimpelloos is de verbintenis nooit geweest. Je zal niet snel iemand serieus horen pleiten voor het verpatsen van Twente vanwege kansarme jongeren, of het afstoten van dat deel van Drenthe waar de armste mensen wonen en de grond het minste oplevert. Terwijl er eind 19de eeuw al stemmen opgingen aan de Noordzeekant om het Caribische deel van het koninkrijk – zes tropische eilanden – in de verkoop te doen. Weg ermee. Inspirerend voorbeeld was Denemarken, dat zijn Maagdeneilanden voor een nette prijs aan de VS overdeed.\n\nVervolgens ontworstelde voormalig Indië zich aan het koloniale juk, hobbelde Suriname de onafhankelijkheid in en bleef het laatste restje overzees koninkrijk fier overeind staan: de zes Caribische eilanden.\n\nEn dat blijft zo, zeggen Wouter Veenendaal en Gert Oostindie beslist. Er mag dan wel ook in deze eeuw af en toe een Nederlands politicus ‘zet ze op Marktplaats’ toeteren (PVV), of voor een gemenebest ijveren (VVD, SP), of dingen zeggen als ‘Als u morgen belt dat u eruit wil, gaan we dat onmiddellijk regelen’ (premier Rutte). Maar als je het aan beide wetenschappers vraagt, zeggen ze: gaat niet gebeuren.\n\nDaarvoor zijn de belangen aan Caribische zijde te groot. Bovendien wonen er in Nederland inmiddels 170 duizend zielen van Antilliaanse afkomst, dat zijn meer mensen dan op het grootste eiland, Curaçao, wonen. ‘Het zevende eiland’, noemt Oostindie ze. ‘Alleen hierom al is het ondenkbaar dat je de banden zou doorsnijden.’\n\nOver hoe het zo gekomen is – met een geschiedenis van verovering en mensenhandel – en hoe het dan wél verder moet – nee, niet moet, zou kunnen, want ze willen niet de indruk wekken dat ze als makamba’s iets voorschrijven – schreven ze een boek met een titel die het huwelijk mooi samenvat: Ongemak.\n\nWouter Veenendaal (1986) is politicoloog, doceert in Leiden en onderzoekt hoe politiek en democratie werken in kleine (eiland)staten. Historicus Gert Oostindie (1955) buigt zich al een leven lang over koloniale en postkoloniale geschiedenis.\n\n‘De eilanden’ vormden vroeger één land, de Antillen. Twaalf jaar geleden, op 10 oktober 2010 (ook wel: ‘tientientien’), viel dat land uiteen in drie landen (Curaçao, Sint Maarten en het al eerder afgescheiden Aruba) en drie ‘bijzondere gemeenten’ (Bonaire, Sint Eustatius en Saba, oftewel de BES). De BES is binnenland, net als Delft of Amersfoort.\n\nZe hebben grote ideeën. Zoals: geef de drie grote eilanden zetels in het Nederlandse parlement. Voer er burgerfora en loting in. En Nederland: wees verantwoordelijker, en royaler.\n\nAchterin schrijven jullie dat ‘zeker rond dit thema twee witte mannen uit Nederland aan de Noordzee alléén niet de wijsheid in pacht kunnen hebben’, en bedanken jullie Antilliaanse collega’s voor kritisch meelezen. Zouden jullie dat tien jaar geleden ook zo hebben gedaan?\n\nOostindie: ‘Vroeger zou ik daar misschien wegwuiverig over hebben gedaan.’\n\nVeenendaal: ‘Gert is dertig jaar ouder dan ik. Dat maakt uit, ja. Toen ik voor het eerst op Curaçao kwam, was ik me er ontzettend van bewust dat ik een witte Nederlander ben die niet vanzelfsprekend met open armen wordt ontvangen. Curaçaose collega-politicologen klaagden: jij komt binnenvliegen met een dikke onderzoeksbeurs, gaat straks weer weg om elders mooie sier te maken met je onderzoek en wij horen er nooit meer wat van. Daar is een term voor: drive-by research. Daarom maak ik data en resultaten lokaal breed beschikbaar.’\n\nOostindie: ‘Het heeft ook voordelen om buitenstaander te zijn. De grote Curaçaose schrijver Boeli van Leeuwen verweet me eens arrogantie omdat ik had gesteld dat de eilanden van weinig belang zijn voor Nederland. Later kwam hij daarvan terug en zei hij: ‘Jij kan pijnlijke dingen zeggen die we zelf niet hardop kunnen uitspreken.’’\n\nWaarom is er zo weinig liefde in Nederland voor een gebiedsdeel dat met geweld is geannexeerd en al vier eeuwen erbij hoort?\n\nVeenendaal: ‘Het is desinteresse. De BES-eilanden zijn al twaalf jaar binnenland. Maar op ministeries hier is het institutionele geheugen zwak is en wordt beleid gedachtenloos opgelegd. Daar gaat echt iets fout. Dan zet Nederland een nieuwe brandweerkazerne neer op Bonaire mét centrale verwarming, omdat dit hier in de bouwvoorschriften staat. Terwijl het daar altijd 29 graden is.’\n\nOostindie: ‘Wat ook meespeelt: huidskleur. En taal.’\n\nVeenendaal: ‘De eilanden willen uit pragmatisme in het koninkrijk blijven, niet uit liefde. De ontwikkelingen in Suriname na 1975 zijn geen reclame voor soevereiniteit.’\n\nOostindie: ‘Met Nederlands-Indië waren de banden altijd sterk. Aan de vooravond van de Japanse bezetting woonden daar 100 duizend Nederlanders. Ook met Suriname was affiniteit, omdat dat land heel Nederlands is, nog steeds, ook door de taal. Met de Antillen was dat minder. Er woonden hooguit enkele honderden Nederlanders. Na de slavernijperiode gingen de eilanden heel erg hun eigen gang en Nederland vond dat best.’\n\nJe zou haast denken dat alleen de koning van het overzeese deel van het koninkrijk houdt.\n\nVeenendaal: ‘En omgekeerd! Het koningshuis is er populairder dan in Nederland. Voor het koninklijk huis is het deel van de machtsbasis. Voor de bevolking is het Nederlandse paspoort ontzettend belangrijk. Dat opent deuren en maakt onbekommerd reizen mogelijk.’\n\nBoeli van Leeuwen schreef ooit: was Johannes van Walbeeck, die in 1634 Curaçao veroverde op de Spanjaarden, maar doorgezeild, dan waren we nooit in deze kille verhouding beland. Maar jullie adviseren om níét onafhankelijk te worden.\n\nVeenendaal: ‘Saint Kitts is het laatste Caribische eiland dat onafhankelijk is geworden, in 1983. Dat is niet voor niets. Het verschil tussen soevereine en niet-soevereine kleine eilandstaten is enorm. In welvaartsontwikkeling, in militaire bescherming, in weerbaarheid tegen grote criminaliteit, in bescherming van burgerrechten, in toegang tot hoger onderwijs. Op veel vlakken zijn kleine eilanden beter af als ze verbonden blijven met een oud-kolonisator. De voordelen aan de postkoloniale status zijn zo groot, dat ook Antilliaanse politici soms zéggen dat ze soevereiniteit willen, maar nooit nu. Altijd later.’\n\nEr is toch heus ook een Nederlands belang bij het koninkrijk?\n\nOostindie: ‘In de perceptie van de Nederlandse politiek zitten er vooral risico’s aan de verbintenis. Het beleid is erop gericht die te minimaliseren, met grote focus op financiële degelijkheid. Het is een waarde in zichzelf als je vier eeuwen samen bent, dat zeg je ook van een gouden huwelijk, maar het lukt Nederlandse regeringen niet daar een positieve draai aan te geven. En er zijn geen sterke geopolitieke belangen.’\n\nVeenendaal: ‘In Frankrijk wordt vanuit trots gedacht: we zijn een wereldmacht, overal wappert de Franse vlag. In Nederland zeggen we: als het maar niet te veel kost.’\n\nOostindie: ‘In de jaren negentig is in bestuurlijk Nederland ingedaald dat je juridisch en volkenrechtelijk geen onafhankelijkheid mag opdringen. Toen is gezegd: prima, we blijven samen, maar er zijn regels in het koninkrijk en daar moeten júllie je aan houden.’\n\nEn die regels leiden tot permanente ruzies.\n\nVeenendaal: ‘Het beleid wordt hier bepaald, waar weinig kennis is, en heeft grote gevolgen voor dáár. En de eilanden hebben geen inspraak. Dat is een democratisch gat.’\n\nOostindie: ‘Geef ze daarom drie zetels in het Nederlandse parlement, zodat volksvertegenwoordigers het debat kunnen beïnvloeden. Over koninkrijkszaken, buitenlands beleid, justitie; alles dat ze raakt.’\n\nVeenendaal: ‘In het Deense parlement hebben Groenland en de Faeröer twee vertegenwoordigers. Het gaat erom dat je het perspectief van een vergeten groep zichtbaar maakt.’\n\nEn dan zijn de wederzijdse irritaties weg?\n\nOostindie: ‘Ha! Nee. Beide partijen hebben een verhaal dat klopt. Nederland zegt: wij investeren al decennia in de eilanden, we doen dat uit engagement en het enige dat we vragen is dat de bonnetjes kloppen. Vanuit de eilanden bezien is Nederland al decennia bezig de autonomie in te perken en steekt het overal de neus in. In hún bestuur, op hún eiland. Beide verhalen zijn waar.’\n\nVeenendaal: ‘En iedereen verschanst zich achter het begrip autonomie. Nederland eist financiële discipline, maar als er problemen zijn met vluchtelingenopvang of met de vervuilende olieraffinaderij op Curaçao, roept Nederland: ‘Ja maar autonomie!’ Ook de eilanden zijn graag autonoom wanneer het ze uitkomt.\n\n‘Na tientientien was er enthousiasme. Nu is er frustratie. Sint Maarten kreeg royaal geld na de orkaan Irma, maar er kwam een controlecircus bij. Hulpgelden voor de covidpandemie waren in Limburg een gift en op Curaçao een lening. Dat zet kwaad bloed.’\n\nOostindie: ‘In alle drie de landen is men erg bezig met het bewaken van de autonomie. Dat levert conflicten op met Nederland. De eilandregeringen spelen met vuur, vind ik. Want er zíjn nu eenmaal integriteitsproblemen.’\n\nVeenendaal: ‘Op Sint Maarten wordt de bevolking er slachtoffer van. Veel hulpgeld na Irma kan niet besteed worden, omdat de lokale politiek niet akkoord ging met de voorwaarden. Vervolgens stapte Sint Maarten naar de Verenigde Naties om Nederland aan te klagen voor racisme. Het geld bleef op de plank liggen.’\n\nOp Curaçao klagen ze dat Nederland doordramt op onhandige momenten en het zo regeringen die heus oké zijn onmogelijk maakt om te opereren zonder uitgemaakt te worden voor hielenlikkers van de oud-kolonisator.\n\nVeenendaal: ‘Je kan niet in Den Haag ander beleid gaan voeren afhankelijk van welke regering daar zit. Maar capabele bestuurders – Curaçaose premiers als Eugene Rhuggenaath, Miguel Pourier, Etienne Ys – in de kou laten staan, is stom en onhandig.’\n\nOostindie: ‘Nederland trekt steeds de verkeerde les. Na tientientien werd Gerrit Schotte premier op Curaçao. Een man met dubieuze contacten die later is veroordeeld voor witwassen en fraude. Als Nederland gedegen integriteitsonderzoek had geëist, was hij het niet geworden. Maar men wilde niet de neokoloniaal zijn.’\n\nJullie stellen zelfs een compleet andere politieke structuur op de eilanden voor.\n\nVeenendaal: ‘De huidige structuur is uit Nederland gekopieerd, met coalitieregeringen en politieke partijen. Er is nooit nagedacht of dat wel past bij kleine eilandstaten die door de kleine schaal vatbaar zijn voor cliëntelisme en machtsconcentratie bij politici die decennia aan de touwtjes trekken. Dan kan loting, waarbij burgers elkaar afwisselen in het bestuur, goed werken. Politieke partijen zijn niet nodig voor een democratie. In Rotterdam wordt ook geloot voor de wijkraden.’\n\nOostindie: ‘En er is een tekort aan professionals. Nu al rouleren rechters en aanklagers succesvol door het koninkrijk. Zo’n uitwisseling kan op veel meer terreinen. En nee, dat hoeven heus geen witte Nederlanders te zijn die net als vroeger de wijsneus komen uithangen.’\n\nUiteindelijk draait het er altijd op uit dat er te weinig geld is.\n\nOostindie: ‘Wij vinden dat Nederland veel meer moet investeren. Op de autonome eilanden én op de BES. In klimaat, in onderwijs. Als Nederland 25 jaar geleden serieus had geïnvesteerd in scholen op Curaçao en Aruba, waren er nu minder jongeren die daar kansarm zijn en hier kansloos.’\n\nVeenendaal: ‘Op de BES is het helemaal erg. Daar heeft Nederland fouten gemaakt door te weigeren het niveau van de voorzieningen gelijk te trekken met de rest van Nederland. De armoede op Bonaire, Sint Eustatius en Saba is onverdedigbaar. En wat kost het nou om fatsoenlijke wegen aan te leggen op Sint Eustatius? Niks! Het is kleiner dan Oegstgeest.’",
    "Belgische media snappen niets van nederlaag in Arena: ‘Opnieuw gepakt door Oranje’": "De Belgische pers was niet te spreken over de Rode Duivels na het verlies tegen het Nederlands elftal. Ook waren de media nou niet bepaald onder de indruk van Oranje. Wel nemen de zorgen bij de Zuiderburen toe naar mate het WK nadert.\n\nBijna alle bladen en sites uit België zijn het met elkaar eens. De zeperd in de Johan Cruijff Arena was niet nodig. Volgens HLN deed Nederland nog rustig aan, zonder sterspelers Frenkie de Jong en Memphis Depay.\"Hoe kan het dat we in juni met 1-4 van dit Nederland verloren? Oké, Frenkie en Memphis deden niet mee. Dit Oranje kon zich veroorloven met 0-2 te verliezen. Er is een nieuwe prestigeslag verloren.\" Ook stipte het medium aan dat België niet tot scoren kwam. \"Voor het eerst in zowaar 50 interlands niet gescoord. Voor de 5e keer op rij van een land uit de top 10 verloren. Een zeer ongelukkige generale repetitie\", klonk het zuur.De Standaard noemde het verliespartij een teken van aanvallende zorgen. \"Het was duidelijk dat de ploeg de WK-voorbereiding belangrijker vond dan de kans op Nations League-groepswinst.\" Ook werd 1 speler speciaal uitgelicht en bekritiseerd. \"Eden Hazard is zijn basisplaats niet waard, maar bondscoach Roberto Martínez blijft hem opstellen in aanloop naar het WK.\"Daarbij vonden ook de Waalse media niet dat Oranje 'zomaar' zo makkelijk mocht winnen. \"Oranje was aanvallend ongeïnspireerd\", concludeerde Le Soir. \"Met een groot gevoel voor realisme maakte Virgil van Dijk pas laat de enige goal van de wedstrijd.\"Bij Het Nieuwsblad was men eveneens niet te spreken. \"We zijn opnieuw gepakt door Oranje. In een partij zonder al te veel schwung ging België de boot in. De ongerustheid richting het WK neemt weer toe.\" Sporza daarentegen vond dat België nog een redelijke pot op de mat legde. Helemaal vergeleken met gastheer Nederland.\"De thuisploeg liet het initiatief aan ons, dat leverde een handjevol kansen op. Wij scoorden niet, zij wel en daarom bleven wíj met een bijzonder bitter gevoel achter. Voor het eerst sinds de halve finale tegen Frankrijk op het WK heeft onze ploeg niet gescoord.\"",
    "Pier 7 wint 30.000 euro in verkiezing van beste terras van Nederland": "tien vragen Wat als je een vast contract hebt en negen andere vragen over het prijspla­fond\n\nGoed nieuws deze week vanuit Den Haag: er komt een prijsplafond op energie en gas. Dat betekent dat je bij een gemiddeld verbruik nooit méér betaalt dan door de overheid is vastgesteld. Hoeveel is dat precies, hoe zit het met stadswarmte en wat als je nog een vast contract hebt? We zetten de meest gestelde vragen op een rij.\n\n8:52",
    "'B&B Vol Liefde'-kandidaat Petra verwelkomt haar Hans in Nederland": "Het is dik aan tussen Petra en Hans uit ‘B&B Vol Liefde’. Deze keer verliet de B&B-eigenaar het Franse Dégagnac om naar Nederland te komen, waar hij Petra in zijn armen sloot. Zij deelt er een lieve boodschap over op Instagram.\n\nIn haar Stories plaatst ze een foto met de tekst: ‘Reunited’.\n\nOptreden\n\nHans is in Nederland voor optredens met zijn band Miners of Muzo, waar Petra tijdens de opnames van B&B Vol Liefde ook een klein onderdeel van uitmaakte. Toen de band naar Frankrijk kwam voor een optreden zong ze namelijk samen met haar medekandidaat Daisy een nummer mee.",
    "Kabinet beraadt zich op soepel beleid voor gevluchte Russische reservist": "Het kabinet beraadt zich op een soepele opvangregeling voor Russische reservisten die hierheen vluchten om militaire dienst in Oekraïne te ontlopen. Dit jaar vroegen al 328 Russen asiel aan in Nederland.\n\nRussische mannen die zijn opgeroepen om in Oekraïne te vechten en Rusland proberen te ontvluchten, melden zich nog niet massaal in Nederland. ,,In elk geval niet in aantallen dat het ons opvalt”, zegt een woordvoerder van de de Immigratie- en Naturalisatiedienst (IND). De dienst houdt er wel rekening mee dat zij ook ‘zomaar in Nederland kunnen terechtkomen’.\n\nAl in de eerste acht maanden van dit jaar vroegen 328 Russen asiel aan in ons land, fors meer dan in eerdere jaren. In heel vorig jaar waren dat er 260 en in ‘coronajaar’ 2020 – toen reizen minder makkelijk was – wilden 180 Russische staatsburgers asiel in Nederland. De IND zag vooral kort na de Russische inval in Oekraïne een piek in het aantal asielaanvragen, in maart (83), april (68) en mei (56) vroegen meer Russen asiel aan dan de afgelopen twee maanden (21).\n\nRussische dienstplichtigen\n\nOnder de asielaanvragen van Russen zit ook een groep waarvoor staatssecretaris Eric van der Burg (Asiel, VVD) in juni een speciale regeling maakte voor Russische dienstplichtigen, Russische mannen in de leeftijd van 18 tot 27 jaar die zijn opgeroepen voor militaire dienst. Dienstplichtigen die deserteren vallen ook onder de regeling, beroepsmilitairen niet. Omdat een dienstweigeraar bij terugkeer in Rusland celstraf wacht, geldt voor die groep dat zij tot in elk geval einde van dit jaar in Nederland mogen blijven.\n\nLuister ook onze politieke podcast:\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen.\n\nVan der Burg kondigde daarvoor een moratorium af, iets dat vaker gebeurt als de situatie in een land onvoorspelbaar en onzeker is. De beslissing over de aanvraag en uitzetten van deze groep wordt daarmee op ‘pauze’ gezet. Hoeveel van de 328 asielaanvragen onder de groep dienstplichtigen valt, kon de IND gisteren niet zetten.\n\nDuidelijk is wel dat het aantal asielaanvragen uit Rusland weer zou kunnen stijgen, nu Poetin vorige week een gedeeltelijke mobilisatie heeft afgekondigd. Volgens Poetin krijgen alleen ‘reservisten met relevante gevechtservaring’ een oproep. De boodschap leidde in Rusland tot een massale run op vliegtickets en files naar grenslanden.\n\nVolledig scherm Bij Vaalimaa, de Fins-Russische grens, stonden lange rijen van mensen die per auto uit Rusland vertrokken. © AP\n\nOuder dan 27 jaar\n\nAls iemand uit de nieuwe dienstplichtige groep zich in Nederland meldt, wordt zijn asielaanvraag nu nog individueel beoordeeld. Maar het kabinet houdt wel een vinger aan de pols, zeggen bronnen. Als het aantal toeneemt, zijn er volgens Haagse bronnen mogelijk ‘aanvullende maatregelen’ nodig. Mogelijk worden de regels van het eerder afgekondigde moratorium dan verruimd, zodat ook Russische mannen ouder dan 27 jaar een speciale behandeling krijgen en tijdelijk in Nederland kunnen blijven.\n\nStaatssecretaris Van der Burg zei vrijdag al dat Nederland Russen die in Nederland aankloppen omdat ze niet in Oekraïne willen vechten ‘zeker’ niet terug gaat sturen. ,,Want dan weten we in ieder geval dat ze daar vervolgd zullen worden.”\n\nIs iemand écht opgeroepen?\n\nVVD-Kamerlid Ruben Brekelmans wil niet dat er een ‘grote aparte regeling’ wordt opgetuigd voor het geval dat Russische reservisten zich bij het aanmeldcentrum in Ter Apel melden. ,,Ik vind dat hun aanvragen individueel beoordeeld moeten worden. Is het iemand die écht is opgeroepen? En is het wel een tegenstander van het regime?”\n\nMocht het kabinet het moratorium verruimen als de komende tijd toch veel Russische reservisten bij de IND aankloppen, accepteert Brekelmans dat wel. ,,Je weet dat er een aantal jaar gevangenis op staat.” CDA-Kamerlid René Peters wil ‘snel in overleg’ met het kabinet over wat er na het einde van het jaar met deze groep gebeurt.\n\nBekijk hier onze video’s over de oorlog in Oekraïne:",
    "Castaignos krijgt helpende hand en duikt na vier jaar weer op in Nederland": "Luc Castaignos is na zijn vertrek uit Griekenland teruggekeerd in Nederland. De spits houdt zijn conditie op peil bij FC Groningen O21, meldt Voetbal International.\n\nArtikel verder na advertentie\n\nArt Langeler, hoofd opleiding bij De Trots van het Noorden, geeft Castaignos de kans om fit te worden en te blijven, klinkt het. De aanvaller streek begin 2021 neer bij OFI Kreta, maar vertrok aan het begin van de zomer uit Griekenland. Doordat Castaignos een transfervrije status vergaart, kan hij alsnog ieder moment een nieuwe uitdaging aangaan.\n\nCastaignos speelde in 2017/2018 voor het laatst in Nederland, bij Vitesse. Na een verhuurperiode in Arnhem keerde hij terug bij Sporting CP, zijn eigenlijke broodheer. Via het Zuid-Koreaanse Gyeongnam FC belandde de spits op Kreta. De 29-jarige Castaignos gold twaalf jaar als groot talent bij Feyenoord, maar wist zijn potentieel nooit te bereiken.\n\nLuc Castaignos gaat meetrainen bij de Onder-21 van FC Groningen. De clubloze spits krijgt van hoofd opleiding Art Langeler zodoende de kans fit te worden en blijven. Castaignos stond laatstelijk onder contract bij OFI Kreta. — Reon Boeringa (@reonboeringa) September 26, 2022\n\nVia LinkedIn heeft Langeler de komst van Castaignos bevestigd.",
    "Max (14) uit Lelystad maakt beste dronefoto van Nederland": "tien vragen Wat als je een vast contract hebt en negen andere vragen over het prijspla­fond\n\nGoed nieuws deze week vanuit Den Haag: er komt een prijsplafond op energie en gas. Dat betekent dat je bij een gemiddeld verbruik nooit méér betaalt dan door de overheid is vastgesteld. Hoeveel is dat precies, hoe zit het met stadswarmte en wat als je nog een vast contract hebt? We zetten de meest gestelde vragen op een rij.\n\n8:52",
    "Voorman Bouwend Nederland Maxime Verhagen: woonagenda Hugo de Jonge in gevaar": "Bouwvoorman Verhagen hekelt de onenigheid tussen provincie en gemeente bij het vinden van bouwlocaties. Woonminister Hugo de Jonge is in gesprek met lokale overheden en zegt in november nieuwe bouwlocaties aan te kondigen. \"Als er in het najaar onvoldoende harde bouwlocaties zijn dan moet het Rijk die gaan aanwijzen. Dan is een ruimtelijk ordeningsplan nodig.\"\n\nDe voorzitter van Bouwend Nederland benadrukt daarbij het belang van buitenstedelijk bouwen. Wat betreft de plannen van De Jonge stelt Verhagen dat \"marktpartijen duidelijkheid nodig hebben\", omdat \"het wel aantrekkelijk moet blijven om te investeren\".\n\nPersoneelstekort\n\nDe bouwvoorman ziet veel gemeenten en provincies worstelen met het tijdig afgeven van vergunningen. Aannemers raken hierdoor in de problemen bij het vinden van aansluiting op het elektriciteitsnet. \"Het tekort aan ambtelijke capaciteit moet worden weggewerkt. Lukt dat niet, dan moeten de bouwambities worden aangepast\", waarschuwt Verhagen.\n\nDe oud CDA-leider roept de overheid op om extra mensen aan te trekken. \"Je moet als overheid een aantrekkelijk bod doen om gekwalificeerde ambtenaren aan te trekken.\" Verhagen ziet hierin ook een taak weggelegd voor de Eerste Kamer: zij moeten wetgeving beter toetsen op uitvoerbaarheid. \"Tegenwoordig bedrijven ze in de Eerste Kamer meer politiek. De Senaat moet terug naar de oorspronkelijke taak van het controleren van wetgeving.\"\n\nBouwend Nederland zegt binnenkort met een aanvalsplan te komen om de krapte op de arbeidsmarkt tegen te gaan. In overleg met ministeries wordt er gekeken naar het verhogen van de arbeidsproductiviteit en behoud van arbeidskrachten. Verhagen: \"Ik vind ook dat we moeten kijken naar een vakkrachtenregeling om arbeidskrachten buiten de EU tijdelijk naar Nederland te halen.\"\n\nStikstof\n\n\"Als de bouwvrijstelling komt te vervallen zijn we van god los\", stelt Verhagen. Bouwend Nederland heeft samen met LTO en natuurorganisaties een alternatief plan ingediend. De oud CDA-leider heeft bij Remkes aangedrongen op korte termijnregelingen. \"Ik hoop dat Remkes meer naar het alternatieve plan kijkt in plaats van naar het kabinetsvoorstel en suggesties overneemt zoals een goede regeling voor piekbelasters.\"",
    "T-Mobile hint mogelijk op verkoop van Pixel-smartphones in Nederland": "Een T-Mobile-winkel in Rotterdam suggereert dat er vanaf 6 oktober een nieuw Google-product naar Nederland komt, zo spot techjournalist Bastiaan Vroegop. Op deze datum staat onder meer de onthulling van de Google Pixel 7-serie gepland.\n\nIn de etalage van de betreffende winkel is de leus 'er komt iets bijzonders aan op 6 oktober' te lezen, naast enkele logo's van Google. Vroegop suggereert dat dit op de verkoop van Pixel-smartphones in Nederland wijst. Tot dusver heeft Google zelf nog geen verdere indicatie gegeven dat de smartphones voor de Nederlandse markt beschikbaar zullen worden gemaakt.\n\nDat de T-Mobile-winkel nadrukkelijk 6 oktober vermeldt, kan geen toeval zijn. Maar welk product naar Nederland komt op die datum, blijft onderhevig aan wat speculatie. Tijdens het aankomende hardware-evenement van Google staat namelijk niet alleen de onthulling van de nieuwe Pixel 7-reeks gepland, maar ook de Pixel Watch. Het is daarentegen niet aannemelijk dat de winkel alleen de Pixel Watch etaleert, wat de suggestie dat het om de komst van de Pixel 7 naar Nederland gaat kracht bijzet.",
    "Reden tot klagen? Zo staat Nederland ervoor ten opzichte van andere EU-landen": "Nederland is een van de rijkste landen van de Europese Unie. Maar hoe gaat het op andere vlakken? Met Prinsjesdag in het vooruitzicht bekeek RTL Nieuws hoe we het doen op het gebied van inflatie, werk, kinderopvang, zorg, wonen, onderwijs en veiligheid.\n\nDe inflatie in Nederland was nog nooit zo hoog. In augustus waren de prijzen gemiddeld 13,7 procent hoger dan een jaar eerder. Als we Nederland vergelijken met de rest van de Europese Unie, zien we dat er zeven landen zijn waar de inflatie nog hoger was. Met ruim 25 procent was de inflatie het hoogst in Estland.",
    "Minister De Jonge wil minder migranten in Nederland opnemen": "Disruptief\n\nIn politiek Den Haag wordt continu gezegd dat Nederland vanwege internationale verdragen het migratiesaldo niet kan beïnvloeden, maar De Jonge vindt dat geen sluitend argument. \"'Er zijn landen om ons heen die het echt beter doen. Je kunt niet schouderophalend voorbijgaan aan een groei die in potentie disruptief is voor alles wat we belangrijk vinden.\"\n\nHet is niet de eerste keer dat De Jonge pleit voor minder migranten. Dat deed hij onder meer verschillende keren in 2020, toen De Jonge in de race was voor het lijsttrekkerschap van het CDA en ook toen hij eenmaal tot lijsttrekker was gekozen.\n\nIn het regeerakkoord van Rutte IV staat dat wordt overwogen met een 'beleidsmatig richtgetal' te gaan werken voor arbeids-, kennis- en asielmigratie, mede om daarmee meer grip te krijgen op migratie.",
    "Nederland wil nieuwe sancties tegen Rusland, hoe gaat het tot nu toe?": "NOS\n\nNOS Nieuws • zaterdag, 12:29 Nederland wil nieuwe sancties tegen Rusland, hoe gaat het tot nu toe? Gidi Pols redacteur Economie Gidi Pols redacteur Economie\n\nMet de gedeeltelijke mobilisatie in Rusland is de oorlog in Oekraïne een nieuwe fase ingegaan. Binnen de EU gaan stemmen op voor een nieuw, achtste sanctiepakket. Ook Nederland is voorstander van meer sancties.\n\nHoe staat het met de handhaving van de sancties die sinds februari zijn afgekondigd? En wat betekent dat voor het bedrijfsleven?\n\n\"Uitvoering van de sancties gaat gewoon door\", zegt een woordvoerder van Buitenlandse Zaken. Er worden ook nog steeds tegoeden bevroren, bijvoorbeeld als er nieuwe personen op de sanctielijst komen, zoals in juli gebeurde. Op 14 september zijn voor het laatst tegoeden bevroren.\n\nHonderden miljoenen\n\nOm hoeveel geld het gaat, is niet helemaal duidelijk. In oktober komt het kabinet met nieuwe cijfers. Het meest recente overzicht is van juli. Banken hadden toen voor 574 miljoen euro aan transacties tegengehouden. Samen met trustkantoren bevroren ze ook zo'n 640 miljoen euro aan tegoeden.\n\nBij verzekeraars en pensioenfondsen gaat het om heel kleine bedragen. De verzekeraars hielden 358 euro aan uitkeringen tegen. Pensioenfondsen 2391 euro.\n\nDouane\n\nHet meeste werk zit bij de douane. \"We kijken bijvoorbeeld naar alle aangiften van transporteurs die goederen willen uitvoeren naar Rusland en Belarus. En we kijken naar uitwijklanden om te kijken of de sancties niet omzeild worden\", zegt een woordvoerder. Welke landen dat zijn wil de douane niet zeggen.\n\nFysieke controles van containers, postzakken en pakketjes zijn er ook nog steeds. \"Maar wel minder dan in het begin, de handelsstromen zijn toch wat opgedroogd.\" In totaal heeft de douane bijna 200.000 uitvoeraangiftes gecontroleerd, zo'n 12.000 postzakken gescand en bijna 3000 pakketten geopend. De opbrengst: één zending die bevroren is, omdat er sancties werden overtreden.\n\nDe douane houdt ook vliegtuigen en schepen in de gaten. Op de vliegvelden in Maastricht en Enschede staan vijf \"bevroren\" vliegtuigen die eigendom van zijn van een gesanctioneerde bedrijf. Die zijn samen 350 à 400 miljoen euro waard.\n\nNOS Vracht en bagage onderweg naar Rusland wordt op Schiphol onderzocht\n\nHetzelfde geldt voor twee kleinere boten van een gesanctioneerde Rus, die in Nederland waren voor onderhoud. Samen zijn de boten een miljoen waard. De douane houdt ook nog 22 andere schepen in de gaten die niet geleverd mogen worden aan hun Russische eigenaren. Het grootste deel van de schepen is nog in aanbouw.\n\nHet superjacht met de bouwtitel Feadship1010 is daar mogelijk een van. Het 118 meter lange motorschip is bijna af en ligt voor proefvaarten in de Amsterdamse Coenhaven. Bronnen uit de jachtbouw linken het schip aan een Russische miljardair die het schip de naam Katyusha zou willen geven.\n\nBouwer Feadship wil niet bevestigen dat het om een Russische opdrachtgever gaat. \"In de markt was er ook speculatie dat Andrew Tate de opdrachtgever zou zijn, dat is niet waar. Verder doen we nooit uitspraken over de herkomst van onze klanten\", zegt marketing directeur Farouk Nefzi. \"Maar we houden ons natuurlijk aan alle wetgeving, ook de sanctiewetgeving.\"\n\nFrederiek Stroop van Renen Het schip Feadship1010 op weg naar Amsterdam\n\nOf Feadship andere bestaande Russische klanten heeft waar het nu niet aan kan leveren, wil Nefzi niet zeggen. \"Er valt niet veel vraag uit\", zegt hij. In algemene zin voegt hij toe: \"Wij zijn bouwers van unieke jachten. Die zijn over het algemeen voorgefinancierd, dat verkleint de risico's voor ons.\"\n\nD66-Kamerlid Sjoerd Sjoerdsma heeft minister Hoekstra om opheldering gevraag over het schip in de Amsterdamse haven. \"Het zou van de gekke zijn als er nu in Nederland aan een luxe jacht werd gewerkt met eindbestemming Rusland. Dat gaat tegen de sancties in en roept opnieuw vragen over de handhaving op.\"\n\nNiet alleen superjachten mogen niet naar Rusland worden uitgevoerd. Damen Shipyards had bijvoorbeeld een serie bestellingen voor sleepboten vanuit Rusland. \"Het financiële risico dat wij lopen door de sancties is substantieel\", zegt een Damen-woordvoerder. \"We kijken nu of we contracten kunnen ontbinden. Als we de boten aan iemand anders kunnen leveren valt de schade mee.\"",
    "Minstens 16 wolvenwelpen geboren in Nederland dit jaar": "De taal van de bij12 website is in het nederlands\n\nScroll naar de bovenkant van deze pagina",
    "Kamerbrief over transportschaarste op het elektriciteitsnet in Nederland": "Onderzoek naar 'Right to Challenge' beheer elektriciteitsnet\n\nEr heerst krapte op het elektriciteitsnetwerk in Nederland. Dit rapport onderzoekt hoe het \"Right to Challenge-principe\" of ...",
    "De georganiseerde misdaad is oppermachtig in Nederland: ‘Gemeenten staan met hun rug tegen de muur’": "Criminelen lijken het voor het zeggen te hebben in Nederland. Daarvoor waarschuwen verschillende gemeenten, waaronder Deventer. De personeelstekorten bij politie en justitie zijn zo hoog dat criminelen vaak ‘gewoon’ maar weer vrij worden gelaten.\n\n“Er wordt heel hard gewerkt om de tekorten op te vangen, maar je hebt niet van de een op de andere dag een goed opgeleide agent,” zegt Tweede Kamerlid van het CDA Anne Kuik in WNL Haagse Lobby op NPO Radio 1.\n\nMaar het tekort aan politieagenten is niet het enige waarmee het rechtssysteem worstelt. Ook het aantal officieren van Justitie is schrikbarend laag. “Die mensen werken ontzettend hard, maar wat je ziet is dat ze het simpelweg niet aan kunnen. Die criminelen worden dus weer gewoon vrij gelaten en als gemeente sta je dan met je rug tegen de muur,” zegt burgemeester van Deventer, Ron König.\n\nWat König ergert is dat er nauwelijks sprake is van samenwerking tussen de verschillende instanties. “Normaal gesproken werken politie, justitie, gemeenten maar ook de FIOD samen om criminelen te pakken. Die structuur ontbreekt nu helemaal.” König erkent dat de politie hard zijn best doet, maar ziet grote tekortkomingen naar gemeenten toe. “Je staat er vaak echt alleen voor.”\n\nLEES OOK: Omgangsvormen in de Kamer zijn om te huilen: ‘De Kamervoorzitter moet strikter zijn’\n\nGRATIS: De WNL Nieuwsbrief! \"*\" geeft vereiste velden aan Vul hier je e-mailadres in * Name Dit veld is bedoeld voor validatiedoeleinden en moet niet worden gewijzigd.\n\nDoor: Floortje van Gameren",
    "Nederland krijgt er weer een Duitse discountbroker bij": "Gebruik een geldig e-mail adres, bv uwnaam@voorbeeld.nl\n\nMaak eenvoudig een account aan\n\nOF\n\nBent u abonnee of heeft u al een FDMG-account?",
    "Bouwend Nederland voorzitter Maxime Verhagen: ‘Volumes op peil houden’ • Glas in Beeld": "Bouwend Nederland voorzitter Maxime Verhagen heeft afgelopen donderdag een bezoek gebracht aan de Glasstec in Düsseldorf. Hij werd rondgeleid door Niels Schreuder en Cor Wittekoek, respectievelijk voorzitter en secretaris van Vakgroep GLAS dat deel uitmaakt van Bouwend Nederland. Marco Groothoff, freelance hoofdredacteur van Glas in Beeld, sprak Verhagen tijdens de beurs op de stand van Baka Glass. Onderstaand een weergave van het videogesprek.\n\nVerhagen was onder de indruk van de innovaties op het gebied van vlakglas, zoals glas met een lagere CO2-emissie. Hij ziet echter ook bedreigingen met name in relatie tot de vraag hoe om te gaan met de enorme prijsstijgingen. ‘Een ondernemer in het glas is geen filantroop en de marges zijn niet groot; hij kan die prijsstijgingen dan ook niet voor zijn rekening nemen.’\n\nTransparant zijn\n\nBouwend Nederland probeert volgens Verhagen met opdrachtgevers handelingskaders af te spreken over hoe om te gaan met de prijsstijgingen. ‘We zien dat als je transparant bent, je de boeken opent en laat zien dat je zelf ook geen kant op kunt, opdrachtgevers toch bereid zijn dat extra te betalen. Tegelijkertijd zien we dat opdrachtgevers de kat uit de boom kijken en investeringen uitstellen. Als Bouwend Nederland zetten we ons in om aan de ene kant de productiestroom op gang en aan de andere kant het volume op peil te houden.’\n\nKijk hier het volledige interview met Maxime Verhagen.",
    "Vreeswijkse zeeverkenners 4de van Nederland": "Afgelopen weekend was het Nederlands Kampioenschap Lelievlet zeilen in Zeewolde. Tijdens het kampioenschap zijn er in totaal vijf races gezeild. Dit waren minder races dan gepland door het gebrek aan wind op de zaterdagochtend. Gelukkig ging het in de middag steeds harder waaien en konden de wedstrijden echt beginnen.\n\nDe Vreeswijkse Zeeverkenners zijn ook naar het NK geweest met twee zeeverkenner boten (jongeren 11 t/m 16), één Wilde vaart boot (jongeren 16 t/m 18) en één volwassene boot. Hierbij heeft aannemersbedrijf B. van Hees en Zonen uit Nieuwegein de vier Lelievletten gratis naar Zeewolde gebracht waar het NK Lelievlet zeilen plaatsvond. In totaal deden de beste 27 zeeverkennerboten, 25 Wildevaart boten en 17 volwassene boten mee.\n\nDe zeeverkenner boten 1502 en 1079 zijn respectievelijk 10de en 16de van Nederland geworden. Beide boten hebben bij een aantal wedstrijden zeer hoge resultaten gehaald. De 1502 is namelijk de laatste wedstrijd 2de geworden en de 1079 is tijdens de eerste wedstrijd geëindigd op de derde plek!\n\nOok de Wilde vaart heeft een fantastisch resultaat neergezet en is de laatste wedstrijd 1ste geworden. Het was een nek-aan-nek race voor een podium plaats, maar helaas viel de 776 net niet in de prijzen. Uiteindelijk zijn ze 4de van Nederland geworden.\n\nHet leidingteam is 11de geworden van Nederland\n\nAls we kijken naar alle wedstrijden heeft de Prins Bernhardgroep een geweldig resultaat neergezet en laten zien dat bij deze groep een paar van de beste Lelievletzeilers van Nederland zitten. Tijdens Pinksteren zullen de Zeeverkenners dat ook zeker weer naar de regionale zeilwedstrijden gaan om een nieuw ticket proberen te verdienen voor het NK Lelievlet zeilen.\n\nOok leren zeilen bij de waterscouting?\n\nLijkt het jou ook leuk om te leren zeilen? Kom dan eens vrijblijvend kijken bij één van de opkomsten op zaterdagochtend. Vanaf 7 jaar ben je al welkom binnen de groep! Voor meer informatie kijk op de website van de scoutinggroep of stuur een e-mail naar: groepsbegeleider@prinsbernhardgroep.nl.",
    "Nederland Handelsland 2022, export, import en investeringen": "Nederland Handelsland 2022, export, import en investeringen\n\nDat Nederland als kleine en open handelsnatie sterk vervlochten is met het buitenland wordt tijdens een crisis eens te meer duidelijk. De wereldwijde lockdowns, reisbeperkingen en andere voorzorgsmaatregelen om de verspreiding van het coronavirus te remmen, hadden in 2020 een onmiddellijke impact op productie, consumptie, handel, transport en investeringen. Tekorten aan cruciale onderdelen zoals chips en halfgeleiders namen gaandeweg 2020 en 2021 verder toe en een onevenwichtig herstel in vraag en aanbod in de wereldeconomie zorgde voor leveringsproblemen in productieketens, hogere transportkosten en fors gestegen prijzen van grondstoffen. Het vastlopen van het containerschip Ever Given in het Suezkanaal in maart 2021 was een tekenend voorbeeld van hoe de wereldhandel op hetzelfde moment efficiënt en kwetsbaar kan zijn. Het zorgde voor een dagenlange, enorme opstopping in één van de belangrijkste waterwegen ter wereld.",
    "Von der Leyen bezoekt Nederland voor Herstel- en Veerkrachtplan": "Von der Leyen bezoekt Nederland voor Herstel- en Veerkrachtplan\n\nVandaag overhandigde de voorzitter van de Europese Commissie Ursula von der Leyen aan minister-president Rutte en minister van Financiën Kaag het positieve besluit van de Europese Commissie over het Nederlandse Herstel- en Veerkrachtplan (HVP). Dit plan heeft Nederland opgesteld om aanspraak te kunnen maken op geld dat voor Nederland is gereserveerd in het Europese coronaherstelfonds.\n\nHet Nederlandse Nederlandse Herstel- en Veerkrachtplan (HVP) richt zich op thema’s die voor het kabinet van zwaarwegend belang zijn, zoals volkshuisvesting en de arbeidsmarkt. Ook wordt via het HVP verder geïnvesteerd in digitalisering, onderwijs en zorg.\n\nIn het plan zet Nederland ook vol in op de energietransitie. Bijna de helft van de investeringen draagt bij aan een groene economie. 35% van de investeringen draagt bij aan het behalen van de doelstellingen van REPowerEU waarmee de Europese economie duurzamer, en minder afhankelijk van Russische fossiele brandstoffen moet worden.\n\nOp 8 juli 2022 heeft het kabinet het Nederlandse Herstel- en Veerkrachtplan (HVP) formeel ingediend bij de Europese Commissie. Het plan telt 49 maatregelen, waarvan 21 hervormingen en 28 investeringsplannen. Het plan is tot stand gekomen door goede samenwerking tussen de vakdepartementen en uitvoeringsorganisaties, en de betrokkenheid van medeoverheden, sociale partners en genderorganisaties.\n\nHet overleg van de Europese ministers van Financiën in de EU (de Ecofinraad) heeft nu één maand de tijd om het uitvoeringsbesluit van de Europese Commissie goed te keuren.",
    "Gasopslagen in Nederland ruim 80% gevuld, EU-doel behaald": "Gasopslagen in Nederland ruim 80% gevuld, EU-doel behaald\n\nDe gasopslagen in Nederland zijn nu gemiddeld voor 80% gevuld. Daarmee heeft Nederland het EU-doel voor het vullen van de gasopslagen voor komende winter behaald. De komende tijd worden de gasopslagen verder gevuld, om een buffer te hebben om eventuele tegenslagen op te vangen. In heel Europa worden de gasopslagen steeds beter gevuld, met een gemiddelde vullingsgraad van zo’n 82%.\n\nHet kabinet heeft eerder € 10 miljoen extra uitgetrokken om gasopslag Bergermeer zo ver mogelijk te vullen boven het oorspronkelijke doel van 68%. Dat wordt naar verwachting ongeveer 90%. De gasbergingen in Grijpskerk en Alkmaar worden tot 100% gevuld. Opslag Norg is nu tot ruim 85% gevuld.\n\nDe gasopslagen worden onder meer gevuld met vloeibaar gas (LNG), dat per schip naar Europa wordt vervoerd. Gasunie zal nog deze maand een nieuwe LNG-terminal in de Eemshaven in Groningen in gebruik nemen. Deze is goed voor een importcapaciteit van zo’n 8 miljard kubieke meter gas per jaar."
}