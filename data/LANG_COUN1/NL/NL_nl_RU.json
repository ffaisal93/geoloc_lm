{
    "Moet Oekraïne vrezen na mobilisatie Russen? 'Zorgen zijn er, want de massa is groot'": "De mobilisatie gebeurt in ieder geval niet zonder slag of stoot: Russische mannen proberen al dagen halsoverkop het land uit te komen en in verschillende delen van Rusland zijn protesten uitgebroken. Rusland zou nu zelfs willen voorkomen dat mannen die opgeroepen worden voor mobilisatie het land mogen verlaten.\n\n\"Het lijkt op een ongeorganiseerde bende\", zegt Patrick Bolder, defensiedeskundige van denktank HCSS. \"Je hoort natuurlijk vooral over de excessen. Maar dat zijn er zoveel dat er toch wel een kern van waarheid in moet zitten.\"\n\nBolder ziet vooral dat er na dat afkondiging vanuit Moskou veel mis gaat in de uitvoering in de Russische regio’s. \"Daar kijken ze vooral naar de aantallen die gehaald moeten worden. Maar je ziet dat er ook allerlei mensen worden opgeroepen die helemaal geen reservist zijn, zoals studenten.\"\n\nArm Dagestan is hofleverancier\n\nHet lijkt erop dat veel van de soldaten en reservisten uit de armere gebieden in Rusland worden gehaald, uit het noorden van de Kaukasus en het oosten van Rusland, ver weg van Moskou.\n\nHet straatarme Dagestan is volgens de BBC al hofleverancier van het hoogste aantal in Oekraïne gedode Russische militairen. Dat zijn er tien keer zoveel als het aantal gedode militairen dat afkomstig is uit Moskou, waar de bevolking ook nog eens vijf keer zo groot is.",
    "Liveblog | Russische toppolitici bezorgd over excessen bij mobilisatie": "Het is dag 212 van de oorlog in Oekraïne. In dit liveblog vind je alle laatste updates over het voortdurende conflict en alle gevolgen ervan.\n\nDit liveblog is gesloten, volg de nieuwste ontwikkelingen in Oekraïne in ons nieuwe liveblog van maandag 26 september\n\nChina en India roepen op tot vredesonderhandelingen\n\n12:45 | China en India roepen op tot onderhandelingen om de oorlog in Oekraïne te beëindigen. Dat is opmerkelijk, voor het eerst spreken beide kernmachten zich daarmee impliciet uit tegen hun traditionele bondgenoot Poetin. De oproep volgt op een week algemene vergadering van de Verenigde Naties in New York waar Rusland fel bekritiseerd werd, maar waar het ook retorisch flink om zich heen sloeg.\n\nZelenski: Russische deserteurs worden humaan behandeld\n\n10:40 | Russische soldaten die zich overgeven aan Oekraïne zullen op een 'beschaafde manier' worden behandeld, heeft de Oekraïense president Zelenski gezegd. In een nachtelijke toespraak deed Zelenski een beroep op de Russen om weg te lopen of zich over te geven zodra zij aan het front zijn. Zelenski riep in het Russisch de Russen op zich over te geven aan Oekraïne in plaats van het risico te lopen om na het conflict als oorlogsmisdadiger te worden berecht.\n\nOekraïne zal deserteurs behandelen in overeenstemming met internationale verdragen en zal niemand naar Rusland terugsturen als hij bang is voor repercussies, zei hij. 'Het is beter zich over te geven aan Oekraïense gevangenschap dan gedood te worden door de inslagen van onze wapens', voegde hij eraan toe.\n\nRussische toppolitici bezorgd over excessen bij mobilisatie\n\n10:50 | De voorzitters van het Russische lager- en hogerhuis hebben zondag hun zorgen geuit over de chaos die is ontstaan bij de door president Poetin afgekondigde mobilisatie. Het regent klachten over de campagne. De Poetingetrouwe voorzitters hebben regionale bestuurders opgedragen de \"excessen\" snel uit te bannen.\n\nDe eerste mobilisatie in Rusland sinds de Tweede Wereldoorlog heeft geleid tot een reeks protesten in het hele land, waarbij volgens mensenrechtenorganisaties meer dan 2000 mensen zijn opgepakt. Mannen van militaire leeftijd proberen massaal het land te ontvluchten. Berichten dat ook mensen zonder enige militaire ervaring worden opgeroepen, zorgen voor extra onrust.\n\nDe voorzitter van de Federatieraad, het hogerhuis van het Russische parlement, Valentina Matvijenko, gaf via Telegram aan ervan op de hoogte te zijn dat mannen die ongeschikt zijn, toch worden opgeroepen. 'Zulke excessen zijn absoluut onacceptabel. En het is in mijn opinie terecht dat er in de maatschappij scherp op wordt gereageerd.'\n\nZe stelt de regiogouverneurs verantwoordelijk voor het verloop van de mobilisatie, zo liet ze weten in een boodschap aan hen. 'Zorg ervoor dat de gedeeltelijke mobilisatie wordt uitgevoerd in overeenstemming met de geschetste criteria, zonder één enkele fout.'\n\nDoemavoorzitter Vijatsjeslav Volodin heeft eenzelfde boodschap. \"Als er een vergissing wordt begaan, is het nodig die recht te zetten. De autoriteiten op alle niveaus moeten zich bewust zijn van hun verantwoordelijkheden.\"\n\nVolgens de officiële lezing heeft president Poetin bij de mobilisatie 300.000 mensen opgeroepen. Berichten in onafhankelijke Russische media dat het in werkelijkheid zal gaan om meer dan een miljoen mannen, zijn tot twee keer toe door het Kremlin ontkend.\n\nLavrov: geannexeerd gebied krijgt 'volledige bescherming'\n\n07:45 | De Russische minister van Buitenlandse Zaken, Sergei Lavrov, zegt dat de vier Oekraïense regio's waar een 'referendum' gaande is, onder de 'volledige bescherming' van Moskou zullen vallen als ze door Rusland worden geannexeerd.\n\nTijdens een persconferentie na zijn toespraak tot de Algemene Vergadering van de Verenigde Naties in New York werd Lavrov gevraagd of Rusland redenen zou hebben om kernwapens te gebruiken om geannexeerde regio's van Oekraïne te verdedigen. Hij zei dat het Russische grondgebied - inclusief grondgebied dat in de toekomst 'verder wordt vastgelegd' in de Russische grondwet - 'onder de volledige bescherming van de staat staat staat'.\n\n'Alle wetten, doctrines, concepten en strategieën van de Russische Federatie zijn van toepassing op al haar grondgebied', zei hij volgens Reuters, terwijl hij ook specifiek verwees naar de Russische doctrine over het gebruik van kernwapens.\n\nDe opmerkingen van Lavrov kwamen nadat hij in zijn VN-toespraak had geprobeerd het verzet tegen de oorlog van Rusland in Oekraïne af te schilderen als zijnde beperkt tot de Verenigde Staten en de landen onder hun invloed.\n\nDe Groep van Zeven geïndustrialiseerde economieën heeft gezegd dat zij de uitslag van het 'referendum' niet zullen erkennen.\n\nZaterdag 2 4september\n\nChina roept op oorlog in Oekraïne binnen de perken te houden\n\n23:40 | China heeft Oekraïne en Rusland opgeroepen door diplomatieke inspanningen de oorlog die de Russen voeren tegen het buurland binnen de perken te houden. Buitenlandminister Wang Yi drong er zaterdag tijdens de Algemene Vergadering van de VN bij alle betrokken partijen op aan te voorkomen dat de 'crisis' verder uitbreidt.\n\nEen vreedzame oplossing van het conflict is noodzakelijk, zei Yi, die eraan toevoegde dat besprekingen tussen Kiev en Moskou nodig zijn die rekening houden met de 'gerechtvaardigde bezorgdheid over de veiligheid'.\n\nRusland begon de invasie van Oekraïne op 24 februari. Sinds vrijdag zijn in de bezette gebieden in het oosten en zuiden van Oekraïne haastig georganiseerde referenda gaande over aansluiting bij de Russische Federatie. VN-chef António Guterres heeft de annexatie van de regio's Loehansk, Donetsk, Cherson en Zaporizja schending van de internationale rechtsorde genoemd.\n\nDe Russische minister van Buitenlandse Zaken, die na Yi het woord voerde, wuifde de kritiek op de volksraadplegingen in de betreffende regio's weg. Volgens Sergej Lavrov is die woede daarover niet terecht omdat de voorouders van de mensen daar al eeuwen in Rusland leven. Hij wierp het Westen, de VS voorop, voor de wereld in blokken te willen verdelen. 'Je bent voor of je bent tegen ons'. Lavrov waarschuwde de Amerikanen bovendien 'met vuur te spelen' inzake Taiwan.\n\nKritiek van Russische functionarissen op mobilisatie neemt toe\n\n21:40 | Het hoofd van de mensenrechtencommissie van het Kremlin, Valeri Fadejev, heeft het leger bekritiseerd voor de mobilisatie van reservisten die moeten gaan vechten in Oekraïne. President Vladimir Poetin gaf daar deze week opdracht voor.\n\nFadejev riep de Russische minister van Defensie Sergej Sjojgoe op een eind te maken aan de nietsontziende manier waarop veel rekruteringsbureaus in het land te werk gaan. Zelfs mannen die geen enkele ervaring hebben met de gewapende strijd kregen het bevel hun dienstplicht te vervullen.\n\nOngeveer 300.000 personen moeten worden gemobiliseerd. Tijdens de procedure gaat van alles mis. De leider van de Siberische republiek Jakoetië, Aisen Nikolajev, gaf toe dat er fouten zijn gemaakt. 'Er zijn reservisten ten onrechte onder de wapenen geroepen, zij moeten worden teruggestuurd. Daaraan wordt al gewerkt', zei hij.\n\nOp sociale media in Rusland circuleren eveneens berichten over mensen zonder enige militaire achtergrond die toch een oproep hebben gekregen. Hetzelfde geldt voor te oude of chronisch zieke reserveofficieren. Zelfs de hoofdredacteur van de nieuwszender RT, nauw verbonden met het Kremlin, deed zaterdag haar beklag over de chaotische gang van zaken.\n\n'Aangekondigd was dat soldaten tot 35 jaar konden worden gerekruteerd. Oproepen gaan naar veertigers. Ze maken mensen gek, alsof het met opzet gebeurt, uit kwaadaardigheid. Het lijkt alsof ze zijn gestuurd door Kiev', foeterde RT-chef Margarita Simonian op haar Telegram-account.\n\nTASS: Integratieprocedure bevrijde gebieden op 30 september\n\n21:15 | De integratie van de door Rusland gecontroleerde Oekraïense gebieden Donetsk, Loehansk, Cherson en Zaporizja wordt vermoedelijk eind deze maand doorgevoerd. Dat heeft het staatspersbureau TASS zaterdag te horen gekregen van een bron in de Doema, het Russische parlement.\n\nVolgens de zegsman kan gezien de voorlopige resultaten van de volksraadplegingen die gaande zijn de officiële toetreding van de desbetreffende regio's tot de Russische Federatie op 30 september plaatsvinden. De kans is groot dat president Vladimir Poetin daarbij een prominente rol zal spelen.\n\nEerder meldde TASS al dat het rapport over de aansluiting van de \"bevrijde gebieden\" op 28 september wordt voorgelegd aan het parlement. De behandeling en goedkeuring staan een dag later op de agenda.\n\nDe westerse landen en Oekraïne betitelen de referenda steevast als falsificaties en volkomen doorgestoken kaart, slechts bedoeld om tot annexatie over te gaan en het nieuwe territorium met alle middelen te verdedigen. Er kan tot dinsdag worden gestemd.\n\nMoskou beweerde dat de inlijving van de Krim in 2014 gesteund werd door ongeveer 97 procent van de kiesgerechtigden.\n\nMoskou: Doema wil gemobiliseerden bonus van 300.000 roebel geven\n\n19:15 | De Doema, het Russische parlement, heeft een wetsontwerp ingediend om de militairen die worden gemobiliseerd voor de strijd in Oekraïne een eenmalige bonus te geven van 300.000 roebel, ongeveer 5350 euro. Dat heeft het staatspersbureau Ria Novosti zaterdag bekendgemaakt.\n\nHet voorstel werd gedaan door een viertal afgevaardigden van Verenigd Rusland, de partij van president Vladimir Poetin, en de Communisten. Dit samenwerkingsverband bezet 381 van de 450 zetels in het parlement.\n\nMinister Noord-Ossetië erkent lange file voor Georgische grens\n\n19:10 | De Russische autoriteiten hebben toegegeven dat de stroom auto's op weg naar Georgië 'aanzienlijk' is. Vermoedelijk proberen de inzittenden te voorkomen dat ze moeten gaan vechten in Oekraïne. Het ministerie van Binnenlandse Zaken van de autonome republiek Noord-Ossetië zei zaterdag dat er voor de grensovergang van Verchni Lars een file staat van 2300 voertuigen. De douane passeren is moeilijk.\n\nHet verantwoordelijke ministerie riep de Russen op het land niet te verlaten en kondigde aan meer politie te zullen inzetten ten behoeve van de verkeersveiligheid. Het vertelde niet hoeveel Russische wagens de Georgische grens overstaken op een normale dag, voordat president Vladimir Poetin de gedeeltelijke mobilisatie afkondigde.\n\nBehalve bij de grens met Georgië zijn de wachttijden bij de grenzen met Kazachstan en Mongolië ook enorm toegenomen.\n\nRuim 700 betogers tegen mobilisatie opgepakt in Rusland\n\n18:35 | Russische ordetroepen hebben zaterdag zeker 730 mensen opgepakt die protesteerden tegen de oorlog in Oekraïne en het besluit van president Vladimir Poetin een deel van de bevolking te mobiliseren voor de strijd. Dat meldde de Russische burgerrechtenorganisatie OVD-Info. De organisatie liet weten dat in zeker 32 steden is gedemonstreerd.\n\nOVD-Info meldde op gezag van ooggetuigen dat de politie met onder meer knuppels insloeg op betogers. De Britse zender Sky News berichtte dat er een bus vol met mensen is aangehouden in Sint-Petersburg.\n\nOok in onder meer Moskou en steden in Siberië, zoals Novosibirsk and Tomsk, hebben de ordetroepen actievoerders opgepakt.\n\nPoetin wil 300.000 reservisten met militaire ervaring oproepen voor wat het de 'speciale militaire operatie' in Oekraïne noemt. Zo hoopt Poetin het initiatief in de oorlog met Oekraïne weer naar zich toe te trekken",
    "Gevangenissen onder de grond: hoe Rusland burgers in bezet gebied onderdrukt": "NOS\n\nNOS Nieuws • gisteren, 20:55 Gevangenissen onder de grond: hoe Rusland burgers in bezet gebied onderdrukt Christiaan Paauwe Redacteur Buitenland Christiaan Paauwe Redacteur Buitenland\n\nWie op straat loopt in Sjevtsjenkove kan nauwelijks zien dat het plaatsje tot voor kort nog bezet werd door Rusland. In het Oost-Oekraïense dorp is niet echt gevochten, kapotgeschoten huizen zie je niet. Inwoners staan met Oekraïense militairen in de rij voor de waterput. In de apotheek zijn medicijnen te krijgen die er volgens de vrouw achter de toonbank de afgelopen maanden niet waren. Maar onder een grijs gebouw met opgestapelde Russische munitiekisten voor de deur is te zien wat die bezetting voor sommige burgers hier heeft betekend.\n\nEen Oekraïense militair trekt een stalen deur open naar de kelder. Onderaan de trap is het pikkedonker en er hangt een bedompte stank. \"Hier hielden ze mensen vast\", zegt de militair. Met het licht van een camera verschijnen hekken in de duisternis. Verroeste kooien, met houten bankjes en emmers als wc. Een van de cellen is zo klein, dat er alleen een stoel in past. De militair zucht. \"Wat moet ik zeggen? Hoe kan je mensen zo behandelen?\"\n\nMet de opmars van Oekraïne wordt ook steeds meer duidelijk hoe Rusland de afgelopen zeven maanden het pro-Oekraïense verzet probeerde te onderdrukken in bezet gebied. Oekraïne zegt dat Rusland het vooral had gemunt op inwoners die gevochten hadden in de Donbas of hun familie - en burgers die zich verzetten tegen de bezetting.\n\nSla de carrousel over NOS\n\nNOS\n\nNOS\n\nIn het stadje Koepjansk iets verderop trof het leger een gevangenis aan waar 400 mensen zouden zijn vastgehouden, terwijl er maar plek was voor 140 gevangenen. In Kozatsja Lopan, tegen de Russische grens aan, zegt Oekraïne aanwijzingen te hebben dat mensen werden gemarteld onder een treinstation.\n\nHet Oekraïense Openbaar Ministerie publiceerde foto's van een oude militaire radiotelefoon. Die zou als stroombron zijn gebruikt om mensen met kabels en klemmen elektrische schokken te geven tijdens de ondervraging.\n\nOok in het grijze gebouw in Sjevtsjenkove zou zijn gemarteld, al wil de openbaar aanklager van de regio nog geen verdere details geven omdat het onderzoek loopt. Volgens het OM werd het gebouw gebruikt door de militaire politie. De aanklager zegt dat in de kelder zowel Russische deserteurs zijn vastgehouden als burgers die niet wilden collaboreren.\n\nNOS In de kelder van dit gebouw in Sjevtsjenkove werden mensen vastgehouden\n\nDeze vorm van repressie vinden ze in de hele regio terug, zegt onderzoeker Artur Prikhno. Met de Oekraïense organisatie Media Initiatives for Human Rights doet hij onderzoek naar oorlogsmisdaden tijdens de bezetting. Ze proberen te achterhalen wat er met verdwenen inwoners is gebeurd.\n\n\"Toen de Russen binnenkwamen, gingen ze rond in huizen.\" Net als op andere plekken zochten militairen naar 'nazi's'. Prikhno ging rond in bevrijde dorpjes. Hij kan ook bevestigen dat op meerdere plekken mensen werden vastgehouden onder de grond. \"De onderdrukking was vooral gericht op Oekraïners die zich patriottisch uitlieten.\" Bijvoorbeeld omdat er bepaalde aanwijzingen en foto's werden gevonden op een telefoon.\n\nInwoners moesten zich uitkleden en hun tattoos laten zien. Op meerdere plekken hoorde Prikhno dat mensen met stokken werden geslagen of op andere manieren werden mishandeld en gemarteld. Om een bekentenis af te dwingen of bezit af te staan.\n\nVerdwenen mensen\n\nIn het huizenblok naast de gevangenis in Sjevtsjenkove hebben Alena (18) en Konstantyn (21) de bezetting doorgemaakt. Zij wisten dat er mensen onder de grond vastzaten. Ook een paar jongens die dronken waren op straat hadden er een aantal dagen doorgebracht. Voor het stel was duidelijk dat je tijdens de bezetting niet moest praten over Oekraïne. \"Daar mocht je het absoluut niet over hebben, dat was verboden\", zegt Alena.\n\nZo liet een man in zijn auto een Oekraïense vlag zien, vult Konstantyn aan. \"Er werd in de lucht geschoten en hij werd tegengehouden.\" Militairen zijn bij hem ingestapt en weggereden. \"We weten nu niet waar hij is.\" Zo zijn er meer verhalen van mensen die zijn verdwenen, zegt Alena. Toen de Russen vertrokken vanwege de Oekraïense opmars, is volgens het stel een groep mannen meegenomen.\n\nDe inwoners uit de regio Charkov die verdwenen zijn - in Sjevtsjenkove maar ook op plekken als Izjoem, Balakliya en Tsjoegoejev - zijn volgens onderzoeker Prikhno vermoord of meegenomen naar Rusland of bezet gebied. \"De komende tijd zal het beeld dat naar buiten komt absoluut erger worden.\"",
    "Oud-leerling schiet kinderen en leraren dood op school in Rusland": "NOS Nieuws • vandaag, 11:18 • Aangepast vandaag, 15:51 Oud-leerling schiet kinderen en leraren dood op school in Rusland\n\nBij een aanslag op een school in de Russische stad Izjevsk zijn 17 doden en 24 gewonden gevallen. De schutter doodde volgens de politie daarna zichzelf. Wat zijn motief was, is niet duidelijk.\n\nPolitieonderzoekers hebben een video online gezet waarop de dode schutter te zien zou zijn. Hij draagt een zwart T-shirt met een hakenkruis en heeft een bivakmuts op. De man wordt geïdentificeerd als de 34-jarige Artem Kazantsev en is volgens de autoriteiten een oud-leerling van de school.\n\nVolgens politieonderzoekers zijn er onder de doden 11 kinderen en zeker twee leraren. Om de school binnen te komen doodde de verdachte ook een beveiliger. Volgens de Russische Nationale Garde had de man twee niet-dodelijke wapens bij zich die waren omgebouwd om echte kogels af te vuren.\n\n0:41 Schietpartij op school Rusland: 'Tragedie'\n\nDe stad Izjevsk ligt ongeveer duizend kilometer ten oosten van Moskou. Het is de hoofdstad van de Russische bestuursregio Oedmoertië en telt zo'n 650.000 inwoners. Het Russische persbureau Interfax meldt dat er op school nummer 88 bijna duizend leerlingen van zes tot zeventien jaar onderwijs krijgen.\n\nDe Russische president Poetin heeft zijn medeleven betuigd aan de nabestaanden van de slachtoffers. De lokale autoriteiten hebben drie dagen van rouw afgekondigd.\n\nAndere schietpartijen in Rusland\n\nIn april werden twee kinderen en een leraar doodgeschoten op een kleuterschool in de Russische regio Oeljanovsk. Vorig jaar vielen negen doden bij een aanslag op een school in de stad Kazan en zes doden op een universiteit in de stad Perm.\n\nOp sociale media is te zien hoe kinderen in Izjevsk naar buiten worden geleid en agenten op zoek zijn naar de schutter:",
    "In bezet Oekraïne kan nu opeens worden gestemd voor aansluiting bij Rusland": "1. Waar worden de referenda gehouden?\n\nOver een periode van vijf dagen worden de referenda gehouden in Loehansk, Donetsk, Cherson en Zaporizja. De vier regio's vormen ongeveer vijftien procent van heel Oekraïne, zo groot als Portugal. De Russische troepen hebben een deel van de gebieden bezet.\n\nMaar geen van allen zijn helemaal in handen van Rusland. Defensie-expert Rob de Wijk zei tegen RTL Z dat het een noodgreep is van Poetin: \"Hij doet dit nu zo snel mogelijk, zodat hij deze gebieden niet kwijtraakt aan Oekraïne.\"\n\nDe Oekraïense troepen zijn namelijk aan een opmars bezig. Zo is laatst de stad Izjoem bevrijd, die dichtbij het gebied ligt waar nu de referenda worden gehouden. President Zelenski kondigde eerder deze week nog aan zijn zinnen te zetten op het bevrijden van steden als Cherson, Marioepol en Melitopol.",
    "Nucleaire dreiging: moeten we jodiumtabletten gaan inslaan?": "Aan het begin van de oorlog met Oekraïne steeg de vraag naar jodiumtabletten bij apothekers en drogisten. Geen onlogische vraag, want als er sprake is van een ongeluk met een kerncentrale of reactor of van een nucleaire aanval, komen er radioactieve stoffen vrij, zoals radioactief jodium. Bij inademing wordt dat radioactieve jodium opgenomen in de schildklier en dat kan leiden tot schildklierkanker. De jodiumpillen zorgen ervoor dat de schildklier verzadigd raakt en het radioactieve jodium dus niet kan worden opgenomen. Voor radioactieve deeltjes anders dan jodium bieden de tabletten geen bescherming.",
    "Wie is er nog veilig voor de mobilisatie? 'Rusland zoekt soldaten in arme regio's'": "Op veel video’s die worden gedeeld op sociale media staat de bus om reservisten op te halen niet in Moskou, maar in oorden in het verre oosten van Rusland en het noorden van de Kaukasus. \"Het is hier makkelijk rekruteren: veel draait om geld. Het zijn arme gebieden waar weinig werk is, dus de financiële beloning om naar het front te gaan is hier erg welkom\", zegt Chris Colijn, Oost-Europa-deskundige van RTL Nieuws.\n\n‘Kanonnenvlees’ uit het oosten\n\nPrecieze cijfers over hoeveel reservisten uit welke regio in Rusland worden opgeroepen zijn niet bekend. De opdracht aan de lokale leiders komt uit Moskou. Volgens Colijn een uitgelezen mogelijkheid voor deze machthebbers om goede sier te maken bij hun bazen, door snel veel nieuwe soldaten te leveren.\n\nBoerjatië, Jakoetië, Dagestan, het zijn regio's van de Russische federatie ver weg van Moskou. \"Er wordt op deze gebieden neergekeken, daar zit ook een racistische component in\", zegt Colijn. Dat juist hier zich nu veel reservisten lijken te melden, betekent niet per se dat in deze gebieden de steun voor de oorlog tegen Oekraïne groter is. Als er al anti-oorlog protest is in deze dunbevolkte gebieden, komt dit vaak minder snel op de radar dan wanneer dit in Moskou gebeurt, ziet Colijn.",
    "Rusland wint in eerste interland sinds oorlog moeizaam van Kirgizië": "Rusland heeft zaterdag in een vriendschappelijke wedstrijd met 1-2 gewonnen van Kirgizië. Het was voor de Russen de eerste interland sinds het land in februari Oekraïne binnenviel.\n\nDe laatste interland van Rusland dateerde van november 2021, toen het een WK-kwalificatiewedstrijd afwerkte tegen Kroatië. Tegen Kirgizië, de nummer 95 van de wereldranglijst, speelde het louter met spelers die actief zijn in de nationale competitie.\n\nIn de eerste helft kwamen de Russen in eerste instantie op achterstand door een doelpunt van Alimardon Shukurov. Na een half uur maakte Spartak Moskou-speler Aleksandr Sobolev vanaf de penaltystip de gelijkmaker.\n\nNa rust wisselde de Russische bondscoach Valery Karpin alle veldspelers, onder wie voormalig Vitesse-speler Vyacheslav Karavaev. Pas in de 89e minuut wist Rusland het net voor de tweede maal te vinden in Bisjkek, de hoofdstad van Kirgizië. Middenvelder Daniil Utkin maakte de winnende treffer.\n\nRusland oefent ook tegen Bosnië en Herzegovina\n\nRusland werd vanwege de oorlog in Oekraïne door de FIFA uitgesloten van deelname aan de play-offs om het WK. Eerder deze week maakte de UEFA bekend dat het land ook niet deel mag nemen aan de kwalificaties voor het EK van 2024, terwijl het al langer niet mee mag doen aan de Nations League.\n\nOok mogen Russische clubs dit seizoen niet uitkomen in de drie Europese clubcompetities die de UEFA organiseert (Champions League, Europa League en Conference League).\n\nOver twee maanden komt Rusland weer in actie in een oefeninterland. Op 19 november speelt de ploeg van bondscoach Karpin tegen Bosnië en Herzegovina, dat het mogelijk zonder enkele sterspelers moet doen. Onder anderen Miralem Pjanic en Edin Dzeko gaven aan dat zij het onbegrijpelijk vinden dat de Bosnische bond op het verzoek van de Russen is ingegaan.",
    "EU neemt aanschurken Servië tegen Rusland 'heel ernstig'": "De Europese Unie heeft \"ernstige vragen\" over het aanhalen van de banden tussen Servië en Rusland. Een land dat lid wil worden van de EU kan niet optrekken met Rusland alsof er niets aan de hand is, onderstreept de Unie.\n\nDe EU heeft al langer zorgen over de kandidaat-lidstaat, een oude bondgenoot van Rusland. Servië weigert sinds de Russische inval in Oekraïne voluit partij te kiezen voor Kiev en het Westen. De regering in Belgrado doet ook niet mee met de westerse sancties tegen Rusland, terwijl aspirant-leden worden geacht hun buitenlandbeleid op dat van de EU af te stemmen. De buitenlandminister van Servië sprak vrijdag juist af om nauwer te gaan overleggen met zijn Russische collega.\n\n\"Dat heel heldere signaal roept ernstige vragen op\", zegt de woordvoerder van EU-buitenlandchef Josep Borrell. \"De EU is heel duidelijk geweest\" dat zeker kandidaat-leden \"niet op de oude voet\" verder kunnen met \"dit regime dat zoveel misdaden en wreedheden pleegt\". Rusland heeft nota bene vorige week nog aangekondigd het conflict verder op de spits te drijven, brengt hij in herinnering.\n\nMeerdere Europarlementariërs hebben ertoe opgeroepen de toetredingsonderhandelingen met Servië te staken. Daarop gaat de Europese buitenlanddienst niet in, maar de woordvoerder wijst er wel op dat de Servische hoop op EU-lidmaatschap \"aansluiting bij het Europees beleid impliceert, het buitenlandbeleid inbegrepen\". Daarom \"nemen we dit heel serieus en houden we dit in de gaten\".",
    "Nederland wil nieuwe sancties tegen Rusland, hoe gaat het tot nu toe?": "NOS\n\nNOS Nieuws • zaterdag, 12:29 Nederland wil nieuwe sancties tegen Rusland, hoe gaat het tot nu toe? Gidi Pols redacteur Economie Gidi Pols redacteur Economie\n\nMet de gedeeltelijke mobilisatie in Rusland is de oorlog in Oekraïne een nieuwe fase ingegaan. Binnen de EU gaan stemmen op voor een nieuw, achtste sanctiepakket. Ook Nederland is voorstander van meer sancties.\n\nHoe staat het met de handhaving van de sancties die sinds februari zijn afgekondigd? En wat betekent dat voor het bedrijfsleven?\n\n\"Uitvoering van de sancties gaat gewoon door\", zegt een woordvoerder van Buitenlandse Zaken. Er worden ook nog steeds tegoeden bevroren, bijvoorbeeld als er nieuwe personen op de sanctielijst komen, zoals in juli gebeurde. Op 14 september zijn voor het laatst tegoeden bevroren.\n\nHonderden miljoenen\n\nOm hoeveel geld het gaat, is niet helemaal duidelijk. In oktober komt het kabinet met nieuwe cijfers. Het meest recente overzicht is van juli. Banken hadden toen voor 574 miljoen euro aan transacties tegengehouden. Samen met trustkantoren bevroren ze ook zo'n 640 miljoen euro aan tegoeden.\n\nBij verzekeraars en pensioenfondsen gaat het om heel kleine bedragen. De verzekeraars hielden 358 euro aan uitkeringen tegen. Pensioenfondsen 2391 euro.\n\nDouane\n\nHet meeste werk zit bij de douane. \"We kijken bijvoorbeeld naar alle aangiften van transporteurs die goederen willen uitvoeren naar Rusland en Belarus. En we kijken naar uitwijklanden om te kijken of de sancties niet omzeild worden\", zegt een woordvoerder. Welke landen dat zijn wil de douane niet zeggen.\n\nFysieke controles van containers, postzakken en pakketjes zijn er ook nog steeds. \"Maar wel minder dan in het begin, de handelsstromen zijn toch wat opgedroogd.\" In totaal heeft de douane bijna 200.000 uitvoeraangiftes gecontroleerd, zo'n 12.000 postzakken gescand en bijna 3000 pakketten geopend. De opbrengst: één zending die bevroren is, omdat er sancties werden overtreden.\n\nDe douane houdt ook vliegtuigen en schepen in de gaten. Op de vliegvelden in Maastricht en Enschede staan vijf \"bevroren\" vliegtuigen die eigendom van zijn van een gesanctioneerde bedrijf. Die zijn samen 350 à 400 miljoen euro waard.\n\nNOS Vracht en bagage onderweg naar Rusland wordt op Schiphol onderzocht\n\nHetzelfde geldt voor twee kleinere boten van een gesanctioneerde Rus, die in Nederland waren voor onderhoud. Samen zijn de boten een miljoen waard. De douane houdt ook nog 22 andere schepen in de gaten die niet geleverd mogen worden aan hun Russische eigenaren. Het grootste deel van de schepen is nog in aanbouw.\n\nHet superjacht met de bouwtitel Feadship1010 is daar mogelijk een van. Het 118 meter lange motorschip is bijna af en ligt voor proefvaarten in de Amsterdamse Coenhaven. Bronnen uit de jachtbouw linken het schip aan een Russische miljardair die het schip de naam Katyusha zou willen geven.\n\nBouwer Feadship wil niet bevestigen dat het om een Russische opdrachtgever gaat. \"In de markt was er ook speculatie dat Andrew Tate de opdrachtgever zou zijn, dat is niet waar. Verder doen we nooit uitspraken over de herkomst van onze klanten\", zegt marketing directeur Farouk Nefzi. \"Maar we houden ons natuurlijk aan alle wetgeving, ook de sanctiewetgeving.\"\n\nFrederiek Stroop van Renen Het schip Feadship1010 op weg naar Amsterdam\n\nOf Feadship andere bestaande Russische klanten heeft waar het nu niet aan kan leveren, wil Nefzi niet zeggen. \"Er valt niet veel vraag uit\", zegt hij. In algemene zin voegt hij toe: \"Wij zijn bouwers van unieke jachten. Die zijn over het algemeen voorgefinancierd, dat verkleint de risico's voor ons.\"\n\nD66-Kamerlid Sjoerd Sjoerdsma heeft minister Hoekstra om opheldering gevraag over het schip in de Amsterdamse haven. \"Het zou van de gekke zijn als er nu in Nederland aan een luxe jacht werd gewerkt met eindbestemming Rusland. Dat gaat tegen de sancties in en roept opnieuw vragen over de handhaving op.\"\n\nNiet alleen superjachten mogen niet naar Rusland worden uitgevoerd. Damen Shipyards had bijvoorbeeld een serie bestellingen voor sleepboten vanuit Rusland. \"Het financiële risico dat wij lopen door de sancties is substantieel\", zegt een Damen-woordvoerder. \"We kijken nu of we contracten kunnen ontbinden. Als we de boten aan iemand anders kunnen leveren valt de schade mee.\"",
    "Lek geconstateerd bij gaspijpleiding Nord Stream 2 in Oostzee • Rutte: ‘Meer wapens, meer sancties, meer isolatie van Rusland’": "analyse Het cruiseschip in Velsen-Noord toont de tekortkomingen van het Nederlandse asielbeleid Het cruiseschip in Velsen-Noord toont de tekortkomingen van het Nederlandse asielbeleid",
    "Liveblog | Kazachstan erkent schijnreferenda Oost-Oekraïne niet": "Het is dag 213 van de oorlog in Oekraïne. In dit liveblog vind je alle laatste updates over het voortdurende conflict en alle gevolgen ervan.\n\nKabinet schroeft steun Oekraïne op na mobilisatie en referenda\n\n18:42 | Het kabinet gaat de steun aan Oekraïne intensiveren, schrijft premier Mark Rutte op Twitter. 'Meer wapens, meer sancties, meer isolatie van Rusland.' Daarmee reageert het kabinet op de mobilisatie van troepen in Rusland en de schijnreferenda die Rusland hield in bezet gebied in Oekraïne.\n\n'De bescherming van Europa is voor onze veiligheid cruciaal', aldus de premier. Vorige week zei hij bij de Verenigde Naties dat Poetin 'en zijn agressieoorlog moet worden gestopt'.\n\nDe Oekraïense president Volodimir Zelenski schrijft op Twitter een 'productief' gesprek met Rutte gehad te hebben. Nederland en Oekraïne zijn het volgens hem 'unaniem' eens dat extra sancties tegen Rusland nodig zijn na het houden van de schijnreferenda.\n\nWat het kabinet precies gaat uittrekken voor wapens of andere middelen, maakte de premier niet bekend. Het kabinet deelt informatie daarover slechts spaarzaam, om zo Rusland niet wijzer te maken dan nodig.\n\nEU-landen vragen Commissie raad over toegang dienstweigerende Rus\n\n16:37 | De 27 EU-landen hebben de Europese Commissie gevraagd om richtsnoeren te geven voor het toelaten van Russische mannen die in de Europese Unie hun toevlucht zoeken om niet te hoeven vechten in Oekraïne. Volgens ingewijden staan twee groepen landen tegenover elkaar en zijn ze er na crisisberaad in Brussel niet uitgekomen.\n\nDe ene groep landen houdt de deur potdicht voor Russische deserteurs, de andere groep, waartoe Nederland behoort, wil dat bij voorbaat niet. Lidstaten die aan Rusland grenzen, met name de drie Baltische staten (Estland, Letland en Litouwen) en Polen, weigeren al visa af te geven. Zij vrezen onder meer dat ook mogelijke spionnen onder valse voorwendselen de EU proberen binnen te komen. De Europese Commissie waarschuwde hen vorige week dat zij zich wel aan internationale verdragen over vluchtelingen moeten houden.\n\nStaatssecretaris Eric van der Burg (Asiel) zei vrijdag Russische mannen die in Nederland aankloppen omdat ze niet in Oekraïne willen vechten 'zeker' niet terug te willen sturen. 'Want dan weten we in ieder geval dat ze daar vervolgd zullen worden.' Gevluchte reservisten kunnen een asielaanvraag indienen en kunnen in Nederland blijven zolang deze wordt beoordeeld. In Duitsland is er sprake van dat alle Russische deserteurs en dienstweigeraars zich mogen melden als vluchteling.\n\nTsjechië, dat tijdelijk EU-voorzitter is en de agenda beheert, had de EU-ambassadeurs, de Europese Commissie en de EU-buitenlanddienst maandag in Brussel bijeengeroepen om de ontwikkelingen in Oekraïne en Rusland te bespreken en maatregelen te coördineren. De vergadering ging ook over hoe de EU Oekraïne kan helpen de winter door te komen, en dan met name de elf miljoen ontheemden in het door oorlog geteisterde land.\n\nBeurs Moskou hard onderuit door zorgen nieuwe sancties\n\n16:22 | De aandelenbeurs in Moskou ging maandag hard omlaag door zorgen over nieuwe economische sancties van het Westen tegen Rusland vanwege de oorlog in Oekraïne. De Moskouse MOEX-index is nu naar het laagste niveau gezakt sinds 24 februari, toen de Russische invasie van Oekraïne begon. Rusland is bezig met een mobilisatie van meer troepen om te vechten in Oekraïne en houdt referenda in de bezette gebieden van Oekraïne over de vraag of ze zich willen aansluiten bij Rusland.\n\nDe MOEX-index daalde meer dan 7 procent en de RTS-graadmeter verloor bijna 8 procent. De laatste dagen is er veel onrust bij beleggers in Moskou door de mobilisatie van 300.000 reservisten en de referenda in bezette gebieden. Beleggers denken dat door die ontwikkelingen een staakt-het-vuren in Oekraïne nog onwaarschijnlijker zal worden, terwijl de spanningen met het Westen nog verder oplopen. Mogelijk kan het Westen met nog strengere sancties komen voor de export van technologie naar Rusland en nog meer Russen op een zwarte lijst gaan zetten.\n\nDaarnaast zetten de gedaalde olieprijzen ook druk op het sentiment onder beleggers in Moskou. Door de lagere prijzen kunnen de inkomsten van Rusland uit de olie-export verminderen.\n\nPolen biedt burgers militaire basistraining aan\n\n14:35 | Polen biedt zijn staatsburgers van 18 tot en met 65 jaar een militaire basistraining aan. De vrijwilligers zullen tijdens de eendaagse training onder meer leren schieten, omgaan met wapens en kaartlezen, aldus het ministerie van Defensie.\n\nDe trainingen worden op zeventien legerbases in het land gehouden. Ze vinden plaats op zaterdagen in oktober en november. Vanwege de oorlog in buurland Oekraïne is in Polen urgentie ontstaan om zijn leger te vergroten, waar al langer plannen voor zijn.\n\nIn juli werd besloten dat postbezorgers in aanmerking komen voor vuurwapentraining. Ook dat was op vrijwillige basis. Die trainingen worden gegeven door de Territoriale Defensiemacht, een tak van de Poolse strijdkrachten.\n\nHet Poolse leger telt momenteel 110.000 militairen, met nog eens 30.000 mannen en vrouwen die deel uitmaken van de Territoriale Defensiemacht. De regering streeft naar cijfers van respectievelijk 250.000 en 50.000.\n\nKremlin erkent dat er iets misgaat bij mobilisering reservisten\n\n14:19 | Het Kremlin erkent dat er iets misgaat bij de mobilisatie van 300.000 reservisten om in Oekraïne te vechten. 'Er zijn inderdaad gevallen waarbij in strijd met de instructies van president Poetin wordt opgetreden' bij de mobilisatie, aldus een woordvoerder.\n\nEr worden incidenten gemeld waarbij dwang en geweld worden toepast om te rekruteren. Ook zouden mensen worden gesommeerd zich als reservist te melden die helemaal geen reservist zijn. Ondertussen verlaten tienduizenden mannen die vrezen te worden opgeroepen gehaast het land.\n\nDe woordvoerder erkende onder meer dat er fouten zijn gemaakt bij het versturen van oproepen en hoopt dat de fouten snel kunnen worden gecorrigeerd.\n\nHet Kremlin heeft maandag laten weten dat er nog geen besluit is genomen over de sluiting van de grenzen voor alle weerbare mannen ofwel de mannen die wegens hun leeftijd als reservist oproepbaar zijn. De zegsman zei dat er ook nog geen voorstel op tafel ligt om oorlogsrecht in te voeren. Dat zou weerbare mannen verbieden het land te verlaten en beoogde reservisten die toch vertrekken tot deserteurs kunnen maken.\n\nPresident Vladimir Poetin heeft afgelopen woensdag bevolen honderdduizenden reservisten op te roepen. Het ronselen van de reservisten is in handen van plaatselijke regionale besturen.\n\nMaandag is in Siberië de chef van een mobilisatiecentrum ten noorden van Irkoetsk neergeschoten door een twintiger die razend zou zijn geweest over de oproep voor militaire dienst van een vriend die geen reservist zou zijn en helemaal geen militaire ervaring zou hebben. Volgens sommige mediaberichten zijn de afgelopen dagen zeker zeventien mobilisatiecentra in brand gestoken.\n\n'Omgekomen Russische soldaten van zonden gereinigd'\n\n14:05 | Russische soldaten die zijn omgekomen in de oorlog tegen Oekraïne, worden van al hun zonden gereinigd. Dat heeft Patriarch Kirill, het hoofd van de Russisch-orthodoxe kerk gezegd. Kirill is een belangrijke bondgenoot van Poetin en steunt de invasie. Hij heeft eerder kritiek geleverd op degenen die tegen de oorlog zijn en riep de Russen op om zich rond het Kremlin te scharen. 'De Kerk bidt dat deze strijd zo snel mogelijk zal eindigen, zodat zo weinig mogelijk broeders elkaar zullen doden in deze broederoorlog.'\n\nEU neemt aanschurken Servië tegen Rusland 'heel ernstig'\n\n13:20 | De Europese Unie heeft 'ernstige vragen' over het aanhalen van de banden tussen Servië en Rusland. Een land dat lid wil worden van de EU kan niet optrekken met Rusland alsof er niets aan de hand is, onderstreept de Unie.\n\nDe EU heeft al langer zorgen over de kandidaat-lidstaat, een oude bondgenoot van Rusland. Servië weigert sinds de Russische inval in Oekraïne voluit partij te kiezen voor Kiev en het Westen. De regering in Belgrado doet ook niet mee met de westerse sancties tegen Rusland, terwijl aspirant-leden worden geacht hun buitenlandbeleid op dat van de EU af te stemmen. De buitenlandminister van Servië sprak vrijdag juist af om nauwer te gaan overleggen met zijn Russische collega.\n\n'Dat heel heldere signaal roept ernstige vragen op', zegt de woordvoerder van EU-buitenlandchef Josep Borrell. 'De EU is heel duidelijk geweest' dat zeker kandidaat-leden 'niet op de oude voet' verder kunnen met 'dit regime dat zoveel misdaden en wreedheden pleegt'. Rusland heeft nota bene vorige week nog aangekondigd het conflict verder op de spits te drijven, brengt hij in herinnering.\n\nMeerdere Europarlementariërs hebben ertoe opgeroepen de toetredingsonderhandelingen met Servië te staken. Daarop gaat de Europese buitenlanddienst niet in, maar de woordvoerder wijst er wel op dat de Servische hoop op EU-lidmaatschap 'aansluiting bij het Europees beleid impliceert, het buitenlandbeleid inbegrepen'. Daarom 'nemen we dit heel serieus en houden we dit in de gaten'.\n\nOrganisatie schijnreferenda Oekraïne: minimum aantal kiezers gehaald\n\n11:55 | De pro-Russische separatisten die in de door Rusland bezette gebieden in Oekraïne referenda over afscheiding houden, zeggen volgens Russische media dat het minimum aantal kiezers voor de geldigheid van hun volksraadpleging al is gehaald. De referenda, waarin de vraag wordt gesteld of de regio's zich bij Rusland moeten voegen, duren nog tot en met dinsdag.\n\nDe organisatie heeft zich als minimum de helft van de geregistreerde kiezers ten doel gesteld. Die opkomstdrempel is in twee oostelijke provincies (Donetsk en Loehansk) volgens een zegsman al ruimschoots gehaald, met driekwart van de beoogde stemmers. Westelijker in de provincie Zaporizja is volgens de zegslieden de opkomst lager. Daar zou circa de helft van de kiezers zijn stem hebben uitgebracht. In de provincie Cherson is vooralsnog minder dan de helft komen opdagen. Dinsdag kan er echter overal nog worden gestemd en volgens de organisatie heeft al meer dan de helft van het totale aantal beoogde kiezers een stem uitgebracht. Westerse waarnemers spreken van schijnreferenda waarvan de uitslag al van tevoren vaststaat.\n\nVolgens het Kremlin kan een positieve uitslag van de referenda in de bezette delen van Oekraïne snel leiden tot de annexatie van die gebieden. Aanvallen op die delen van Oekraïne zouden dan aanvallen op de Russische Federatie worden. Het zou om ongeveer 15 procent van Oekraïne kunnen gaan. Annexatie van Oekraïens grondgebied door Rusland maakt onderhandelingen met het Kremlin voor de Oekraïense president Volodimir Zelenski onbespreekbaar.\n\nRussische zakenman erkent oprichten The Wagner Group\n\n10:10 | De Russische zakenman Jevgeni Prigozjin, een bondgenoot van president Vladimir Poetin, heeft voor het eerst toegegeven achter The Wagner Group te zitten. Zijn huurlingenbedrijf wordt ervan beschuldigd een verlengstuk van de Russische staat te zijn.\n\nPrigozjin laat weten de paramilitaire groep in 2014 te hebben opgericht om mensen naar Oost-Oekraïne te sturen, nadat daar een oorlog uitbrak tussen pro-Russische separatisten en de Oekraïense staat. Later werden ook huurlingen naar Latijns-Amerika en Afrika gestuurd, staat in de verklaring van de 61-jarige Rus.\n\nDe zakenman staat vanwege zijn nauwe banden met de Russische staat bekend als 'de kok van Poetin', een verwijzing naar de cateringscontracten die hij met het Kremlin heeft. Eerder ontkende hij banden te hebben met The Wagner Group, waar onder meer de Verenigde Staten en de Europese Unie melding van hadden gemaakt. Die hebben Prigozjin sancties opgelegd.\n\nPoetin stelt dat The Wagner Group de Russische staat niet vertegenwoordigt, maar wel overal op de wereld kan werken zolang het bedrijf de Russische wet niet overtreedt. De huurlingen worden al jaren door mensenrechtengroeperingen en de Oekraïense regering beschuldigd van oorlogsmisdaden in Syrië en Oost-Oekraïne.\n\nHet Britse ministerie van Defensie meldde afgelopen zomer dat Rusland de Wagner-huurlingen inzet om zijn troepen in Oekraïne te versterken. Het Russische leger kampt met verliezen sinds het eind februari buurland Oekraïne binnenviel.\n\nOok The Wagner Group lijdt grote verliezen in Oekraïne, zei een Amerikaanse functionaris vorige week. De defensiemedewerker verklaarde dat is geprobeerd 1500 veroordeelde criminelen te rekruteren voor de oorlog in Oekraïne, maar dat velen weigeren. De functionaris verwees naar beelden die rondgingen op sociale media, waarop te zien zou zijn dat Prigozjin onder anderen Russische gevangenen probeerde te rekruteren.\n\nChaos na mobilisatie in Rusland neemt toe\n\n10:05 | De mobilisatie van burgers voor het Russische leger lijkt steeds chaotischer te verlopen. Door het hele land zijn protesten en aanvankelijk was het idee dat alleen mensen met een militaire achtergrond zouden worden opgeroepen om naar het front te gaan, maar inmiddels lijkt het erop dat iedereen moet opdraven. 'Dit is een chaos.'\n\nRekruteringsofficier neergeschoten in Siberië\n\n08:55 | In een Siberisch mobilisatiecentrum waar het Russische leger rekruten registreert, is een officier door een jonge man neergeschoten. De schutter is gearresteerd, melden plaatselijke media.\n\nHet is niet duidelijk of de dader was opgeroepen voor militaire dienst of dat de schietpartij een andere achtergrond heeft. De dader zou een werkloze twintiger zijn.\n\nDe schietpartij was in Oest-Ilimsk, ten noorden van Irkoetsk, in het kantoor waar rekruten worden geregistreerd. Aanvankelijk werd gemeld dat het hoofd van het mobilisatiecentrum was doodgeschoten. De man is echter niet overleden, maar is volgens plaatselijke autoriteiten wel levensgevaarlijk gewond geraakt\n\nKazachstan erkent schijnreferenda Oost-Oekraïne niet\n\n08:10 | Kazachstan, een belangrijke partner van Rusland, zal de uitkomst niet erkennen van de omstreden referenda die momenteel in Oekraïne worden gehouden. Het Kazachse ministerie van Buitenlandse Zaken zegt dat de 'territoriale integriteit' en 'soevereiniteit' van landen gerespecteerd moeten worden.\n\nIn Oekraïne stemmen inwoners van bezette gebieden over de vraag of hun regio's geannexeerd moeten worden door Rusland. De Oekraïense regering en haar westerse bondgenoten zien dat als een schijnvertoning waarvan de uitkomst al vaststaat. Rusland beschuldigt juist de pro-westerse regering in Kiev ervan de rechten van Russischtalige Oekraïners niet te respecteren.\n\nHet Kazachse ministerie van Buitenlandse Zaken zegt dat het zorgen voor stabiliteit, in de regio en wereldwijd, het belangrijkste is. De terughoudende opstelling van de voormalige Sovjetstaat is een tegenvaller voor Rusland. De landen hebben nauwe banden. President Vladimir Poetin stuurde begin dit jaar nog troepen naar Kazachstan om een einde te maken aan de onrust in het zuidelijke buurland.\n\nDe Kazachse president Kassim-Jomart Tokajev bedankte Poetin in februari voor die steun, maar viel zijn bondgenoot enkele maanden later publiekelijk af tijdens een bezoek aan Rusland. Hij weigerde de onafhankelijkheid te erkennen van de rebellenstaatjes die in Oost-Oekraïne waren uitgeroepen door pro-Russische separatisten. Moskou deed dat wel, maar volgens Tokajev zou het 'chaos' worden als overal in de wereld nieuwe landen opduiken.\n\nDe referenda in Oekraïne begonnen afgelopen vrijdag en duren nog tot dinsdag. De autoriteiten gaan van huis naar huis om stembiljetten op te halen. Dat gebeurt naar verluidt onder toezicht van militairen.\n\nOVD-Info: 100 arrestaties in Dagestan bij verzet tegen mobilisatie\n\n00:40 | Minstens honderd mensen zijn zondag gearresteerd toen zij protesteerden in de Russische deelrepubliek Dagestan tegen de mobilisatie van militaire reservisten, meldt burgerrechtenorganisatie OVD-Info. Eerder kwamen al berichten naar buiten dat de politie waarschuwingsschoten had afgevuurd in Dagestan om demonstranten uiteen te drijven.\n\nDe arrestaties vonden plaats in de regionale hoofdstad Machatsjkala. Tientallen video's op sociale media tonen hoe de politie ingrijpt terwijl demonstranten 'Nee tegen de oorlog!' roepen. De beelden zijn door persbureau Reuters niet te verifiëren. Ook de politie in Dagestan bleek niet te bereiken. OVD-Info zegt bezorgd te zijn over de beelden van de 'zeer hardhandige aanhoudingen'.\n\nSinds de aankondiging vorige week van een gedeeltelijke mobilisatie in de Russische oorlog tegen Oekraïne is er op veel plekken in Rusland geprotesteerd. Dagestan, waar vooral etnische moslims wonen, is volgens waarnemers een van de Russische regio's waar momenteel de meeste mannen worden opgeroepen. Activisten stellen dat vooral leden van minderheidsgroeperingen een oproep krijgen binnen de Russische mobilisatiecampagne.\n\nZondag 25 september\n\nZelenski: annexatie maakt onderhandelingen met Rusland onmogelijk\n\n22:00 | Annexatie van Oekraïens grondgebied door Rusland maakt onderhandelingen met het Kremlin wat de Oekraïense president Volodimir Zelenski betreft ondenkbaar. De regering in Moskou zou die inlijving officieel bekend kunnen maken als afsluiting van de volksraadplegingen, waarvan het resultaat al bij voorbaat vaststond.\n\n'Dat zou een voortzetting van de diplomatieke besprekingen met de president van de Russische Federatie op zeker onmogelijk maken', zei Zelenski zondag in een interview met de Amerikaanse zender CBS News. Volgens hem weet zijn collega Vladimir Poetin dat maar al te goed.\n\nSinds vrijdag worden er in de door de Russen bezette regio's Cherson, Zaporizja, Donetsk en Loehansk schijnreferenda gehouden over aansluiting bij Rusland. Tot dinsdag kunnen de inwoners nog stemmen. Internationaal wordt deze gang van zaken als schending van het volkerenrecht bestempeld. Zelenski had al eerder gewaarschuwd dat deze gemanipuleerde volksraadpleging de kans op vredesoverleg om zeep zou helpen.\n\nIn de eerste oorlogsweken praatten Russische en Oekraïense delegaties nog met elkaar, maar dat was kortstondig en het leverde niets op. Moskou eiste als voorwaarde voor vrede onder meer de erkenning van het schiereiland de Krim, in 2014 ingelijfd, als Russisch territorium. De verwachting is dat hetzelfde zal gebeuren met de met geweld en hulp van pro-Russische separatisten ingenomen provincies in het zuiden en oosten van Oekraïne.\n\nZelenski vroeg op de Amerikaanse tv eens te meer steun van de westerse landen door levering van zware wapensystemen. 'Als de Verenigde Staten in staat zijn hun leidende rol te bewijzen en te zorgen voor dat materieel, dan zullen Duitsland en de andere Europese landen volgen'.\n\nHet eerste succes kon hij meteen al melden. Het Oekraïense leger heeft de beschikking gekregen over een geavanceerd luchtafweersysteem van Amerikaans makelij. Zelenski bedankte president Joe Biden voor diens besluit deze zogenoemde Nasams te leveren, na eerder al Himars-raketinstallaties te hebben gestuurd. 'Maar geloof me, het is bij lange na niet genoeg om de civiele infrastructuur, scholen, ziekenhuizen, universiteiten en woningen van de Oekraïners te bewaken'.\n\nWaarschuwingsschoten gelost bij antimobilisatieprotest Rusland\n\n16:55 | De politie in de Russische Republiek Dagestan heeft zondag waarschuwingsschoten afgevuurd om mensen die protesteerden tegen de mobilisatie van militaire reservisten uiteen te drijven. Dat melden lokale activisten op sociale media, waar video's tonen hoe agenten in de lucht schieten. Ook zijn er beelden van schermutselingen tussen burgers en politie.\n\nIn het Dagestaanse dorp Endirej blokkeerden demonstranten een straat om de autoriteiten de toegang te ontzeggen, aldus de website van burgerrechtenorganisatie OVD-Info. Het protest was een reactie op het feit dat 110 mannen uit het dorp zijn opgeroepen om mee te vechten in Oekraïne, melden lokale media. Sinds de aankondiging vorige week van een gedeeltelijke mobilisatie in de Russische oorlog tegen Oekraïne zijn er in het hele land protesten geweest.\n\nDagestan, dat vooral wordt bewoond door etnische moslims, is volgens waarnemers een van de Russische regio's waar momenteel de meeste mannen worden opgeroepen. Activisten stellen dat vooral leden van minderheden het doelwit zijn van de Russische mobilisatiecampagne.",
    "'Rusland in misschien wel de grootste wapenleverancier van Oekraïne.'": "'Rusland is misschien wel de grootste wapenleverancier van Oekraïne.'\n\n\n\nBouwmeester zei vandaag dat de onrust bij de Russische soldaten vooral goed zichtbaar is in de manier waarop ze hun militair materieel achterlaten als men een slag verliest. Waar het gebruikelijk is om militair materieel onklaar te maken als je kiest voor een terugtrekking, is de paniek bij de soldaten zo groot dat zelfs dat niet gebeurt, legt Bouwmeester uit. Er is in totaal voor een hele brigade aan bruikbare wapens achtergelaten, inclusief tanks. Dat is toch genoeg voor zo'n drieduizend soldaten. ''Je zou bijna kunnen zeggen dat Rusland de grootste wapenleverancier van Oekraïne is'', zegt Bouwmeester met een glimlach.",
    "Kabinet schroeft steun aan Oekraïne op: 'Meer wapens, sancties en isolatie'": "Het kabinet gaat de steun aan Oekraïne intensiveren, schrijft premier Mark Rutte maandag op Twitter. \"Meer wapens, meer sancties, meer isolatie van Rusland.\"\n\nDaarmee reageert het kabinet op de mobilisatie van troepen in Rusland en de schijnreferenda die Rusland hield in bezet gebied in Oekraïne.\n\n\"De bescherming van Europa is voor onze veiligheid cruciaal\", aldus de premier. Vorige week zei hij bij de Verenigde Naties dat Poetin \"en zijn agressieoorlog moet worden gestopt\".\n\nDe Oekraïense president Volodymyr Zelensky schrijft op Twitter een \"productief\" gesprek met Rutte gehad te hebben. Nederland en Oekraïne zijn het volgens hem \"unaniem\" eens dat extra sancties tegen Rusland nodig zijn na het houden van de schijnreferenda.\n\nDe premier maakte niet bekend wat het kabinet precies gaat uittrekken voor wapens of andere middelen. Het kabinet deelt informatie daarover slechts spaarzaam, om zo Rusland niet wijzer te maken dan nodig.",
    "Rusland telt al 80.000 slachtoffers sinds begin oorlog: opmerkelijke verschillen in afkomst van soldaten": "Meer dan 80.000 Russische soldaten sneuvelden of raakten gewond sinds het begin van de oorlog in Oekraïne. De site WarTranslated, een vrijwilligersproject, zocht uit welke soldaten het meeste risico lopen.\n\nDe site onderscheidt drie categorieën van soldaten die vechten voor Rusland. Gekend zijn de Tsjetsjeense troepen onder leiding van Ramzan Kadyrov. Zij vechten zelden aan het front en verzorgen vooral de propaganda een eind weg van de vuurlijn. Ook proberen ze de lokale bevolking onder de knoet te houden met terreuracties.\n\nLEES OOK. Zware verliezen en de meesten zijn al naar huis: zijn de “bloeddorstige Tsjetsjenen” in Oekraïne een mythe?\n\nHet kanonnenvoer komt vaak uit de bezette gebieden zelf. Rusland rekruteert mannen uit Donetsk en Loehansk om actief te gaan strijden. Volgens WarTranslated worden zij in de frontlinie geplaatst, zonder adequate training of uitrusting.\n\nBoerjatië\n\nEn dan is er nog het Russische leger zelf. Dat is een combinatie van beroepsmilitairen, burgers die hun militaire dienst vervullen en huursoldaten, bijvoorbeeld de Wagner Group. Ook het leger telt veel slachtoffers, al is er een opmerkelijk verschil tussen de regio’s waarvan de soldaten komen. Militairen uit Moskou en Sint-Petersburg bleven grotendeels gespaard, terwijl in Boerjatië en Noord-Ossetië het aantal oorlogsslachtoffers ongemeen hoog is. Per 100.000 inwoners sneuvelden er respectievelijk 5,4 en 5,5 soldaten, het Russisch gemiddelde is 1,1.\n\nHet is een indicator dat het Kremlin onevenredig veel niet-etnische Russen naar het front stuurt. Daarnaast gaat het om regio’s met een zwakke economie, waardoor de bereidheid om in het leger te stappen daar groter zou zijn. In Oelan-Oede, een stad in het Siberische Boerjatië, zouden de begrafenissen van jonge mannen elkaar snel opvolgen. Een gemeenschaps- en sportcentrum werd omgebouwd tot uitvaartcentrum. “De deur naar de trainingsruimtes is een paar meter verwijderd van die waar de kisten worden bewaard. Alles stinkt naar de dood”, meldt een bron.\n\nOok reservisten\n\nVolgens WarTranslated is het al een tijdje duidelijk dat ook burgers met legerdienst en reservisten de oorlog worden ingestuurd. Voor het afkondigen van de gedeeltelijke mobilisatie had het Kremlin nochtans beklemtoond dit niet te zullen doen. De website haalt enkele voorbeelden aan, zoals Yegor Shkrebets, die op het gezonken vlaggenschip Moskva zijn legerdienst deed.\n\nLEES OOK. Vader van vermiste matroos dwingt Moskou een pijnlijke waarheid op te biechten, maar dat kan hem duur komen te staan(agg)",
    "Mobilisatie verloopt chaotisch, 'incompetentie bij Russische autoriteiten'": "Reuters\n\nNOS Nieuws • vandaag, 19:15 Mobilisatie verloopt chaotisch, 'incompetentie bij Russische autoriteiten'\n\nBijna een week na de aankondiging van een gedeeltelijke mobilisatie in Rusland is het duidelijk dat die allesbehalve gladjes verloopt. In steden als Moskou, Sint-Petersburg maar ook in tientallen andere plaatsen gingen mensen de straat op om te laten zien dat ze tegen de oorlog en tegen de mobilisatie zijn.\n\nDe Russische mensenrechtenorganisatie OVD-info houdt het aantal mensen bij dat bij die protesten wordt opgepakt. Na gisteren stond de teller op 2355.\n\nIn Dagestan en Jakoetië kwam het tot duw- en trekwerk met de politie. Vanuit deze deelrepublieken zijn naar verhouding veel mannen naar de oorlog in Oekraïne gestuurd.\n\nBeelden uit Dagestan, gisteren:\n\nGewelddadiger protesten zijn er ook. Zo werden in meerdere plaatsen brandbommen naar aanmeldcentra voor dienstplichtigen gegooid.\n\nIn de regio Irkoetsk riep een man vandaag \"niemand zal vechten\", hij schoot vervolgens een rekruteringsofficier neer.\n\nWaarschuwing: op deze video is te zien hoe de man de officier neerschiet:\n\n0:19 Schietpartij in een registratie- en rekruteringskantoor in Siberië\n\nIn de stad Rjazan, 80 kilometer ten zuiden van Moskou, stak een man zich bij een busstation in brand. \"Ik wil niet vechten in Oekraïne\", zou hij hebben geroepen.\n\nOp de vlucht\n\nPoetin zei vorige week dat het om een gedeeltelijke mobilisatie ging van 300.000 reservisten. \"Het blijkt dat veel meer mensen worden opgeroepen\", zegt Oost-Europadeskundige Bob Deen van Instituut Clingendael. \"Ook mensen met een IT-achtergrond of een medische achtergrond, om bepaalde gaten in de Russische krijgsmacht te dichten. Maar ook heel veel jonge mannen uit achterstandsregio's.\"\n\nDuizenden Russen wachtten de oproep niet af en vluchtten in de afgelopen dagen naar het buitenland, onder meer naar Kazachstan, Georgië, Mongolië en Finland. Meestal zijn dit goed opgeleide, Engels sprekende Russen die in het buitenland een nieuw leven op kunnen bouwen. De onafhankelijke online krant Novaja Gazeta schatte het aantal vluchtelingen zondag op 261.000.\n\nEen lid van het Russische hogerhuis zei vandaag dat Rusland dienstplichtigen moet verbieden om naar het buitenland te reizen. Kremlin-woordvoerder Dmitri Peskov ontkende niet dat zo'n besluit eraan zit te komen. \"Ik weet daar niets van. Op dit moment zijn daar nog geen besluiten over genomen.\"\n\nOverleden\n\nOok duiken in Russische media berichten op dat niet alleen reservisten worden opgeroepen, maar ook ouderen en medisch ongeschikten. Peskov erkent dat er fouten worden gemaakt, maar zegt dat die zullen worden hersteld.\n\nCorrespondent Iris de Graaf: De staatsmedia proberen de bevolking vandaag gerust te stellen. Er zijn fouten gemaakt bij deze mobilisatie, er zijn mannen opgeroepen zonder militaire ervaring, maar dat noemen ze administratieve fouten en ze geven lokale wervingsbureaus de schuld. En ze zeggen dat deze mannen zo snel mogelijk terug naar huis kunnen en dat het echt om een gedeeltelijke mobilisatie gaat. Het is nog maar de vraag of mensen dat geloven, gezien de onrust en de chaos. Toch is er ook een grote groep die deze mobilisatie vooralsnog gelaten accepteert en zich voorbereidt om te vechten voor het vaderland.\n\nDeen wijt het chaotische verloop van de mobilisatie aan gebrek aan ervaring. Hij ziet parallellen met de aanpak van de coronapandemie. \"Dat was ook chaos. Dit lijkt ook incompetentie en willekeur te zijn bij de Russische autoriteiten.\"\n\nKanonnenvoer\n\nDeen verwacht dat het nut van de nu opgeroepen rekruten op korte termijn beperkt is. \"Je kan ze natuurlijk naar het front sturen om bepaalde gaten te dichten. Maar ze hebben bijna geen training gehad en ze hebben maar heel gebrekkig materieel. Dan zijn ze geen partij tegen de goed georganiseerde en gemotiveerde Oekraïense strijdkrachten. Dus ja, je zou ze kanonnenvoer kunnen noemen.\"\n\nDoor zo veel mannen te mobiliseren zal de Russische economie grote schade oplopen, denkt Deen. \"Daarnaast zijn naar schatting zo'n 200.000 tot 250.000 mannen de grens over gevlucht. Die werken ook niet meer.\"\n\nVolgens Deen is de mobilisatie in Rusland heel slecht gevallen. \"De gewone Rus had tot nu toe nog niet zo veel last van de oorlog en ervaart dit als een gebroken belofte van Poetin. Je ziet met name in die etnische deelrepublieken, die de meeste mensen moeten leveren, dat daar protesten ontstaan.\"\n\nDat juist deze ver van Moskou gelegen republieken veel mensen leveren, is volgens Deen geen toeval. Het zijn achterstandsregio's, dat maakt het makkelijker om mensen te verleiden om bij het leger te gaan. \"Maar Poetin hoopt ook dat de onvrede over de mobilisatie tot deze regio's beperkt blijft en niet in Moskou en Sint-Petersburg zal ontstaan.\"\n\nPositie Poetin\n\nDeen denkt dat het besluit om te mobiliseren door de historici van de toekomst als belangrijk beoordeeld zal worden. \"Dit zet de interetnische spanningen in de Russische federatie heel erg op scherp. Dit is een heel impopulaire maatregel. Er vluchten niet voor niets zo veel Russen. Dit is eigenlijk het moment dat de oorlog voor de meeste gewone Russen heel dichtbij begint te komen. En dan blijken ze er helemaal niet zo achter te staan.\"\n\nDat betekent niet dat de val van Poetin nabij is. \"Hij zou door middel van zware repressie nog best een tijd aan de macht kunnen blijven\", zegt Deen. \"Op langere termijn denk ik dat dit zijn positie zal verzwakken.\"",
    "Oekraïners stemmen in schijnreferendum over toetreding tot Rusland": "Mart Hoogkamer vangt biertje (en drinkt hem op) bij zoveelste bierdouche",
    "Biden haalt uit naar Poetin: ‘Rusland zoekt als enige conflict’": "Mart Hoogkamer vangt biertje (en drinkt hem op) bij zoveelste bierdouche",
    "Rusland blijft dé onzekere factor op de tarwemarkt - Marktflits Granen & Grondstof": "Bekijk de actuele noteringen » Marktflits Granen & Grondstof Rusland blijft dé onzekere factor op de tarwemarkt\n\nRusland heeft de tarwemarkt flink opgeschud vorige week. Eerst met een referendum over aansluiting van de oostelijke provincies in Oekraïne en kort daarna met een gedeeltelijke mobilisatie van het leger. Zowel in Europa als in Amerika deed de tarwekoers een flinke stap omhoog.",
    "Liveblog | Rusland vervangt onderminister van Defensie, Turkije steunt Oekraïne": "Het is dag 211 van de oorlog in Oekraïne. In dit liveblog vind je alle laatste updates over het voortdurende conflict en alle gevolgen ervan.\n\nDit liveblog is gesloten, ga voor meer nieuws naar het volgende liveblog van zondag 25 september\n\nRusland vervangt onderminister van Defensie\n\n13:33 | Zeven maanden na het begin van de Russische militaire invasie van Oekraïne heeft Rusland onderminister van Defensie Dmitri Boelgakov ontslagen. Hij zat al jarenlang op die post. Boelgakov wordt als onderminister vervangen door de hoge generaal Michail Misinzev. Die speelde een hoofdrol bij de belegering van de zuidelijke havenstad Marioepol, die in mei in handen viel van Rusland.\n\nBij de militaire operatie van Rusland tegen Marioepol kwamen duizenden burgers om en werd een groot deel van de stad verwoest. Het leverde Misinzev de bijnaam 'slachter van Marioepol' op.\n\nMisinzev wordt als onderminister verantwoordelijk voor de logistieke operaties van het Russische leger. Het is niet bekend waarom Boelgakov wordt vervangen. Volgens een officiële verklaring krijgt hij een andere post, maar het is niet duidelijk om wat voor functie het gaat.\n\nTweede dag van referenda in bezette Oekraïense gebieden\n\n12:28 | Ondanks felle internationale kritiek wordt in de bezette delen van de Oekraïense regio's Donetsk, Loehansk, Cherson en Zaporizja zaterdag voor de tweede opeenvolgende dag in een referendum gestemd over aansluiting bij Rusland. Op sociale media gaat een video-opname rond waarop gewapende mannen mensen lijken te dwingen hun stem uit te brengen.\n\nRussische staatsmedia verspreiden beelden die de indruk wekken dat het zaterdag drukker bij de stembureaus is dan vrijdag. Volgens de Oekraïense generale staf gaan medewerkers van de verkiezingscommissies samen met gewapende Russische militairen bij de mensen thuis langs om stembiljetten op te halen.\n\nHet stemmen duurt tot dinsdag. Door de volksraadplegingen kan Rusland zo'n 15 procent van het Oekraïense grondgebied formeel annexeren. In gebieden waar gestemd kan worden zijn veel inwoners gevlucht en wordt ook nog gevochten.\n\nInlijving van Oekraïense gebieden door Rusland kan leiden tot verdere escalatie van het conflict in het Oost-Europese land. 'Als de territoriale integriteit van ons land wordt bedreigd, zullen we alle beschikbare middelen gebruiken om onze mensen te beschermen', waarschuwde de Russische president Vladimir Poetin afgelopen week. Zijn bondgenoot en vicevoorzitter van de Russische Veiligheidsraad Dmitri Medvedev heeft gedreigd met de inzet van 'alle wapens, inclusief strategische kernwapens' om geannexeerd grondgebied te verdedigen.\n\nNYT: Poetin bemoeit zich steeds meer met oorlog in Oekraïne\n\n11:20 | De Russische president Vladimir Poetin bemoeit zich steeds nadrukkelijker met de militaire strategie voor de oorlog in Oekraïne, zeggen Amerikaanse overheidsfunctionarissen tegen The New York Times. Zo zou Poetin recent nog verzoeken om troepen terug te trekken uit de Zuid-Oekraïense stad Cherson hebben afgewezen.\n\nHet Oekraïense leger is bezig aan een tegenoffensief om de grotendeels door Rusland bezette stad en regio Cherson te heroveren. Volgens The New York Times zou het Russische leger door zich terug te trekken tot over de rivier de Dnjepr mankracht en uitrusting kunnen besparen, maar wil Poetin daar niets van weten.\n\nCherson is de enige grote stad die de Russische strijdkrachten hebben veroverd ten westen van de Dnjepr, die midden door Oekraïne stroomt. Een terugtrekking zou mogelijk gezichtsverlies betekenen voor Poetin en een groot succes voor Oekraïne, verklaart de krant.\n\nVolgens Amerikaanse inlichtingen heeft Poetin zijn bevelhebbers gezegd dat hij de knopen voor het strijdplan in Oekraïne doorhakt. Functionarissen in Washington stellen dat die toegenomen bemoeienis van Poetin voor spanningen zorgt tussen hem en de Russische legertop. Bovendien zou het de moraal van de troepen in Cherson geen goed hebben gedaan, dat zij onder geen beding de aftocht mogen blazen.\n\nPoetin kondigde woensdag een gedeeltelijke mobilisatie af, de eerste sinds de Tweede Wereldoorlog. Het ministerie van Defensie wil zo'n 300.000 reservisten met militaire ervaring oproepen voor wat Rusland de 'speciale militaire operatie' in Oekraïne noemt. Zo hoopt Poetin het initiatief weer naar zich toe te trekken. De afgelopen tijd heeft het Oekraïense leger een flink gebied in het noordoosten heroverd. Ook worden er referenda georganiseerd in bezette gebieden over aansluiting bij Rusland. Westerse waarnemers spreken van schijnreferenda waarvan de uitslag al vaststaat.\n\nFilipijnen staan voor dilemma, willen toch Russische brandstof\n\n09:47 | De Filipijnen praten met Rusland over het kopen van brandstof en andere belangrijke goederen omdat het nationale belang van het land zwaarder weegt dan mogelijke zorgen over de oorlog in Oekraïne. Dat heeft de Filipijnse president Bongbong Marcos gezegd in een interview met Bloomberg TV.\n\n'De politieke kant ervan was een beetje lastig, maar niettemin staat het nationale belang voorop', aldus Marcos. 'Misschien moeten we nu Rusland benaderen, zeggen dat ze misschien wat losser kunnen worden en ons van brandstof kunnen voorzien.' Hij voegde hieraan toe dat zijn land 'dichtbij' een deal met Rusland is.\n\nDe opmerkingen van Marcos, die eerder dit jaar de Filipijnse presidentsverkiezingen won, weerspiegelen de moeilijke keuzes waarmee leiders in veel ontwikkelingslanden worden geconfronteerd. Net als elders op de wereld is de inflatie in de Filipijnen hard opgelopen. De stijgende energie- en brandstofprijzen kunnen veel mensen extra in armoede drijven.\n\nDe Filipijnen zijn volgens de president, zoon van de vroegere Filipijnse dictator Ferdinand Marcos (1917-1989), ook geïnteresseerd in nieuwe gesprekken met China over gezamenlijke olie- en gasexploratie in de Zuid-Chinese Zee. In juni beëindigde Marcos' voorganger, Rodrigo Duterte, de gesprekken met Peking nog.\n\nChina claimt al langer delen van de Zuid-Chinese Zee die de Filipijnen als Filipijns beschouwen. Dat bemoeilijkt de relatie tussen de twee landen. Marcos heeft evenwel beloofd de banden met China aan te halen. Dat kan volgens hem 'voordelig' uitpakken voor beide landen.\n\nRusland viel dam aan in noordoosten van Oekraïne\n\nRusland heeft volgens de Britse inlichtingendiensten eerder deze week een stuwdam in het noordoosten van Oekraïne aangevallen, waarschijnlijk met raketten. Mogelijk wil het Russische leger de sluisdeuren uitschakelen om oversteekplaatsen van het Oekraïense leger te laten overstromen, aldus de Britten.\n\nDe Russen voerden volgens Londen woensdag en donderdag aanvallen uit op de Petsjenihy-dam, die in de buurt van Charkov ligt in de rivier Severski Donets. Volgens het Britse ministerie van Defensie rukken Oekraïense troepen verder op langs de rivier. Het leger heeft in het noordoosten recent veel terrein heroverd op de Russen.\n\nDe regering in Kiev meldde dat een van de sluisdeuren van de dam vernietigd was bij de aanvallen, maar de situatie zou onder controle zijn. Eerder deze maand viel het Russische leger ook een dam aan bij de centraal gelegen stad Kryvy Rih. Inwoners werden opgeroepen te evacueren. Volgens Oekraïne lekte er water uit de stuwdam en trad de rivier Inhoelets daardoor buiten zijn oevers.\n\nHet is volgens de Britten onwaarschijnlijk dat de Oekraïense strijdkrachten veel last hebben van de aanvallen op beide dammen. Daarvoor zouden die te ver weg liggen van de gebieden waar momenteel gevochten wordt.\n\nWoordvoerder Erdogan: Turkije staat achter Oekraïne\n\n23-09-2022 - 23:53 | Turkije is bereid de territoriale integriteit en soevereiniteit van Oekraïne te verdedigen. Dat heeft de woordvoerder van president Recep Tayyip Erdogan vrijdag laten weten in een interview op de Turkse televisie.\n\nTurkije staat achter Oekraïne in de oorlog met Rusland, aldus deze Ibrahim Kalin. Het land zal de uitslag van de Russische referenda over annexatie van Oekraïense gebieden niet erkennen, meldde de zegsman.\n\nTurkije heeft een bemiddelende rol op zich genomen in de al zeven maanden durende crisis die de Russische aanval op Oekraïne heeft veroorzaakt. Kalin merkte in het interview op dat Turkije 'het enige land is dat zich inzet om de oorlog te beëindigen.'\n\nEerder deze week pleitte Erdogan in een toespraak tot de Algemene Vergadering van de Verenigde Naties in New York voor een 'rationele en diplomatieke oplossing die beide partijen een waardige uitweg uit de crisis zal geven'. In een interview met de Amerikaanse omroep PBS liet de Turkse president weten dat Rusland het land dat het heeft bezet terug moet geven aan Oekraïne als duurzame vrede het doel is.\n\nOekraïne laat diplomatieke banden met Iran vieren\n\n23-09-2022 - 23:05 | Oekraïne heeft vrijdag besloten de diplomatieke betrekkingen met Iran af te schalen en de ambassadeur zijn accreditatie af te pakken. Ook wordt het aantal medewerkers van de Iraanse diplomatieke dienst in Kiev gereduceerd. Reden daarvoor is de 'onvriendelijke' beslissing van Teheran de Russische strijdkrachten drones te leveren.\n\nKiev zei eerder op de dag vier in Iran gefabriceerde onbemande kamikaze-vliegtuigjes uit de lucht te hebben geschoten. President Volodimir Zelenski deed zijn beklag over de aantasting van de Oekraïense soevereiniteit en letsel toebrengen onder zijn burgers.\n\nOok de VS hebben gezegd dat Iran dit wapentuig levert aan de Russen. Teheran ontkent dat.\n\nVS bereid tot nieuwe sancties wegens Russische referenda\n\n23-09-2022 - 22:28 | De Verenigde Staten zijn bereid in overleg met bondgenoten nieuwe economische sancties te treffen tegen Rusland als Moskou doorgaat met het annexeren van delen van Oekraïne. Dat heeft het Witte Huis laten weten.\n\nDe Russen zijn bezig met wat Washington omschrijft als 'pseudo-volksraadplegingen', slechts bedoeld als de volgende stap om Oekraïens grondgebied in het zuiden en oosten definitief in te lijven. 'We weten dat met deze referenda zal zijn geknoeid', zei persvoorlichter Karine Jean-Pierre.\n\nOekraïense functionarissen vertelden vrijdag dat mensen het gebied waar ze wonen niet uit mogen totdat de stemming, die vier dagen duurt, voorbij is. Gewapende groepen drongen huizen binnen en medewerkers van bedrijven werden bedreigd met ontslag als ze weigerden mee te doen aan het referendum.\n\n'Het beste wat de mensen in Cherson kunnen doen, is de deur niet te openen', zei Joeri Sobolevski, de door de Russen afgezette vicevoorzitter van het bestuur van de Zuid-Oekraïense regio.",
    "Zelenski spreekt VN toe: 'Wij willen vrede, straf Rusland'": "Zelenski wil onder meer dat het vetorecht dat Rusland als permanent lid van de VN geniet, wordt ingetrokken. De agressor zou volgens de Oekraïense president geen deel meer uit mogen maken van de besluitvorming bij internationale organisaties.\n\nNeutrale positie 'geen optie'\n\nOok vraagt hij om een tribunaal dat de Russische misdaden kan bestraffen en wil hij een fonds om alle geleden schade mee te kunnen herstellen. Verder blijven volgens Zelenski aanhoudende sancties voor Rusland belangrijk om vrede te kunnen bereiken. Hij benadrukt dat een neutrale positie voor zijn land geen optie is.\n\nDe Oekraïense president besloot zijn toespraak met een kritische noot voor de zeven landen die tegen zijn videoboodschap bij de Algemene Vergadering stemden. Deze landen, waaronder Rusland, Noord-Korea en Syrië, reageren volgens Zelenski 'met een rode knop op principes'.",
    "Oekraïne en Rusland wijzen naar elkaar, wie beschoot Donetsk?": "Volgens pro-Russische separatisten hebben beschietingen van het Oekraïense leger zeker zes levens geëist in Donetsk, waarbij zes anderen gewond zouden zijn geraakt. Dat meldt een lokale bestuurder. Het nieuws komt daags na de afkondiging van een gedeeltelijke mobilisatie in Rusland, en volgens Rusland-correspondent Joost Bosman mag het gezien worden als slecht nieuws voor Poetin.\n\n'En niet alleen voor Poetin, maar ook voor de Volksrepubliek Donetsk én voor Rusland natuurlijk', stelt hij, maar ongebruikelijk noemt hij het niet. 'Het is niet gek dat daar raketten neerkomen. Het is immers oorlog, en de afgelopen acht jaar waren er vaker beschietingen in de hoofdstad van de gelijknamige regio.'\n\nLees ook | Hoekstra: 'Poetin is dictator onder druk'\n\nMaar, over de betrouwbaarheid van de informatie valt te twisten, zo denkt Bosman. 'Het punt is dat beide kanten elkaar van daden beschuldigen. De beschietingen in Oekraïne worden door Oekraïners zelf gedaan, zo zeggen de Russen. En de Oekraïners ontkennen het stellig en zeggen daarop dat de Russen het zelf hebben gedaan. Dat zie je voortdurend in de bezette pseudo-republiekjes, waar Westerse journalisten ook niet kunnen komen. Lastig te verifiëren dus.'\n\nReferendum\n\nEen mogelijke verklaring van de beschietingen - specifieker de timing ervan - kan misschien gevonden worden in het feit dat Rusland vanaf morgen referenda houdt in bezette gebieden. Mogelijk wil Oekraïne onrust creëren. 'Als de Oekraïners het gedaan zouden hebben - wat ze ontkennen - zou het met bedoeling kunnen zijn om mensen binnen te houden, zodat ze niet kunnen stemmen.'\n\nVolgens Bosman bestaat de mogelijkheid namelijk in de republieken die al langer bestaan - Loegansk en Donetsk - dat daar enige animo te vinden is voor aansluiting bij Rusland. 'Daar zijn veelal de mensen achtergebleven die acht jaar geleden vóór onafhankelijkheid stemden. In recentelijk veroverde regio's, Zaporizja en Cherson, zal het sentiment niet zo hoog liggen. Daar zal bijna niemand willen gaan stemmen, en al helemaal niet voor aansluiting met Rusland.'",
    "“Ik wil niet naar het front”: wanhopige man steekt zichzelf in brand in Rusland": "Op verschillende Russische media zijn beelden opgedoken van een wanhopige man die zichzelf in brand steekt, omdat hij niet wil gaan vechten aan het oorlogsfront in Oekraïne. “Ik wil niet naar het front”, zou de man geroepen hebben, vooraleer hij door de hulpdiensten werd afgevoerd.\n\nHet gruwelijke tafereel speelde zich zondag af in de stad Ryazan, op zo’n 200 kilometer van Moskou. Volgens de nieuwswebsite ‘Progorod62' worden in die regio mannen geronseld voor de gedeeltelijke militaire mobilisatie die president Vladimir Poetin vorige week afkondigde. Een man zou zichzelf omstreeks 15 uur in brand gestoken hebben ter hoogte van het centrale busstation.\n\nEen bron bij de hulpdiensten verklaarde aan de verboden Russische krant ‘Novaya Gazeta’ dat het slachtoffer op 90 procent van het lichaam brandwonden heeft. Toen ze hem afvoerden, zou hij geroepen hebben: “Ik wil niet naar het front.” Of dat klopt, valt onmogelijk te verifiëren, maar de beelden zijn online gepubliceerd door media zoals ‘Novaja Gazeta’ en ‘Meduza’, het nieuwsportaal ‘YA62.ru' en de lokale nieuwssite ‘Ryazannews.ru’.\n\nZuurstofbehandeling\n\nZe tonen hoe een man de inhoud van een fles over zich heen kapt, zichzelf in brand steekt en daarna in paniek rondhuppelt. Nadat de vlammen gedoofd waren, is het slachtoffer naar een ziekenwagen geleid. Hij zou in het ziekenhuis een speciale zuurstofbehandeling gekregen hebben.\n\nEerder doken al meer verhalen op van Russische mannen die zichzelf verwonden in de hoop dat ze zo kunnen vermijden dat ze naar Oekraïne gestuurd worden. Na de speech waarin Poetin de mobilisatie afkondigde, schoot volgens Google Trends onder meer de zoekopdracht ‘Hoe breek ik mijn arm’ steil omhoog.\n\nKIJK OOK. Arrestaties bij protesten tegen mobilisatie in Rusland\n\nKIJK OOK. Poetin kondigt een gedeeltelijke mobilisatie in Rusland aan",
    "Stijgende weerstand in Rusland tegen Poetin: 'Russen zijn maanden voor het lapje gehouden’": "Met video ‘Mitrail­leurs dwingen bewoners om voor aanslui­ting bij Rusland te stemmen’\n\nIn vier Oekraïense regio's die (deels) onder Russische controle staan, kan vanaf vandaag worden gestemd over wel of geen toetreding tot Rusland. Het gaat om de zelfverklaarde volksrepublieken Donetsk en Loehansk die al sinds 2014 bestuurd worden door pro-Russische leiders, maar ook in de recent veroverde gebieden Cherson en Zaporizja kunnen inwoners tot 27 september stemmen of ze zich willen aansluiten bij de Russische Federatie.\n\n23 september",
    "Ericsson zet levering van software en technische ondersteuning in Rusland voort": "Ericsson is gestopt met de export van hardware naar Rusland. De Zweedse telecomgigant levert echter nog wel software en technische ondersteuning in het land.\n\n\n\nDit bevestigt Ericsson aan persbureau Reuters na berichtgeving in de Zweedse media. Ericsson kondigde in april aan zich terug te trekken uit Rusland in reactie op de invasie van Oekraïne begin dit jaar. Het zei hierbij alle leveringen aan klanten in Rusland stil te leggen. Ook zou het business met klanten in Rusland tot nadere orde staken.\n\n'Aan contractuele en humanitaire verplichtingen voldoen'\n\nNu bevestigt het bedrif aan Reuters met de export van hardware te zijn gestopt, maar nog wel software en technische ondersteuning te leveren. Het gaat daarbij onder meer om onderhoud aan kritieke netwerken, waarmee het aan contractuele en humanitaire verplichtingen wil voldoen.\n\n\n\nSveriges Radio Ekot meldt dat Ericsson twaalf uitzonderingen heeft aangevraagd op Zweedse exportregels met betrekking tot Rusland. In zeven gevallen zijn deze uitzonderingen daadwerkelijk toegewezen. Ericsson meldt dat deze vergunningen voor software en technische ondersteuning zijn.",
    "Bureau Buitenland - Weerstand in Rusland na mobilisatie": "Russische mobilisatie leidt tot weerstand\n\nChaos heerst in Rusland nadat president Poetin mobilisatie aankondigde. Mannen vluchten het land uit, met lange rijen bij de grenzen als gevolg. Op verschillende plekken in het land zijn er demonstraties tegen de mobilisatie, maar wie in opstand komt wordt hard gestraft. Vooral in de meer afgelegen provincies, zoals in Irkoetsk en Dagestan, groeit de weerstand. Over alle onrust Eva Cukier, correspondent in Moskou.\n\nRadicaal-rechts aan het roer in Italië\n\nNa de overtuigende winst van Giorgia Meloni stevent Italië af op de meest rechtse regering sinds de Tweede Wereldoorlog. Dat baart zorgen onder Italiaanse vrouwen, lhbti’ers en migranten, die een onveiliger klimaat vrezen in het land. Ook in Brussel zijn er opgetrokken wenkbrauwen, nu de één van de grootste economieën van Europa deze ruk naar rechts maakt. Te gast over de uitslag van deze verkiezingen in Italië is Pepijn Corduwener, Italië-kenner en universitair docent aan de Universiteit Utrecht.\n\nUitgelicht",
    "Kremlin-woordvoerder Dmitri Peskov ontkent dat Rusland grenzen wil sluiten om uittocht te stoppen": "Mijntelco Streamen in plaats van lineair televisie­kij­ken: zoveel geld spaar je daarmee uit\n\nLineair televisiekijken behoort meer en meer tot het verleden. Een decoder is dan ook niet langer een must, want tegenwoordig kun je ook online of via een app tv-kijken. Vaak is het perfect mogelijk om je decoder weg te laten uit je abonnement, en dat scheelt op je rekening voor internet en tv. Mijntelco.be laat zien wat je kan besparen.\n\n19 september",
    "Massale protesten, slechte wapens en geen bedden: mobilisatie in Rusland verloopt moeizaam": "Correspondent geeft uitleg\n\nDe mobilisatie in Rusland verloopt een stuk moeizamer dan Poetin vooraf had gedacht. Op veel plekken in het land zijn protesten en jonge mannen vluchten het land uit. Correspondent Eva Hartog geeft uitleg over de beelden die op onder meer sociale media verschijnen.\n\n59 minuten geleden",
    "Het einde van Rusland": "De blik van de wereld werd dit weekeinde sterk naar de westelijke rand van Europa getrokken, en ik geef toe: de Britten zijn in staat tot prachtig theater. Maar de werkelijk grote gebeurtenis vond plaats in het oosten, waar Oekraïne de Russen verdreef uit zowat de gehele regio Charkov. Daarmee is een slag gewonnen en nog geen oorlog, maar het is in potentie een kantelpunt. En is het dat, dan doemt een vraag van historisch gewicht op. Wat zou een Russische nederlaag betekenen voor het regime van Vladimir Poetin? En voor het voortbestaan van Rusland als federatie van 22 republieken?\n\nVanuit Kiev kwam direct een antwoord. ‘Ik ben er zeker van dat de nederlaag in Oekraïne eenzelfde katalysator zal zijn voor Rusland als de nederlaag in Afghanistan dat was voor de Sovjet-Unie’, tweette Anton Gerasjtsjenko, adviseur op het Oekraïense ministerie van binnenlandse zaken. Het kan wishful thinking zijn, het uiteenvallen van Rusland zou Oekraïne natuurlijk wel uitzonderlijk goed uitkomen. Maar ook anderen hebben er de laatste tijd op gewezen dat verloren oorlogen in de Russische geschiedenis niet zelden uitlopen op de ineenstorting van het politieke systeem.\n\nEr verschijnen al wat scheuren in het bastion. De Tsjetsjeense leider Ramzan Kadirov eist op hoge toon uitleg over het militaire debacle van zijn Russische broodheer, de Wit-Russische president Aleksandr Loekasjenko durft Moskou te trotseren door opeens te melden dat hij weer een ambassadeur naar Kiev wil sturen: “God ziet dat deze ruzie de moeite niet waard was”. Terwijl Poetin nu juist een heilige drie-eenheid op het oog had van Rusland, Oekraïne en Wit-Rusland, onder zijn eigen gezag. Wat er intussen binnen het Kremlin tegen elkaar wordt gezegd – of over elkaar wordt gefluisterd – weten we niet, maar erg gezellig zal het er niet zijn.\n\nVoor de zogenoemde ‘realisten’ in het Westen die Oekraïne van meet af aan opriepen om Poetin tegemoet te komen, moet het verloop van deze oorlog een breinbreker zijn. Ze hebben de kracht van de Oekraïense moraal onderschat, evenals de westerse bereidheid om Oekraïne militair te hulp te schieten, wat uiteindelijk ook een kwestie van moraal is. Ik ga geen voorspellingen doen, maar ik zie niet hoe Rusland nog werkelijk succes kan boeken. Zelfs als het miserabele Russische leger het initiatief zou kunnen hernemen, is niet goed voor te stellen hoe een bezetting van miljoenen opstandige Oekraïners ooit goed zou aflopen voor Moskou.\n\nEr zijn, met andere woorden, geen goede opties voor Vladimir Poetin. En we moeten vrezen dat hetzelfde geldt voor zijn land. De gruwelijke oorlog – ook voor Russische militairen – leidt op korte termijn tot ijzeren macht voor Poetin, maar ondergraaft op de langere termijn zijn troon. Valt die om, dan dreigt ook de staat te sneuvelen. Politiek wetenschapper Janusz Bugajski, woonachtig in Washington, ziet dit als het slotakkoord van het ondergaande Sovjetrijk. ‘De Russische Federatie is niet in staat geweest zich te ontwikkelen tot een natiestaat, een civiele staat of een stabiele imperialistische staat’, schrijft hij. ‘Rusland glijdt af naar ontbinding.’\n\nPoetin dacht een rijk te herstellen, het omgekeerde lijkt te gebeuren.\n\nDrie keer per week schrijft Stevo Akkerman een column waarin hij de ‘keiharde nuance’ en het ‘onverbiddelijke enerzijds-anderzijds’ preekt. Lees ze hier terug.\n\nLees ook:\n\nRussische verliezen leiden tot roep om Poetins aftreden en tv-discussies\n\nBerichten dat het Russische leger in Oost-Oekraïne verliezen lijdt, beginnen tot discussies in het openbaar te leiden. Lokale politici hebben president Poetin gevraagd om af te treden.",
    "Autoconcern Mazda overweegt definitief vertrek uit Rusland": "Het Japanse autoconcern Mazda overweegt nu ook een definitief vertrek uit Rusland. Zijn fabriek in de oostelijke stad Vladivostok ligt door de oorlog in Oekraïne al maanden stil en het bedrijf zou volgens Japanse media inmiddels geen mogelijkheid meer zien om de productie opnieuw op te starten.\n\nIn 2012 kondigde Poetin in Vladivostok nog een joint venture aan tussen de Russische autoproducent Sollers en het Japanse Mazda ( AFP / Mikhail Klimentyev )\n\nEen woordvoerder van Mazda laat weten dat het bedrijf de situatie momenteel bespreekt met Sollers, zijn lokale partner in Rusland. Over de toekomst van het Russische personeel is nog geen knoop doorgehakt. Mazda verkocht in 2021 nog ongeveer 30.000 auto's in Rusland.\n\nHet nieuws volgt op de aankondiging van Toyota enkele dagen terug om volledig te stoppen met het produceren van auto's in Rusland. Die Japanse autofabrikant sloot eerder zijn fabriek in Sint-Petersburg ook al tijdelijk, omdat die door de Russische inval in Oekraïne en sancties zonder materialen en onderdelen was komen te zitten.\n\nToyota hoopte weer aan de slag te kunnen als de omstandigheden zouden verbeteren. 'Maar na zes maanden zijn we niet in staat geweest om de normale activiteiten te hervatten, en we hebben geen aanwijzingen dat we in de toekomst kunnen herstarten', schreef het bedrijf op zijn website. Toyota blijft nog wel als autoverkoper actief in Rusland.\n\nDe Russische automarkt stortte in na de invasie van Oekraïne. In mei en juni kelderden de verkopen zelfs met meer dan 80 procent, nadat grote buitenlandse autoconcerns Rusland de rug hadden toegekeerd of hun productie hadden gestaakt. De laatste tijd vergroten met name Chinese partijen hun marktaandeel in het land door de leegte op te vullen die is achterlaten door westerse en Japanse merken.",
    "Witte Huis waarschuwt Kremlin opnieuw voor gebruik kernwapens in Oekraïne": "EPA\n\nNOS Nieuws • gisteren, 20:36 Witte Huis waarschuwt Kremlin opnieuw voor gebruik kernwapens in Oekraïne\n\nHet Witte Huis heeft gereageerd op het laatste, nauwelijks verholen dreigement van president Poetin dat Rusland bereid is om kernwapens in te zetten in Oekraïne.\n\n\"We hebben direct, achter gesloten deuren en op zeer hoge niveaus aan het Kremlin duidelijk gemaakt dat elk gebruik van kernwapens catastrofale gevolgen voor Rusland zal hebben en dat de VS en onze bondgenoten resoluut zullen antwoorden\", zei nationaal veiligheidsadviseur Jake Sullivan in het CBS-programma Face The Nation. \"We zijn heel duidelijk en precies geweest over wat dat inhoudt\", voegde hij eraan toe. In het NBC-programma Meet the Press liet hij zich in gelijke bewoordingen uit.\n\nGeen bluf\n\nPoetin kondigde afgelopen woensdag een gedeeltelijke mobilisatie aan. In zijn toespraak zei hij dat Rusland \"alle middelen\" zal inzetten die het heeft \"als we ons land en volk moeten verdedigen\". Dus mogelijk ook kernwapens, suggereerde hij daarmee.\n\n\"Dat is geen bluf\", zei Poetin in zijn mobilisatietoespraak:\n\n0:26 Poetin over nucleaire wapens: 'Ik bluf niet'\n\nDinsdag waren in door Rusland bezette gebieden in Oekraïne referenda aangekondigd over aansluiting bij Rusland. Die zijn inmiddels gaande en leiden vrijwel zeker tot annexatie van die gebieden door Rusland. Rusland zal die gebieden en de inwoners daarna als Russisch beschouwen met als gevolg dat ze in de redenering van Poetin met alle middelen beschermd mogen worden, ook nucleaire.\n\nNationaal veiligheidsadviseur Sullivan wees de kijkers van Face The Nation erop dat het niet de eerste keer was dat Poetin met de inzet van kernwapens heeft gedreigd. \"Maar hij heeft nog niet zo klemgezeten als nu\", zei de presentator. \"Dat klopt\", zei Sullivan. \"En dat moeten we heel serieus nemen want dit is een zaak van grote ernst, de mogelijkheid dat voor het eerst sinds de Tweede Wereldoorlog kernwapens worden gebruikt.\"\n\n'Doe het niet'\n\nHet was woensdag inderdaad niet de eerste keer dat Poetin met de inzet van kernwapens dreigde. Op 24 februari, de dag dat hij de 'speciale militaire operatie' aankondigde, zei Poetin: \"Als jullie je ermee bemoeien, krijgen jullie iets te zien wat in de geschiedenis nog nooit te zien was.\" Niet lang daarna bracht hij de strategische kernwapens in staat van militaire paraatheid.\n\nIn april waarschuwde hij de bondgenoten van Oekraïne opnieuw. Als een land zich met de Russische invasie zou bemoeien, zou Rusland \"bliksemsnel\" reageren met \"middelen waar niemand anders over beschikt\", zei hij. \"En we zullen ze gebruiken als het moet.\"\n\nPresident Biden heeft Poetin meerdere keren gewaarschuwd geen kernwapens in te zetten in Oekraïne. De laatste keer was vorige week zondag, vóór de laatste tv-toespraak van Poetin. \"Doe het niet, doe het niet, doe het niet\", zei hij in het CBS-programma 60 Minutes. De gevolgen zullen \"verstrekkend\" zijn als hij het toch doet, zei hij.",
    "Verliest Poetin zijn grip op Azië?": "Verliest Poetin zijn grip op Azië?\n\nOp 15 en 16 september vond in het Oezbeekse Samarkand een top plaats van de Shanghai-samenwerkingsorganisatie (SCO). Verschillende wereldleiders waren aanwezig, onder wie de presidenten van Rusland, China en India. Wat betekent de top voor de Russische positie in Azië? Verliest de Chinese president Xi Jinping zijn geduld met Poetin? En wat heeft de recent oplaaiende onrust in de Kaukasus en Centraal-Azië te maken met de Russische oorlog in Oekraïne? Daan de Vries analyseert.\n\nLidstaten, kandidaat-lidstaten en 'dialoogpartners' van de SCO. Foto Wikimedia.\n\ndoor Daan de Vries\n\nVoor de bijeenkomst van de SCO trokken honderden buitenlandse journalisten naar Oezbekistan. Meer dan ooit stonden de internationale schijnwerpers op de jaarlijkse top van de SCO, een in het westen betrekkelijk onbekende organisatie. Dat had alles te maken met de gebeurtenissen van het afgelopen halfjaar, en ook met de gastenlijst van de top. Een reeks wereldleiders reisde af naar Samarkand: presidenten Vladimir Poetin, Xi Jinping en Narendra Modi (Rusland, China en India), maar ook president Erdoğan van Turkije en de Belarussische president Aleksandr Loekasjenko. Het was voor Poetin pas zijn tweede internationale trip sinds de invasie in februari begon. In juli ontmoette Poetin de Iraanse ayatollah Khamenei en de Turkse president Erdoğan in Teheran. Voor president Xi was het zelfs zijn eerste internationale reis sinds het begin van de pandemie, wat het belang van de SCO-top nog eens onderstreept.\n\nOp beelden van de SCO-top maakt president Poetin een tamme indruk. Op een filmpje is te zien hoe Poetin arm-in-arm loopt met Erdoğan. Een foto toont hoe Poetin en Loekasjenko in een ongemakkelijke houding op een bank zitten te luisteren naar president Ilham Aliyev van Azerbeidzjan en, wederom, Erdoğan. Bij aankomst in Samarkand werd de Chinese president Xi Jinping met alle egards ontvangen, in aanwezigheid van een grote Oezbeekse overheidsdelegatie, inclusief president Mirzijojev. Poetin moest het doen met de Oezbeekse premier en een bescheidener welkomstcomité. Xi bracht voor de top bovendien een bezoek aan Kazachstan, waar hij te kennen gaf dat China stond voor de soevereiniteit van het Centraal-Aziatische land. Eenmaal op de top moest Poetin erkennen dat China en Rusland ‘het niet altijd eens zijn’ over Oekraïne, wat moeilijk anders gezien kan worden dan als knieval voor Xi.\n\nWat is de SCO precies voor organisatie, en wat was de inzet van deze top? Welke uitkomsten bereikten de leiders en welke implicaties heeft dat voor de toekomst van Eurazië?\n\nPresident Erdoğan aan het woord tijdens een gesprek met onder meer Ilham Alijev, Vladimir Poetin en Aleksander Loekasjenko\n\nDe SCO\n\nDe Shanghai-samenwerkingsorganisatie (SCO) is in het westen weinig bekend. Op papier ziet de organisatie er zeer indrukwekkend uit: de lidstaten beslaan qua landoppervlak 60% van Eurazië en 40% van de wereldbevolking woont in SCO-lidstaten. De SCO kwam in 2002 voort uit de Shanghai Vijf-groep. Die groep werd oorspronkelijk opgericht op initiatief van China om de banden met Centraal-Azië aan te halen. In 1996 tekenden Rusland, Kazachstan, Kirgizië, Tadzjikistan en China in Moskou het eerste verdrag. Met de toetreding van Oezbekistan werd de Shanghai Vijf in 2001 de Shanghai Zes. Een jaar later tekenden de zes landen het verdrag waaruit de SCO werd geboren.\n\nSindsdien traden vier landen als waarnemend lid toe tot de SCO (Afghanistan, Iran, Mongolië en, sinds 16 september, Belarus) en kwamen er in 2017 met India en Pakistan nog twee volwaardige lidstaten bij. Daarnaast heeft de organisatie zes ‘dialoogpartners’, waaronder Turkije, Azerbeidzjan en Armenië. Die landen waren dan ook welkom bij de afgelopen top in Samarkand. De Turkse president Erdoğan sprak zich in 2016 al positief uit over een eventueel lidmaatschap van de SCO, dat Turkije ‘meer bewegingsruimte’ zou bieden. In Samarkand zette hij die woorden kracht bij. De Belarussische president Aleksandr Loekasjenko zei ondertussen dat het ‘tijd is voor Belarus om lid te worden van de SCO-familie.’\n\nDe SCO houdt zich voornamelijk bezig met veiligheid en economische samenwerking. Zo kent de SCO verschillende internationale organisaties die zich bezighouden met de bestrijding van terrorisme, extremisme, drugshandel en andere georganiseerde misdaad. Hoewel de SCO expliciet geen militair bondgenootschap is, hebben de legers van de lidstaten meermaals samen geoefend. De organisatie komt jaarlijks bijeen, telkens in een andere lidstaat.\n\nUitkomsten van de top\n\nDe SCO-top gaf een zeldzame inkijk in de verhouding tussen Rusland en China. Sinds de Russische invasie van Oekraïne speelt China een ambigue rol. Enerzijds honoreert het land de internationale sancties tegen Rusland en riep China al in een vroeg stadium op tot een wapenstilstand. Anderzijds is China een belangrijke partner van Rusland en zijn er plannen om de export van Russisch gas naar China uit te breiden met een extra pijplijn. Op de SCO-top bevestigde de Russische energieminister Aleksandr Novak dat de Power of Siberia 2-pijplijn op termijn Nord Stream 2 zal ‘vervangen’. De heroriëntering van de gasexport van het westen naar het oosten stuit los van de politieke gevoeligheid echter ook op praktische bezwaren. Het tot stand brengen van de gasinfrastructuur tussen Rusland en West-Europa duurde decennia, zo veel tijd heeft Poetin niet om de export naar China uit te breiden.\n\nOp de verhouding tussen Xi en Poetin valt eveneens genoeg af te dingen. De relatie van de ‘oude vrienden’, zoals Xi Poetin in Samarkand begroette, lijkt verstoord. China gedraagt zich ondertussen steeds meer als de dominante partij. Zo moest Poetin toegeven dat China ‘vragen en zorgen’ heeft over de situatie in Oekraïne. ‘Tijdens onze ontmoeting zal ik onze positie uiteraard uitleggen’, voegde Poetin toe. In het officiële Chinese verslag van de ontmoeting werd met geen woord gerept over de oorlog. Wel wil China samenwerken met Rusland ‘om de verantwoordelijkheden als belangrijke landen te vervullen’ met ‘sterke wederzijdse steun’. China prees Poetin in hetzelfde verslag voor zijn steun aan het Chinese Een-Chinabeleid. Poetin benadrukte in Samarkand dat Taiwan in zijn ogen onderdeel is van China.\n\nVolgens politiek analist Evan Feigenbaum speelt Xi met twee gedachten. In een commentaar op de Carnegie Endowment for International Peace schrijft Feigenbaum dat Xi enerzijds veel belang heeft bij de strategische samenwerking met Rusland. Tegelijk kan hij in die samenwerking niet te ver gaan, omdat hij daarmee een wig zou drijven tussen China en de Centraal-Aziatische buurlanden van Rusland. Die landen, met name Kazachstan, zien Rusland steeds meer als een potentiële bedreiging voor hun eigen veiligheid en zelfstandigheid. Ten slotte betoogt Feigenbaum dat de timing voor Xi bijzonder slecht is: nu Rusland door het Oekraïense tegenoffensief terrein aan het verliezen is, is het voor China niet opportuun om zich positief uit te spreken over de Russische oorlog.\n\nOp 21 september kondigde Poetin een gedeeltelijke militaire mobilisatie aan. Het Chinese ministerie van Buitenlandse Zaken reageerde nog diezelfde dag op Poetins toespraak met impliciete kritiek: ‘Het standpunt van Beijing over Oekraïne is duidelijk en consequent.’ Verder roept China de betrokken partijen op om de dialoog aan te gaan.\n\nHet ongemak over de oorlog in Oekraïne beperkte zich niet tot de gesprekken tussen Poetin en Xi. Bij zijn ontmoeting met de Indiase president Narendra Modi verklaarde Poetin dat de handel tussen India en Rusland ‘flink is toegenomen’. De handel in Russische kunstmest is volgens Poetin verachtvoudigd. Modi sprak zich ondertussen kritisch uit over de oorlog: ‘Ik weet dat het huidige tijdperk geen tijdperk van oorlog is.’ Verder benadrukte Modi het belang van democratie, diplomatie en dialoog.\n\nUitbreiding\n\nEén van de uitkomsten van de afgelopen SCO-top, was de bevestiging van Belarus als kandidaatlid. Belarus moet daarmee het negende lid worden van de SCO. Met de toetreding van India en Pakistan in 2017 stelde de SCO zich voor het eerst open voor uitbreiding. Verschillende lidstaten waren huiverig voor uitbreiding. Zo was de voormalige president van Oezbekistan, de in 2016 overleden Islom Karimov, fel tegenstander. Hij was bang dat de toetreding van India en Pakistan de invloed van de Centraal-Aziatische landen zou beperken.\n\nPresident Loekasjenko ziet de SCO als de plek waar ‘de politieke en economische toekomst’ van Belarus ligt. Ook Poetin sprak zich positief uit over het lidmaatschap van Belarus: ‘Moskou is altijd voorstander geweest van het volwaardige SCO-lidmaatschap van onze nauwste bondgenoot.’ Dat toenmalig minister van Defensie Sergej Ivanov zich in 2006 nog uitsprak tegen lidmaatschap van Belarus lijkt hiermee vergeten. Ivanov stelde destijds dat Belarus ‘geen Aziatisch land is, in tegenstelling tot Rusland, dat zowel Europees als Aziatisch is.’\n\nNaast Belarus heeft ook Turkije op de top toenadering gezocht tot de SCO. President Erdoğan zei dat zijn deelname aan de top ‘onze banden met deze landen naar een hoger niveau zal tillen.’ Desgevraagd voegde hij daaraan toe dat volledig lidmaatschap van de SCO een ‘doel’ is. Turkije, dat sinds 2013 dialoogpartner is, zou het eerst NAVO-land worden dat lid is van de door China geleide SCO. Hoewel toetreding nog ver weg is, zeggen Erdoğans uitspraken veel over de verstoorde relatie tussen Turkije en de NAVO.\n\nGrensconflicten tussen lidstaten\n\nRondom de SCO-top kwam Centraal-Azië om nog een reden in het nieuws. Bij schermutselingen langs de Kirgizisch-Tadzjiekse grens vielen tientallen doden. Meer dan honderdduizend Kirgiezen werden geëvacueerd uit de grensregio. Volgens Kirgizië heeft het Tadzjiekse leger provinciehoofdstad Batken bestookt met artilleriebeschietingen. Daarnaast zouden Tadzjiekse milities de grens zijn overgestoken om stukken land te veroveren op de Kirgiezen. Tadzjikistan beroept zich op zelfdverdediging en beschuldigt Kirgizië van drone-aanvallen op Tadzjiekse dorpen. Nieuwssite Eurasianet toonde beelden die de Kirgizische versie lijken te onderschrijven. Op 16 september, tijdens de SCO-top, werden de landen het eens over een staakt-het-vuren.\n\nDe grenzen in Centraal-Azië zijn grotendeels bepaald tijdens de creatie van de Sovjetrepublieken Kirgizië, Tadzjikistan en Oezbekistan in de jaren 20 en 30. Bij het trekken van de grenzen ontstonden verschillende enclaves en exclaves in het etnisch gemengde gebied. De ongelijke verdeling van schaarse waterbronnen in het kurkdroge gebied draagt eveneens bij aan de explosieve situatie. Na het uiteenvallen van de Sovjet-Unie braken dan ook meermaals gewelddadige conflicten uit tussen de net onafhankelijke geworden republieken. Begin 2021 vonden er ook al schermutselingen plaats langs de grens. Nog altijd wordt slechts de helft van de 950 kilometer lange grens tussen Tadzjikistan en Kirgizië door beide landen erkend.\n\nHet Russische ministerie van Buitenlandse Zaken heeft zich bereid getoond te bemiddelen in het conflict. ‘We uiten onze bereidheid om de partijen te helpen tot een langdurig en wederzijds acceptabele oplossing te komen voor de grensproblemen, door te vertrouwen op Ruslands rijke ervaring met grensafbakening,’ aldus het ministerie in een verklaring.\n\nPresidenten Zjaparov (Kirgizië) en Rachmon (Tadzjikistan) ontmoetten elkaar op de SCO-top, te midden van een grensconflict tussen beide landen. Foto President.tj.\n\nOok in Armenië en Azerbeidzjan, twee ‘dialoogpartners’ van de SCO, was het de afgelopen week onrustig. Bij gevechten kwamen ten minste 105 Armeense en 71 Azerbeidzjaanse soldaten om het leven. Het is de bloedigste geweldsuitbraak sinds de zes weken durende oorlog om Nagorno-Karabach in 2020. Bij die oorlog wist Azerbeidzjan grote stukken grondgebied te veroveren op de door Armenië gesteunde niet-erkende republiek Nagorno-Karabach. Armenië en Azerbeidzjan geven elkaar de schuld voor de gevechten van afgelopen week: volgens Armenië ging het om niet-uitgelokte aanvallen van Azerbeidzjan, Azerbeidzjan noemt het een reactie op Armeense ‘provocatie’. Een door Rusland bemiddeld staakt-het-vuren op 14 september werd al na een paar uur geschonden.\n\nDe leiders van beide landen waren uitgenodigd in Samarkand, maar de Armeense president Nikol Pasjinjan zag er uiteindelijk vanaf. De Azerbeidzjaanse president Ilham Alijev was wel aanwezig. Alijev verzekerde Poetin op 16 september tijdens de top dat de situatie ‘gestabiliseerd’ is. ‘Grensconflicten komen voor. Helaas zijn er aan beide kanten talrijke slachtoffers gevallen, maar het belangrijkste is dat we erin geslaagd zijn de situatie te stabiliseren,’ aldus Alijev. Op 18 september bracht de voorzitter van het Amerikaanse Huis van Afgevaardigden, Nancy Pelosi, een bezoek aan Armenië. Daar noemde Pelosi de Azerbeidzjaanse aanvallen 'illegaal en dodelijk.' De schuld voor het geweld ligt volgens Pelosi bij Azerbeidzjan en de Verenigde Staten staan garant voor de Armeense soevereiniteit.\n\nKazachstan\n\nVlak voor de SCO-top bracht Xi Jinping een bezoek aan Kazachstan. Bij een ontmoeting met president Toqajev benadrukte Xi het belang van de relatie tussen China en Kazachstan. 'Ongeacht hoe de internationale situatie verandert, zullen wij Kazachstan resoluut blijven steunen bij het beschermen van zijn onafhankelijkheid, soevereiniteit en territoriale integriteit, [...] en ons categorisch verzetten tegen de inmenging van welke krachten dan ook in de interne aangelegenheden van uw land,' citeert het kantoor van Toqajev Xi Jinping. Hoewel hij dat niet met zoveel woorden zei, kan het niet anders dan dat Xi met die woorden refereerde aan Rusland. Kazachstan heeft zich meermaals fel uitgesproken tegen de oorlog in Oekraïne, wat de relatie tussen de twee landen heeft bekoeld. Dat is opmerkelijk, aangezien het door Rusland geleide militaire bondgenootschap CSTO in januari nog ingreep bij protesten in Kazachstan.\n\nOp 13 en 14 september was Kazachstan het toneel van een internationaal kerkcongres, dat het land elke drie jaar organiseert. Paus Franciscus was daarbij aanwezig, en rondom het congres ontmoette hij president Toqajev. Toqajev noemde de komst van de paus 'een evenement van, zonder overdrijving, historisch belang.' De twee spraken over interreligeuze harmonie, wederzijds begrip en vrede. De paus noemde bij een toespraak de oorlog in Oekraïne 'zinloos en tragisch.' Een verzoek van de paus om een ontmoeting met Xi, die tegelijkertijd in Kazachstan was, werd afgewezen.\n\nPaus Franciscus met de Kazachse president Toqajev. Foto Akorda.kz.\n\nTen slotte\n\nTijdens de top onthulden China, Kirgizië en Oezbekistan een grote infrastructuurdeal. Een nieuwe spoorwegroute moet goederentransport van China naar Europa per trein sneller maken. Door de nieuwe route wordt bovendien Rusland omzeild. Volgens berekeningen van The Economist zou de route met negenhonderd kilometer - acht dagen reistijd - worden verkort. Het zal nog even duren voordat de spoorlijn voltooid is, maar het feit dat Kirgizië en Oezbekistan contact zoeken met China duidt op een verschuiving van de koers - weg van Rusland.\n\nDe SCO-top in Samarkand onderstreept een ontwikkeling die al langer gaande was, de verschuivende machtsverhoudingen tussen Rusland en China. De landen hebben elkaar nodig, maar het is steeds meer de vraag of Poetin en Xi op gelijke voet staan. Xi's uitspraken in Oezbekistan tonen weinig bereidheid om Poetin te steunen in zijn oorlog in Oekraïne. Ook de mobilisatie die Poetin op 21 september aankondigde kan niet op steun rekenen van Beijing. Daarnaast zijn de grensconflicten in de Kaukasus en Centraal-Azië geen reclame voor Rusland als vredesbewaker in die regio's, een positie die het land onder Poetin graag aanneemt.\n\nBronnen: Reuters, BBC, Al Jazeera, Eurasianet, Carnegie Center, TASS, Dzerkalo Tyzjnia.",
    "Rusland dreigt: 'Stuur geen raketten met nog groter bereik, we slaan terug'": "Zij deed dit in reactie op de hernieuwde oproep van Oekraïne aan de regering in Washington om raketten met een bereik tot 300 kilometer te leveren, om die bijvoorbeeld te gebruiken om de ​​recent gebouwde brug te raken die het Krim-schiereiland met Rusland verbindt. De VS hebben dat tot nu toe geweigerd omdat daarmee ook doelen in Rusland zouden kunnen worden getroffen en de Amerikanen daarmee de oorlog in kunnen worden getrokken.\n\nNu raketten tot 70 kilometer\n\n\"In zo'n geval zullen we gedwongen zijn te reageren met alle mogelijke middelen\", dreigde de Russische woordvoerder. De Amerikanen en enkele Europese landen hebben Oekraïne al wel raketten met een bereik tot 70 kilometer geleverd, wat volgens analisten heeft bijgedragen aan een succesvol tegenoffensief.\n\nOekraïne heroverde de afgelopen weken al tientallen dorpen en steden in het oosten van het land. In onderstaande video leggen we met oud-commandant Mart de Kruif uit hoe dat kan:",
    "Radicaalrechtse Duitse politici reizen naar door Rusland bezet gebied": "Enkele politici van de Duitse radicaalrechtse partij Alternative für Deutschland (AfD) zijn maandag afgereisd naar Rusland. Zij willen van daaruit doorreizen naar door de Russen bezet gebied in het oosten van Oekraïne. De Oekraïense regering veroordeelt het bezoek, dat volgens haar bedoeld is om ‘een vernietingsoorlog te steunen’. De Duitse boulevardkrant Bild spreekt van een ‘propaganda-bezoek’.\n\nTot de delegatie behoren Daniel Wald en Hans-Thomas Tillschneider, beiden AfD-deelstaatparlementariërs uit Saksen-Anhalt, en Christian Blex, AfD-deelstaatparlementariër uit Noordrijn-Westfalen. Blex laat weten dat de groep naar Oost-Oekraïne gaat ‘om te proberen een concreet beeld te krijgen van de humanitaire situatie’. Volgens de AfD’er is “de berichtgeving in westerse media, en vooral de zogenaamde publieke omroep en pro-regeringsmedia, extreem eenzijdig.”\n\n‘Referenda’\n\nHet conflict in Oekraïne begon toen pro-Russische rebellen in de regio Donbas in 2014 in opstand kwamen en twee eigen ‘volksrepublieken’ uitriepen. Vlak voor de Russische invasie van begin dit jaar erkende Rusland de onafhankelijkheid van deze twee ‘republiekjes’ en momenteel proberen de Russen er ‘referenda’ te organiseren om de bevolking officieel te laten instemmen met aansluiting bij Rusland. Het bezoek van de AfD’ers zal door de Russen naar verwachting worden gebruikt om deze annexatie te legitimeren.\n\nHet is onduidelijk of de Duitsers zijn uitgenodigd door Rusland of dat de trip hun eigen initiatief is. Het is in elk geval niet voor het eerst dat een AfD-delegatie een omstreden bezoek brengt aan door Rusland bezet gebied. In 2018 bezochten AfD-kopstukken al het Oekraïense schiereiland de Krim, dat in 2014 illegaal door Rusland werd geannexeerd.\n\nOfficieel heeft de AfD de oorlog in Oekraïne veroordeeld, maar de partij staat tegelijk bekend om zijn pro-Russische opstelling en veel AfD’ers bewonderen de Russische president Vladimir Poetin. De AfD wil opheffing van de sancties tegen Rusland en stopzetting van Duitse wapenleveranties aan Oekraïne.\n\nDe Oekraïnese ambassadeur in Berlijn, Andrij Melnyk, heeft de Duitse veiligheidsdiensten opgeroepen in actie te komen tegen de AfD-delegatie. De ambassadeur twitterde dat de AfD’ers met hun steun voor een ‘vernietigingsoorlog’ in strijd handelen met de Duitse wet.\n\n‼️@AfD Abgeordnete besuchen nächste Woche die von Moskau besetzte Ostukraine, um den🇷🇺Vernichtungskrieg zu unterstützen.\n\nHier liegt ein Straftatbestand (Aufstacheln zum Verbrechen der Aggression,\n\n§80a StGB) vor.\n\nHerr Haldenwang, Zeit zu handeln @BfV_Bund‼️ https://t.co/dgq01mRYYu pic.twitter.com/9Ppi5o3tlG — Andrij Melnyk (@MelnykAndrij) 18 september 2022\n\nDe Duitse autoriteiten verdenken de in 2013 opgerichte AfD van banden met extreemrechtse activisten. In maart van dit jaar bepaalden rechters dat de Duitse binnenlandse veiligheidsdienst de partij in de gaten mag houden als een bedreiging voor de democratie. Zo mag de dienst partijleden bijvoorbeeld afluisteren. De sociaaldemocratische Duitse bondskanselier Olaf Scholz noemt de AfD ‘de partij van Rusland’.\n\nLees ook:\n\nHoe Duitsland in de greep kwam van Poetins gas\n\nDuitsland heeft zich de afgelopen jaren afhankelijk gemaakt van Russisch gas. Hoe kon het zover komen? Daarin speelt naast Gerhard Schröder ook Angela Merkel een voorname rol.",
    "De uit Rusland gevluchte Nikolaj helpt vrienden te ontsnappen aan mobilisatie": "“Ik zit de hele dag op internet te zoeken naar ontsnappingsmogelijkheden”, zegt de Russische activist Nikolaj Martinenko (25). “Er is een trein die van de Russische stad Omsk naar Tsjeljabinsk rijdt, maar een tussenstop maakt in Kazachstan. Daar zouden Russen die de dienstplicht willen ontlopen kunnen uitstappen.”\n\nMartinenko is begin april van dit jaar naar Nederland gevlucht, en wacht nu op een asielprocedure in een asielzoekerscentrum in Heerhugowaard. Tijdens het wachten doet hij zijn best om zijn vrienden thuis te helpen. “Hier kan ik vrij googelen en sociale media gebruiken, hier is niet één site geblokkeerd.”\n\nDe activist werd op 24 februari tijdens een demonstratie tegen de oorlog opgepakt door de Russische politie. Hij zat even vast. Als straf zou hij gedwongen het leger in moeten – iets wat hij absoluut niet wilde; hij is tegen de oorlog in Oekraïne.\n\nSinds de Russische president Vladimir Poetin deze week in een toespraak een gedeeltelijke mobilisatie afkondigde, staat 300.000 Russische mannen hetzelfde lot te wachten. Velen proberen te vluchten. Aan de landgrenzen is het druk en alle vluchten naar landen verder weg zijn vrijwel volgeboekt.\n\nNikolaj Martinenko Beeld Arie Kievit\n\nOverstap op Schiphol\n\n“In de eerste drie maanden van de oorlog was er ook een toename van Russische vluchtelingen in Nederland,” vertelt een woordvoerder van Vluchtelingenwerk Nederland. Tussen januari en eind april kwamen er in totaal 186 Russen naar Nederland (ter vergelijking: in heel 2021 kwamen er 205). Zij boekten een een vlucht met een overstap op Schiphol en stapten in Amsterdam uit. In de afgelopen maanden daalde het aantal Russische vluchtelingen weer naar enkele tientallen per maand, vertelt de woordvoerder. “Maar het lijkt me niet onwaarschijnlijk dat er vanaf nu weer meer Russische vluchtelingen naar Nederland komen.”\n\nNederland verleent in principe alleen asiel aan Russische lhbti+ers. De richtlijnen zijn sinds de oorlog nog niet aangepast. Daarom worden momenteel Russische asielaanvragen niet in behandeling genomen, zodat de vluchtelingen niet teruggestuurd worden – iets wat staatssecretaris Van der Burg (asielzaken) vrijdag nog eens bevestigde. De Nederlandse overheid wacht met het aanpassen van het reglement tot er meer duidelijkheid is over de situatie in Rusland.\n\nMartinenko vindt het niet erg dat hij moet wachten. “Ik begrijp dat de overheid doet wat ze kan. Ik ben elke dag blij dat ik hier ben.” Ondertussen denkt hij aan zijn vrienden die hoogstwaarschijnlijk wel opgeroepen zullen worden. Ze zijn bang, vertelt hij, en ze denken alleen maar aan vluchten. Dat is niet makkelijk: vliegtickets zijn bijna onbetaalbaar, en aan de grenzen is het druk.\n\n“Poetin gaat deze oorlog nooit winnen, ook niet met de mobilisatie”, denkt Martinenko. “Een vriend van mij wordt opgeroepen omdat hij een tank kan besturen, maar hij is ook tegen de oorlog. Ik denk niet dat hij, als hij in het leger zit, ooit zal schieten. Wat denkt de president hiermee te bereiken?”\n\nLees ook:\n\nDeze Russen zijn gevlucht voor het Kremlin\n\nNiet alleen Oekraïners zoeken veiligheid in Nederland, maar ook aan de andere kant van de grens moeten mensen huis en haard verlaten. Drie gevluchte Russen vertellen over hun protesten.",
    "Een foto uit Rusland van kale neonazi’s die door Parijs marcheren. ‘Arme Europeanen’, stond eronder": "Gehuld in een indrukwekkende bontjas stond ze me op te wachten op het ijskoude, verlaten station van Tynda, een slapend stadje in Oost-Rusland. ‘Welcome stranger!’ riep ze. Als jonge Oekraïense vol idealen verhuisde Elena in de jaren zeventig van het warme Odesa naar het ijskoude en onherbergzame Siberië. Ze wilde meehelpen aan de aanleg van de BAM-spoorlijn, een van Brezjnevs megalomane prestigeprojecten. De BAM werd een grote mislukking en haar Sovjet-idealen vervlogen, maar Elena keerde nooit terug naar haar geboorteland. ‘Ik ben hier arm, maar gelukkig.’\n\nSinds onze ontmoeting vijf jaar geleden hielden we contact. Tot Rusland in februari Oekraïne binnenviel. Toen werd het stil. ‘Red je het wel? En is familie in Oekraïne veilig?’ Op mijn apps kwam geen reactie. Tot ze een foto stuurde van een groep kale neonazi’s die over de Champs-Élysées marcheren. ‘Arme Europeanen’, stond eronder. ‘Zitten jullie met al die Oekraïense vluchtelingen. Sterkte gewenst! Elena.’\n\nIk schrok. Was het angst of was Elena inmiddels geïndoctrineerd door alle nepnieuws uit het Kremlin? Tijdens mijn reizen door Rusland merkte ik vaak genoeg dat Poetin veel aanhangers heeft, zeker onder de generatie van Elena, opgegroeid in de Sovjettijd. Het gevolg van het verlangen naar vervlogen tijden en jarenlange, stelstelmatige misinformatie.\n\nLang leken propaganda en nepnieuws iets van autocratische regimes als Rusland, China, Iran, ver van ons bed. Maar de Bolsonaro’s, Trumps en Orbáns brengen het dichterbij. Zij confronteren ons met de pijnlijke realiteit van gekozen leiders die de democratie in een mum van tijd verkwanselen. Met een gecreëerde schijnwerkelijkheid van eigen feiten, zichzelf positionerend als redder van het volk.\n\nHoewel 70 procent van de Nederlanders tevreden zegt te zijn met het functioneren van de democratie, heeft diezelfde democratie het ook in ons land zwaar te verduren. Dat werd deze week weer duidelijk, toen niet alleen RIVM-hoogleraar Van Dissel slachtoffer bleek van nepnieuws, maar ook een met publiek geld gefinancierde omroep schaamteloos ruim baan gaf aan racistische desinformatie uit extreem-rechtse hoek. Zelfs in de Tweede Kamer – het hart van onze democratie – wist een raaskallende Baudet tijdens de Algemene Politieke Beschouwingen het debat te vergiftigen met zijn bizarre spionnencomplottheorie. Het kabinet stelde een grens door de zaal te verlaten en de Kamervoorzitter ontnam Baudet het woord.\n\n‘Was het niet beter geweest hem te negeren?’, vroegen sommigen zich af. ‘Want wat je aandacht geeft, dat groeit.’ Wellicht. Maar wat je ruimte geeft, nog meer. Rücksichtslos paal en perk stellen aan de antidemocratische trukendoos waarvan autocratische leiders als Poetin zich bedienen, is het enige juiste antwoord. In Nederland kan dat gelukkig nog. In Rusland allang niet meer. Daar rest alleen de hoop dat Elena en haar landgenoten de door het Kremlin gecreëerde filterbubbel, vol nonsens over een speciale operatie om Rusland te beschermen tegen neonazi’s in het buurland Oekraïne, op een dag kunnen doorprikken.\n\nDe recente demonstraties zijn hoopvol. Net als de actie van Ruslands gelauwerde en geliefde zangeres Alla Poegatsjova. Afgelopen zondag vroeg ze het Kremlin om haar op de spionnenlijst te zetten. Uit solidariteit met haar man, die vanwege zijn kritiek op de oorlog eerder als spion werd gebrandmerkt. Het bericht ging in een mum van tijd viraal onder de Russische bevolking. Misschien helpt het Elena en al die anderen die met haar liedjes zijn opgegroeid om de ware aard van de voormalig KGB-spion in het Kremlin te zien en geeft het ze de kracht om hun neptsaar binnenkort voorgoed van zijn troon te stoten.",
    "‘Rusland wordt een kolonie van China’ – De Groene Amsterdammer": "Mensen bekijken de op Rusland overwonnen militaire wapentuig tentoongesteld op straat in Kiev in de dagen oplopend naar de Oekraïense onafhankelijkheid viering, 21 augustus © Metin Aktas / Anadolu Agency / ANP\n\nDe tweets waarin Bruno Maçães oproept tot een visaban voor Russische toeristen zijn intussen niet meer te tellen. Tegenargumenten, zoals dat het zou neerkomen op een collectieve straf, ontmantelt hij vakkundig. ‘Hoezo collectieve straf’, tweet hij dan. ‘Alsof de herstelbetalingen die Rusland in het geval van een nederlaag tegen Oekraïne moet betalen niet door de gehele bevolking worden gedragen.’ Of: ‘Met ieder toeristenvisum dat de EU voor Russen uitvaardigt vertrapt ze de Europese waarden.’ En altijd heeft hij wel een filmpje paraat van Russen die zich misdragen op een Zuid-Europees strand, of die Oekraïense vluchtelingen lastigvallen op straat in een Europese stad.\n\nTe zeggen dat Maçães – in een vorig leven staatssecretaris van Europese Zaken van Portugal en tegenwoordig consultant en bestsellerauteur – betrokken is bij de oorlog in Oekraïne is een understatement. Eerder uitte hij felle kritiek op Europese leiders. Op de Franse president Macron, die in juni stelde dat Rusland niet ‘vernederd’ moest worden, en meer nog op de Duitse Kanselier Scholz, die hij beticht van inertie en provincialisme. Ook westerse academici nam hij op de korrel. In een artikel in het Britse weekblad The New Statesman noemde hij prominenten als de Duitse filosoof Jürgen Habermas en de Amerikaanse politicoloog John Mearsheimer ‘intellectuele snobs’, die waarden als vrijheid en rechtvaardigheid afdoen als ‘saai en banaal’.\n\nDe wereld na Oekraïne De invloed van de Russische inval in Oekraïne strekt veel verder dan de regio. Opeens vormt het Westen weer een blok tegenover het Oosten. De oorlog heeft de EU nu al tot daadkracht aangezet, heeft de Navo weer relevant gemaakt en zorgt er ook voor dat de wereldwijde voedselvoorziening opnieuw hoog op de agenda staat. De komende weken interviewt De Groene Amsterdammer wetenschappers en denkers over de geopolitieke toekomst.\n\nOpenlijke minachting reserveert Maçães voor wat hij de ‘westerse defaitisten’ noemt: analisten, commentatoren en politici die in het afgelopen half jaar steeds te hoop liepen over ‘wat er niet mogelijk was, niet waarschijnlijk, niet realiseerbaar of te risicovol’. Deze mensen begrijpen volgens hem niet wat er op het spel staat in Oekraïne. Dat zijn nog niet eens de ‘westerse waarden’ als democratie en rechtsstaat, maar nog fundamenteler zaken als waarheid en menselijke creativiteit. ‘Zodra ik naar Oekraïne kijk zie ik geen strijd tussen het Westen en de rest’, zegt Maçães via een audioverbinding vanuit Portugal. ‘Ik zie een strijd van een land dat bezig is zijn eigen identiteit vorm te geven versus een land dat uit is op de vernietiging daarvan. Op het meest basale niveau is de oorlog in Oekraïne een strijd tussen schepping en vernietiging.’\n\nDaarmee houden de Oekraïners ook ons een spiegel voor, vindt Maçães, want ze wijzen ons op het belang van waarden waar het in het moderne liberalisme nauwelijks nog over gaat, maar waar het tegelijk niet zonder kan, zoals individuele moed, maar ook de notie van gemeenschap in een tijd waarin het niet langer duidelijk is wat ons verbindt. ‘Toen ik afgelopen mei in Kiev was, was ik onder de indruk van hoezeer Oekraïne als samenleving samen was gekomen, letterlijk iedereen was wel ergens hulp aan het bieden, het voelde als een levend organisme.’\n\nEn er is meer dat we volgens Maçães van het land kunnen leren. De ‘grote les van weerstand en verzet’ in de eerste plaats, maar ook wat hij ‘de les van het verleden’ noemt. Dat Oekraïne een land is met een lange geschiedenis van mensen die opkwamen voor de eigen cultuur en hoe je jezelf in die traditie plaatst.\n\nMaçães’ nadruk op deugden die aan het moderne liberalisme voorafgaan is geen toeval. Het verraadt de invloed van de beroemde politiek filosoof Leo Strauss (1899-1973) en diens herwaardering van het klassieke republicanisme. Maçães kwam met het oeuvre van Strauss in aanraking op Harvard, waar hij in 2006 promoveerde bij de eigenzinnige conservatief Harvey Mansfield. ‘Ik heb al jaren geen boek meer van Strauss opengeslagen’, zegt Maçães, ‘maar de Oekraïne-oorlog doet daar natuurlijk aan denken, want er is die plotselinge ervaring met het “natuurlijk bestaan”, waarvan wij in het Westen waren afgedwaald, maar dat we nu weer herontdekken in Oekraïne, die momenten van radicale crisis, individuele en collectieve heroïek. Dat zijn grote leermomenten, alles is ontdaan van iedere accessoire, en het stelt je in staat om dieper in de dingen door te dringen, de wezenlijke zaken om het leven beter te begrijpen.’\n\nIn zijn proefschrift betoogt Maçães dat het moderne liberalisme het avontuur insluit en ook aanmoedigt. Tegenwoordig is hij daar minder zeker van. Zeker wat betreft Europa. Hier ziet hij een zucht naar comfort gepaard aan een blindheid aangaande de geopolitieke verschuivingen in de wereld, met de opkomst van China als belangrijkste element. Maar ook een onwil om te denken in termen van harde macht, waardoor de intenties van Poetin gedurende lange tijd niet goed werden begrepen.\n\nHij zag het met eigen ogen tijdens de inmiddels beruchte top in Vilnius van het Oostelijke Partnerschap, het samenwerkingsverband tussen de EU en zes voormalige sovjetrepublieken, waaronder Oekraïne. Hier kwam op 29 november 2013 de Oekraïense president Viktor Janoekovitsj tot algehele ontsteltenis van de aanwezige EU-leiders onverwacht terug op zijn toezegging een associatieverdrag met de EU te tekenen.\n\nAls staatssecretaris was Maçães betrokken geweest bij de voorbereidingen van de top en was hij eveneens aanwezig bij het diner waar de onfortuinlijke ontknoping plaatsvond. ‘We hebben grote problemen met Moskou. Drie jaar lang heb ik in mijn eentje weerstand moeten bieden tegen Moskou’, citeert Maçães Janoekovitsj in The Dawn of Eurasia, het verslag van een zes maanden durende reis die Maçães maakte door Rusland, Centraal-Azië en China. De onderhandelingen over het EU-associatieverdrag waren in 2007 gestart en markeerden een volgende stap van de EU richting het oosten. In 2009 zette Rusland daar een eigen douane-unie tegenover, daarmee landen als Oekraïne en Moldavië in een uiterst ongemakkelijke positie plaatsend, aangezien lidmaatschap van deze unie een associatieverband met de EU uitsloot. Sindsdien was de druk vanuit Moskou jaar na jaar toegenomen. Tot Janoekovitsj ervoor bezweek – iets wat veel Europese leiders totaal niet hadden zien aankomen.\n\nMaçães schetst hoe men dacht dat het Oekraïense ‘nee’ in Vilnius een ultieme onderhandelingstactiek was, niet beseffende dat de EU al die tijd op een harde confrontatie met Poetin afstevende. Twee dagen na Janoekovitsj’ terugkeer in Kiev stroomde het Maidanplein vol betogers en stelde oppositieleider en huidige burgemeester van Kiev, oud-bokskampioen Vitali Klitsjko, dat de Russen ‘onze droom gestolen hebben, onze droom om in een normaal land te leven’.\n\nDrie maanden later was Janoekovitsj gevlucht en begon Rusland een gewapend conflict met de nieuwe leiders in Kiev. Daarbij werd eerst de Krim geannexeerd en steunde Moskou gewapende separatisten in de Donbas. Op 24 februari dit jaar trok een Russische invasiemacht de grens over met als doel Kiev te veroveren en escaleerde het conflict tot een all out war met het voortbestaan van de Oekraïense natie als inzet.\n\n‘In Oekraïne leeft het idee dat de toekomst van het land nu wordt beslist, en dat is 'energizing'’\n\nTerugblikkend was ‘Vilnius’ een historisch moment dat, zo schreef Maçães in 2018, ‘tot op de dag van vandaag niet op zijn juiste waarde wordt geschat of zelfs wordt ontkend’. Van ontkenning zal sinds de Russische invasie niet langer sprake zijn. De vraag blijft wel: ‘historisch’, maar in welk opzicht? Hoe is de wereld sinds 29 november 2013 veranderd, en hoe zal het verloop van de oorlog in Oekraïne daarop van invloed zijn?\n\nBruno Maçães © Roberto Ricciuti / Getty Images\n\nMaçães ziet dat sindsdien de geopolitiek naar het centrum van onze wereld is verplaatst. In The Dawn of Eurasia staat Oekraïne centraal; daarna schreef hij boeken over de opkomst van een meer geopolitiek georiënteerd China dat een alternatief voor het Westen wil bieden (Belt and Road, 2018), over Trump en de toekomst van Amerika (History Has Begun, 2020), en over de coronapandemie (Geopolitics for the Endtime, 2021). ‘Dat zijn stuk voor stuk belangrijke evenementen, want ze brengen ons terug naar de kwestie van geopolitiek, en van politieke organisatie, want er woedt daar een strijd, en de uitkomst is onzeker.’Vanwaar de focus op Oekraïne?\n\n‘Het was altijd een land dat functioneerde als richtingaanwijzer, een land in het gebied tussen Europa en Rusland, en dat is ook nu het verhaal, de clash tussen politieke modellen. En de vraag naar welke kant Oekraïne zal vallen is van belang voor het Europa dat we zullen hebben, welk Eurazië, en hoe de macht in Europa verdeeld zal worden, of het in staat zal zijn om soeverein te zijn, in staat zijn eigen lot te bepalen. Veel daarvan zal afhangen van wat er in Oekraïne gebeurt.’\n\nWie doorzag dit?\n\n‘Vrijwel niemand. Carl Bildt wellicht, de oud-premier van Zweden, of Radek Sikorski, de voormalige minister van Buitenlandse Zaken van Polen. Inmiddels is het wel iets beter, maar de geopolitieke manier van denken is en blijft lastig te verwerven voor een Europese politicus. Die komt aan de macht binnen een liberale democratie, waar het gaat om consensus, dialoog en onderhandeling. Vervolgens duurt het een poos eer die doorheeft dat er op mondiale schaal andere regels gelden.’\n\nDat maakt dat het voor Europese politici lastig is om te denken in termen van ‘hard power’?\n\n‘Ja, wat militaire macht betreft. Maar ook ontbreekt vaak het besef dat de economie door geopolitieke factoren wordt bepaald. En er is die hardnekkige notie van de liberale democratie als ideologisch eindpunt waar iedereen naartoe beweegt. Veel westerse politici denken dat de belangrijkste vragen beantwoord zijn, dat zij in de best mogelijke wereld leven, en dat dat het Europese model is. Het besef dat dit juist niet het geval is, en dat er een strijd gaande is om te bepalen welke vorm de wereldorde zal aannemen, blijkt erg ingewikkeld, en zelfs nu zien we maar een beperkte bewustwording ervan.’\n\nDit idee, dat de toekomst open is, én politiek, impliceert de notie van avontuur, het thema van uw proefschrift destijds.\n\n‘Tot betrekkelijk recent was het vooral de ervaring van het Einde van de Geschiedenis van Francis Fukuyama die bepalend was. Ik denk niet dat Fukuyama een intellectuele waarheid te pakken had, want de geschiedenis houdt nooit op, maar wel een zekere intellectuele stemming. We leefden in het Einde van de Geschiedenis, niet als feit, maar als stemming. Het idee dat de toekomst open is, een avontuur dat je moet aangaan, leidt tot onrust, met name in Duitsland. In Oekraïne is het tegengesteld, daar leeft het idee dat de toekomst van het land nu wordt beslist, en dat is energizing.’\n\nWat is de rol van de Oekraïense president Zelenski hierbij? Hij lijkt dit moment te dragen.\n\n‘Ja, al moet ik zeggen dat in West-Europa deze old school deugden als moed niet behoren tot de dagelijkse ervaring. Als die ten tonele verschijnen, lijkt het wel een wonder, en daarom neigen we ertoe deze toe te schrijven aan een uitzonderlijk individu. Maar dit is waar het om gaat. Zelenski moet leven naar het model dat door anderen in het verleden is geschapen, en door de mensen om hem heen. Als hij dat niet zou doen, zou hij een bron van schaamte worden, van oneer. Dus het is een geval van nabootsing, te willen leven naar de voorbeelden uit het verleden. Zoveel mensen hebben zich in de afgelopen acht jaar al opgeofferd voor Oekraïne, of in de afgelopen eeuwen eigenlijk al, de vele standbeelden getuigen daarvan. Zelenski moet zichzelf de vraag stellen of hij de uitzondering zal zijn, of dat hij gehoor geeft aan de oproep, en er zal stáán. Zelenski is Zelenski niet omdat hij een uitzonderlijk individu is, maar omdat hij onderdeel is van het grotere Oekraïense verhaal.’\n\n‘Poetins voornaamste drijfveer is niet te scheppen maar kapot te maken’\n\nHoe straalt dat af op de rest van Europa?\n\n‘Wij in Europa zien dat en het doet denken aan flarden van ons eigen verleden, en daarom wekt het ook sympathie. Tot op zekere hoogte staat Oekraïne in een Europese revolutionaire traditie die een betere wereld wil scheppen, en daar zie ik een kans om terug te keren naar de bronnen van de Europese beschaving. Niet aan een zogenaamd universeel liberalisme, maar wat Europa tot Europa maakt, en deze revolutionaire traditie is daar onderdeel van.’\n\nIn The New Statesman schreef Maçães onlangs dat Kiev het nieuwe Parijs is, omdat je er tegelijk midden in een historische gebeurtenis zit en in een openluchtmuseum, waar op iedere straathoek een nieuw monument is opgericht, of een altaar voor de helden. ‘Dit was de ervaring van Europese steden’, zegt hij: ‘Ze bestonden te midden van de gebeurtenissen én ze speelden dat ze een geschiedenisboek waren, het opleidingscentrum voor staatsburgers, educatie. In Kiev staat nu die parade van kapotgeschoten Russische legervoertuigen. Er is steeds het besef van in de geschiedenis te leven én de wil die geschiedenis te transformeren tot een les voor het volgende historische moment. In die zin is Kiev de meest Europese stad van Europa.’Wat drijft Poetin volgens u? Hier in het Westen hadden we eschatologische voorstellingen over een duizendjarig Russisch Rijk. U schreef dat Poetin vooral uit is op chaos, om vanuit daar te kunnen heersen.\n\n‘Dat denk ik nog steeds, want zijn voornaamste drijfveer is niet te scheppen maar kapot te maken. Hij ziet de wereld als een soort gevangenis, voor hemzelf, en voor Rusland, en in speeches lijkt zijn voornaamste doel om de hele bestaande orde omver te trekken zonder zich verder te bekommeren om wat er na hem komt. Maar een belangrijke reden voor de invasie is dat hij dacht dat het Westen op een existentieel niveau verzwakt is en op zijn einde loopt als macht in de wereld, Europa met name. De gebeurtenissen van de afgelopen maanden hebben hem niet van gedachten doen veranderen als je het mij vraagt.’\n\nMet ‘gebeurtenissen’ doelt u op de gereserveerde houding van Europese politiek leiders, Scholz met name. Recent memoreerde u op Twitter nog sardonisch hoe Duitsland eind februari vijfduizend helmen aanbood, ‘op te halen op een plek buiten Oekraïne’.\n\n‘Dat volgt uit waar we het al over hadden. Scholz had het over een “Zeitenwende”, maar ik zie geen ernst daarover, en geen acties om aan dit historische moment tegemoet te komen. Wat ik zie is het geloof dat dit allemaal zal overwaaien en de wereld weer zal worden zoals ze was. Wat ik in Duitsland bespeur is een poging hier doorheen te komen tegen het inleveren van een paar procentpunten groei. Het is illustratief voor hoe we op dit punt in de geschiedenis zijn aanbeland en de controle zouden kunnen verliezen op de transformatie die zich in de wereld aan het voltrekken is.’\n\nHet is geen cynisme van de Duisters, benadrukt Maçães. ‘Het is kleingeestigheid, ingegeven door een zucht naar comfort en een angst voor verandering. Ik was lang bereid de Duitsers wat tijd te gunnen om met de radicale veranderingen te komen die nodig zijn, maar feit is dat we nu zes maanden verder zijn en nog steeds dagelijks miljarden naar Rusland zien gaan, niet alleen van Duitsland, maar Duitsland heeft het proces geleid. Ze hebben de gasinfrastructuur gebouwd en zich verzet tegen pogingen te veranderen, in Brussel met name. Daarom houd ik Duitse politici verantwoordelijk, en nu stoppen die het zand in het hoofd en hopen dat het probleem vanzelf overgaat.’\n\nWat zouden de Duitsers kunnen doen?\n\n‘Vooropgesteld: veranderen is moeilijk, zeker in het geval van Duitsland, dat zich economisch afhankelijk heeft gemaakt van twee autoritaire regimes: Rusland wat betreft energie; China wat betreft export. Duitsland is verslaafd aan comfort. Dat valt nog goed te praten indien anderen ook aangenaam leven, maar met zulke aantallen Oekraïners die iedere dag sneuvelen valt dat niet langer te tolereren. De beslissing om van nucleaire energie af te zien zou moeten worden heroverwogen en de economie zou moeten worden omgebouwd naar een die meer is gericht op interne consumptie. Dat laatste zou bovendien de Duitse middenklasse ten goede komen.’\n\nHoe ziet u de oorlog zich op korte termijn ontwikkelen?\n\n‘Het meest existentiële gevaar is geweken. Het komt er nu op aan om de Zwarte-Zeekust te heroveren en het gebied rondom Charkov, en ik vind dat het Westen Kiev bij dit contraoffensief moet steunen. Als dit contraoffensief succesvol blijkt, is Rusland militair verslagen en met steun vanuit het Westen kan dat ook.’\n\nZiet u daar iets van oorlogsmoeheid, en zou dat een factor kunnen zijn?\n\n‘Eerlijk gezegd zie ik dat niet. Wat wel speelt is dat er nog steeds een zeker ontzag is voor Ruslands militaire macht en een onvermogen te dealen met Poetins psychologie. Er zijn steeds nieuwe gebeurtenissen, misdaden en gruwelijkheden die de publieke aandacht vasthouden. Bovendien betalen we een relatief lage prijs voor dit conflict, en als politici duidelijk maken dat de inflatie verband houdt met de coronacrisis en lage rentes en veel minder met de oorlog zie ik op dat punt weinig belemmeringen. Niet oorlogsmoeheid is het probleem, maar risicomijding en angst voor conflict.’\n\nHoe ziet u de rol van Rusland na dit conflict?\n\n‘Rusland zal niet langer deel zijn van het Europese systeem. Het enige wat het land nog bij de Europese wereld hield was de energieverbinding, die is verbroken of zal dat worden. Dat betekent dat Rusland een Aziatisch land zal worden. We zullen een Euraziatische kaart zien met een machtig India en een machtig China, en Rusland dat een Chinese cliëntstaat is. Want daar zal het op uitdraaien, dat Rusland een economische kolonie van China wordt, dát zal de erfenis van Vladimir Poetin zijn; hij haatte het Westen zozeer dat hij zijn land in een Chinese economische kolonie veranderde – het zou in 2060 zomaar een boektitel van me kunnen zijn.’",
    "Rusland verzwakt door Oekraïne-oorlog, onrust in regio ligt op de loer": "In de nacht van maandag op dinsdag braken langs de grens tussen Armenië en Azerbeidzjan gevechten uit. Armenië beschuldigt het buurland van een aanval, maar Azerbeidzjan zegt juist dat het alleen maar reageert op Armeense provocaties.\n\nConflict gaat ver terug\n\nDe ruzie over en weer tussen de twee voormalige Sovjet-landen gaat ver terug. Maar de vijandelijkheden deze week zijn wel de dodelijkste sinds jaren. Azerbeidzjan meldt al 71 omgekomen soldaten, Armenië 105. Of de wapenstilstand die zou zijn gesloten standhoudt, is nog maar de vraag.\n\nHoe dan ook, dit conflict in de Kaukasus kan ons ook raken, zegt Agha Bayramov, hoogleraar internationale betrekkingen aan de Universiteit Groningen: instabiliteit in de regio ligt op de loer nu het ‘machtige Rusland’ verzwakt is door de Oekraïne-oorlog. En daardoor loopt Europa's energievoorziening verder gevaar.",
    "Ondanks westerse irritatie blijft India Rusland opzoeken": "EPA\n\nNOS Nieuws • vrijdag 16 september, 06:00 Ondanks westerse irritatie blijft India Rusland opzoeken Devi Boerema Devi Boerema\n\nIn de marge van de regionale veiligheidstop in Samarkand (Oezbekistan) treffen de Russische president Poetin en de Indiase premier Modi elkaar later vandaag. Sinds de Russische inval in Oekraïne, eind februari, is de handel tussen Rusland en India meer dan verdubbeld. India heeft vooral de import van goedkope Russische olie opgeschroefd.\n\nDe regering in New Delhi laat zich weinig gelegen liggen aan de westerse druk om de banden met Rusland te verbreken. De band met Rusland is zo stevig dat die niet makkelijk te verbreken is, zeggen Indiase analisten.\n\nOp twee paarden wedden\n\nOmdat India in zijn internationale betrekkingen wedt op twee paarden, is de positie van het land op de top gecompliceerd. Als volwaardig lid is India komend jaar voorzitter van de Shanghai Cooperation Organization (SCO). Maar ondertussen maakt het land ook deel uit van een samenwerkingsverband dat als doel heeft tegenwicht te bieden aan de Chinese invloed in de Grote Oceaan. Samen met Australië, Japan en de Verenigde Staten vormt India de zogenoemde Quad, tot ongenoegen van China en Rusland.\n\nVolgens Rajeswari Rajagopalan, directeur van het Center for Security, Strategy & Technology (CSST) in New Delhi, lopen de belangen van India in de verschillende internationale organisaties uiteen. \"Deelname aan de Quad is veel meer van strategisch belang op de lange termijn voor India. De SCO-bijeenkomst in Oezbekistan gaat veel meer om aanwezigheid, je stem laten horen.\"\n\nKomend jaar is India niet alleen de voorzitter van de SCO. Het land neemt in december ook zitting in de VN-Veiligheidsraad en de G20. Rusland zegt vandaag met India te willen spreken over onderlinge samenwerking in beide organisaties.\n\nWesterse druk\n\nDe band tussen Rusland en India leidt tot irritatie bij westerse bondgenoten. \"Het is een bewuste keuze van India om politiek autonoom te zijn\", zegt Shibani Mehta van het Carnegie Instituut: \"Door samen te werken met de VS in de Grote Oceaan hoopt het land politieke isolatie te voorkomen\".\n\nDoor niet openlijk partij te kiezen hoopt India internationaal zaken te kunnen doen met iedereen. De vraag is alleen hoe lang dat nog houdbaar is. Minister van Buitenlandse Zaken Jaishankar en ook premier Modi hebben herhaaldelijk gezegd dat de aankoop van Russische olie geen politieke lading heeft. Het belangrijkste is betaalbare energie voor elke Indiase burger, zeggen ze.\n\n\"Maar hoe lang kunnen we nog ontkennen dat we daarmee de oorlog in Oekraïne financieren?\", vraagt analist Rajagopalan zich hardop af.\n\nHistorische banden\n\nOok politieke loyaliteit speelt een rol in de relatie tussen India en Rusland. India haalde in de periode na de onafhankelijkheid (1947) de banden met de toenmalige Sovjet-Unie aan. Dat leverde India cruciale steun op in de oorlog met Pakistan in 1971. India zegevierde in die oorlog.\n\n\"Daardoor is het voor veel politici nog steeds ondenkbaar dat Modi zich nu negatief of kritisch zou uitlaten over Rusland\", zegt Rajeswari Rajagopalan.\n\nBovendien heeft Rusland India in de Veiligheidsraad ook altijd gesteund bij resoluties over de politiek gevoelige regio Jammu en Kashmir. \"Voor India is het meer een noodzaak dan een keuze om Rusland te blijven steunen\", zegt Manjari Chatterjee Miller van de Council on Foreign Relations in Washington. \"India wil niet het risico lopen Rusland nog verder in de armen van China te drijven.\"\n\nOnbetrouwbare bondgenoot\n\nToch is Rusland niet meer de betrouwbare bondgenoot van India die het ooit was. Door de oorlog in Oekraïne is Rusland meer op China aangewezen. En juist China is, volgens Rajeswari Rajagopalan, momenteel de grootste bedreiging voor de binnenlandse veiligheid van India.\n\nIn 2020 raakten militairen van beide landen slaags langs de Chinees-Indiase grens in de Himalaya-regio. Twintig Indiase en vier Chinese militairen kwamen daarbij om het leven. Op de SCO-top ontmoeten Xi en Modi elkaar voor het eerst sinds die confrontatie bij de grens.\n\n\"Het is onwaarschijnlijk dat Modi dit ter sprake brengt tijdens de ontmoeting vandaag. Het is een duidelijk spanningspunt\", zegt Rajagopalan.",
    "Nieuwe speler Donar gaat voor prijzen na ‘moeilijkste tijd uit zijn leven’ in Rusland": "Wat betreft zijn nieuwe club is hij duidelijk over zijn doelen. ‘Ik ben hier niet alleen maar voor geld of een leuke tijd. Ik wil echt heel goed zijn in deze competitie en laten zien wat ik kan. Er telt maar één ding en dat is prijzen winnen. Ik speelde in de Letse, de Baltische en de Russische competitie. Overal waar ik was, telde maar één ding en dat was winnen. Ik heb vier medailles en ik wil een vijfde. We gaan winnen, dat zul je nog zien’, zo besluit Butjankovs vastberaden.",
    "‘Poetin zet de toekomst van Rusland op het spel’": "Reacties op middelvin­ger naar koninklij­ke familie: ‘Misselijk­ma­kend. Doe iets nuttigs of emigreer’\n\n‘Of je nu iets bereikt met zo hard mogelijk boe te roepen en de nationale driekleur verkeerd op te hang?’ en ‘Voor al die kiezers die deze regering al tien jaar aan een meerderheid helpen: kijk in de spiegel en denk eens na over de oogst van je stemgedrag’: dit zijn enkele reacties van lezers bij het nieuws van de dag. Hieronder de lezersbrieven die in de krant van donderdag 22 september verschijnen. Je kunt zelf een reactie insturen via brieven@ad.nl.\n\n21 september",
    "Rusland laat krijgsgevangenen vrij in ruil voor pro-Russische politicus": "Rusland heeft woensdag 205 Oekraïense en 10 krijgsgevangenen uit andere landen vrijgelaten. Volgens een Oekraïense functionaris is dat het gevolg van een ruil met onder anderen een pro-Russische politicus die maanden geleden al werd gearresteerd in Oekraïne. Kyiv zou op zijn beurt 55 Russische krijgsgevangenen hebben vrijgelaten.\n\nDe tien buitenlandse krijgsgevangenen, onder wie twee Amerikanen, werden woensdag door Rusland vrijgelaten na bemiddeling door de Saoedische kroonprins Mohammed Bin Salman.\n\nDe Oekraïense functionaris bevestigde tegenover persbureau Reuters dat ook 205 Oekraïense strijders die om de havenstad Mariupol vochten zijn vrijgelaten door Rusland.\n\nEen van de mannen die is vrijgelaten is Ilya Samoilenko. Deze 28-jarige strijder groeide uit tot een icoon: een man met een grote baard, een kunstoog en aan zijn rechterarm een haak in plaats van een hand.\n\nGevangenen vrij dankzij ruil met bondgenoot Poetin\n\nVolgens de Oekraïense openbare zender Suspline vond de uitwisseling plaats in de buurt van de Noord-Oekraïense stad Chernihiv.\n\nDe gevangenen zouden zijn vrijgelaten na een ruil met de Oekraïense zakenman en politicus Viktor Medvedchuk. Hij is een bondgenoot van de Russische president Vladimir Poetin. De pro-Kremlin-politicus werd in het voorjaar gearresteerd door de Oekraïense regering toen hij probeerde onder zijn huisarrest uit te komen.\n\nDe Oekraïense president Volodymyr Zelensky had Rusland al eens eerder aangeboden om hem met gevangenen te ruilen.",
    "Live | Poetin verleent klokkenluider Snowden Russisch staatsburgerschap": "Liveblog\n\nLive | Poetin verleent klokkenluider Snowden Russisch staatsburgerschap\n\nHet Oekraïense leger heeft de afgelopen weken grote terreinwinst geboekt op de Russen. Dat zorgt voor optimisme in Oekraïne en onrust in Rusland. Poetin heeft referenda georganiseerd in de door Rusland bezette gebieden in Oekraïne en een gedeeltelijke mobilisatie afgekondigd. Volg hier de laatste ontwikkelingen in ons liveblog.",
    "‘We hebben de dreiging van Rusland overschat’": "‘Rusland blijkt niet de grote bedreiging die we vreesden,’ concludeert militair-historicus CHRIST KLEP in gesprek met SYP WYNIA in deze aflevering van Wynia’s Week TV #WWTV en podcast. Niet alleen wist Oekraïne al snel na het begin van de oorlog de verovering van de hoofdstad Kiev te voorkomen. In de nazomer bleek Oekraïne bovendien succesvol in het terugveroveren van aanzienlijke delen van Oost-Oekraïne.\n\n‘Façadeleger’\n\nBij ons in het westen bestond het idee dat de Russische krijgsmacht in de Poetin-jaren een krachtige, moderne krijgsmacht was geworden. We hebben ons verkeken op de paar technische hoogstandjes die ze wel hebben, zoals hypersone lange afstandsraketten èn op het idee dat ze nu een beroepsleger hebben, zegt Klep.\n\nAls geheel blijkt het Russische leger meer een afspiegeling van het corrupte land Rusland dan een modern, effectief leger, zegt Klep. Met rigide gezagsverhoudingen bovendien: ‘Niemand doet iets zonder opdracht of toestemming. Het lijkt wel een façadeleger.’\n\nKlep verwacht ook niet dat Rusland zich snel herstelt van de klap. De Russische wapenindustrie bestaat uit staatsbedrijven en moet het nu ook zonder westerse elektronica stellen. Klep denk dat het wel 10, 15 jaar duurt voordat de Russische krijgsmacht hersteld is van de Oekraïne-oorlog.\n\n‘Tovenaarsleerlingen’\n\nHet debacle voor de Russen is natuurlijk ook het succes van de Oekraïners, die snelle leerlingen bleken in de omgang met westerse wapens. Klep noemt de Oekraïense krijgsmacht ‘tovenaarsleerlingen’: ze hebben inmiddels oorlogservaring en steken hun Britse, Duitse en Nederlandse instructeurs naar de kroon.\n\nOndertussen is Rusland weliswaar aangeslagen, maar nog wel een machtige kernmacht. Klep denkt overigens niet dat Poetin die gaat inzetten in Oekraïne, maar sluit niet uit dat hij een ‘tactisch kernwapen’ – nog altijd met het risico van 30 à 40.000 mensenlevens – inzet als behalve Oost-Oekraïne ook de Krim voor Rusland gevaar loopt.\n\n‘Lessen trekken’\n\nDe Navo moet nu lessen trekken, zegt Klep. Een land als Nederland moet niet meer van alles een beetje aan wapensystemen hebben, maar zich specialiseren. Hij is erg kritisch op de nadruk op de dure straaljager JSF, die een groot deel van het defensiebudget opeet.\n\n‘Rusland niet vernederen’\n\nWat voor ons in het Westen het beste is? Klep: ‘Zelensky en Oekraïne zijn ook een geváár voor ons, als ze al te succesvol zijn. Dat kan er toe leiden dat de situatie rond Oekraïne instabiel blijft. Natuurlijk moet Oekraïne winnen, maar Rusland moet niet te erg verliezen. Rusland is altijd al een verongelijkt land – vaak ten onrechte – maar moet niet onnodig vernederd en wraakzuchtig worden.\n\n‘Tegen de zomer voorbij’\n\nEn wanneer het voorbij is, met de Oekraïne-oorlog? Klep: ‘Ik denk niet dat het grote geschiet dit jaar al voorbij is. Oekraïne heeft er trouwens ook belang bij om vanaf december enkele maanden op adem te komen. Maar als ze in maart/april de strijd kunnen hervatten is er kans dat de oorlog voor de zomer voorbij is.’\n\nDe video vindt u HIER\n\nDe podcast vindt u HIER\n\nWynia’s Week is er 104 keer per jaar, vaak ook met de video’s en de podcast van WWTV. De donateurs maken dat mogelijk. Doet u mee? Hartelijk dank!",
    "Google onthult samenwerking tussen Rusland en hacktivisten": "In een nieuw rapport deelt Google-dochterbedrijf Mandiant bewijs van een samenwerking tussen de Russische militaire inlichtingendienst en drie pro-Russische hackersgroepen.\n\nMandiant werd in begin september door Google overgenomen voor 5,4 miljard dollar. De organisatie helpt bedrijven bij de verdediging tegen cyberaanvallen. Mandiant ontdekte in de afgelopen maanden een samenwerking tussen de Russische militaire inlichtingendienst (GRU) en drie hackersgroepen: XakNet Team, Infoccentr en CyberArmyofRussia_Reborn.\n\nData wiping malware\n\nMandiant monitort cyberaanvallen om dreigingsinformatie te verzamelen over hackers. De organisatie ontdekte in de afgelopen maanden vier cyberincidenten waarbij de GRU data wiping malware installeerde op de netwerken van bedrijven. Hackersgroepen publiceerden binnen 24 uur na elk incident de gegevens van de organisaties die door de data wiping malware malware waren getroffen.\n\nKillnet, een van de drie hackersgroepen in het vrijgegeven rapport, is verantwoordelijk voor distributed denial-of-service (DDoS) aanvallen op bedrijven in Japan, Italië, Noorwegen, Estland en Litouwen. Tijdens een aanval probeert Killnet de servers van het slachtoffers te overspelen met met netwerkverzoeken.\n\nKillnet\n\nOverheidswebsites in Litouwen werden in juni aangevallen met minstens twee rondes DDoS-aanvallen. Killnet beweerde naderhand verantwoordelijk te zijn. De aanvallen waren ongebruikelijk, aangezien het verkeer langdurig aanhield zonder snelheid en volume te verliezen.\n\nNaast de incidenten in Litouwen is Killnet is verantwoordelijk voor een reeks DDoS-aanvallen op Estse organisaties in augustus. Volgens het vrijgegeven rapport verzonden de hackers tot 200 terabyte aan gegevens per seconde om de systemen van slachtoffers te overbelasten. Estland weerstond de DDoS-aanvallen met succes.\n\nTip: Akamai stopt DDoS-recordaanval op Europese klant",
    "Oekraïne straft Iran, dat kamikazedrones levert aan Rusland": "President Volodimir Zelenski deed zijn beklag over de aantasting van de Oekraïense soevereiniteit en toebrengen van letsel onder zijn burgers. Hij spreekt van een 'samenwerking met het kwaad'. En dat kon volgens hem niet zonder gevolgen blijven.\n\nOok de VS hebben gezegd dat Iran dit wapentuig levert aan de Russen. Teheran ontkent dat.",
    "Liveblog | 'Rusland moet kerncentrale verlaten'; Kox ontkent beschuldigingen van Russische inmenging": "Het is dag 204 van de oorlog in Oekraïne. In dit liveblog vind je alle laatste updates over het voortdurende conflict en alle gevolgen ervan.\n\nDit liveblog wordt niet meer bijgehouden. Volg de laatste updates in het liveblog van 16 september.\n\nMoskou: levering langeafstandsraketten aan Oekraïne 'rode lijn'\n\n19:35 | De Verenigde Staten overschrijden een 'rode lijn' als ze Oekraïne zouden voorzien van raketten met een groter bereik dan ze tot nu toe hebben gedaan en zouden daarmee partij worden in het conflict. Dat zegt de woordvoerster van het ministerie van Buitenlandse Zaken in Moskou. Zij deed dit in reactie op de hernieuwde oproep van Oekraïne aan de regering in Washington om raketten met een bereik tot 300 kilometer te leveren, om die bijvoorbeeld te gebruiken om de ​​recent gebouwde brug te raken die het Krim-schiereiland met Rusland verbindt.\n\nDe VS hebben dat tot nu toe geweigerd omdat daarmee ook doelen in Rusland zouden kunnen worden getroffen en de Amerikanen daarmee de oorlog in kunnen worden getrokken. 'In zo'n geval zullen we gedwongen zijn om dienovereenkomstig te reageren', dreigde de Russische zegsvrouw met 'alle mogelijke middelen'.\n\nIAEA roept Rusland op kerncentrale Zaporizja te verlaten\n\n19:28 | Het bestuur van het Internationaal Atoomenergieagentschap (IAEA) heeft Rusland opgeroepen de Oekraïense kerncentrale Zaporizja te verlaten. De militaire bezetting van het complex 'verhoogt het risico op een nucleair ongeval of incident aanzienlijk, waardoor de bevolking van Oekraïne, de buurlanden en de internationale gemeenschap in gevaar komen', aldus een donderdag door het VN-orgaan aangenomen resolutie.\n\nHet Russische leger en het Russische atoomenergiebedrijf Rosatom moeten alle activiteiten in de kerncentrale opschorten en de controle teruggeven aan de Oekraïense autoriteiten, eist de atoomwaakhond.\n\nSP'er Kox: beschuldiging over band met Moskou uit trollenfabriek\n\n17:50 | SP-senator Tiny Kox verwerpt in alle toonaarden de beschuldigingen dat hij bij zijn werk in het Franse Straatsburg in de zak van Russische geheime diensten zou hebben gezeten. Hij ziet de beschuldigingen als een poging om de Raad van Europa, waar hij voorzitter is van de parlementaire vergadering, te beschadigen en de aandacht af te leiden van de oorlog in Oekraïne. De verdragsorganisatie heeft Rusland na de inval in Oekraïne de deur gewezen.\n\nVolgens een onderzoekscollectief van de Russische dissident Michail Chodorkovski noemde een Russische spion Kox als belangenbehartiger voor Rusland in Straatsburg. Dat zou blijken uit documenten van deze Valeri Levitski, die onder de dekmantel van consul in de vestigingsplaats van de Raad van Europa werkte. Levitski bewerkte volgens de onderzoekers een reeks voorzitters van de parlementaire vergadering van die verdragsorganisatie, die de democratie en de mensenrechten in Europa bewaakt, om hen voor het karretje van Rusland te spannen. Kox, voorzitter sinds januari, 'kon het regelen' als het Kremlin iets wilde, stelde de Rus.\n\nKox heeft moeite de beschuldigingen serieus te nemen. Die moeten volgens hem 'uit een Russische trollenfabriek' komen. Levitski hoorde bij het Straatsburgse meubilair, maar meer dan terloopse ontmoetingen herinnert Kox zich niet. En de Nederlander was, na strenge rapporten over oneerlijke Russische verkiezingen, wel de laatste die in aanmerking kwam voor rekrutering door Moskou. Hij stelt zich voor dat Levitski simpelweg opschreef wat hem inviel om zijn meerderen in Rusland zijn ijver te tonen.\n\nRusland waardeert China's 'evenwichtige positie' over Oekraïne\n\n14:19 | De Russische president Vladimir Poetin heeft de Chinese leider Xi Jinping geprezen voor de 'evenwichtige positie' die het land inneemt ten opzichte van Oekraïne. De Russen steunen de Chinezen in het beleid dat er maar een China is en dat Taiwan daarvan dus onderdeel uitmaakt. Ook verzet Moskou zich tegen 'provocaties' in de Straat van Taiwan, aldus Poetin tegen Xi.\n\nBeide staatshoofden spraken elkaar in Oezbekistan. Ze zijn aanwezig op een tweedaagse top van de Shanghai-samenwerkingsorganisatie (SSO) in Samarkand. Het was hun eerste persoonlijke ontmoeting sinds Rusland in februari Oekraïne binnenviel.\n\nPoetin heeft waardering voor Xi\"s standpunt over de oorlog in Oekraïne, maar begrijpt ook dat Beijing 'vragen en bezorgdheid' had over het conflict. China heeft de Russische operatie in Oekraïne niet veroordeeld en noemt die evenmin een invasie. 'We hechten veel waarde aan de evenwichtige positie van onze Chinese vrienden als het gaat om de crisis in Oekraïne', zei Poetin. 'We begrijpen uw vragen en zorgen hierover. Tijdens de vergadering van vandaag zullen we uiteraard ons standpunt toelichten.'\n\nRussische olieproducent boekt miljardenwinst ondanks sancties\n\n14:10 | Ondanks westerse sancties tegen Rusland heeft de Russische olieproducent Rosneft in de eerste helft van het jaar een miljardenwinst geboekt. De nettowinst van het bedrijf steeg met 13 procent tot 432 miljard roebel, omgerekend zo'n 7,2 miljard euro. Eerder maakte het Russische staatsgasbedrijf Gazprom ook een recordwinst over de eerste jaarhelft bekend.\n\n'SP-senator Kox heeft banden met Russische geheime diensten'\n\n13:50 | SP-senator Tiny Kox wordt door onderzoeksjournalisten beschuldigd van banden met de Russische geheime diensten. Een Russische spion noemde Kox als belangenbehartiger voor Rusland in de Raad van Europa, waar hij inmiddels parlementsvoorzitter is, schrijft het onderzoekscollectief van de Russische dissident Michail Chodorkovski. Kox was niet bereikbaar voor commentaar tegenover persbureau ANP.\n\nRusland en Iran halen banden aan vanwege sancties van de VS\n\n13:00 | Rusland en Iran hebben donderdag de banden aangehaald op een top in Oezbekistan. Volgens de Iraanse president Ebrahim Raisi moeten de landen die zijn getroffen door de sancties van de Verenigde Staten elkaar opzoeken en worden de landen daar alleen maar sterker van.\n\nRaisi verwacht dat gesanctioneerde landen, zoals Rusland en Iran, veel problemen kunnen verhelpen, als ze maar samenwerken. \"De Amerikanen denken dat ze landen kunnen stoppen met sancties, maar dat zien ze verkeerd.\"\n\nDe Russische president Vladimir Poetin ziet de toenadering als \"een positieve ontwikkeling\". De twee landen zouden werken aan een nieuw strategisch verdrag om de samenwerking verder uit te werken. Moskou zegt ook volgende week een delegatie met tachtig grote Russische bedrijven naar Iran te sturen.\n\nVK: Oekraïne behoudt controle over heroverd gebied\n\n08:05 | De Oekraïense troepen behouden volgens het Britse ministerie van Defensie controle over de onlangs heroverde gebieden in de regio Charkov. De Russen hebben zich grotendeels teruggetrokken uit het gebied ten westen van de rivier de Oskil, twittert het ministerie.\n\nHet Oekraïense leger is bezig met een snelle opmars in Charkov. Volgens president Volodimir Zelenski zijn inmiddels meer dan driehonderd plaatsen heroverd op Rusland. De Russen stellen dat de troepen zijn teruggetrokken vanwege een strategische 'hergroepering' in de Oekraïense regio Donetsk.\n\nAutomobilist doet tank minder vol\n\n06:15 | De prijzen aan de pomp liggen op veel plekken al een tijdje onder de 2 euro. Toch doen we onze tank nog steeds veel minder vol dan voorheen. Dat blijkt uit een analyse van ING op verzoek van BNR. Volgens pomphouders ligt de omzet zo'n 15 procent lager dan voor de coronapandemie.\n\nDe pinomzet bij tankstations blijft duidelijk achter bij de hogere benzineprijs, merkt ING-econoom Marten van Garderen. 'Kennelijk proberen we de pijn in de portemonnee te verzachten door ons tankgedrag aan te passen.'\n\nLees ook | Pompprijzen onder 2 euro, toch doet automobilist tank minder vol\n\nEvacuaties in geboorteplaats Zelenski\n\n05:30 | Inwoners van de Oekraïense stad Kryvy Rih zijn opgeroepen om te evacueren nadat een belangrijke stuwdam door een aanval beschadigd is geraakt. De Oekraïense autoriteiten waarschuwen voor snel stijgend water in de zuidelijk gelegen stad waar president Volodimir Zelenski geboren is.\n\nDe precieze omvang van de schade aan de dam en gevolgen voor de omgeving zijn niet onafhankelijk te verifiëren, meldt de BBC. Volgens Oekraïne is de stuwdam woensdag \"uit wraak\" getroffen door een Russische raketaanval. Water zou met zo'n 100 kubieke meter per seconde langs de deels vernietigde dam stromen, wat zorgt voor overstromingen in de rivier Inhoelets.\n\nVolgens het stadsbestuur van Kryvy Rih, waar zo'n 600.000 mensen wonen, dreigen ruim twintig straten te overstromen. Het gaat naast het centrum van de stad ook om een andere wijk in de geboorteplaats van Zelenski.\n\nBij de aanval op de stuwdam zou niemand gewond zijn geraakt. Moskou heeft niet gereageerd op het nieuws. Oekraïne stelt dat de Russische troepen de raketaanval hebben uitgevoerd vanwege de grote opmars van het Oekraïense leger in het noordoosten van het land.\n\nOntmoeting Poetin en Xi\n\n05:00 | De Russische president Vladimir Poetin en de Chinese leider Xi Jinping treffen elkaar in Oezbekistan. Het wordt hun eerste persoonlijke ontmoeting sinds Rusland in februari Oekraïne binnenviel. Het Kremlin zegt dat de twee wereldleiders tijdens hun \"langverwachte persoonlijke contact\" gaan praten over onder meer Oekraïne, Taiwan en de samenwerking tussen hun landen.\n\nPoetin en Xi spreken elkaar tijdens een tweedaagse top van de Shanghai-samenwerkingsorganisatie (SSO) in Samarkand. Daar worden ook andere internationale leiders verwacht, onder wie de Indiase premier Narendra Modi, de Iraanse president Ebrahim Raisi en de Turkse president Recep Tayyip Erdogan. Zij overleggen naar verwachting ook met Poetin tijdens de top.\n\nDe laatste persoonlijke ontmoeting tussen de leiders van buurlanden Rusland en China vond begin februari plaats, toen China de Olympische Winterspelen hield.\n\nLees ook | De ontmoeting tussen Poetin en Xi is om verschillende redenen belangrijk\n\n'Poetin ziet oorlog niet als vergissing'\n\n04:00 | De Duitse bondskanselier Olaf Scholz, die dinsdag voor het eerst in maanden weer eens telefonisch met de Russische president Vladimir Poetin sprak, heeft woensdag aan verslaggevers verteld hoe dat gesprek verliep. \"Helaas kan ik jullie niet zeggen dat hij zich realiseerde dat de oorlog een vergissing was\", zei Scholz er onder meer over.\n\nDe twee spraken anderhalf uur met elkaar. Tijdens het gesprek maakte Scholz de Russische president duidelijk hoe Duitsland over de oorlog denkt. \"Ik ben ervan overtuigd dat Russische troepen zich terug moeten trekken zodat er vrede kan ontstaan\", zei de bondskanselier. Dat hij voor het eerst sinds eind mei weer direct met Poetin gesproken heeft, noemt Scholz wel positief. \"Het is goed om met elkaar te praten en te zeggen wat er te zeggen valt.\"\n\nDe druk op Scholz om meer wapens naar Oekraïne te sturen is de afgelopen weken toegenomen. Vorige maand was de totale Duitse militaire bijdrage minder dan die van Polen, een veel kleinere speler in Europa, meldt de BBC. Zelf zegt Scholz in het gesprek met Poetin gemeld te hebben dat Duitse wapens \"doorslaggevend\" zijn geweest bij de strijd in het oosten van Oekraïne.\n\nPoetin gaf Oekraïne in het telefoongesprek de schuld van het aanhoudende geweld.\n\nPoetin voerde met meer westerse leiders telefoongesprekken. Afgelopen weekend sprak hij met de Franse president Emmanuel Macron. Woensdag belde hij met VN-chef António Guterres.\n\nZelenski betrokken bij verkeersongeluk\n\n02:00 | De Oekraïense president Volodimir Zelenski is woensdag betrokken geraakt bij een verkeersongeluk in Kiev. Zijn woordvoerder meldt dat de auto waarin Zelenski reed met een ander voertuig botste. De president is daarbij niet ernstig gewond geraakt maar werd wel nagekeken door ambulancepersoneel. Waar het verkeersongeluk plaatsvond, is niet bekend.\n\nDe bestuurder van de wagen waar de auto van Zelenski mee botste is door een ambulance afgevoerd. De politie doet onderzoek naar de toedracht van het ongeval.\n\nEnkele minuten nadat de woordvoerder het ongeval had gemeld, verscheen de dagelijkse videoboodschap van Zelenski online.\n\nDe Oekraïense president was woensdag nog in Izjoem, een stad in het noordoosten van het land in de regio Charkov die recent heroverd is door Oekraïense troepen.\n\nOekraïne: Russen halen luchtafweersystemen weg uit bezet gebied\n\n01:00 | Het Russische leger is druk met het weghalen van luchtafweersystemen uit nog door Rusland bezet Oekraïens grondgebied dat de laatste weken wordt aangevallen door Oekraïense strijdkrachten. De Russen verplaatsen de luchtverdedigingssystemen naar door hen veroverde gebieden in het oosten van het land en soms naar Rusland zelf. Dat stelt de generale staf van het Oekraïense leger, bericht persbureau Interfax Oekraïne. Zo zouden in de nacht van 11 op 12 september konvooien met S-300- en Buk-systemen zijn gespot in de regio Loehansk, in de richting van de Russisch-Oekraïense grens.\n\nDe verplaatsingen van militair materieel zouden passen binnen de strategie van het Russische leger om zijn inspanningen te richten op pogingen om de regio Donetsk volledig te bezetten en de offensieve acties van de Oekraïense troepen in bepaalde gebieden te verstoren, aldus de generale staf van de strijdkrachten van Oekraïne. \"De vijand richt vuurschade aan op de posities van onze eenheden langs de gehele contactlijn, probeert de verloren positie te herstellen, verplaatst zijn troepen en voert luchtverkenningen uit\", schrijft de staf op Facebook."
}