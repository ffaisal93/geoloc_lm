{
    "Staatsbezoek Zweden – programma": "Staatsbezoek Zweden – programma\n\nZijne Majesteit de Koning en Hare Majesteit Koningin Máxima brengen op uitnodiging van Zijne Majesteit Koning Carl XVI Gustaf een staatsbezoek aan Zweden. Het bezoek vindt plaats van dinsdag 11 oktober tot en met donderdag 13 oktober in Stockholm en Gotenburg. Het Koninklijk Paar wordt begeleid door minister Hoekstra van Buitenlandse Zaken. Ook minister Ollongren van Defensie, minister Dijkgraaf van Onderwijs, Cultuur en Wetenschap en staatssecretaris Heijnen van Infrastructuur en Waterstaat nemen deel aan het staatsbezoek.\n\nHet staatsbezoek is een bevestiging van de goede betrekkingen tussen beide landen, die teruggaan tot de zeventiende eeuw. Nederland en Zweden werken samen aan een weerbaarder, groener en economisch sterker Europa. Tijdens het bezoek staan de energietransitie, duurzaamheid, de levenswetenschappen en slimme mobiliteit centraal. Ook is er aandacht voor de gedeelde waarden en voor samenwerking aan innovatieve oplossingen voor de uitdagingen van nu en van de toekomst.\n\nDinsdag 11 oktober - Stockholm\n\nHet staatsbezoek begint in Stockholm waar het Koninklijk Paar wordt ontvangen door Koning Carl XVI Gustaf en Koningin Silvia met een welkomstceremonie op het Koninklijk Paleis. In de middag heeft het Koninklijk Paar ontmoetingen met de voorzitter van het Zweedse parlement en met de premier.\n\nVervolgens gaat het Koninklijk gezelschap naar het Vasamuseum. De Vasa is een oorlogsschip, ontworpen en gebouwd onder leiding van een Nederlandse scheepbouwer, dat in 1628 op zijn eerste tocht kapseisde en zonk. Na 333 jaar op de bodem van de zee te hebben gelegen is het geborgen, gerestaureerd en tentoongesteld. Na een rondleiding op de Vasa wordt de scheepsbel van het Zweedse linieschip ‘Prinsessan Sophia Albertina’ door Nederland teruggegeven aan Zweden. Dit linieschip verging in 1781 voor de kust van Den Helder en de bel is door sportduikers in het Nederlands kustgebied gevonden. Het teruggeven van de scheepsbel markeert de samenwerking tussen beide landen op het gebied van maritiem erfgoedbeheer. Aansluitend wordt stilgestaan bij de defensiesamenwerking tussen Nederland en Zweden.\n\n’s Avonds biedt Koning Carl Gustaf in het Koninklijk Paleis een staatsbanket aan, waarbij beide staatshoofden een toespraak houden.\n\nWoensdag 12 oktober - Stockholm\n\nDe tweede dag van het staatsbezoek begint met een gesprek met CEO’s van Nederlandse en Zweedse bedrijven over gemeenschappelijke uitdagingen en over de mogelijkheden om de samenwerking te verbreden. Vervolgens vindt de ontvangst plaats van de Nederlandse gemeenschap in Zweden. Hierna is er in het stadhuis van Stockholm een lunch met de burgemeester en met de voorzitter van de gemeenteraad.\n\nIn de middag vaart het Koninklijk gezelschap met een elektrische draagvleugelboot van de Zweedse scheepsbouwer Candela naar energiebedrijf Stockholm Exergi. De draagvleugels van de Candela komen bij hoge snelheden naar beneden waardoor de boot opstijgt en minder weerstand van het water heeft. Vanaf 2023 wordt een elektrische draagvleugelboot van Candela die gebruik maakt van deze techniek in Stockholm ingezet in het openbaar vervoer.\n\nStockholm Exergi is één van de grootste energiebedrijven van Scandinavië. Het bedrijf is fossielvrij, maakt gebruik van verschillende energiebronnen en wil in 2025 klimaatpositief zijn. Na een rondleiding bij Exergi volgt een bezoek aan het SciLifeLab (Science for Life Laboratory) waar internationale onderzoekers op het terrein van de levenswetenschappen en uit andere disciplines gebruik kunnen maken van de onderzoeksfaciliteiten en samenwerken aan innovatieve oplossingen voor de gezondheidszorg.\n\n’s Avonds bieden Koning Willem-Alexander en Koningin Máxima als dank voor de gastvrijheid in het Konserthuset een concert aan van het ensemble van violist Tim Kliphuis.\n\nDonderdag 13 oktober - Gotenburg\n\nDe derde dag van het staatsbezoek vindt plaats in Gotenburg en begint met een bezoek aan het Lindholmen Science Park. Hier werken wetenschappers, bedrijven en de overheid samen aan innovaties die bijdragen aan de ontwikkeling van duurzame steden, aan duurzame mobiliteit en aan digitalisering.\n\nHierna vaart het gezelschap met een elektrische veerboot naar de residentie van de gouverneur van de provincie Västra Götaland waar een lunch plaatsvindt. ’s Middags is er een boottocht door de haven van Gotenburg. Aan boord wordt een toelichting gegeven op de ontwikkeling van groene corridors voor de scheepvaart om het gebruik van duurzame brandstoffen te stimuleren. Ook wordt gesproken over digitale corridors waarbinnen veilig gegevens en elektronische documentatie kunnen worden gedeeld. De havenbedrijven van Rotterdam en Gotenburg ondertekenen op het schip een overeenkomst voor samenwerking.\n\nHet staatsbezoek wordt afgesloten met een bezoek aan het Experience Center van Volvo Trucks waar een demonstratie is van elektrische vrachtauto’s en elektrische graafmachines. Hier worden ook de ontwikkelingen gedeeld rond duurzaam vrachtvervoer en verduurzaming van de toeleveringsketen.\n\n\n\nRVD, nr. 251",
    "Rechts blok wint parlementsverkiezingen Zweden, premier treedt af": "Correspondent Rolien Créton:\n\n\"De linkse partijen hoopten de verkiezingen te winnen door te zeggen dat zij het integratiebeleid willen aanscherpen en het wapengeweld aanpakken, maar is nu toch ingehaald door het rechtse blok.\n\nToch zullen de Zweden Democraten waarschijnlijk niet in de regering komen. Dat komt doordat binnen het rechtse blok, de sociaalliberalen en radicaal rechts elkaar geen regeringsmacht willen geven. Radicaal-rechts krijgt wel een sleutelrol als gedoogpartij. Die macht zullen ze gebruiken om het asielbeleid en integratiebeleid aan te scherpen.\n\nRadicaal rechts gaat dus van politieke paria naar een partij met een sleutelrol binnen de Zweedse politiek. Dat is echt een hele grote verandering.\"",
    "Maxime op reis: regio Skåne in Zweden": "Onder de noemer ‘Maxime op reis’ leest u regelmatig verhalen over de eigen reiservaringen van de redactie van MAX Vandaag. Deze keer verkennen we de regio Skåne in het zuiden van Zweden, te water, op de fiets en al wandelend.\n\n‘Het echte Zweden’\n\n“Straks rustig blijven ademhalen, probeer niet te hyperventileren”, zegt Nicholas Hörlin, eigenaar van badhuis, als we ons klaarmaken om ‘het echte Zweden’ te ervaren. Het zeewater schommelt door het jaar heen tussen de 0 en 24 graden, nu zal het zo’n 11 graden zijn.\n\nWe beginnen in de sauna. De grote ramen bieden uitzicht op de steiger en het water van Öresund met in de verte de beroemde brug die Denemarken met Zweden verbindt. 2 vrouwen met verhitte hoofden liggen er al even, moeder en dochter, ze komen hier vaak. ‘Pure ontlading’, noemt moeder Saga haar dagelijkse ritueel. “Je bent nietig in de zee, één met de natuur. Als je al piekert, stopt het meteen, het plaatst alles weer in perspectief.”\n\nLotta, die straks nog naar school moet, vertelt over de drukte in de zomer. “Dan komen mensen in badjassen en op slippers op de fiets hierheen, nemen naakt een dip in zee, en even later kom je ze weer tegen in de supermarkt met natte haren, nog altijd badjas. En niemand die het gek vindt.” De zee voelt ijskoud maar zacht aan. Ik focus op mijn ademhaling, en bak er niks van. Toch is het heerlijk. Als we even later op de fiets zitten om van Skanör langs de kust naar het 30 kilometer verderop gelegen Trelleborg te fietsen, voelen we ons nog steeds als herboren.\n\nMooie fietsroutes\n\nDe Zweden hebben mooie fietsroutes aangelegd, eenvoudig te volgen door de bruine fietsrouteborden. Wij volgen die van ‘Sydkustleden 3’ langs de Zuidkust. Het vissersdorp Skanör (‘wie hier is geboren, gaat nooit meer weg’) laten we achter ons. De haven uit, langs open velden, paarden met hun benen nog in de ochtendmist. We gaan door bossen, natuurreservaten en af en toe een dorp, met slingerende lanen en ruim opgezette bungalows. Alles hier ademt rust. De zon breekt door en tientallen roofvogels boven ons azen op een prooi in het veld. Als we bij Höllviken aankomen ruiken we de zee. Tussen het duingras staan kleine houten hutjes in alle kleuren. 2 wandelaars op leeftijd groeten ons met ‘hej hej’. Het Zweedse ‘goedendag’ heeft iets joviaals.\n\nHeeft iets weg van Groningen en Noord-Limburg\n\nDe laatste etappe van de route doet denken aan de open velden van Groningen en de heuvels van Noord-Limburg. Het is flink aanpoten met tegenwind en een beetje monotoom, tot de havenstad Trelleborg met haar cruise-en vrachtschepen opdoemt. Net buiten het stadscentrum ligt pal aan de Baltische Zee onze lunchstop, met uitzicht op een meterslange houten steiger met trappetjes de zee in. De lunch is na 3 uur fietsen meer dan welkom.\n\nWijn producent\n\nIn Skåne houden ze van zware kost; aardappelen, eend of hert, gefermenteerde ui en vossenbes, en dille, hun nationale kruid. Veel producten zijn biologisch en lokaal verbouwd. Minder bekend is dat Zweden ook wijn produceert. De wijngaard boven Grönby is een van de grootste wijngaarden van het land en eco-gecertificeerd.\n\nEigenaren Håkan en Lotta Hansson plantten 18 jaar geleden als hobby 700 druivenstruiken. Inmiddels zijn het er 23.000, telt hun wijngaard 6,5 hectare en bestieren ze ook nog een wijnbar en restaurant. “Weet je dat we het meest noordelijke land zijn dat wijn commercieel produceert? Als je de latitude volgt, ligt Canada zuidelijker”, zegt Håkan, terwijl we uitkijken over de glooiende velden. Poes Charlie wijkt niet van onze zijde en verderop knipt Lotta de laatste druiven voor de jam.\n\n“We hebben dit alleen kunnen doen vanwege klimaatverandering; Zweden heeft er een zomermaand bijgekregen. En vanwege de hybride soorten die we produceren”, gaat Håkan verder. “Solaris en Rondo, ontwikkeld vanuit klassieke druiven als Riesling, Pinot Gris en Sankt Laurent.” Hij groeide op op deze boerderij, maar werkte tot zijn 50e als bankier. “Noem het de midlifecrisis. Pas toen ik vanuit hobby met druiven begon en het complete proces meemaakte, wist ik dat dít het was. ’s morgens om 6 uur op het veld staan, om 8 uur ontbijten en dan ’s avonds met mijn vrouw in een restaurant eten, waar de chef onze wijn bij het gerecht serveert. Cirkeltje rond, niets is mooier dan dat.”\n\nUniversiteitsstad Lund\n\nOp ongeveer 3 kwartier rijden van de wijnboerderij ligt Lund, een van de oudste steden van Zweden met 1000 jaar historie. Een universiteitsstad. En dat is goed te merken als we ’s avonds aankomen in ons hotel. Er is een studentengala gaande, het decor van het pand vol kroonluchters en een klassiek trappenhuis met glas-in-loodramen kon niet passender zijn. Ook de volgende dag zien we tijdens een wandeling door de stad een grote groep studenten in rokkostuum en vierkante academische petten op aan lange tafels, zingend en wiegend met de armen in elkaar gehaakt. Elk jaar op 1 mei springen studenten massaal in de vijver voor het oude universiteitsgebouw om het aanbreken van de lente te vieren, horen we.\n\nWalhalla voor fijnproevers\n\nLund is levendig op deze zonnige dag. In de Klostergatan staan lange rijen staan voor de patisserie en de chocolaterie, het is duidelijk dat in deze straat liefhebbers van eten hun hart op kunnen halen. Van sushi van verantwoord gevangen vis tot een tentje waar u terecht kunt voor een typisch Zweeds ontbijt; eiercake met dikke, knapperige bacon. Verderop in de Saluhallen, een voormalige markthal, vindt u allerlei specialiteitenwinkels voor delicatessen en drank en nog meer restaurants.\n\nVoor ieder wat wils\n\nLangs de buitenmuren en in de nissen van de beroemde kathedraal genieten mensen met een boek of een koffie van het mooie weer, terwijl binnen de Middeleeuwse astronomische klok slaat. Een publiekstrekker, net als Lunds Konsthall, het Historisch Museum en de botanische tuin. Voor wie wil winkelen is er de sjieke winkelstraat Lilla Fiskaregatan langs het Grand Hotel, met in de zijstraten de kleine boetiekjes.\n\nActief in Skåne en omgeving\n\nWe hebben genoeg stadse cultuur gesnoven, de natuur lonkt weer. In het uitgestrekte Skåne kun je fantastisch hiken of mountainbiken. Bijvoorbeeld rond het Lärkesholmsjön meer, een gebied vol naaldbomen, en waar we voor het eerst die typisch donkerrode, houten huizen zien zoals we ze kennen uit de boekjes.\n\nHeel anders is het gebied in de buurt van Genarp bij de bergkam van Romeleåsen. Hier is het heuvelachtig, met hoogteverschillen van 200 meter en rotsen die zo’n 150 miljoen jaar geleden zijn gevormd. Stevige wandelschoenen zijn op sommige stukken geen overdreven luxe. Op het hoogste punt van het gebied blijven we niet alleen voor een kopje bij het restaurant zitten, maar genieten we volop van het prachtige uitzicht.\n\nOnder de noemer Maxime op reis leest u regelmatig verhalen over de eigen reiservaringen van de redactie van MAX Vandaag. Klik hier voor een compleet overzicht en meer reisverhalen.\n\n(Tekst en fotografie: Marieke de Ruijter)",
    "Klomp wint Nederlands onderonsje in Zweden": "De Limburgse Kalia Klomp (23) heeft op het tweede niveau van Zweden met Boden Handboll IF het Nederlands onderonsje gewonnen.\n\nAdvertentie\n\nIn eigen huis klopten Klomp en consorten GF Kroppskultur met overtuiging. Het werd 36-17. Bij rust stond het al 22-9 voor Boden Handboll IF.\n\nEerste plaats\n\nBij de gasten staan Lianne van Sleeuwen en Mariël Beugels onder contract. GF Kroppskultur heeft de Nederlanders afgelopen zomer bij respectievelijk landskampioen HandbaL Venlo en TV Aldekerk uit Duitsland opgepikt.\n\nDoor de thuisoverwinning staat de ploeg van Klomp na twee duels en evenveel overwinningen op het tweede niveau van Zweden eerste. GF Kroppskultur, waar bondscoach van de Oranjedames Per Johansson een adviserende rol speelt, blijft steken op één zege.\n\nEK-deelname?\n\nMeevaller voor Van Sleeuwen en Beugels: het duo staat op de longlist van het Nederlands team voor het EK. Daarmee maakt het tweetal van GF Kroppskultur kans op EK-deelname.\n\nFoto: Mats Engfors",
    "Privacyinstellingen op VI.nl": "Voetbal International\n\nHeb je Adblockers aan staan of gebruik je een private browser?\n\nWelkom bij Voetbal International!\n\nVoordat je verder gaat hebben wij je cookievoorkeuren nodig.\n\nHet menu waarop je deze kunt instellen kan niet worden geladen, wellicht doordat je een Adblocker of private prowser gebruikt.\n\nSwitch naar een reguliere browser of schakel de Adblocker uit om je voorkeuren aan te geven, waarna je toegang tot de site verkrijgt.\n\nVeel leesplezier!\n\n\n\nVervers",
    "Exitpoll Zweden: meerderheid voor links, anti-immigratiepartij groeit fors": "Correspondent Rolien Créton:\n\n\"Het is echt een nek-aan-nekrace. Volgens deze exitpoll is het blok met de sociaal-democraten de grootste geworden. Zweden kent een blokkensysteem waarbij partijen voor de verkiezingen kleur bekennen en aangeven bij welke mogelijke coalitie ze zich zullen aansluiten. Volgens deze exitpoll kan premier Andersson haar huidige coalitie dus voortzetten, maar het ligt echt heel dicht bij elkaar.\n\nDe uitslag kan nog even op zich laten wachten. Er waren vandaag problemen met lange rijen bij de stembureaus, en daardoor duurt het tellen van de stemmen ook langer. De definitieve uitslag wordt pas in de loop van morgen verwacht.\n\nWat bij deze verkiezingen opvallend is, is dat het ging over thema's die tot voor kort voor de linkse partijen onbespreekbaar waren. Falend integratiebeleid en wapengeweld in migrantenwijken bijvoorbeeld. Nu pleiten ook sociaal-democratische politici voor een hardere aanpak van die problemen, bijvoorbeeld met hogere straffen. Dus die thema's blijven sowieso op de agenda staan.\"",
    "LIVE | INTERLANDS | Geen speelminuten voor Wålemark in kansloos verlies Zweden tegen Servië": "Vandaag is het weer een nieuwe interland speelronde. Ook Feyenoorders kunnen vandaag in actie komen. Het Noorwegen van Marcus Holmgren Pedersen en Fredrik Bjørkan speelt een uitwedstrijd tegen Slovenië. Patrik Wålemark kan zijn debuut maken voor Zweden tegen Servië en ook het Israël en Togo van Ofir Marciano en Dermane Karim komen in actie.\n\n\n\n18:00 | Ivoorkust - Togo\n\nOpstelling Togo via Google.com : W. Ouro-Gneni, Yenoussi, Bessilé, Boateng, Ananou, Karim, Ouro, Romao, Laba, Placca, Henen.\n\n\n\nEindstand: (2-1)\n\n'85 - D. Karim\n\n\n\n18:00 | Slovenië - Noorwegen\n\nOpstelling Noorwegen via UEFA.com: Nyland, Ryerson, Hanche-Olsen, Østigård, Meling, Ødegaard, Berge, Thorstvedt, Sørloth, Haaland, Elyounoussi.\n\n\n\nEindstand: (2-1)\n\n\n\n20:45 | Servië - Zweden\n\nOpstelling volgens UEFA.com: Olsen, Lindelöf, Hien, Sundgren, Augustinsson, Cajuste, Svanberg, Claesson, Forsberg, Gyökeres, Kulusevski.\n\n\n\nEindstand: (4-1)\n\n\n\n20:45 | Israël - Albanië\n\nOpstelling Israël volgens UEFA.com: Glazer, Dasa, Miguel Vítor, Goldberg, Leidner, Kanichowsky, Lavi, Karzev, Haziza, Weissman, Abada.\n\n\n\nEindstand: (2-1)\n\n",
    "Welkom in het Zweden van Astrid Lindgren": "‘Ik schrijf voor het kind in mezelf’, zei Astrid Lindgren ooit. Maak net als het gezin van Sofie van de Waart een reis door het leven van de beroemde schrijfster en vind ook het kind in jezelf weer.\n\nHet ouderlijk huis van Astrid Lindgren. Beeld Ida Magntorn\n\n1. NÄS - Het geboortehuis van vele verhalen\n\nIn Näs, een buurtschap in het Zweedse provinciestadje Vimmerby, staat een klein, rood, houten boerderijtje met een appelboom. Het is niet alleen de idyllische plaats waar Astrid Lindgren in 1907 werd geboren, maar was ook een levenslange inspiratiebron voor haar verhalen. De vriendschappen tussen de knechten van de boerderij en de kinderen, het met de fles grootbrengen van een biggetje of het spelen van voetje van de vloer in de ouderlijke slaapkamer; talloze jeugdherinneringen komen terug in boeken als Michiel van de Hazelhoeve, De Kinderen van Bolderburen en Pippi Langkous.\n\nHannah en Samuel August, de ouders van Astrid Ericsson (zoals ze voor haar huwelijk heette), hielden zielsveel van elkaar, blijkt uit talloze liefdesbrieven die bewaard zijn gebleven. Samuel August verwarmde elke avond Hannah’s handen en zei dan: ‘Jij en ik, Hannah’. Precies zoals Michiel van de Hazelhoeve tegen Alfred, de trouwe knecht, ‘Jij en ik, Alfred’ zegt. Haar ouders beheerden als pachter de landerijen rond de naastgelegen pastorie. Een omgeving die Astrid heeft gevormd. Ze kreeg zekerheid mee: haar ouders waren altijd in de buurt. Maar ze genoot ook van de vrijheid, door eindeloos de natuur te verkennen, met dieren op te groeien en veel te spelen. Bezoek vooral het geboortehuis en het naastgelegen museum.\n\nastridlindgrensnas.se/en\n\nSevedstorp. Beeld Vimmerby Turistbyrå\n\n2. SEVEDSTORP - Bolderburen bestaat echt, en is niets veranderd\n\n“We speelden en speelden en speelden, het is een wonder dat we onszelf niet doodgespeeld hebben”, aldus Astrid Lindgren. Spelen deed ze ook veel bij haar grootvader in Sevedstorp, het gehuchtje van drie rode houten boerderijtjes dat precies lijkt op de huisjes uit Kinderen van Bolderburen, eenvoudig met de auto bereikbaar vanuit Vimmerby. Dat Astrid en haar broers en zussen zich niet doodgespeeld hebben mag zeker een wonder heten, gezien hun voorliefde om op het dak van het huis te balanceren of op de hooizolder van een metershoge balk te springen. Om te ervaren of Anna, de hoofdpersoon uit De kinderen van Bolderburen gelijk heeft als ze zegt dat ze medelijden heeft met wie hier níet is opgegroeid, kun je Sevedstorp bezoeken en ook zelf even van de hooizolder springen.\n\nbullerbyn.com\n\nBeeld Bart Friso\n\nHoe kom ik er? Met een (Zweedse) auto en de duurzame (LNG gestookte) TT-Line ferry ‘Greenline’, die vanaf het Duitse Travemunde naar Trelleborg in Zweden gaat, is het comfortabel reizen. Met de nachtboot (er zijn familiekamers!) bespaar je minstens vijf uur autorijden. Terug kan met de Stenaline ferry van Goteburg naar Kiel, maar er zijn meer opties.\n\nHet bureau van Astrid Lindgren met uitzicht op Vasapark in haar appartement in Stockholm.\n\n3. STOCKHOLM - Waar haar carrière een vlucht nam\n\nAan deze onbezorgde jeugd kwam abrupt een einde toen Astrid op 18-jarige leeftijd zwanger bleek van de hoofdredacteur van de Vimmerby Tidning, de lokale krant waarvoor ze werkte. Hij was niet haar grote liefde, 30 jaar ouder én verwikkeld in een echtscheiding. Om de schande voor de familie in het behouden provinciestadje te beperken moest zij haar pasgeboren zoon Lars in een Deens pleeggezin laten opnemen en zelf naar de anonimiteit van Stockholm verhuizen. Zware jaren volgden waarin zij nauwelijks het hoofd boven water kon houden en elke cent, als secretaresse verdiend, uitspaarde om in Denemarken het pleeggezin te kunnen bezoeken. Toen Lars’ pleegmoeder ziek werd mocht hij op driejarige leeftijd bij Astrids ouders op de boerderij in Näs komen wonen. Uiteindelijk trouwde ze met Sture Lindgren en kon ze haar zoon zelf opvoeden.\n\nAstrid Lindgren heeft gezegd dat ze ook zonder deze moeilijke periode wel schrijfster zou zijn geworden, maar niet zo’n goede schrijfster. De thematiek van hulpeloze, vaderloze jongens komt veelvuldig in haar werk voor, zoals in Mio, mijn Mio over Bosse, een weesjongen uit Stockholm.\n\nLindgrens woonkamer in haar appartement in Stockholm. De woning is vanaf januari weer te bezichtigen.\n\nBij de Astrid Lindgren Society kun je een rondleiding boeken waarin je de belangrijkste plaatsen uit haar tijd in Stockholm te zien krijgt. Haar leven speelde zich vooral af op de vierkante kilometer rond het Vasapark. Vanaf januari 2023 is ook Astrids appartement aan de Dalagatan 46 weer te bezichtigen.\n\nastridlindgrensallskapet.se\n\nBeeld Tina Axelsson\n\n4. FURUSUND - Kom tot rust op het eiland Zeekraai\n\nMet Sture Lindgren kreeg Astrid dochter Karin. Toen deze op een dag ziek was, vroeg ze haar moeder: “Vertel eens een verhaaltje over een meisje met de naam Pippi Langkous.” Toen Astrid deze verhalen op 38-jarige leeftijd opschreef, bundelde en naar uitgeverij Rabén & Sjögren stuurde (nadat uitgeverij Bonnier het manuscript had geweigerd!) begon het leven van ‘Astrid Lindgren, de schrijfster’. In de naoorlogse jaren sloeg het karakter Pippi Langkous in als een bom. Een meisje dat haar neus in haar kleren snuit en met vuur en pistolen speelt, vertoont ‘onnatuurlijk en ongezond kindergedrag’, schreef het Tijdschrift voor de Onderwijzer. Het boek werd juist de hemel in geprezen door literair recensenten, de verkoopcijfers schoten door het dak.\n\nToen de roem haar boven het hoofd begon te groeien werd het eiland Furusund aan de scherenkust van Stockholm een geliefd toevluchtsoord. Daar kwam ze tot rust, kon ze rustig schrijven en bereikten de enorme zakken post en interviewaanvragen haar niet. De eilandbewoners hielpen haar: toeristen en journalisten werden steevast de verkeerde richting uitgestuurd. Rust ook zelf uit op Furusund, met zijn schitterende houten villa’s, bijvoorbeeld bij furusundvardshus.se.\n\nAstrid Lindgrens Värld in Vimmerby. Beeld Anna Hållams\n\nDrie aanraders voor kinderen: 1. Astrid Lindgren Värld is een theaterpark waar de verhalen van Astrid Lindgren echt tot leven komen met hulp van professionele acteurs en mooie decors. Ik kreeg kippenvel op mijn armen toen de Gebroeders Leeuwenhart aan kwamen rijden op hun paarden, en Jonathan even later een sneeuwwitte duif liet opstijgen. astridlindgrensvarld.se 2. In Stockholm bevindt zich Junibacken. In dit kinderliteratuurmuseum reis je met een treintje door de miniatuurwerelden van Astrid Lindgren. Het vakmanschap en perfectionisme waarmee dit gemaakt is onder leiding van illustratrice Marit Törnqvist en Astrid Lindgren is van een ontroerende schoonheid. junibacken.se 3. Met hulp van ABBA- sterren Björn Ulvaeus en Benny Andersen is een spectaculaire musical-achtige circusvoorstelling gemaakt die deze zomer eenmalig zes weken in Stockholm zou spelen, Pippi in het Circus. De show is zo succesvol dat hij waarschijnlijk in de zomer van 2023 nogmaals te zien is. pippicirkus.se/en/pippi-at-cirkus/\n\nHet graf van Astrid Lindgren in Vimmerby. Beeld Vimmerby Turistbyrå\n\n5. VIMMERBY - Terug naar de plek waar het begon\n\nMet haar vlijmscherpe pen, geestige oneliners en gevoel voor publiciteit schreef Astrid Lindgren vanaf haar zeventigste veelvuldig opiniestukken in de krant, waarmee ze invloed had op de politiek. Ze kwam op voor dierenrechten, vrouwenzaken en kinderrechten. Ondanks haar enorme roem bleef ze in haar hart altijd verbonden met Vimmerby. Na haar dood in 2002 is ze begraven bij haar geliefde ouders en broer Gunnar op de begraafplaats van het provinciestadje. Hier ligt ook het graf van twee jonge broers uit 1830, hetgeen haar inspireerde tot het schrijven van De gebroeders Leeuwenhart in 1973. Ze vond dit zelf haar beste werk.\n\nBezoek de begraafplaats en andere plekken met de tour ‘In de voetsporen van Astrid Lindgren’, tickets via vimmerby.com. Ook het filmmuseum en de boerderij van Michiel van de Hazelhoeve zijn een bezoek waard.\n\nOvernachten in Astrid Lindgren-sfeer: 1. Het vakantiepark direct naast Astrid Lindgren Värld in Vimmerby is gemodelleerd naar het stadje van rond 1900. Er zijn geweldig knusse, gekleurde houten cottages te huur. Absolute aanrader voor gezinnen! 2. In Stockholm kun je slapen in een historisch ingericht appartement van het Lady Hamilton hotel in de middeleeuwse wijk Gamla Stan. Het appartement ademt helemaal de sfeer van Astrids Stockholmse jaren. 3. Ook het Värdshus op Furusund niet onvermeld blijven. Gelegen naast het zomerhuis van Astrid Lindgren, met zicht op de schitterende kustlijn en vanuit de hotelsauna rechtstreeks het koude water van de oceaan in; mooier wordt het leven niet.\n\nStandbeeld in Vimmerby. Beeld Alexander Hall",
    "Zweden wordt geteisterd door bendegeweld: ‘Vaak gaat het om wraakneming’": "De Zweedse journalist en criminoloog Diamant Salihu. Beeld Julius Schrank/VK\n\nDe Zweedse journalist Diamant Salihu slaakt een zucht. ‘Het is krankzinnig’, zegt hij, over de voorspelling van de politie dat er dit jaar 75 doden gaan vallen bij schietpartijen in Zweedse steden. ‘Maar het verbaast me niets. Er is een continue aanwas van nieuwe rekruten.’\n\nWe spreken Salihu, een van de bekendste misdaadjournalisten van Zweden, daags na een liquidatie in een druk winkelcentrum in Malmö. Een 31-jarige man werd doodgeschoten, een vrouwelijke passant raakte zwaargewond. De vermoedelijke dader: een 15-jarige jongen. Daarmee kwam het aantal slachtoffers van liquidaties dit jaar op 45. Salihu houdt thuis een lijst bij.\n\nOp de Europese ranglijst van dodelijke schietpartijen staat Zweden al jaren aan de top, maar 2022 lijkt een recordjaar te worden. De slachtoffers zijn meestal mannelijke twintigers met een migratieachtergrond, afkomstig uit de buitenwijken van de Zweedse steden. Ze behoren vaak tot criminele groepen die onderling ruzies uitvechten.\n\nZweedse kiezers hebben het bendegeweld aangewezen als belangrijkste thema bij de aanstaande verkiezingen van 11 september. Dat komt ook omdat de liquidaties niet meer alleen in grote steden als Stockholm en Malmö plaatsvinden. ‘We zien het nu ook in kleinere plaatsen als Linköping en Örebro en zelfs in Kalmar, een pittoresk kustplaatsje in het zuiden’, zegt Salihu, die we spreken op een druk dakterras in het centrum van Stockholm. Zijn hese stem komt met moeite boven de muziek uit.\n\nDe in Kosovo geboren journalist (38) werkt voor de Zweedse publieke omroep SVT en schreef vorig jaar een geruchtmakend boek over de dodelijke bendeconflicten in zijn land, Tills alla dör (‘Tot iedereen dood is’). Hij won er de belangrijkste journalistieke prijs van Zweden mee. Van het boek zijn maar liefst 150 duizend exemplaren verkocht.\n\nTills alla dör schetst een onthutsend portret van een groep vrienden van Somalische afkomst in Rinkeby, een buitenwijk van Stockholm, die vanaf hun 13de langzaam afglijden naar de (drugs)criminaliteit en steeds zwaardere delicten plegen. Het gaat mis als een van de vrienden, de 16-jarige Maslah, wordt gepasseerd bij een succesvolle overval op een geldkantoor. Niet veel later wordt een van de overvallers meegenomen naar een bos en neergeschoten. Het is het begin van een dodelijke wraakspiraal die noch de ouders, noch de autoriteiten weten te stoppen. Bendeleden worden midden in een café geëxecuteerd, video’s van martelingen en moordpartijen verschijnen op sociale media. Het conflict tussen de ‘Shottaz’ en de ‘Doodspatrouille’, zoals de rivalen zichzelf noemen, heeft tot nu aan zeker twaalf jongemannen het leven gekost. Salihu interviewde meer dan honderd betrokkenen, onder wie bendeleden en hun ouders, om de vraag te beantwoorden: waarom schieten deze jongeren elkaar dood?\n\nHeeft u een antwoord gevonden?\n\n‘De meeste schietpartijen komen voort uit conflicten tussen bevriende jongeren. Soms gaat het om een ruzie over geld, soms om een meisje, vaak is het wraak. Maar een constante is dat het om vrienden en buurtgenoten gaat die van de ene op de andere dag elkaars vijanden worden. Daarnaast hebben deze jongens vrijwel allemaal een soortgelijke achtergrond: ze komen uit disfunctionele families in kansarme wijken, ze presteren slecht op school en zijn vaak gediagnosticeerd met ADHD.\n\n‘De toename van het aantal liquidaties die we nu zien heeft er ook mee te maken dat veel criminele kopstukken zijn vastgezet nadat de politie inzage kreeg in versleutelde chatberichten van de dienst EncroChat. Daar hebben jullie in Nederland ook veel succes mee geboekt. Alleen al in Zweden heeft dit bij elkaar tweeduizend jaar aan gevangenisstraf opgeleverd. De keerzijde is dat er nu een machtsvacuüm is ontstaan en jonge drugscriminelen strijden om de macht. Dit is vooral het geval in het zuiden van Stockholm, waar de bendes meer hiërarchisch georganiseerd zijn.’\n\nDe politie denkt dat alleen al in de hoofdstad vijftig criminele groepen actief zijn. Kenmerkend voor veel van deze groepen is dat ze losjes zijn georganiseerd en juist geen sterke hiërarchie kennen. Daarnaast is er voortdurend aanwas van nieuwe, jonge leden. In Zweden zijn naar schatting achtduizend drugs- of bendegerelateerde criminelen actief. Minstens twaalfhonderd van hen zijn onder de 18.\n\nIs er sprake van een gangstersubcultuur?\n\n‘De schutters dragen dure merkkleren en gouden sieraden en poseren met geld en dure horloges op sociale media. Op Instagram zie je de fa­çade die ze opwerpen. Daar krijgen ze aandacht. Muziek speelt ook een belangrijke rol. Bijna elke bende heeft zijn eigen rapper, die vaak in dezelfde buurt is opgegroeid. De videoclips worden gebruikt om rivalen te dissen of te provoceren. Er is een zaak waarbij jongens in een videoclip met kalasjnikovs zwaaiden. Die werden later gebruikt in een schietpartij. De politie vond daarna materiaal van de kogelhulzen in de garage waar de video was opgenomen. Dat leidde tot een veroordeling. De meeste gangsterrappers zitten nu in de gevangenis of wachten op een veroordeling.’\n\nWorden tieners ook bewust ingezet voor liquidaties omdat ze lagere straffen krijgen?\n\n‘Ja. We hebben in Zweden een jeugddetentie van maximaal vier jaar. Het probleem is dat tieners opkijken tegen drugscriminelen en ook graag rijk en berucht willen worden. In die kringen hebben ze dit motto: ‘Het kost je vier jaar, maar dan ben je een 100-jongen.’ Het geeft ze status. Het is maar een theorie, maar ik heb de indruk dat het een alternatieve carrière voor ze is. Ze hebben thuis en op school problemen en als kinderen van migranten kunnen ze zich noch met hun buitenlandse afkomst noch met de Zweedse samenleving identificeren. In de gangsteridentiteit vinden ze een alternatief. Maar het blijft natuurlijk een keuze. Veel van die jongens hebben broers en zussen die het wel goed doen. Het probleem is dat ze voor zichzelf niet veel alternatieven zien.’\n\nSalihu is zelf ook een kind van nieuwkomers. Op zijn 7de kwam hij van Kosovo naar Zweden, waar zijn ouders begin jaren negentig asiel kregen. Hij groeide op in Borlänge, in de landelijke streek Dalarna, in midden-Zweden. Salihu kreeg nationale bekendheid toen hij in 2010 als verslaggever liet zien hoe makkelijk het is om in Zweden aan een wapen te komen. In Malmö wist hij binnen enkele uren een pistool en munitie op de kop te tikken. Hij en zijn chef werden ervoor veroordeeld, maar dat werd later door de Zweedse Hoge Raad omgezet in een boete. ‘De rechters concludeerden dat ons artikel had geholpen om het probleem op de kaart te zetten. Het was een grijs gebied, maar ik vond dat het onze journalistieke taak was.’\n\nHij koos voor misdaadjournalistiek omdat hij wilde begrijpen waarom zoveel migrantenjongeren in de criminaliteit verzeild raken. ‘Op mijn middelbare school was er een mix van arme en rijke families, iedereen door elkaar. Maar sindsdien is de segregatie in Zweden flink toegenomen. In 2013 waren er rellen in verschillende buitenwijken van Stockholm. Wat ik daar zag deed me denken aan de rellen in Parijs, waar ik eerder verslag van had gedaan. De jongeren in de banlieues waren geboren in Frankrijk, maar voelden zich geen Fransen. Die tweedegeneratiemigranten, daar en hier, het leek alsof ze nergens om gaven. Zelf had ik een hele andere ervaring. Ik zou nog geen snoepje stelen.’\n\nElders is er ook segregatie. Waarom ontspoort de drugscriminaliteit in Zweden meer dan in andere Europese landen?\n\n‘Ik weet niet precies hoe het in de rest van Europa is, maar vergeleken met Noorwegen, Finland en zelfs Denemarken is de segregatie hier veel erger. Die landen hebben minder migranten toegelaten, maar belangrijker is dat in Zweden wijken bestaan die bijna volledig bewoond worden door nieuwkomers. Het zijn flatwijken die in de jaren zestig en zeventig voor arbeiders en arbeidsmigranten zijn gebouwd. Sindsdien zijn de etnisch-Zweden weggegaan en migranten ervoor teruggekomen.\n\n‘Daarnaast zagen we de afgelopen tien jaar door efficiëntiedrang een exodus van banken, postkantoren en gemeentelijke diensten uit deze wijken. De bevolking is dus meer en meer geïsoleerd.’\n\nHoe komt het dat uitgerekend Zweden, met zijn uitgebreide verzorgingsstaat, jongeren in deze wijken geen alternatieven kan bieden?\n\n‘Dat is een politieke vraag. Wat ik hoor van bewoners is dat Zweden geen groot beroep doet op nieuwkomers. Er zijn genoeg migranten die hier al jaren wonen maar toch de taal niet spreken. Ze kunnen redelijk leven van hun uitkering. Zelfs als ze willen, hebben ze vanwege hun taalachterstand moeite om een baan te vinden. Veel van hun kinderen beginnen op school met een taalachterstand. Ze doen het slecht op school, die vaak al niet heel goed is. Ze verlaten de school zonder diploma en maken nauwelijks kans op de arbeidsmarkt. Het is een vicieuze cirkel. Voor hen lonkt altijd de mogelijkheid om geld te verdienen met drugs. Dat arbeidsbureau is wel altijd open.’\n\nDe sociaal-democraten, die de afgelopen acht jaar aan de macht waren, ageren tegen de segregatie. ‘We willen hier geen Chinatown’, zei de premier vorige week. Is dat niet wat hypocriet?\n\n‘De retoriek is harder geworden, zeker nu in verkiezingstijd. Geen enkele partij kan het probleem langer negeren. Ik was gisteren in de wijk Skäggetorp in Linköping, waar afgelopen Pasen hevige rellen waren vanwege een geplande Koranverbranding van de Deens-Zweedse politicus Rasmus Paludan. De bevolking daar is hevig gefrustreerd. Ze voelen zich in de steek gelaten. Een teken van verbetering is dat de sociale dienst daar nu weer een kantoor gaat openen.’\n\nRechtse partijen zetten in op meer politie en zwaardere straffen, andere partijen willen dat kinderen van 2 jaar oud verplicht naar de opvang gaan zodat ze de taal leren. Wat is volgens u de beste oplossing?\n\n‘We hebben de straffen al verhoogd. Wie gepakt wordt met een wapen wordt nu automatisch in hechtenis genomen. Het heeft het probleem niet verholpen. Ik zie zo een-twee-drie niet één goede oplossing, er is zoveel te doen. Het woningbeleid bijvoorbeeld. Hoe kan iemand uit Rinkeby ooit een woning in centraal-Stockholm kopen? Dat is door de gestegen huizenprijzen onmogelijk geworden. Het helpt niet dat de tweede generatie in precies dezelfde situatie zit als hun ouders. In Denemarken worden deze wijken gelabeld als getto’s. Dat geeft de Deense overheid de mogelijkheid delen plat te gooien en een migrantenquotum op te leggen. Wij staan mijlenver af van deze benadering. Experts zijn het er wel over eens dat migrantenkinderen al op vroege leeftijd goed geholpen moeten worden, zodat ze goed Zweeds leren en eventuele stoornissen vroeg gedetecteerd worden.’\n\nIn Nederland zijn journalisten ook doelwit geworden van drugscriminelen. Is het werk gevaarlijk voor u?\n\n‘Ik heb tot nu toe weinig bedreigingen gehad. Wat meespeelt is dat ik geen monsters van de jongens heb gemaakt. Ik heb hun problemen beschreven, evenals de onsuccesvolle pogingen van de samenleving om te interveniëren. Onlangs maakte ik een documentaire over 10-jarigen in achterstandswijken en hun kijk op de toekomst. Wat opviel was dat ze niet al te ver vooruit durfden te kijken, omdat het zo vaak voorkomt dat jongeren in de buurt omkomen. Een meisje zei dat ze zelf ook bang was om doodgeschoten te worden. Moet je nagaan: dit raakt een hele generatie, hun leven en hun dromen. Wat je politieke oriëntatie ook is, we zijn het er toch over eens dat we zo’n samenleving niet willen? Een oplossing is zelfs in het belang van de criminelen. Dat is de reden waarom sommigen met me spreken. Ze willen laten zien waar de problemen vandaan komen, zodat er wat gedaan wordt.’",
    "Zweden bevestigt grootste renteverhoging in decennia: stijging met 100 basispunten": "Ondanks het nemen van enkele maatregelen, worstelt Zweden – net als vele andere landen – nog steeds met torenhoge inflatie, die in het land zo’n 9 procent bedraagt. Nadat de geruchtenmolen de afgelopen dagen de ronde deed, is nu bekend dat de Riksbank de rente opkrikt met 100 basispunten.\n\nAlgemeen werd ervan uitgegaan dat de verhoging met 75 basispunten zou gebeuren, waarmee het land braaf de Europese Centrale Bank zou volgen. Maar dat blijkt nu niet het geval te zijn. Na eerdere speculaties rond de Amerikaanse Federal Reserve, beslist Zweden dan toch voor een agressievere aanpak. De beleidsrente werd met 100 basispunten van 0,75 procent tot 1,75 procent verhoogd, dat maakt de Riksbank bekend in een officieel bericht.\n\nDe problematiek\n\nDe onzekerheid over energieprijzen en andere stijgende kosten, neemt alsmaar toe in Zweden. Vooral in het zuiden van het land, waar de elektriciteitsprijzen sinds de crisis zijn verdrievoudigd. De rechtsomkeer van het monetaire beleid zorgde voor een deuk in de bloeiende huizenmarkt van het land, waarbij huizenprijzen begin dit jaar een daling inzetten.\n\nEen verhoging van 100 basispunten maakt dat Zweden de tweede grote economie wordt die zo fors ingrijpt na Canada. De Bank of Canada zette in juli al zo’n stap.\n\nDe huidige inflatie van 9 procent is het hoogste peil in drie decennia in de grootste economie van Scandinavië. De voorspellingen van de centrale bank sluiten al 11 maanden op rij niet aan op de realiteit in het land.\n\nZweden trekt streep door moeilijke beslissing\n\nIn reactie op de speculaties, gaf gouverneur Stefan Ingves eerder deze maand toe dat het onderschatten van de inflatie gevaarlijk kon zijn en kleine renteverhogingen misschien niet voldoende zouden zijn.\n\nDe Riksbank werd daarbij geconfronteerd met een dilemma dat in veel Europese landen de ronde doet, namelijk: “Hoe kunnen we de inflatie inperken zonder al te veel schade te lijden?”. Dat is vooral belangrijk voor Zweden, dat te kampen heeft met een hoge schuldenlast binnen huishoudens, en waar meer dan 40 procent van alle hypotheken betrekking hebben tot rentes niet langer dan drie maanden.\n\nMattias Persson, chief economist bij Swedbank, vindt de renteverhoging met 100 basispunten geen goede zaak voor Ingves en zijn collega’s. Volgens hem schaadt de agressieve aanpak de huishoudens die nu grote uitgaven uitstellen wegens de toenemende druk rond energiekosten.\n\n“De economie vertraagt ​​al, vooral als het gaat om consumptie”, zei hij in een telefonisch interview aan Bloomberg. “We hebben ook bedrijven als Electrolux en Thule zien waarschuwen voor winst en kostenbesparingen aankondigen.”\n\nHet nemen van die beslissing zou de Riksbank kunnen helpen de torenhoge inflatie in te korten. Martin Floden, vice-gouverneur van de Zweedse centrale bank, zegt dat de kroon “veel te zwak” is en dat de valuta snel weer zal herstellen, als reactie op de aankondiging dat de Riksbank harder optreedt dan de ECB. “Aan de andere kant kunnen aanzienlijke renteverhogingen de huizenmarkt breken”, voegt hij eraan toe.\n\nDe renteverhoging markeert de grootste stijging sinds de invoering van het huidig beleidsregime van de Riksbank, dat een inflatiedoelstelling van 2 procent neerzette in de jaren negentig.\n\n(evb)",
    "In Zweden is niet alles beter, maar de kinderopvang is een voorbeeld": "De zomer bracht ik door in Zweden. Een maand lang (ja, werken in het onderwijs heeft zeker voordelen) bezoeken we alle plaatsen rond het leven van Astrid Lindgren voor een artikel dat eind september in Tijdgeest verschijnt. En passant zwemmen we in Zweedse meertjes, eten we kaneelbroodjes en leren we het een en ander over de Zweedse cultuur.\n\nZo komt het onderwerp veelvuldig op de Zweedse kinderopvang. De eerste anderhalf jaar blijven álle kinderen bij hun vader of moeder door het betaalde ouderschapsverlof. Goed voor een veilige hechting en dat voorkomt tal van problemen op latere leeftijd. Voor mij is het nog steeds verbijsterend hoe weinig nieuwbakken ouders weten over het belang van hechting - de specificaties van het nieuwste model Bugaboo-kinderwagen krijgen meer aandacht in de eerste levensfase.\n\nIn Zweden gaan dus alle kinderen na deze thuisstart naar de kinderopvang. Omdat het simpelweg goed én betaalbaar is, namelijk maximaal 160 euro per maand voor vijf dagen in de week. Elke dag gaan de kinderen, ongeacht het weer, uitgebreid naar buiten, er wordt tussen de middag vers en biologisch gekookt en de opvang is vanaf zes uur geopend. Dus ook de verpleegkundige die om half acht in het ziekenhuis moet zijn kan er terecht. Daarnaast zijn opvangmedewerkers goed opgeleid en bereiden ze de kinderen voor op de basisschool, waardoor ze op een min of meer gelijk niveau aan de start staan.\n\nNogal rommelig geregeld\n\nZo overzichtelijk als de opvang in Zweden is, zo'n woud aan mogelijkheden hebben we in Nederland. Dat komt de kansengelijkheid niet ten goede. Het ene kind blijft thuis tot zijn vierde jaar, mogelijk in een niet-Nederlandstalige omgeving, het andere kind zit vanaf zestien weken in de opvang en het volgende kind wordt door een door heimwee verscheurde, jaarlijks wisselende, piepjonge au pair opgevoed omdat de kinderopvangtijden niet overeenkomen met de werktijden van de ouders.\n\nDan nog het leger aan opa’s en oma’s die beurtelings inspringen, de papa- en mamadagen en de oppassen aan huis, en al dan niet peuterschool en je kunt wel stellen dat het, zogezegd, nogal rommelig geregeld is tot het vierde jaar. Zie daar nog maar eens chocola van te maken als juf van groep 1. Het is dan ook niet verwonderlijk dat de overheid stevig in wil zetten op het programma School en Omgeving, om binnen een rijke schooldag een stimulerende omgeving te creëren voor álle kinderen.\n\nAfgelopen week ben ik gestart bij de Gelijke Kansen Alliantie om juist aan dit programma een bijdrage te leveren in de regio. Bijkomend voordeel is dat ik dit keer niet hoef uit te leggen waarom ik elke paar jaar van werk verander; het feit dat ik twaalf basisscholen van binnenuit ken is een groot voordeel voor mijn nieuwe functie als expert primair onderwijs. Voor mij voelt de start van dit schooljaar in ieder geval eindelijk weer zoals voor de leerlingen uit de klas; tintelend fris en nieuw, en ik ben benieuwd wat ik allemaal ga leren.",
    "Hardloopnieuws Sylvia Medugu en Samuel Tsegay winnen Lindingöloppet in Zweden – Hardloopnieuws": "De Lindingöloppet in Zweden is de grootste cross in de wereld. De loop bestaat al sinds 1965. De Wereldatletiekbond heeft de organisatie een ereprijs gegeven, de Heritage Plaque. De Lidingöloppet heeft veel bijgedragen aan de ontwikkeling van de loopsport in het Scandinavische land en het is een klassieker.\n\nDit jaar is het mooi herfstweer met een zonnetje en zo’n 14 graden. De 30 kilometer wordt gewonnen door Samuel Tsegay in 1.38.00u. Hij mag sinds deze zomer uitkomen voor Zweden. Vanaf de start heeft hij het initiatief met een hoog tempo. Tweede wordt de Deen Abdi Ulad. Bij de vrouwen wint de Keniaanse Sylvia Medugu in 1.54.57u. Het loodzware parcours heeft geen geheimen voor de loopster, want het is al haar zesde zege in deze wedstrijd. Medugu woont in Denemarken. Tweede wordt de Zweedse Samrawit Mengsteab op 25 seconden achterstand. De 15 kilometer wordt gewonnen door de Zweden David Nilsson (46.46) en Kristine Ekrem Engeset (55.12).",
    "‘Ik weet niet of mensen beseffen waarvoor ze stemmen’": "Van een Poetin in het nauw mogen we nog meer rare sprongen verwachten\n\nAleksandr Skorobogatov,Schrijver van de roman De wasbeer De Geus geboren in Wit-Rusland woont en werkt in België.",
    "Wintersportbelevenis in Zweden - 5 wintersporten in Dalarna": "Voor wintersport ga je niet naar Zweden, zo denk je al snel. Daarvoor hebben we de Alpen. Maar voor een gevarieerde wintersportbelevenis kun je beter de bakens verzetten. Sinds deze winter kun je vanaf vliegveld Eelde rechtstreeks op Scandinavian Mountains Airport vliegen. Een reis door de Zweedse provincie Dalarna langs vijf wintersporten.\n\nJe kunt in Zweden alpineskiën op de zogeheten fjälls in een wit Sahara-achtig landschap waar hier en daar een berg -een fjäll- bovenuit steekt. In zo’n fjällen landschap ligt Stӧten, waar we net zijn aangekomen. Het is al donker, maar we kunnen op een paar verlichte pistes die avond nog skiën.\n\nAlpineskiën, ongeacht de klok\n\nWe nemen de stoeltjeslift en eenmaal boven op de Gran Fjäll -een 948 meter hoge top- stuift een sneeuwstorm ons in het gezicht. We beginnen aan de afdaling: bovenaan is het een zwarte piste, die in een rode overgaat. Het skiën op een verlichte piste blijkt veel makkelijker dan ik me had voorgesteld: de sneeuw is contrastrijker dan bij bewolkt weer. En dan de stilte!\n\nWe besluiten dan ook om de volgende morgen als eerste om half acht de lift te nemen. Nog voor zonsopkomst staan we weer boven op de Gran Fjäll. In de absolute stilte ligt voor ons een Manchester-piste, zoals Zweden het geribbelde sneeuwtapijt noemen dat de pistebully die nacht heeft geprepareerd. Van slalommen op de ribfluwelen piste krijg je geen genoeg.\n\nDe naam Stӧten betekent ‘de steile kant van de berg’. De 49 pistes liggen in de vorm van de letter C om de berg. Al skiënd waan je je bijna alleen omdat je de andere pistes niet of nauwelijks ziet. Bovendien heb je uitzichten over de immense bossen, rivieren en meren van Dalarna. De pistes zijn zo rustig als je ze in de Alpen zelden meer tegenkomt. Op korte afstand liggen de Noorse bergen. De stilte is zo diep, dat we niet alleen het geknisper onder onze ski’s horen, maar ook het knappen van een brandend vuur. We remmen. Een grilplaats, zo blijkt.\n\nJe eigen koek en zopie\n\nOp verschillende plekken langs de pistes staan grilplaatsen. Hier treffen we Anders en zijn zoontje, die ons een gegrild worstje met een wit broodje aanreikt met de woorden: ‘In Zweden stop je voor een pauze, maak je een vuur, drink je koffie uit je thermoskan en geniet je bovenal van de natuur.’ Hij staat met zijn meegebrachte grillworstjes, broodjes en thermoskan symbool voor de cultuur in Zweden: zorg altijd dat je alles bij je hebt. Want hier heb je géén restaurants boven op de top van de berg, zoals in de Alpen. Hij is bovendien het prototype van de doelgroep van dit skigebied: gezinnen. Kinderen zijn hier de eregasten. Beginners nemen Mormors Stӧrtlopp, oma’s downhill, terwijl diehards de zwarte pistes nemen.\n\nDe ouders van Anders kwamen hier al lang geleden. In 1976 kwamen in Stӧten de eerste dagjesmensen om te skiën, accommodatie was er nog niet. Inmiddels weet iedere Zweed dat het skigebied Sälen, waartoe Stӧten behoort, gelijk staat aan skivakantie. Met bekende pistes, zoals de piste waar om de Wereldbeker Telemark wordt geskied.\n\nWat opvalt is dat er volop off piste wordt geskied. De lage bomen staan verspreid, waardoor er genoeg ruimte is om het bos als een winterse speeltuin te gebruiken. Off piste skiën is hier leuk, makkelijk en veilig, want er is geen lawinegevaar. Dat komt onder meer door de minder steile hellingen dan in de Alpen.\n\nBeneden aan de fjäll staan eenvoudige wafeltentjes en verschillende värmestuga: hier kun je pauzeren of een flesje melk voor je baby in de magnetron opwarmen.\n\nIn het zweet werken bij tourskiën\n\nIn het relatief kleine en lagere skigebied van Bjursås Berg & Sjӧ gaan we tourskiën. Om half acht ’s morgens, vóórdat de liften opengaan, plakken we de kunststof skins op de tourski’s. Langzaam lopen we met gids Daniel langs de piste de berg omhoog. Als het steiler wordt, klappen we een soort stijgijzertje uit. Dan buigen we af naar het bos en lopen we door de diepe sneeuw. Sporen van wild rechts en links. Een wegschietend hert. Trots vertelt Daniel dat ze hier vijf routes voor tourskiën hebben, die onderling verbonden zijn. Zijn klanten, met name dertigers en veertigers, zijn vooral mensen die tourskiën een keer willen uitproberen.\n\nFlink in het zweet gewerkt, komen we boven, waar de wind over de vlakke top giert. Daar trekken we de skins van de ski’s af, klikken onze schoenen in de binding en slalommen naar beneden, waar we met Daniel gaan ontbijten. Hij vertelt dat ze de tracks voor snowmobiles zoveel mogelijk apart van anderen houden. Dat de scooters alleen voor ‘noodzakelijke ritten’ gebruikt mogen worden. ‘We willen het lawaai niet bij skiërs en langlaufers.’ Zijn vriend Bengt komt bij ons zitten, hij is een wedstrijd skiër en heeft thuis maar liefst tien paar ski’s staan. Hij gaat zeker drie keer per week tourskiën, het liefst nog voordat hij gaat werken. ‘Om de training en om de natuur.’ Daniel heeft zes paar ski’s. Wie op verschillende manieren wil langlaufen en skiën komt daar snel aan.\n\nWe stappen in de auto om naar onze volgende activiteit te gaan. Kwamen we eerder in geen uren op de besneeuwde wegen een auto tegen, nu rijdt ons een peloton van wagens met identieke ski-koffers op het dak tegemoet. Weekend-skiërs uit Stockholm.\n\nScheuren op een snowmobile\n\nBorden ‘pas op elanden’ en ‘pas op snowmobiles’ zijn hier net zo gewoon als in Nederland ‘pas op fietsers.’ In Dala-Järna gaan we op snowmobile-safari. In de buurt zijn 163 km gemarkeerde routes en nog vele honderden kilometers ongemarkeerde paden. We stappen op en starten de motor. De motoren brullen en de benzinestank slaat in ons gezicht. Ook al doet de motor het werk, je moet je fysiek nog wel degelijk inspannen. We schampen langs rotsblokken en steken spoorrails en een weg over.\n\nNa stukken met erg weinig sneeuw controleert gids Dennis of de motor niet te warm wordt. Want je moet tijdig op sneeuw terechtkomen, zodat de ski’s kunnen afkoelen. We stappen weer op en rijden een steil talud af om over een meer verder te gaan; we klauteren met de machines weer de wal op en hotsen en botsen over een smal bospad. Snowmobiles blijken de vering van een Deux Chevaux te hebben. Dan volgt er een groot besneeuwd meer. Hier let de gids goed op zwakke plekken en windwakken. Als hij eenmaal een spoor heeft gevonden, maakt hij snelheid: 105 km per uur. Daarna volgt een stijgend pad door een bos. Op de top van de berg vallen de scooters stil. De inspanning is aan je duim waarmee je voortdurend de gashendel hanteert, te merken… Maar wat een uitzicht. Een langgerekt meer, de besneeuwde bergen, de kronkelende Västerdalälven. Voordeel is dat je met zo’n tocht een groot gebied bestrijkt.\n\nDennis van Dalarna Outdoor: ‘Iedere bewoner heeft hier een set langlauf ski’s en velen hebben een snowmobile. Zoals je in Nederland een brommer hebt.’ Voor een ritje naar de bakker of naar de buurman pak je je snowmobile. Als Nederlander voelt hij zich hier als een vis in het water: de ruimte, de rust, daar doet hij het voor.\n\nStilte met sneeuwschoenen\n\nTotaal anders is een wandeling op sneeuwschoenen op de nabijgelegen Älgberget – de elanden berg. We gaan dwars door het bos, op en neer. Je kan met de rackets op plekken komen waar je zonder onmogelijk kan komen. Het is een optimale natuurbeleving. Overal lopen dierensporen. Van elanden, muisjes, eekhoorns, een hermelijn, en sneeuwhazen. Ook aan de gebroken takken en geschilde basten is te zien dat elanden hier graag komen. In het jachtseizoen zijn elanden een gewilde prooi. De jager die de eland heeft geschoten, krijgt het hart, de ziel van het beest. Gerookt elandenhart is net als een rendierhart erg lekker.\n\nLanglaufen, een lange traditie\n\nLanglaufen en Scandinavië horen bij elkaar als kop en schotel. Bovendien heb je hier de beroemde Vasaloppet. Deze oudste en langste langlaufwedstrijd ter wereld werd 100 jaar geleden voor het eerst gehouden. Dit volksfeest krijgt vandaag -12 februari 2022- een eerbetoon door de deelnemers 100 jaar terug te plaatsen. Hetzelfde aantal deelnemers (139) als toen, met dezelfde uitrusting: houten ski’s, die ze met teer waxen, in kalfslederen kniebroeken en wollen truien. Er zijn geen loipes en geen warme bosbessensap (blåbärs) en kanelbulle (kaneelbroodje) zoals tegenwoordig, maar melk en eieren. De Vasaloppet begint in Sälen, waar we eerder aan het skiën waren en eindigt na 90 km in Mora. Dit culturele, historische en sportieve evenement blijkt op de ouderwetse manier zó zwaar dat de snelste deelnemer er uren langer over doet dan de winnaar-moderne-stijl van vorig jaar. Maar nog altijd iets sneller dan de winnaar van 100 jaar geleden…\n\nIn Orsa Grönklitt -met 130 km langlaufsporen- gaan we klassiek langlaufen én skatend langlaufen. Het eerste is bekend, het tweede wordt in Zweden – net als elders in Europa – almaar populairder. Skatend langlaufen vereist een optimale coördinatie tussen links en rechts en een goede balans. Je gebruikt je hele lichaam intens. Het begin is lastig. Daarom beginnen we met de ‘Teddybeer route’. Eenmaal de slag te pakken ‘schaatsen’ we een prachtige route door het landschap van meren en moerassen.\n\nEen zwaar besneeuwde weg leidt ons terug naar het vliegveld. Eenmaal de huurauto geparkeerd, zien we dat je ook met een snowmobile of hondenslee naar het vliegveld kunt komen. Het is tekenend voor de wintersportbelevenis die Zweden kenmerkt.\n\nInformatiekader\n\nBereikbaarheid: Scandinavian Mountains Airport ligt in the middle of nowhere en is speciaal gemaakt voor de internationale ski-liefhebber. Op het vliegveld geen borden ‘trein, metro, bus’, maar ‘slede, snowmobile, taxi.’ Het vliegveld ligt op een kwartier rijden van het skigebied Sälen-Stӧten. Zie bbi-travel en Visitdalarna. Voor Noorderlicht voorspelling, zie: Aurora forecast.\n\nSkigebied Stӧten: met een pluskaart kun je ook een paar avonden per week skiën en om half acht ’s ochtends. Er zijn groene, blauwe, rode en zwarte pistes, in totaal 46. In Stӧten kun je goedkope tot duurdere accommodatie vinden: grote 17-persoons chalets, huisjes, appartementen, of een hotelkamer. Vrijwel alle accommodatie ligt direct aan de piste. Er zijn kunstsneeuw-apparaten. Het skigebied heeft bovendien vijf langlaufloipes: twee boven op de berg en drie beneden aan de voet.",
    "GOAL: Mitrovic (ex-Anderlecht) maakt hattrick voor Servië tegen Zweden": "Aleksandar Mitrovic zit in bloedvorm. De voormalige aanvaller van RSC Anderlecht is sterk begonnen bij Fulham in de Premier League en scoort ook bij Servië aan de lopende band. In het Nations League-duel met Zweden maakte hij een hattrick, genieten!\n\nArtikel verder na advertentie",
    "Turkije zet Zweden en Finland onder druk": "Vorige week vond het eerste overleg plaats tussen Turkije, Zweden en Finland over de Turkse voorwaarden waaronder de Scandinavische landen kunnen toetreden tot de NAVO. Het Turkse staatspersbureau Anadolu Agency (AA) bericht over ‘positieve resultaten’ van het overleg. Gesproken is over de implementatie van een gemeenschappelijk memorandum dat is vastgesteld op de NAVO-conferentie in Madrid in een poging de Turkse bezwaren tegen het lidmaatschap van Zweden en Finland weg te nemen. Volgens het Turkse persbureau hebben de aspirant-NAVO-leden herhaald dat ze met Turkije zullen samenwerken bij de bestrijding van het terrorisme en dat ze groepen die de veiligheid van het land bedreigen, zoals de PKK, niet zullen steunen.\n\nRacisme\n\nWat dit in de praktijk precies gaat betekenen is nog steeds niet duidelijk. Wel is duidelijk dat president Erdogan zijn veto-stem bij de toelating van beide landen tot het Atlantisch bondgenootschap maximaal zal inzetten om de interne Turkse oppositie te beschadigen. Zijn persbureau toonde deze week bijzondere interesse voor de verkiezingen in Zweden op 11 september waarbij Turkse immigranten een niet onbelangrijke rol kunnen spelen. Zweden is een racistisch land geworden, volgens experts die AA citeert. Er is onvoldoende tegenwicht bij de overheid en de politieke partijen. Er zou nog nooit zoveel racistische propaganda te horen zijn geweest in een verkiezingscampagne als nu. Het persbureau bericht ook over het plan van de extreemrechtse Zweden Democraten (SD) om de immigratie tot een minimum te beperken. AA meldt verder dat Saida Hussein Moge, een Zweedse sociaaldemocratische politica met Somalische roots uit Gothenborg gebroken heeft met haar partij vanwege een ’toenemende xenofobie’. Directe aanleiding was een opmerking van partijleider en huidig premier Magdalena Andersson (foto) dat zij in Zweden geen Chinatowns, Little Italy of ‘Somalitowns’ accepteerde. Moge viel met name over de term ‘Somalitowns’. Andersson reageerde overigens op haar minister voor Immigratie Anders Ygeman die het Deense model voor immigranten bepleitte. In Kopenhagen worden niet-westerse immigranten geconcentreerd in bepaalde wijken.\n\nVlaggenincident\n\nHürriyet, een nauw aan het Turkse regime verbonden krant met een ruime verspreiding in alle Europese landen bericht deze week over problemen met de PKK in Zweden. Twee maanden geleden poseerden drie parlementariërs van de Linkse Partij in Visby (Gotland) met de PKK vlag. Volgens de krant brachten zij de daarmee de Zweedse regering in verlegenheid. Premier Andersson zou de actie veroordeeld hebben. Minister van Buitenlandse Zaken Anne Linde beklaagde zich er over dat Turkije voortdurend met dit soort incidenten komt. Haar collega van Binnenlandse Zaken en Justitie Morgan Johansson wilde daar nog wel aan toevoegen dat de PKK bloed aan zijn handen heeft. De Turkse Zweden zijn gewaarschuwd.\n\nVoormalig minister van Buitenlandse Zaken Margot Wallström zei tegen de Financial Times: ‘De hele Turkse kwestie is nogal gênant. Als we aan Turkije toegeven, zal het niet goed worden ontvangen [door de kiezers]’. Gelukkig voor de regering zijn er voor de verkiezingsdatum nog geen concrete afspraken met Turkije te verwachten.\n\nNieuwe wapenleveranties\n\nOp 11 september kunnen de Zweden laten weten in hoeverre ze willen toegeven aan de druk uit Turkije. In de polls worden nog geen grote veranderingen voorspeld. Vier jaar geleden behaalden de Zweden Democraten een grote winst. De partij staat nu op lichte winst. De sociaaldemocraten blijven volgens de peilingen de grootste partij. Dat zou voornamelijk op het conto komen van premier Magdalena Andersson. De koerswijziging van neutraal land naar aansluiting bij de NAVO heeft haar populariteit niet negatief beïnvloed. Die keuze wordt door weinigen bestreden. Zweden heeft deze week opnieuw laten zien dat men zich graag aansluit bij het bondgenootschap met de toezegging aan Oekraïne van nieuwe wapenleveranties ad 46 miljoen dollar.\n\nExtreem rechts naar het midden\n\nOok de Zweden Democraten hebben zich uitgesproken voor het NAVO-lidmaatschap. In het verleden was er wel eens twijfel over de opstelling van de partij tegenover het Rusland van Poetin, maar de SD beweegt op alle gebieden naar het midden. In de afgelopen jaren heeft de partij gezien dat andere partijen meer en meer geneigd zijn de anti-immigratie standpunten van de SD over te nemen. Partijleider Jimmie Akesson vindt het dus tijd dat zijn partij een grotere rol krijgt na de verkiezingen, misschien niet in de regering dan toch minstens als een gedoogpartij die vanuit het parlement invloed uitoefent. Inmiddels voeren drie van de vier centrumrechtse partijen van Zweden campagne om een regering te vormen met de steun van de Zweedse Democraten. Ze beloven net als de SD langere gevangenisstraffen voor gewelddadige criminelen en een restrictiever beleid voor asielzoekers. Met het nazi-verleden van de partij hebben we afgerekend, zegt Akesson. ‘De partij is niet meer hetzelfde als bij de oprichting, dertig jaar geleden, toen oude en nieuwe fascisten nog een grote rol speelden.’ Maar niet iedereen gelooft hem.",
    "Links Zweden maakt een ruk naar rechts": "Links Zweden maakt een ruk naar rechts\n\nZweden gaat morgen naar de stembus. De Sociaaldemocraten, nog altijd de grootste partij, gaan er in de campagne opvallend hard in en maken een scherpe bocht naar rechts.",
    "Rechtse partijen vieren nipte meerderheid in Zweden": "Rechtse partijen vieren nipte meerderheid in Zweden\n\n12 september 2022\n\nDe verkiezingen in Zweden lopen uit op een nek-aan-nekrace. De rechtse partijen lijken een nipte meerderheid te hebben en vieren dat uitbundig.",
    "De tofste gezinsuitjes voor een wintervakantie in Zweden en Noorwegen": "Op vakantie naar Scandinavië samen met je kinderen? Top idee. Zeker in de winter is er voor het hele gezin van alles te doen. Wat dacht je van knuffelen met husky’s of ijsvissen in een wit sprookje? Natuurlijk afgewisseld met de allermooiste skipistes. We zetten de leukste tips op een rij voor aankomende winter. Op naar Zweden\n\nZweden verandert in de winter in een prachtig Frozen landschap vol besneeuwde heuvels, uitgestrekte bossen en bevroren meren. Dus: véél sneeuw- en ijspret voor het hele gezin. Skiën en snowboarden kan hier op de nog heerlijk rustige pistes, schaatsen doe je op de ontelbare spiegelgladde meren en langlaufen gaat perfect door de witte heuvels.\n\nDierenpret\n\nDe spannende uitjes zijn talloos. Wissel een dagje skiën bijvoorbeeld af met een tocht met huskyhonden. Die mag je kind zelfs even knuffelen. Met grotere kinderen is een sneeuwscootersafari over bevroren meren en door een heuvelachtig landschap helemaal te gek. Wie weet spot je nog een eland.\n\nKijkje bij dé Kerstman\n\nIn de kerstvakantie kan je een bezoek brengen aan de Kerstman in het sprookjesachtige Tomteland. Kom je direct in de kerststemming. Daarna kun je lekker bijkomen en logeren in een van de prachtige familieparken met echte Zweedse stuga’s (huisjes). Bij Buro Scanbrit stel je het zelf allemaal van tevoren makkelijk samen. Zo creëer je een winteravontuur waar de allerleukste excursies al zijn inbegrepen.\n\nDroomvakantie in wit Noorwegen\n\nOok al zo’n wintersportparadijs: Noorwegen heeft in de winter de allerbeste sneeuwcondities met méters sneeuw. De pistes zijn enorm overzichtelijk en dus ideaal voor jonge beginnende wintersporter(tje)s om een afdaling van te maken. De beste wintersportgebieden van Noorwegen vind je in Geilo, Voss, Myrkdalen, Stranda en Norefjell. Te gek om daar van de pistes te skiën, maar ook om een mooie wandeling te maken. Het is veel minder druk dan in bijvoorbeeld Frankrijk en Oostenrijk.\n\nFatbiken in de sneeuw\n\nVoor jou en de iets oudere kinderen zijn er ook allerlei winterse avonturen te beleven. Naast het skiën en snowboarden, maak je een huskysafari, ga je fatbiken of maak je een RIB-boot safari door de Aurlandsfjord\n\nMakkelijk zelf samenstellen\n\nIn Geilo combineer je het skiën bijvoorbeeld met fatbiken -zo’n sneeuwfiets met mega dikke banden -, een huskysafari of ga je sneeuwschoenwandelen tussen het skiën door. Sneeuwschoenwandelen is een echte Noorse familietraditie; elk weekend trekken gezinnen eropuit om samen een frisse wandeling te maken in de sneeuw. Daarna is het lekker chillen met een warme choco.\n\nHagelwitte fjorden\n\nIn Voss ben je in een van de meest bijzondere skibestemmingen van Europa. Nergens vind je zulke fenomenale uitzichten over de machtige fjorden en de sneeuwwitte bergen. De skigebieden zijn ook hier overzichtelijk en daardoor zeer geschikt voor gezinnen met kinderen. Tip: een skivakantie in Voss is makkelijk te combineren met een ontspannend bezoek aan Bergen – waar jij heerlijk kunt shoppen – of een excursie in het hagelwitte fjordengebied. Dat is pas bucketlist materiaal.\n\nLekker duurzaam\n\nPrachtige natuur moet natuurlijk ook mooi blíjven. Fijn idee: met Buro Scanbrit wordt je CO2 uitstoot gecompenseerd. Dat wil zeggen dat de CO2 uitstoot van het vervoer, verblijf en excursies van de reis gecompenseerd wordt. Dit doen ze door te investeren in verschillende duurzame energieprojecten.\n\nMeer weten? Een wintervakantie naar Zweden of Noorwegen voor het hele gezin boek je helemaal op maat bij Buro Scanbrit, dé vakantiespecialist naar Noordwest-Europa.",
    "Evacuatie van op drift geraakte ferry in Zweden stopgezet, schip vaart verder": "EPA\n\nNOS Nieuws • maandag 29 augustus, 21:08 • Aangepast dinsdag 30 augustus, 09:02 Evacuatie van op drift geraakte ferry in Zweden stopgezet, schip vaart verder\n\nDe Zweedse en Finse hulpdiensten hebben vanavond een onbekend aantal opvarenden geëvacueerd van een ferry waarop brand was uitgebroken. Ouderen en kinderen werden als eerste van het schip gehaald, dat zonder stroom voor het Zweedse eiland Gotland in de Oostzee was komen te liggen. Niemand raakte gewond.\n\nDoor de stroomuitval kon het anker niet meer worden uitgegooid. De ferry van rederij Stena Lina raakte daardoor op drift richting Gotland, maar kon later op de avond een van de motoren toch weer starten. De evacuatie werd daarop afgeblazen en de veerboot hoefde niet te worden gesleept.\n\nDe ferry is inmiddels op eigen kracht onderweg richting de stad Nynäshamn in het zuiden van Zweden en komt vannacht aan, melden Zweedse media.\n\nGeen gewonden\n\nDe veerboot was onderweg van Letland naar Zweden, toen op een autodek brand uitbrak. Vermoedelijk is de brand begonnen in een gekoelde vrachtwagen. Waardoor dat kon gebeuren, wordt onderzocht.\n\nAan boord waren 299 opvarenden, onder wie 241 passagiers. Sommigen werden volgens Zweedse media door helikopters opgepikt. De evacuaties werden bemoeilijkt door de harde wind op zee, aldus de Zweedse kustwacht.\n\nUit voorzorg werden zeven schepen en een helikopter richting de ferry gestuurd. De opvarenden verzamelden zich op het bovenste dek, is op beelden te zien. Rond 16.00 uur werd de brand door de bemanning geblust.",
    "Waarom links in Zweden rechtsaf slaat": "Een verplichte ADHD-test voor vijfjarigen in achterstandswijken, verplichte kinderopvang voor migrantenkinderen en een allochtonenquotum in voorsteden. Zomaar wat voorstellen die de afgelopen weken tijdens de Zweedse verkiezingscampagne voorbijkwamen.\n\nEr was een tijd dat zulke puur op immigranten gerichte ideeën taboe waren in Zweden, maar die is voorbij, getuige de debatten in de aanloop naar de stembusgang op 11 september. Zelfs de regerende sociaal-democraten gingen er hard in. Zo stelde de sociaal-democratische minister van Integratie Anders Ygeman voor om een plafond in te stellen voor het aantal niet-Noordse inwoners in een wijk. Niet meer dan de helft van de inwoners zou van buiten Scandinavië (en Finland) mogen komen.\n\nHierdoor vroegen politiek commentatoren zich af of de Zweedse sociaal-democraten – en Zweden als geheel – niet langzaam opschuiven naar het Deense model. In 2015 maakte de Deense sociaal-democratische leider Mette Frederiksen een radicale draai naar rechts op het thema van immigratie en integratie. Ze beloofde immigratie te beperken, integratie af te dwingen en asielzoekers naar Afrika te sturen om daar hun aanvraag af te wachten.\n\nAls premier ging ze door met het gekritiseerde Deense ‘gettoplan’, dat de overheid de macht geeft om delen van achterstandswijken plat te gooien, bewoners te laten verhuizen en ouders te verplichten hun kinderen naar de opvang te sturen. Zo wisten de Deense sociaal-democraten de rechts-populistische Deense Volkspartij de wind uit de zeilen te nemen. Proberen de Zweedse middenpartijen hetzelfde?\n\nZweedse debat is omgeslagen",
    "Winst radicaal-rechts in Italië 'moet wake-up call zijn voor gevestigde politieke partijen in Europa', zegt politicoloog": "Na Hongarije en Zweden maakt ook Italië met Giorgia Meloni een flinke ruk naar rechts. De vraag is nu wat de gevolgen zijn voor de landen zelf, en voor Europa. Politicoloog Léonie de Jonge: \"Dit vraagt om alertheid van de gevestigde orde.\"\n\nDe verkiezingsoverwinning van Giorgia Meloni en haar radicaal-rechtse partij Fratelli d'Italia is absoluut historisch te noemen, zegt politicoloog Léonie de Jonge van de Rijksuniversiteit Groningen. Zij verdiept zich al jaren in de opkomst van radicaal- en extreemrechts. \"Voor het eerst sinds de Tweede Wereldoorlog komt radicaal-rechts weer aan de macht in Italië.\"\n\nVerschuivingen op rechts\n\nFratelli d'Italia vormt een blok met twee andere rechtse partijen: Lega en Forza Italia. Dat is niet voor het eerst, maar binnen dat blok ziet De Jonge wel verschuivingen. Waar eerst centrumrechts de meeste macht had, is dat nu radicaal-rechts.\n\nDat gebeurt in meer landen, zoals in Hongarije en Zweden, maar het is geen nieuwe ontwikkeling, zegt politicoloog De Jonge. \"Het is een consequentie van 20 tot 30 jaar normalisering van het radicaal-rechts gedachtengoed. Iets wat eerder niet als normaal werd gezien, wordt dat nu wel. Dat is geleidelijk aan gebeurd. Onder andere doordat dit soort partijen op steeds meer plekken in machtsposities terecht zijn gekomen.\"\n\nKiezers met reëele zorgen\n\nDe verschillende crises die op dit moment spelen in Europa, zoals de torenhoge inflatie en energieprijzen, zijn een voedingsbodem voor partijen die het radicaal- of extreemrechtse gedachtengoed aanhangen. \"De zorgen en angsten van burgers die op dit soort partijen stemmen zijn reëel en moeten serieus worden genomen\", benadrukt De Jonge.\n\nDaarom vindt ze het belangrijk om onderscheid te maken tussen kiezers aan de ene kant en de uiterst rechtse partijen die spelen met de spelregels van de democratie aan de andere kant. \"Laat dit een wake-up call zijn voor de gevestigde partijen, om aandacht te besteden aan de zorgen en angsten van die kiezers. Daar oplossingen voor te zoeken.\"\n\nNiet kopiëren\n\nWat de gevestigde partijen volgens De Jonge vooral níet moeten doen is kopieëren wat radicaal- en extreemrechts doet. Dat is iets wat de politicoloog steeds veel ziet gebeuren. \"Dat dit soort partijen meer macht krijgen is deels het falen van links, maar óók het meewerken van centrumrechts.\"\n\nCentrumrechtse partijen doen de laatste jaren de stijl van radicaal-rechtse partijen na, legt ze uit. \"Ze zijn een beetje gaan kopiëren wat goed scoort bij radicaal-rechts, maar de kiezer heeft altijd liever het origineel en niet de kopie.\"\n\nGevolgen voor minderheden\n\nOf het gevolgen heeft dat in steeds meer Europese landen radicaal-rechtse partijen meer macht krijgen? \"Op de korte termijn hoeven we geen grote veranderingen te verwachten, maar op de lange termijn wel, vermoed ik.\"\n\nMet een radicaal-rechtse premier aan het roer, zoals nu in Italië het geval wordt, zal het gedachtengoed sneller normaal worden, denkt De Jonge. \"Dat heeft waarschijnlijk gevolgen voor minderheidsgroepen in Italië, maar misschien ook daarbuiten. Het stuurt natuurlijk ook een signaal naar bondgenoten in andere landen. Victor Orbán hangt bijvoorbeeld hetzelfde gedachtengoed aan.\"\n\nGrenzen van de democratie\n\nEn hoe zit dat in Nederland? \"Met Forum voor Democratie hebben we tegenwoordig een partij in de Kamer die continu de grenzen van het democratische bestel opzoekt, dit actief im Frage stelt. Dat vind ik gevaarlijk, omdat het letterlijk in het huis van de democratie gebeurt en niet alleen op het internet.\"\n\n\"Binnen een democratie moet je alles kunnen zeggen, maar dat betekent niet dat iedereen overal gehoord moet worden, overal een podium moet krijgen. Ik vind dat mediaredacties en gevestigde politieke partijen de grenzen van de democratie moeten bewaken. Wanneer zeg je: tot hier en niet verder. Het feit dat het kabinet vorige week de Kamer uitliep toen Thierry Baudet Sigrid Kaag aanviel is een goed voorbeeld van grenzen aangeven.\"\n\nSpelregels bepalen\n\nDat het voor Italië te laat is, nu er een radicaal-rechtse premier aan de macht is, denkt De Jonge niet. \"Een democratische rechtsstaat heeft een systeem dat zichzelf corrigeert. Daardoor kan het overleven, maar dat vraagt wel alertheid van bepaalde spelers binnen dat bestel die kunnen zeggen: hier gaan we niet in mee.\"\n\n\"Want als partijen als Fratelli d'Italia aan de macht komen, kunnen ze ook de de spelregels bepalen.\"",
    "Een van de grootste tomatentelers van Zweden stopt met de teelt in de winter": "Nordic Greens, een van de grootste tomatentelers in zowel Denemarken als Zweden, heeft aangekondigd dat ze in de winter geen tomaten meer zullen telen in Zweden vanwege de torenhoge elektriciteitsprijzen. \"We hebben 5 hectare belichte teelt\", zegt Mads Pedersen, CEO van het bedrijf. \"En die hebben we eruit moeten halen omdat de elektriciteitsprijzen gewoon belachelijk zijn. We zouden niet in staat zijn geweest om de hogere kosten te betalen. Daarom hebben we besloten om deze cyclus over te slaan.\"\n\nHet bedrijf heeft ongeveer 160.000 vierkante meter kassen, waarvan er 20.000 zijn uitgerust met LED-verlichting die 18 uur per dag brandt. Gewoonlijk worden er tijdens de winter elke week tussen 30 en 40 ton tomaten geteeld. Voor het eerst in acht jaar heeft het bedrijf ervoor gekozen om de zaailingen die over een paar weken geplant zouden worden, te annuleren.\n\n\"Het raakt ons hard, echt hard. Het kost gewoon te veel met de belichting, maar het is nog te vroeg om precies te zeggen hoe groot de breuk voor ons financieel zal zijn,\" zegt site manager Mindaugas Krasauskas. Mads merkt op dat als de prijzen dalen, ze de productie weer zullen opstarten. \"Maar gewoonlijk zouden we in januari weer een nieuwe ronde beginnen. Dus we zullen zien hoe de zaken er dan voor staan.\"\n\nVolgens Urdupoint zal deze winter zo'n 500 ton tomaten uit de winkelschappen verdwijnen als gevolg van de teeltstop.\n\nBron: aftonbladet.se",
    "Tadic wint met Servië ruim van Zweden na hattrick Mitrovic": "Dusan Tadic heeft met Servië goede zaken gedaan in de strijd om de groepswinst van Groep 4 van Divisie B van de Nations League. De aanvoerder van Ajax en zijn nationale ploeg won in eigen land met 4-1 van Zweden, onder meer door een hattrick van spits Aleksandar Mitrovic. Tadic zelf was goed voor een assist. Daardoor komt Servië in punten gelijk met Noorwegen, dat eerder op de zaterdag met 2-1 van Slovenië verloor. Dankzij deze resultaten gaan Noorwegen en Servië in het laatste groepsduel uitmaken wie promoveert naar Divisie A. Noorwegen heeft daarin genoeg aan een punt vanwege het onderling resultaat: eerder in Servië eindigde de ontmoeting tussen beide ploegen in 0-1.\n\n20.45 uur | Servië - Zweden (4-1)\n\nOpstelling Servië:\n\nV. Milinkovic-Savic; Masovic, Mitrovic, Babic; Zivkovic (46' Lazovic), Lukic, S. Milinkovic-Savic, Kostic (85' Ilic), Tadic; Vlahovic (90' Jovic), Mitrovic (72' Racic).\n\nOpstelling Zweden:\n\nOlsen; Sundgren, Hien, Lindelöf; Claesson (64' Elanga), Svanberg, Cajuste (46' Olsson), Augustinsson; Kulusevski, Gyökeres (64' Quaison), Forsberg (74' Karlström).\n\nDoelpunten:\n\n0-1 Viktor Claesson (15')\n\n1-1 Aleksandar Mitrovic (18')\n\n2-1 Aleksandar Mitrovic (45+1')\n\n3-1 Aleksandar Mitrovic (48')\n\n4-1 Sasa Lukic (70')\n\nWeet Nederland van België te winnen? Het levert je 2,18 keer je inzet op!\n\nAls je verantwoord speelt, houd je het leuk. Wat kost gokken jou? Stop op tijd, 18+.",
    "Verkenningsmissie Cyber Zweden": "U bent van harte uitgenodigd om deel te nemen aan deze kleinschalige verkenningsmissie. Er is slechts een beperkt aan plaatsen beschikbaar.\n\nHeeft u interesse in deelname? Schrijft u zich dan nu in.",
    "Rechtse oppositie leidt nek-aan-nekverkiezingen in Zweden": "Stockholm\n\nDe rechtse oppositiepartijen in Zweden lijken op weg naar een nipte meerderheid in het parlement. In de nacht van zondag op maandag bleek dat met 93 procent van de kiesdistricten geteld de rechtse oppositiepartijen op 176 van de 349 parlementszetels lijken uit te komen. Eerder gingen exitpolls er juist nog van uit dat het centrumlinkse blok onder leiding van premier Magdalena Andersson zou gaan winnen.\n\nAls de verkiezingsuitslag wordt bevestigd, zou de anti-immigratie en nationalistische partij Zweden Democraten voor het eerst directe invloed krijgen op het regeringsbeleid in het land. \"Op dit moment ziet het ernaar uit dat er een machtswisseling komt\", zei de leider van Zweden Democraten, Jimmie Åkesson, in de nacht van zondag op maandag tegen zijn supporters. \"Twaalf jaar geleden kwamen we in het parlement, ik geloof dat we uiteindelijk 5,7 procent van de stemmen kregen. Op dit moment staan we op 20,7 procent.\" Hij baseerde zich daarbij op de exitpolls.\n\nDe verkiezingscampagne in Zweden werd dit jaar gedomineerd door nieuws over toenemende schietpartijen van bendes, immigratie- en integratieproblemen en stijgende elektriciteitsprijzen. Dat zijn thema's die vermoedelijk in het voordeel hebben gewerkt van uiterst rechts. Als de exitpolls worden bevestigd, zou het betekenen dat Zweden Democraten de traditionele leiders van het rechtse blok, de conservatieve Moderata (Gematigde Uniepartij) van partijleider Ulf Kristersson, electoraal hebben ingehaald. Dat zou een stevige nederlaag zijn voor Kristersson, die graag het premierschap van Andersson wil overnemen.\n\nToch is de verwachting dat zelfs als de Zweden Democraten nu inderdaad uitgroeien tot de grootste partij van het blok, Kristersson alsnog premier wordt.\n\nDe stembussen in Zweden werden zondag om 20.00 uur gesloten. Maar de race is nog altijd erg spannend. De nipte overwinning van de rechtse oppositie staat dus nog niet vast. Het is vooral nog wachten op een deel van de stemmen die per post en in het buitenland zijn uitgebracht. Die stemmen kunnen vanwege de kleine marges de doorslag geven.\n\nKristersson zei in de nacht van zondag op maandag in een toespraak tegen partijleden dat het goed mogelijk is dat de definitieve verkiezingsuitslag tot woensdag op zich laat wachten. Ook premier Andersson onderkende dat de uitslag voorlopig nog niet bekend zal worden gemaakt. Iets later gaf ook de Zweedse verkiezingsautoriteit toe dat een voorlopige uitslag op zijn vroegst woensdag beschikbaar zal zijn.",
    "#73: Zweden is niet perfect": "Over de aflevering\n\nWat schort er aan Zweden? En waarom houden we er tegelijkertijd zo van? In dit EU-land zonder euro zijn zondag parlementsverkiezingen. Wat zijn de verkiezingsthema’s én de mankementen?\n\nDaarover praten we met de Zweedse journaliste Charlotte Boström, met socioloog in Stockholm Sjors Joosten en met onze correspondent Koen Verhelst, live vanaf het Zweedse eiland Gotland.\n\nEuropa in crisis\n\nDaarnaast aandacht voor onze shortcastserie 'Europa in Crisis'. Collega Michal van der Toorn vertelt erover.\n\nDe drieënzeventigste aflevering van BNR Europa (voorheen Europa Podcast):\n\nHahn en De Vries houden Brussel, de Europese Unie, Schengen, de eurozone en de rafelranden van ons continent in de smiezen. En hoe we ons over dat continent bewegen.\n\nDaarnaast is er ook wekelijks aandacht voor 'muziek' van ons continent. En deze aflevering gaan we naar ... Zweden, natuurlijk! De hele playlist Eurotrash kun je hier vinden!\n\nShownotes:\n\n-Het opiniestuk van Sjors Joosten in De Volkskrant.\n\n-Het werk van Charlotte Böstrom vind je hier.\n\n-Waarom het ook stom is om in Zweden te wonen.\n\n-Volg de verhalen van Koen Verhelst vanuit Zweden.\n\n-De moord op de Zweedse artiest Einar.",
    "Zweden schiet energieproducenten te hulp": "Gebruik een geldig e-mail adres, bv uwnaam@voorbeeld.nl\n\nMaak eenvoudig een account aan\n\nOF\n\nBent u abonnee of heeft u al een FDMG-account?",
    "Zweden laat LZV’s van 34,5 meter toe • TTM.nl": "Vanaf 31 augustus 2023 mogen transportbedrijven in Zweden rijden met LZV’s met een lengte van 34,5 meter. Dat meldt de Zweedse overheid in een persbericht.\n\nDe nieuwe maatregel komt er op verzoek van de Zweedse transportsector, zegt de Zweedse minister van verkeer en infrastructuur Tomas Eneroth. “Het zal ons in staat stellen de wegen beter te benutten en de milieueffecten van het vervoer te verminderen”, aldus Eneroth.\n\nVolgens de nieuwe regels mogen vrachtwagens op bepaalde aangewezen wegen maximaal 34,5 meter lang zijn, terwijl de huidige maximumlengte 25,25 meter bedraagt. Vrachtwagens zullen op bepaalde aangewezen wegen maximaal 80 km/u mogen rijden. De maatregel om langere vrachtwagens toe te staan zou de kooldioxide-emissies van zware voertuigen met 4 tot 6 procent kunnen verminderen, volgens berekeningen van het Vervoersagentschap.\n\nHet voorstel werd in mei bij de Europese Commissie aangemeld en er zijn nog geen opmerkingen ontvangen. De regering heeft daarom besloten de wijzigingen in de verordening ten uitvoer te leggen. Zij treden in werking op 31 augustus 2023.",
    "Interlands: weet Nederland O18 te winnen van Faeröer O19 in vierlandentoernooi?": "De eerste interlandbreak van het seizoen is alweer aangebroken. Voor Ajax vormt die een misschien niet geheel onwelkome onderbreking van wat op een slechte vorm begon te lijken. De vele Ajacieden die hun land vertegenwoordigen, mogen nu weer op pad. Voor velen zijn het de laatste loodjes voor het WK in november voor de deur staat. Toch spelen er ook andere belangen.\n\nNederlands elftal\n\nMaar liefst acht Ajacieden werden er voor het Nederlands elftal geselecteerd. De opvallendste naam is die van Remko Pasveer, die op zijn 38e voor het eerst tot de definitieve selectie behoort. Hij zal uit bij Polen of thuis tegen België hopen op zijn debuut in Oranje. Beide duels staan in het teken van de Nations League. Naast Pasveer maakt ook Kenneth Taylor zijn debuut in de definitieve selectie van Oranje. In de groep, waar naast Polen, België en Nederland ook Wales in zit, gaat Oranje momenteel aan kop met tien punten uit vier wedstrijden. Als de equipe van Louis van Gaal die positie vast weet te houden, mag het zich in juni 2023, zeer waarschijnlijk als gastheer, melden voor de finaleronde. Namens Ajax zijn Daley Blind, Davy Klaassen, Steven Berghuis, Steven Bergwijn, Devyne Rensch, Jurriën Timber en dus Pasveer en Taylor opgeroepen.\n\n22-09-2022: Polen - Nederland 0-2\n\n25-09-2022: Nederland - België 1-0\n\nJong Oranje\n\nVoor Jong Oranje staat er deze interlandperiode beduidend minder op het spel. Na de succesvolle kwalificatiereeks voor het EK onder 21, staan er nu slechts twee oefenpotjes op het programma. Op vrijdag 23 september gaan de jeugdinternationals op bezoek bij de leeftijdsgenoten van België. Daarna reizen ze verder voor een oefenpotje tegen Jong Roemenië op dinsdag 27 september. Brian Brobbey was de enige Ajax-afvaller bij het grote Oranje en meldt zich zodoende bij Erwin van de Looi. Dat doet hij als enige Ajacied, al hoeft hij niet te vrezen dat hij in een team vol vreemden terecht komt. De selectie van Jong Oranje telt namelijk genoeg oud-Ajacieden.\n\n23-09-2022: Jong België - Jong Oranje 1-2\n\n27-09-2022: Jong Roemenië - Jong Oranje\n\nNederland O19\n\nVoor de Nederlandse talenten onder 19 staan er EK-kwalificatieduels op het programma. Het betreft de eerste ronde van kwalificatiewedstrijden. Namens Ajax zijn Jong Ajax-spelers Jaydon Banel, Olivier Aertssen, Sten Kremers en Tom de Graaff opgeroepen. Tevens is oud-Ajacied Prince Aning van de partij.\n\n21-09-2022: Nederland O19 - Moldavië O19: 2-0\n\n24-09-2022: Nederland O19 - Noord-Ierland O19 0-0\n\n27-09-2022: Slovenië O19 - Nederland O19\n\nNederland O18\n\nVoor Nederland O18 staan er ook vriendschappelijke potjes op het programma. De talenten doen mee aan de Calída Super Cup in Spanje. Een vierlandentoernooi waar naast Nederland ook de O18 elftallen van België en Engeland evenals het O19 elftal van de Faeroër eilanden aan meedoen. Het toernooi vindt plaats tussen 21 en 26 september en Ajax is goed vertegenwoordigd bij Nederland O18. Alvaro Henry, David Kalokoh, Gabriël Misehouy, Oualid Agougil, Silvano Vos en Yoram Boerhout zijn opgeroepen door coach MIscha Visser. Daarmee is Ajax hofleverancier.\n\n21-09-2022: Nederland O18 - Engeland O18: 0-1\n\n23-09-2022: Nederland O18 - België O18 3-1\n\n26-09-2022: Nederland O18 - Faeroër O19\n\nMarokko O20\n\nDezelfde Calída Super Cup wordt ook in een leeftijdscategorie hoger gespeeld. Daar doet Marokko O20 aan mee. Zij nemen het, met Jong Ajax-verdediger Diyae Jermoumi in de gelederen, op tegen de leeftijdsgenoten van Australië, Chili en Engeland.\n\n22-09-2022 Australië O20 - Marokko O20 (Geannuleerd)\n\n24-09-2022 Engeland O20 - Marokko O20 2-1\n\n27-09-2022 Chili O20 - Marokko O20\n\nGhana\n\nVoor Mohammed Kudus en Ghana staat de komende interlandperiode volledig in het teken van de voorbereiding op het WK. The Black Stars spelen twee oefeninterlands. Eerst tegen Brazilië, waar hij oud-ploeggenoot Antony tegen zal komen, daarna tegen Nicaragua. Het betreft op papier twee uitwedstrijden, maar beide duels zullen in Europa plaatsvinden. Ghana ontmoet Brazilië in Stade Oceane in Frankrijk, terwijl het treffen met Nicaragua in Estadio Francisco Artes Carrasco, in Spanje zal plaatsvinden.\n\n23-09-2022: Brazilië - Ghana 3-0\n\n27-09-2022: Nicaragua - Ghana\n\nNigeria\n\nVoor Nigeria geen WK dit jaar. Het verloor de kwalificatie play-off met Ghana om dat ticket en dus heeft Ajax in Calvin Bassey in ieder geval één basisspeler die het in november rustig aan kan doen. Dat kan de komende interlandperiode overigens ook al enigszins, want Nigeria speelt slechts één oefenduel, tegen Algerije op dinsdag 27 september.\n\n27-09-2022: Algerije - Nigeria\n\nServië\n\nDusan Tadic zal met Servië twee intensere wedstrijden spelen. De captain van Ajax, die de band ook bij zijn land draagt, speelt met zijn teamgenoten in League B van de Nations League en heeft nog vol uitzicht op promotie naar League A. Daarvoor zal wel gewonnen moeten worden van Zweden en Noorwegen. Toch zal ook Servië vooral de puntjes op de i willen zetten in aanloop naar het WK dat in November van start gaat.\n\n24-09-2022: Servië - Zweden 4-1\n\n27-09-2022: Noorwegen - Servië\n\nServië O19\n\nVoor Servië onder 19 staan er een aantal oefenpotjes op het programma. De tegenstanders zijn achtereenvolgens de leeftijdsgenoten van Finland, Portugal en Frankrijk. Jong Ajax-verdediger Mateja Milovanovic zal tijdens die wedstrijden zijn opwachting hopen te maken.\n\n22-09-2022: Servië O19 - Finland O19 3-1\n\n24-09-2022: Servië O19 - Portugal O19 0-3\n\n26-09-2022: Servië O19 - Frankrijk O19\n\nMexico\n\nOok bij Mexico bereidt men zich voor op het WK in Qatar. In dat teken zullen de oefenwedstrijden met Peru en Colombia dan ook staan. Edson Álvarez is al jaren vaste klant bij El Tri en ook nieuwbakken Ajacied Jorge Sánchez mag zich bij de nationale ploeg melden. Of laatstgenoemde dat ook daadwerkelijk zal doen, is nog maar de vraag. De verdediger ontbrak tegen AZ met een blessure, waarvan de ernst momenteel nog niet duidelijk is.\n\n25-09-2022: Mexico - Peru 1-0\n\n27-09-2022: Mexico - Colombia\n\nJong IJsland\n\nVoor Jong IJsland volgen komende week twee cruciale wedstrijden. Verspreid over twee wedstrijden zullen Kristian Hlynsson en zijn teamgenoten met de leeftijdsgenoten van Tsjechië uitvechten wie zich plaatst voor het EK O21 van 2023.\n\n23-09-2022: Jong IJsland - Jong Tsjechië 1-2\n\n27-09-2022: Jong Tsjechië - Jong IJsland\n\nEcuador\n\nBij de nationale ploeg van Ecuador heeft Jong Ajax-talent Patrickson Delgado zijn eerste oproep te pakken. Met zijn land, tegenstander van Oranje op het aankomende WK, speelt de middenvelder twee oefeninterlands ter voorbereiding op dat toernooi. De tegenstanders zijn Saudi-Arabië en Japan, maar ook Delgado en zijn teamgenoten zullen niet al te ver hoeven reizen. De wedtrijden worden namelijk gespeeld in Spanje en Duitsland.\n\n23-09-2022: Saudi-Arabië - Ecuador 0-0\n\n27-09-2022: Ecuador - Japan\n\nBademba Barrie (Twitter: @Bademba__Barrie | E-mail: B.Barrie@Ajaxshowtime.com)",
    "Leider van derde partij van Zweden mag regering gaan vormen": "De voorzitter van het Zweeds parlement heeft Ulf Kristersson, de leider van de Gematigde Uniepartij gevraagd een nieuwe regering te vormen. Kristersson wordt waarschijnlijk de nieuwe premier van Zweden, ondanks dat zijn partij slechts derde werd bij de verkiezingen van vorige week.\n\nDe sociaaldemocraten van zittend premier Magdalena Andersson kregen de meeste stemmen, maar doordat de Zweedse partijen al voor de verkiezingen aan blokvorming hebben gedaan, komen zij niet in de regering. Het rechtse blok behaalde een meerderheid namens de uiterst rechtse Zweden Democraten, de conservatieve Gematigde Uniepartij, de christendemocraten en de liberalen. Van de 349 zetels bezitten zij er 176.\n\nVan de rechtse partijen werden de Zweden Democraten van partijleider Jimmie Akesson het grootst. Maar vanwege de extreme standpunten van die partij, wilden de andere partijen Akesson niet steunen om premier te worden. Waarschijnlijk komen de Zweden Democraten niet in de regering, maar zullen ze meedoen in een gedoogconstructie. De partij zal als grootste in het rechtse blok in elk geval veel invloed uitoefenen.",
    "Centrumlinks en rechtse oppositie gaan nek-aan-nek in Zweden": "tien vragen Wat als je een vast contract hebt en negen andere vragen over het prijspla­fond\n\nGoed nieuws deze week vanuit Den Haag: er komt een prijsplafond op energie en gas. Dat betekent dat je bij een gemiddeld verbruik nooit méér betaalt dan door de overheid is vastgesteld. Hoeveel is dat precies, hoe zit het met stadswarmte en wat als je nog een vast contract hebt? We zetten de meest gestelde vragen op een rij.\n\n8:52",
    "Toch een nieuwe baan voor Jaap van Zweden, in Zuid-Korea": "Jaap van Zweden leidt het New York Philharmonic in de David Geffen Hall. Beeld Getty\n\nVorig jaar nog zei Jaap van Zweden (61) dat hij het rustiger aan zou doen en minder wilde reizen. Door de pandemie had de dirigent ingezien wat er echt belangrijk is in het leven, dus wilde hij meer tijd met familie doorbrengen. Een nieuw ‘vast’ orkest lag dan ook niet in de lijn der verwachting als hij in 2024 zou aftreden als ‘music director’ bij het New York Philharmonic en het orkest van Hongkong.\n\nMaar zondag berichtten media uit Zuid-Korea dat het Seoul Philharmonic Orchestra een nieuwe chef-dirigent heeft gevonden – in de persoon van Jaap van Zweden. De Amsterdammer bevestigt het nieuws aan de telefoon vanuit Hongkong. ‘Ik heb nooit gezegd dat ik helemaal stop en geen vast orkest meer wil’, zegt Van Zweden. ‘Alleen dat ik minder ga werken. In juni, juli en augustus werk ik niet, en in de kerstperiode ook niet.’\n\nDe baan in Seoul komt volgens Van Zweden in de plaats van die bij het orkest in Hongkong, waar hij sinds 2012 werkzaam is. ‘Seoul is een van de drie beste orkesten van het Verre Oosten, samen met het Hongkong en NHK in Tokyo’, zegt hij. ‘Ze zijn ontzettend ambitieus, ze willen het beste worden. Ik heb veel mensen gesproken, ook in de regering, en die wilden allemaal graag dat ik zou komen.’\n\nIn oktober heeft Van Zweden nog een feest met zijn huidige orkest in New York: dan wordt de compleet vernieuwde David Geffen Hall geopend. In november verschijnt een biografie over hem, geschreven door Peter van Ingen: Dat is Jaap!.",
    "Strato breidt uit naar Zweden": "Nieuws\n\nStrato breidt uit naar Zweden\n\nHostingprovider Strato breidt uit naar Scandinavië en start zijn dienstverlening in Zweden.\n\nHet is het zesde Europese land waar de hoster actief is. Sinds de oprichting in Duitsland in 1997 breidde het gestaag uit. De onderneming zit nu ook in Nederland, Spanje, Frankrijk en Groot-Brittannië.\n\nZweedse klanten kunnen via strato.se ruim 120 domeinextensies registreren, waaronder .se en .nu. Deze laatste extensie heeft in het Zweeds dezelfde betekenis als in het Nederlands. Daarnaast kunnen zij een eigen website of webshop bouwen of persoonlijke digitale data in de cloud opslaan.\n\nStrato is onderdeel van het Duitse beursgenoteerde techbedrijf United Internet. Dat verkoopt internettoegang en -applicaties. De hoster valt in de tweede categorie, samen met diensten als Sedo, Ionos, GMX en Web.de.\n\nUnited Internet noteerde over de eerst zes maanden van 2022 een omzet van 2,9 miljard euro, een toename van 4,5 procent (PDF). De winst voor belasting bedroeg 379 miljoen euro.\n\nFoto: jon jordan (cc)",
    "Wålemark ontvangt voor het eerst oproep van Zweden": "Naast Quilindschy Hartman kan ook Patrick Wålemark deze maand zijn interland-debuut maken. De buitenspeler zit voor het eerst bij de definitieve selectie van Zweden. Wålemark wordt hiermee beloond voor zijn uitstekende ontwikkeling die hij de afgelopen maanden heeft doorgemaakt bij Feyenoord.\n\nZweden speelt in de UEFA Nations League tegen Servië en Slovenië. De wedstrijden staan op zaterdag 24 september om 20:45 uur en dinsdag 27 september om 20:45 op het programma. In Groep B is Noorwegen koploper met tien punten uit vier wedstrijden. Zweden staat derde met drie punten uit vier wedstrijden.\n\nDe komende interlandperiode zal het rustig zijn op trainingscomplex 1908. Trainer Arne Slot ziet naast Wålemark ook Alireza Jahanbakhsh, Orkun Kökcü, Ofir Marciano, Santiago Gimenez, Fredrik Bjørkan, Marcus Pedersen, Gernot Trauner, Marcos López , Sebastian Szymanski, Dávid Hancko en Karim Dermane uitvliegen naar hun nationale ploegen. Quinten Timber zit in de voorselectie van Jong Oranje en Justin Bijlow van Oranje. Vrijdag worden de definitieve selecties bekend gemaakt.\n\n",
    "Thuis gebeden: Zweden sluit kerken en sauna's, Polen annuleert nieuwjaarsfeesten – europeantimes.news": "Zweden sluit kerken en sluit sauna's in veel van zijn steden. Het land probeert deze winter zijn energieverbruik en -kosten te verminderen.\n\nAndreas Mansson, een ingenieur, zei dat 150 van de 540 kerken in het bisdom Lund deze winter geheel of gedeeltelijk gesloten zullen zijn. Dit is onderdeel van een landelijke inspanning om het energieverbruik te verminderen. Manson houdt toezicht op de energiebehoeften van de kerken in het bisdom.\n\n\"Het lijdt geen twijfel dat verwarming de grootste kostenpost is, veel van de gebouwen zijn vrij slecht geïsoleerd\", vertelde hij aan het lokale dagblad Dagens Nyheter, meldde Anadolu Agency.\n\nDaarnaast zullen sauna's en verwarmde zwembaden ofwel gesloten zijn ofwel op een verlaagde temperatuur werken.\n\nDe gemeente Malmö is van plan om de faciliteiten volledig te sluiten of de temperatuur in de zwembaden te verlagen.\n\nIn een interview met de publieke omroep SR zei de burgemeester van Malmö, Katrin Jammeh: \"We hebben zeer energie-intensieve recreatiecentra met sauna's en verwarmde zwembaden.\"\n\nOverheden in 200 Zweedse gemeenten werden ook door de regering gevraagd om vóór de wintermaanden het energieverbruik te verminderen.\n\nPoolse steden bereiden zich voor op de winter\n\nIn de zuidwestelijke Poolse stad Wroclaw is er dit jaar geen nieuwjaarsfeest en zijn er, afgezien van het marktplein, geen kerstverlichting.\n\nDe verlichting op de bruggen wordt ingekort en vanaf 10:00 uur wordt deze geleidelijk uitgeschakeld, zo maakte het stadhuis van Wrocław bekend. Ook worden de mogelijkheden onderzocht om de straatverlichting uit te doen, meldt het Anatolische bureau.\n\nWarschau daarentegen moet bijna 950 miljoen Poolse zloty ($ 196 miljoen) betalen voor energievoorziening, wat twee keer zoveel is als een jaar geleden.\n\nIn Poznan heeft de stad te maken met energierekeningen. Ze zijn 370% hoger dan die in 2021 en in Radom zal de stijging oplopen tot 900%.\n\nLokale overheidsfunctionarissen overwegen ook om over te stappen op afstandsonderwijs voor studenten.\n\n“Scholen, ziekenhuizen of culturele instellingen kunnen de kosten die voortvloeien uit de stijging van de elektriciteitsprijzen en tot op zekere hoogte warmte-energie niet dragen. Olsztyn gaat 540% meer betalen voor elektriciteit.\n\n\"Voor de stad is dit een kostenstijging van meer dan 11 miljoen zloty ($ 2.3 miljoen)\", zei de burgemeester van de stad, Piotr Gyumovic, in een interview met de lokale krant Gazeta Olsztynska.\n\nHij voegde eraan toe dat \"afstandsonderwijs vanwege de temperatuur een reële mogelijkheid is\".\n\nVolgens een studie van \"UCE Research\" bereidt bijna 70% van de Polen zich voor op de komende energiecrisis.\n\nElke vijfde respondent (20.1%) zal de temperatuur in het appartement/huis lager houden dan voorheen. 18.3% van de respondenten zal het licht uitdoen in kamers die ze niet gebruiken.\n\nFoto door Magic K: https://www.pexels.com/photo/churches-by-river-6730811/",
    "Euroterminal: \"Scania Zweden gaat fabriek in Zwolle per spoor bevoorraden met speciale shuttletrein\"": "Update 21 september: In reactie op dit artikel laat woordvoerster Nicolien Vrielink van Scania weten dat deze berichtgeving onjuist is. \"Intern bij Scania kan niemand het bericht bevestigen dat wij samen gaan werken met Skånerail.'' Inmiddels heeft Vrielink contact gehad met Leemans (van Skânerail red.). Leemans heeft aan Vrielink verteld dat hij de informatie heeft gekregen van weer een ander Zweeds transportbedrijf dat zou gaan samenwerken met Scania. Vrielink heeft geprobeerd contact te zoeken met het desbetreffende bedrijf, maar is daar niet in geslaagd. Vrielink: ''De trein is altijd al een deel van onze transportnetwerk geweest, daar komt vanaf 1 januari 2023 geen grote omslag in.''",
    "Dansteams Mini Move en Black Spirit behalen brons op wereldkampioenschap in Zweden": "Roeselare/Torhout Vroedvrouw Delphine turnt webshop om in fysieke winkel: “Bij Baby’phine kan je terecht voor Spaanse en Portugese kindermode”\n\nDelphine Platteeuw (29) opent vrijdag langs de Roeselaarse Delaerestraat de deuren van Baby’phine, een kinderwinkel voor kinderen van 0 tot 6 jaar. De mama van twee, die ook nog actief is als zelfstandig vroedvrouw, startte al in 2018 met de verkoop van Spaanse en Portugese kindermode maar deed dit tot nu toe, met uitzondering van een pop-up in het najaar van 2021, online. “Het is door de blijvende vraag van de klanten dat ik nu effectief een winkel start”, zegt ze.\n\n18:20",
    "Tubbergenaar Pieter heeft zijn plek gevonden in de leegte van Zweden: ‘Net als in Twente zijn de mensen hier niet zo pocherig’": "Tweede Kamer stemt dinsdag over einddatum kwestie Albergen\n\nOok de Tweede Kamer is betrokken geraakt bij het Albergense protest tegen de azc-deal van staatssecretaris Van der Burg (Asiel), het COA en de gemeente Tubbergen. Dat is het gevolg van een motie die JA21-leider Joost Eerdmans gisteravond indiende tijdens het asieldebat in Den Haag.\n\n9 september",
    "Omstreden, en nog steeds geen uitgemaakte zaak: het NAVO-lidmaatschap van Finland en Zweden": "Donderdag moesten de Spaanse parlementsleden stemmen over de vraag of Zweden en Finland tot de NAVO mogen toetreden. Er werd een meerderheid bereikt voor de toetreding van de twee noordse landen tot de NAVO… maar allerminst dankzij de partijen die aan de macht zijn. Ook door de houding van Turkije blijft er onzekerheid over het lidmaatschap van de Scandinaven bestaan.\n\nSpaans links, dat al meer dan tweeënhalf jaar in de regering zit, was donderdag verdeeld over de kwestie van de toetreding",
    "Grijpt radicaal rechts de macht in Zweden?": "Op zondag 11 september vinden in Zweden verkiezingen plaats. De Zweden kiezen een nieuw parlement, en er zijn ook regionale en lokale verkiezingen. Een rechtse machtsovername is niet uitgesloten, maar dreigt complex te worden door de opkomst van extreemrechts.\n\nBelangrijke onderwerpen in de campagne zijn onderwijs en gezondheidszorg, maar ook misdaad. Zweden wordt geplaagd door toenemend bendegeweld. De rechtse en linkse partijen proberen elkaar te overbieden in straffe oplossingen, zegt professor Politieke Wetenschappen Li Bennich-Björkman van de universiteit van Uppsala. “Eigenlijk willen ze hetzelfde, het is dus de vraag wie kiezers het meest geloofwaardig vinden.”\n\nZweden heeft een sterk versplinterd partijlandschap, maar de vele partijen verdelen zich traditioneel in een rechts en een links blok, waarbij een van de blokken de regering steunt. Momenteel vormen de sociaaldemocraten uit het linkse blok een minderheidsregering. Een regering krijgt groen licht zolang er zich geen absolute meerderheid van 175 verkozenen tegen verzet. De linkse premier Magdalena Andersson kwam in november aan de macht met 101 stemmen voor, 75 onthoudingen en 173 tegenstemmen.\n\nDe liberaal-conservatieve Moderaterna (Gematigden) was tot nu toe de grootste partij in het rechtse blok, maar beleeft een moeilijke campagne. Partijleider Ulf Kristersson lijkt kiezers niet te kunnen verleiden. In de jongste opiniepeilingen is de partij zelfs ingehaald door de rechts-populistische Sverigedemokraterna (Zweden Democraten). Die zou de tweede partij van Zweden worden, na de Socialdemokraterna (Sociaaldemocraten) van premier Andersson.\n\nRadicaal rechts\n\nOf de radicaalrechtse partijleider Jimmie Åkesson zijn partij in een rechtse regering kan loodsen, vindt Bennich-Björkman een moeilijke vraag. “De Moderaterna zijn in shock door de opiniepeilingen”, zegt ze. “Tot een week geleden dacht iedereen, ook de Sverigedemokraterna zelf, dat de Moderaterna de tweede partij van Zweden zouden worden. Het is niet duidelijk wat er zal gebeuren als de peilingen in de verkiezingsresultaten worden bevestigd. Het wordt erg moeilijk voor de rechterzijde om niet met Sverigedemokraterna samen te werken. Als ze de grootste partij worden in het rechtse blok, is het maar de vraag hoe vermeden kan worden dat ze in de regering komen. Sommige partijen hebben gezegd dat ze zoiets niet zouden steunen, maar die zijn klein.”\n\nDe kwestie van het NAVO-lidmaatschap, dat Zweden vroeg na de Russische inval in Oekraïne, speelt niet meer mee in de verkiezingscampagne. “De mensen hebben zich aangepast aan het idee dat het lidmaatschap een feit wordt. Buitenlandbeleid is sowieso geen belangrijk onderwerp in verkiezingen”, aldus Bennich-Björkman.",
    "De Zweedse politiek is een aangename tijdreis voor wie Nederland niet te harden vindt": "In Göteborg is na een lange, warme zomer de herfst begonnen. De aanplakbiljetten voor de traditionele augustusconcerten van lokale held Håkan Hellström en van Rammstein, waarvoor de Zweden een merkwaardig zwak hebben, zijn verwisseld voor sobere campagneposters; Zweden gaat op 11 september naar de stembus. In Zweden bekennen de partijen, die een kiesdrempel van 4 procent moeten halen, voortijdig kleur en sluiten zich aan bij een links of een rechts blok, waarvan er één wint en waarbinnen de grootste partij de premier levert. Overigens hoeven niet alle partijen in dat blok ook mee te regeren, gedogen kan ook, zoals nu met het minderheidskabinet, uitsluitend gevormd door de Sociaaldemocraten van premier Magdalena Andersson.\n\nHet Zweedse blokkensysteem zorgt voor een interessante dynamiek en spanning, die we in Nederland door de dominantie van de VVD al lang missen. De klassieke tweestrijd tussen de Sociaaldemocraten en de Gematigden (een soort VVD) wordt al een tijdje verstoord door de opkomst van de rechts-nationalistische Zwedendemocraten, die overigens een stuk gematigder zijn dan de veertig tinten bruin die het Nederlandse parlement inmiddels bevolken.\n\nDe Zwedendemocraten (SD) lijken nu groter te worden dan de Gematigden, maar nog steeds flink achter de Sociaaldemocraten. Daarmee staat rechts voor een paradox en een dilemma; hoe waarschijnlijker het wordt dat het rechtse blok de SD laat meeregeren, des te meer gematigde rechtse kiezer zullen overstappen naar het linkse blok, omdat ze de Zwedendemocraten verachten. Nu de wat boekhouderige premierskandidaat van de Gematigden geen potten kan breken, lijkt de angst voor een te grote SD een last-minute vlucht van gematigde kiezers naar het linkse blok van premier Andersson te veroorzaken.\n\nAls Nederlander voelt het vaak alsof de Zweedse politiek een jaar of twintig achterloopt. Begin juli was ik in Gotland tijdens de Almedalsveckan, een week waarin het gehele Zweedse maatschappelijke en politieke veld samenkomt om ideeën uit te wisselen. Volledig publiek toegankelijk, met nauwelijks beveiliging. Juist toen ik concludeerde dat dat in Nederland absoluut niet meer zou kunnen, kwam het bericht dat de rechtsextremist Theodor Engström een steenworp verderop de forensisch psychiater Ing-Marie Wieselgren had vermoord. Later bleek dat hij het ook voorzien had op Annie Lööf, de partijleider van de toch weinig aanstootgevende Centrumpartij, momenteel deel van het linkse blok.\n\nImmigratie is hét thema. De naïviteit en de besmuiktheid viel me na de enorme instroom van 2015 nog op, alsof ik in het Nederland van vóór Fortuyn was. Maar de Sociaaldemocraten hebben snel geleerd en slaan tegenwoordig een pragmatische toon aan die SD wind uit de zeilen neemt. Sowieso zijn de onderlinge verschillen lang niet zo groot als in Nederland, al lijkt ook in Zweden de groeiende ongelijkheid een tikkende tijdbom. Het neoliberalisme is hier zelfs zo ver doorgevoerd dat veel scholen zijn geprivatiseerd, en een deel van de onderwijsbudgetten als winst in de zakken van buitenlandse aandeelhouders belandt.\n\nMaar wat vooral opvalt, is dat het rabiate anti-overheidssentiment dat Nederland teistert hier volkomen afwezig lijkt. Natuurlijk, de SD heeft zijn wortels in bedenkelijke clubjes, maar is economisch links en staat achter de sterke Zweedse welvaartsstaat. De complotdenkerij en revolutionaire agressie van alt-right ontbreken bovendien; SD-partijleider Jimmy Åkesson wil graag salonfähig zijn en doet meer denken aan een opportunist als Joost Eerdmans dan aan Thierry Baudet. In Zweden staat het collectief nog sterk, kortom, en lijken de Sociaaldemocraten voorlopig nog ‘gewoon’ de baas; een prettige reis terug in de tijd voor iedereen die het Nederland van nu niet te harden vindt.",
    "Geen groenten en fruit 'by air' meer bij Lidl Zweden": "Met onderstaande ludieke advertentie kondigde Lidl Zweden afgelopen week aan te stoppen met het transport van hun groenten en fruit door middel van luchtvracht. De discounter wil hiermee een duidelijk statement maken: na een analyse van de gevolgen van luchtvracht voor de duurzaamheid heeft de supermarkt besloten dat het niet meer verantwoord is.\n\n\n\nKlik hier voor de uitvergroting\n\nLidl Zweden heeft zich de laatste jaren ingespannen om het gebruik van luchtvervoer terug te dringen. Nu is het de eerste keten in het land die stopt met het invliegen van groenten, fruit en andere voedingsmiddelen.",
    "Wekdienst 11/9: Kist Elizabeth naar Edinburgh • Zweden naar de stembus": "AFP\n\nNOS Nieuws • zondag 11 september, 07:05 Wekdienst 11/9: Kist Elizabeth naar Edinburgh • Zweden naar de stembus\n\nGoedemorgen! Vandaag wordt de kist van koningin Elizabeth met een lijkwagen naar Edinburgh gebracht. En in Monza staan twee Nederlanders aan de start van de Grand Prix van Italië.\n\nEerst het weer vandaag: na een regionaal mistige start zien we vandaag een mix van zon en wolkenvelden en slechts een lokale bui. Bij maar weinig wind wordt het 21 tot 23 graden.\n\nWeerplaza\n\nGa je de weg op? Hier vind je het overzicht van de werkzaamheden. En bekijk hier de dienstregeling voor het spoor.\n\nWat kun je vandaag verwachten?\n\nDe kist van koningin Elizabeth wordt met een lijkwagen overgebracht van Balmoral Castle naar Edinburgh. De zes uur durende reis begint rond 11.00 uur Nederlandse tijd.\n\nZweden kiest een nieuw parlement. Het belangrijkste thema is bendegeweld.\n\nVanavond worden in Amsterdam de belangrijkste toneelprijzen van Nederland uitgereikt: de Theo d'Or en de Louis d'Or.\n\nIn New York spelen Carlos Alcaraz en Casper Ruud om de toernooiwinst in de US Open. Daar staat de nummer-één-positie op het spel.\n\nEn in Monza gaat de Grand Prix van Italië van start, met twee Nederlanders: behalve Max Verstappen ook Nyck de Vries. Ze staan aan de start in Monza naast elkaar, op de zevende en achtste positie. De Vries droomt bij zijn debuut meteen van WK-punt.\n\nWat heb je gemist?\n\nMet de winter voor de deur kijken steeds meer mensen met angst en beven naar hun energierekening, die vaak met honderden euro's omhoog gaat. Om te voorkomen dat mensen in de winter in de kou zitten, moeten leveranciers voorlopig stoppen met het afsluiten van gezinnen die de rekening niet meer kunnen betalen.\n\nDaarvoor pleit de Vereniging van Nederlandse Gemeenten (VNG). \"Als we nu niet acuut tot goede afspraken komen, gaat deze winter tot enorm heftige taferelen leiden\", zegt Peter Heijkoop, CDA-wethouder in Dordrecht en woordvoerder armoedebeleid van de VNG in Nieuwsuur.\n\n\"De leveranciers moeten niet alleen nadenken: wie betaalt onze rekening. Ze moeten zich ook realiseren dat ze de maatschappelijke opdracht hebben om ervoor te zorgen dat er geen gezin in de kou komt te staan.\"\n\nAnder nieuws uit de nacht:\n\nOverleden persoon op dak van kerk in Leeuwarden gevonden: Het is niet duidelijk hoe de persoon om het leven is gekomen en hoe de persoon op het dak is beland.\n\nZware aardbeving in Papoea-Nieuw-Guinea: Het epicentrum lag ongeveer 65 kilometer van Lae, met 150.000 inwoners de tweede stad van het land. Over eventuele slachtoffers is nog niets bekend.\n\nTurkije beschuldigt Griekse kustwacht van beschieting vrachtschip: De Griekse kustwacht zou daarom het internationale recht hebben geschonden, aldus Turkije. De 18 bemanningsleden zijn ongedeerd.\n\nEn dan nog even dit...\n\nMisschien wel het meest besproken beeld gisteren in de lawine van koninklijk nieuws uit het Verenigd Koninkrijk: prins William en prins Harry verschenen met hun echtgenotes in het openbaar in Windsor. Over de zonen van koning Charles werd aangenomen dat ze niet meer op goede voet stonden sinds Harry en zijn vrouw Meghan afstand hebben gedaan van hun koninklijke taken en naar de VS zijn geëmigreerd. Het viertal werd nu voor het eerst weer samen gesignaleerd.\n\n1:56 William en Harry met echtgenotes bekijken bloemenzee bij Windsor\n\nFijne zondag!",
    "Deze Zweedse onderzoeker neemt radicaal-rechtse media serieus. Wat is hun methode?": "Zijn werkveld, moet hij eerlijk bekennen, verveelt onderzoeker Kristoffer Holt ook weleens. „Wat je voorgeschoteld krijgt, is in zekere zin voorspelbaar, repeterend.” Hij onderzoekt alternatieve media, met name publicaties die je als ‘anti-immigratie’ en ‘anti-establishment’ tot ’antisysteem’ kan omschrijven. „Ik probeer met een open blik te kijken, niet vooringenomen, om te begrijpen wat ze doen. Want het is helder dat dit discours aanslaat. Er leven grote zorgen rond deze thema’s. Als traditionele media en partijen die niet adresseren, wordt het een walk-over voor populisten.”\n\nIn zijn thuisland won deze maand het rechtse blok de verkiezingen, aangevoerd door de Zweden Democraten (SD) die voor het eerst meer dan 20 procent van de kiezers achter zich kregen. Met enige fascinatie bezag Holt, professor in communicatie en massa media aan de Linnaeus Universiteit in Kalmar, daarbij de rol van Riks.se. Dat is het onlinemediakanaal van de rechts-radicale partij. „Compleet nieuw”, zegt Holt, „en iets wat de politieke communicatie hier voor decennia gaat veranderen.”\n\nKristoffer Holt.\n\nBij Riks zag je lolligheid tussen de anti-immigratieretoriek, met jonge presentatoren die in drank- en feestfilmpjes figureerden. „Veel academici, zelfs journalisten, hebben het succes hiervan gemist.” Vijftig filmpjes per dag, twintigduizend kijkers gemiddeld. Met uitschieters naar boven de honderdduizend. Ook de Nederlandse Eva Vlaardingerbroek had er een rubriek. Holt: „Een gevolg van het gebrek aan toegang tot mainstreamkanalen is dat de Zweden Democraten nog steeds online veel effectiever zijn dan andere partijen.”\n\nDe Nederlandse omroep Ongehoord Nederland, dienstbaar maar niet direct gelieerd aan radicaal-rechts partijen in Nederland, doet wel een belletje rinkelen bij Holt. Het is een van de weinig alternatieve platforms in Europa met staatssubsidie.\n\nAlternatieve media verhouden zich slecht tot journalistieke principes als objectiviteit en evenwichtigheid. U zegt: dat is niet per definitie slecht.\n\n„Het liefst zie ik natuurlijk ook feitelijke, evenwichtige journalistiek. Maar een cultuur van schouderklopjes creëert een bubbel waarin signalen in de samenleving worden gemist, of misvattingen niet worden gecorrigeerd. Alternatieve media kunnen die blootleggen. Ik weet dat veel academici in het veld van radicaal rechtse media vooral onderzoeken hoe evil ze zijn. En ook dat kan interessante bevindingen opleveren. Maar toen ik begon, vijf jaar geleden, waren rechts-radicale alternatieve media in Zweden een relatief nieuw fenomeen. Ik wilde daarom eerst een theoretisch raamwerk, vrij van waardeoordelen. Ik ging uit van de mogelijkheid dat het beweerde wellicht klopt en dat onderwerpen worden behandeld die elders worden genegeerd, maar dat die tóch belangrijk zijn. Dat is misschien een wat overambitieuze intellectuele onderneming, maar je moet gedegen zijn en tot op zekere hoogte waardevrij analyseren.”\n\nWat zijn alternatieve media? Holt definieert ze als media die zichzelf zien als correctie op een veronderstelde hegemonie van traditionele titels en tv-zenders. Hoe alternatief een medium is, hangt af van talloze kenmerken. Meer mainstream zijn ze als ze worden gefinancierd via abonnees en advertenties; aan de alternatieve kant is er meer afhankelijkheid van donaties en banden met politieke partijen. Gelden journalistieke idealen van onpartijdigheid en balans, de scheiding van nieuws en feiten zoals in gevestigde media? Of is het corrigeren van de veronderstelde hegemonie het uitgangspunt, en zijn ze daarom per definitie partijdig? En is de interne kwaliteitscontrole gewaarborgd door een eindredactie en onafhankelijke regulering – zoals bij traditionele media – of geeft alleen het publiek feedback?\n\nDit levert een spectrum op van anti-establishmentmedia, waarbij mainstream en alternatieve media op sommige punten kunnen overlappen. „Hoe moet je anders Fox News kwalificeren? Daar riepen ze nog dat ze de underdog waren terwijl Trump president was. In Zweden ga je nu hetzelfde fenomeen zien: de Zweden Democraten als grootste partij in de regeringscoalitie is iets heel nieuws voor rechts-populistische media. Al zullen ze nog zeggen dat ze de enige zijn die het ‘zeggen zoals het is’.”\n\nWat zijn de overeenkomsten tussen radicaal-rechtse alternatieve media?\n\n„De kracht is dat ze praten zoals mensen praten. Het adagium the medium is the message geldt nergens meer dan bij deze titels. Dus: recht voor zijn raap, zoals Trump, zonder te checken dingen benoemen ‘zoals ze zijn’ en het beestje bij de naam noemen. Alternatieve media zullen zich altijd als underdog verhouden tot de mainstream media, en om aandacht te trekken, moeten ze de mainstream blijven sarren. Provoceren, iets roepen wat eigenlijk niet mag en dan kapitaliseren op de verontwaardiging. Die strategie zie je overal, in allerlei vormen.”\n\nProvoceren, iets roepen wat eigenlijk niet mag en dan kapitaliseren op de verontwaardiging. Dat zie je overal. Kristoffer Holt\n\nDat betekent ook dat er nooit gas terug wordt genomen, of wezenlijk wordt gereflecteerd op gemaakte fouten of gecreëerde ophef. „Wederom”, zegt Holt, „het medium is de boodschap. Ze volgen hetzelfde handboek als populisten, met bijvoorbeeld self-scandalisation”– strategisch een relletje veroorzaken door iets aanstootgevends te zeggen. Een goed voorbeeld, zegt Holt, is de lallende Riks-presentator op de uitslagenavond na de verkiezingen. Ze zei meermaals „Helg Seger”, wat zoveel betekent als „weekendoverwinning” maar ook erg leek op de nazigroet „Hell Seger” (Sieg Heil). Ze had het niet zo bedoeld, zei ze later. Ze had een slok op.\n\nEén van de grootste online platforms van Zweden is Fria Tider, met een forumachtige opzet, zoals Reddit. „Dat zit nog verder rechts van de Zweden Democraten. Die gaan niet matigen.” Het is één van de succesvolste alternatieve online media, samen met het libertaire Nyheter Idag. „Beide maken winst.” In Zweden zorgt een mediasubsidiesysteem voor enige rugwind. Fria Tider is de enige uiterst rechtse (online)krant die daarvan profiteert. Volgens Holt hoef je geen journalistieke ethische voorwaarden te onderschrijven om deze subsidie te ontvangen.\n\nVolgens Holt „kun je niet onderschatten hoe de Zweedse samenleving is veranderd in tien jaar. Er is woede, onzekerheid, mensen zien er niet meer hetzelfde uit en spreken niet meer dezelfde taal. Er is criminaliteit, bendegeweld. Dat valt niet te negeren. In Zweden is lange tijd sprake geweest van een nauwe bandbreedte van geaccepteerde opinies en thema’s. Met de opkomst van sociale media in combinatie met de vluchtelingencrisis en toenemende migratieproblematiek, is dat opengebroken. Ik druk me niet uit in goed of slecht, maar het was onvermijdelijk dat ondernemers zich online gingen storten op deze markt.”\n\nIs er geen ondergrens?\n\n„Je vindt overal rotte appels. Extreme platforms, neonazi’s. Die dragen niets bij natuurlijk, maar die zijn nogal marginaal. Ik geloof nog steeds in vrij debat en vind dat ook ongemakkelijke standpunten tot uitdrukking moeten kunnen komen. Het wordt wel problematisch als sociale media de polariserende berichten versterken omwille van clicks en engagement. Dat schaadt het publieke debat ontegenzeggelijk. Maar media die bepaalde standpunten huldigen, die onacceptabel, schadelijk of onsmakelijk zijn, daar moeten we in een democratie mee leven. Want het wegreguleren van deze media zal altijd arbitrair zijn. Een ministerie van Waarheid moet je niet willen.”\n\nDe retoriek van een relomroep Ongehoord Nederland staat onder druk na een ongefundeerd item over verondersteld racisme van zwarte mensen jegens witte mensen. Het is niet de eerste keer dat de jonge omroep in opspraak komt door gebrekkige en xenofobe journalistiek. Van welke methodes bedient een alternatief medium als Ongehoord Nederland zich? Vier methodes en tactieken, die zo uit het handboek voor de populistische pers zouden kunnen komen, op basis van de uitzendingen van Ongehoord Nieuws die sinds de zomerstop te zien waren. Over de grens gaan Self-scandalisation is een term voor het fenomeen waarbij iemand een schandaal creëert door (bewust) over de schreef te gaan. Het omstreden ON-item anderhalf week geleden over vermeend zwart-racisme valt goed in die categorie in te passen. Lukraak gekozen socialemediafilmpjes over zwarte jongeren die witte mensen aanvallen, ingekleed in een bredere discussie over racisme dat niet alleen door witte mensen wordt gebezigd, ingeleid met een racistische term van de presentator. Met het door Raisa Blommestijn gebruikte n-woord was de ophef gegarandeerd, iets wat ze later zei te betreuren. Maar ze nam op het gebied van haar woordgebruik geen gas terug. Ook over de selectie van filmpjes kwam geen rectificatie of reflecterend woord. „Het was nooit de bedoeling om nodeloos te kwetsen”, zei ze. Tegelijkertijd „hoort het erbij dat gevoelens gekwetst kunnen raken” bij „dit soort thema’s. Daar sta ik nog steeds achter.” Het item heeft de roep om te stekker uit de subsidie voor ON te trekken tot nieuwe hoogten gestuwd. Dat hoor je nooit in de media… ‘Klimaatrealist’ Ferdinand Meeus, die de invloed van mensen op de opwarming van de aarde bagatelliseert, bracht eerder deze maand ter sprake dat het Noordpoolijs al tien jaar groeit. „Hoor je dat in de media? Nee.” De minimumomvang (september) van het ijs was inderdaad nooit zo klein als in 2012, na een extreem smeltseizoen op de Noordpool. Maar om te stellen dat het Noordpoolijs „terug aan het groeien is”, zoals Meeus deed, is een selectieve voorstelling die volgens experts geen recht doet aan de langetermijnontwikkeling. Die is zonder meer dalend. Uiteraard bracht niemand in de studio hier iets tegenin. Blommestijn vroeg zich nog wel af hoe het kan dat er in Nederland mensen zijn die verwachten dat over „twaalf jaar de wereld vergaan is” door de stijgende spiegel en „Nederland helemaal”. Meeus: „Een heel groot aantal wetenschappers zit in een massapsychose.” Ratings are huge „Bijna een miljoen totale kijkers”, tweette mediadirecteur Peter Vlemmix afgelopen woensdag na Prinsjesdag. Eerder al jubelde Blommestijn dat Ongehoord Nieuws bijna net zoveel kijkers trekt als avondtalkshow Jinek (RTL), „en dat voor een middagprogramma!”. Ongehoord Nieuws, een lunchprogramma op de dinsdag en donderdag, was op Prinsjesdag bij uitzondering op een wat couranter tijdstip te zien, aan het eind van de middag. Inderdaad werden volgens Stichting Kijk Onderzoek (SKO) 983.000 mensen bereikt. In totale kijkers wordt iedereen meegeteld die meer dan één minuut aaneengesloten keek. Het ‘bijna miljoen’ van Vlemmix is voor een fors deel mensen die bleven hangen na de Prinsjesdagregistratie. Gemiddeld keken er die dag 349.000, het echte kijkcijfer. Ook uitzonderlijk hoog. Maar ook die haalt het (net) niet bij de slechtst bekeken Jinek aller tijden op 28 april 2022 (369.000). Het gemiddelde kijkcijfergemiddelde voor Ongehoord Nieuws sinds de aanvang begin dit jaar is overigens 134.000 en komt daarmee niet in de buurt van avondtalkshows. Er zit ook geen ontwikkeling in. Na een aantal uitzendingen in februari en maart die meer dan tweehonderdduizend kijkers trokken, kwam alleen de Prinsjesdaguitzending daar nog overheen. Ongehoord Nieuws groeit net zo hard als het Noordpoolijs. Als dit waar is… Raisa Blommestijn sprak op dinsdag 8 september met ernst en zorg over het bankafschrift van Jaap van Dissel (RIVM) waarover ondernemers Yves Gijrath en Erik de Vlieger in hun podcast zeiden te beschikken. 750.000 euro zou hij hebben gekregen van de Stichting Open Nederland, dat in 2021 het miljoenen kostende programma Testen voor toegang binnensleepte. De aantijging was zo absurd, maar ook schadelijk, dat wederhoor gepast was, temeer omdat Gijrath en De Vlieger dat zelf niet (meer) hadden geprobeerd. Het wantrouwen richting de directeur van het Centrum Infectieziektebestrijding Van Dissel is zodanig dat de flinterdunne beschuldiging gretig werd opgepikt – „het is nogal wat”, vonden presentatoren Blommestijn en Arlette Adriani. „Als dit waar is, is het niet een beetje corrupt, dan is het ontzettend corrupt”, zei Blommestijn. De oproep die Gijrath en De Vlieger in hun podcast hadden gedaan aan journalisten om zich te melden, was nog niet opgevolgd, zei Blommestijn. „Ik las vanochtend op Twitter dat nog geen enkele journalist zich had gemeld.” In werkelijkheid hadden journalisten van onder andere NRC de bankafschriftaffaire al maanden eerder uitgezocht en doodgecheckt. Afgelopen donderdag kwam ON op de site met een rectificatie nu is gebleken dat Van Dissel geen geld heeft ontvangen, al is „gesteld noch geïnsinueerd dat het hier ging om een vaststaand gegeven”."
}