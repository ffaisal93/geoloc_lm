{
    "Duits gezin komt om bij crash van vliegtuigje in Namibië": "Een Duits gezin van vier is om het leven gekomen bij de crash van een vliegtuigje in Namibië, in het zuidwesten van Afrika. Ook de piloot overleefde de crash niet.\n\nDe gecharterde Cessna 210 stortte dinsdag neer langs de Zambezi rivier, zo meldt hoofdinspecteur Elifas Kuwinga. Het vliegtuigje crashte enkele minuten na het opstijgen vanop Impalila, een klein riviereiland in het noordoosten van het land. Ook de Zuid-Afrikaanse piloot kwam om het leven bij het ongeval. De oorzaak is nog niet duidelijk. Een onderzoek is opgestart.",
    "Cheeta’s na zeventig jaar weer terug in India (met het vliegtuig)": "met videoIn India zijn acht jachtluipaarden uitgezet die speciaal zijn overgevlogen uit Namibië. Het is een unieke operatie, die het roofdier moet terugbrengen op het subcontinent. Maar er is ook kritiek.\n\nDe Indiase premier Narendra Modi was duidelijk in zijn nopjes. Het was zaterdag niet alleen zijn verjaardag, hij mocht ook acht jachtluipaarden, of cheeta’s, loslaten in het nationaal park Kuno. Deze dieren komen al sinds 1952 niet meer voor in India. ,,Het lange wachten is voorbij”, aldus Modi.\n\nDe dieren komen uit Namibië, helemaal in het zuiden van Afrika. Daar komen ze nog wel voor, net als in onder meer Botswana, Kenia en Tanzania. Het jachtluipaard - niet te verwarren met het gewone luipaard, dat vooral 's nachts actief is - bestreek vroeger een veel groter gebied, waaronder het Midden-Oosten en Centraal-India. Nu leven er volgens het wereldnatuurfonds nog maar zevenduizend in het wild.\n\nVolledig scherm Een Afrikaanse cheeta zet zijn eerste stappen in India. © AFP\n\nDe krant Times of India heeft uitgerekend dat de cheeta’s bijna 9000 kilometer hebben afgelegd. Eerst in Namibië van Otjiwarongo naar Windhoek, daarna met een speciale Boeing 747 (met een enorme afbeelding van een tijger) naar Jaipur, en vervolgens met een helikopter naar Kuno. Het is voor het eerst dat zo’n grote vleeseter van het ene continent naar het andere wordt gebracht om daar in het wild te worden uitgezet. In eerste instantie gaat het om drie mannetjes en vijf vrouwtjes. Het is de bedoeling dat er de komende vijf jaar nog meer volgen, mogelijk tot twintig in totaal.\n\nGenoeg prooi?\n\nDe autoriteiten zijn vol goede moed. ,,De terugkeer van zo’n groot roofdier herstelt de evolutionaire balans in het gebied”, zegt Jhala Yadvendradev van het Indiase Wildlife Institute in de media. ,,Bovendien geeft het een impuls aan het beheer van het gebied. En de arme gemeenschappen die in de buurt leven kunnen ervan meeprofiteren.” Hij hoopt op aantrekkend toerisme.\n\nVolledig scherm Premier Narendra Modi is erg blij met de komst van de cheeta’s. © ANP / EPA\n\nNiet iedereen is echter enthousiast. Sommige natuurbeschermers vragen zich af of er in het park (van 750 vierkante kilometer) wel genoeg voedsel is voor acht extra roofdieren. Er leven onder meer ook al gewone luipaarden en hyena’s. Die hebben het allemaal gemunt op prooidieren zoals antilopen en wilden zwijnen. Anderen maken zich zorgen over de kwetsbaarheid van de cheeta’s. Ze zijn wel snel, hun topsnelheid ligt rond de 100 kilometer per uur, maar qua kracht niet opgewassen tegen luipaarden en af en toe passerende tijgers. Ook hun welpjes staan op het menu van andere grote roofdieren.\n\nDe mensen die in de omgeving wonen hebben eveneens hun bedenkingen. Sommige dorpen hebben al het veld moeten ruimen bij een eerdere uitbreiding van het park; er zouden toen leeuwen komen, maar dat is nooit doorgegaan. Ze vrezen nu eenzelfde scenario. Bovendien zijn ze ook gewoon bang voor de cheeta’s.\n\nBekijk onze meest bekeken nieuwsvideo’s in onderstaande playlist:",
    "Wildebeest onder de modder in Etosha": "Wat hebben wij veel dieren gezien in Etosha, helaas/helemaal geen geen luipaarden en cheetah's. Dat was wel balen ! Dan op zoek naar andere dieren. Deze groep Wildebeesten lagen heerlijk in het droge dorre gras van Namibië.\n\nVolgens was deze ergens in een modderpoel geweest, toen heerlijk door het droge zand gerold. De zon opgezocht om te drogen en dan je er zo uit te zien.",
    "Afrika's eerste waterstofcentrale zal in 2024 elektriciteit produceren": "Zodra het 3,1 miljard Namibische dollar (181,25 miljoen dollar) kostende project in Swakopmund operationeel is, zal het 24 uur per dag, het hele jaar door, schone elektriciteit leveren en zo de elektriciteitsvoorziening een impuls geven in de zuidelijke Afrikaanse natie die ongeveer 40% van haar stroom uit buurland Zuid-Afrika importeert.\n\nNamibië, een van de zonnigste en dunst bevolkte landen ter wereld, wil zijn enorme potentieel aan zonne- en windenergie benutten om groene waterstof te produceren en het land te positioneren als een centrum van hernieuwbare energie in Afrika.\n\nWaterstof wordt als \"groen\" beschouwd wanneer het met hernieuwbare energie wordt gemaakt en wordt gezien als een sleutelelement om de industrie koolstofvrij te maken, hoewel de technologie nog onvolwassen en betrekkelijk duur is.\n\nIn het kader van het project zullen 85 megawatt (MW) zonnepanelen elektrolyzers aandrijven om waterstof te produceren die kan worden opgeslagen.\n\n\"Jaarlijks kunnen wij 142 gigawattuur produceren, genoeg voor 142.000 inwoners en dat is conservatief,\" zei Nicolas Lecomte, directeur van HDF Energy voor zuidelijk Afrika.\n\nHDF Energy heeft ook nieuwe projecten in Afrika en andere delen van de wereld op het oog.\n\n\"Binnenkort na zuidelijk Afrika zult u zien dat HDF projecten in oostelijk Afrika zal ontwikkelen,\" zei Lecomte tegen Reuters.\n\nDe Europese Unie plant ook een overeenkomst met Namibië om de ontluikende groene waterstofsector van het land te steunen en de eigen invoer van de brandstof op te voeren, zeiden functionarissen van de EU en Namibië, aangezien het blok ernaar streeft zijn afhankelijkheid van Russische energie te verminderen.\n\nEen ander bedrijf, het in Namibië geregistreerde Hyphen Hydrogen Energy, is in gesprek met de regering van het land om een uitvoeringsovereenkomst te sluiten voor zijn geplande groene waterstofproject van $10 miljard, dat vóór 2030 ongeveer 350.000 ton groene waterstof per jaar zal produceren voor de mondiale en regionale markten.\n\n($1 = 17,1030 Namibische dollars)",
    "Zelensky roept VN op om stem- en vetorecht van Rusland af te nemen": "\"Het afnemen van het vetorecht is vrijwel onmogelijk\", vertelt VS-correspondent Marieke de Vries in het NOS Radio 1 Journaal. \"Daarover moet gestemd worden en dan kan er ook een veto uitgesproken worden. Bovendien stellen critici dat Amerika ook het vetorecht ontnomen had moeten worden na de inval in Irak. Die inval en aanval die later onder valse voorwendselen bleek te zijn.\"\n\nNadenken\n\n\"Zelensky’s opmerkingen hebben wel aangezet tot nadenken. Ook toen hij zich hardop in zijn speech afvroeg waarom Rusland een permanent lid is van de Veiligheidsraad\", zegt De Vries. \"Waarom Rusland wel en andere landen niet? Wat maakt Rusland dan zo bijzonder dat het bijna onschendbaar is? En moet dat zo blijven?” Het zette de verschillende delegaties aan het denken. “Dat heeft zeker stof tot nadenken en discussie gegeven. Dat was zeker al wel te merken na de speech in de wandelgangen.\"\n\nVoorwaarden voor vrede\n\nZelensky benadrukte ook zijn verlangen naar vrede, onder een aantal voorwaarden. \"De belangrijkste is dat Rusland bestraft moet worden voor de moorden, martelingen en vernederingen die nu plaatsvinden in Oekraïne. Dat stelt Zelensky als voorwaarde om Rusland te laten boeten.\"\n\nZijn woorden hadden ook een andere betekenis. \"Maar het is ook zeker een signaal naar andere potentiële agressors, zodat ook andere grote landen geen soevereine buurlanden binnenvallen. Daarom riep Zelensky ook op voor het installeren van een speciaal internationaal tribunaal om Rusland te bestraffen na deze oorlog voor de oorlogsmisdaden die ze nu begaan in Oekraïne.\"\n\nOntvangst\n\nDe speech van Zelensky werd ontvangen met een staande ovatie, maar niet van iedereen. \"Dit keer zag je ook wel duidelijk op de beelden, die vanuit de grote vergaderzaal kwamen, de verdeeldheid die toch ook wel leeft onder de leden. Een groot deel van de leden stond natuurlijk meteen op om te klappen, want 141 VN-leden staan achter Oekraïne. Maar Rusland bleef zitten, je zag ook in de hoek van de Russische Federatie behoorlijk wat andere mensen ook niet opstaan. Ook een aantal Afrikaanse landen bleef zitten, Namibië bijvoorbeeld. Cuba bleef ook zitten. Het was zeker geen unanieme lof van de internationale gemeenschap.\"\n\nOorlog overheerst\n\nDe VN-vergadering begon op 13 september, het gros van de vergaderingen gaat over de oorlog in Oekraïne. \"Zeker na de aankondiging van de referenda en de gedeeltelijke mobilisatie gisteren, die hier in de VN overduidelijk als een escalatie worden gezien. Maar het gaat veel en vaak over Oekraïne, terwijl er nog zoveel hele andere belangrijke zaken besproken moeten worden. Zoals de aanpak van klimaatverandering, de inflatie, energie, voedselcrisis.\"\n\n\"Maar toch overheerst Oekraïne deze hele week de gesprekken en is het enige wat als positief wordt ervaren dat de coalitie van bondgenoten zijn rug recht houdt, met 1 mond spreekt en zeggen: dat Ruslands acties afgekeurd moeten worden en dat ze terugduwen door te stellen dat dreigen met kernwapens roekeloos is en er hard zal worden teruggeslagen als het niet bij bluf blijft.\"",
    "Wat zijn die nou aan het doen? in Etosha": "Tijdens onze rondreis door Namibië en Botswana zijn natuurlijk ook door Etosha gereden. Wij waren in totaal 3 nachten in het park op verschillende locaties.\n\n\n\ndeze foto is genomen bij Rietfontein , persoonlijk vind ik deze waterhole één van de mooiste van Etosha. Er waren verschillende olifanten aan het stoeien en aan het rollen bollen.\n\n\n\nGeweldig om een tijdje een kudde olifanten te observeren en soms maak je ook bijzondere intieme momenten mee.",
    "Alumnidag | Vrienden van Duitse Taal en Cultuur": "Op zaterdag 24 september organiseert de alumnivereniging van Duitse Taal en Cultuur een Vriendendag in Amsterdam. Deze editie staat in het teken van Namibië en het Namdeutsch: een fascinerende mengelmoes van Duits, Afrikaans, Engels en inheemse invloeden. Sociolinguïst Henning Radke zal een lezing geven over het Namdeutsch en in het bijzonder het Duits dat door Namibiërs in Duitsland wordt gesproken. Daarnaast gaat Radke in gesprek met een bijzondere ambassadeur van het Namdeutsch: de Namibisch-Duitse rapper EES (Eric Sell).",
    "Nijlpaarden gespot in Caprivi Strip": "In de Caprivistrook van Namibië stroomt de Kavango-rivier zuidwaarts. De Kavango-rivier is de voorloper van de bekende wildrijke Okavango Delta in Botswana. Maar ook voordat de rivier al volledig is uitgewaaierd in een delta is het gebied al prachtig. Olifanten en andere dieren komen drinken aan de oever, talloze vogels trekken aan je voorbij tijdens een tochtje in een mokoro (uitgeholde boomstam) en 's nachts wordt je lekker wakker gehouden door de knorrende nijlpaarden. Hier nog net te zien links onderin de foto. De watergangen die je ook ziet zijn grotendeels ook gemaakt door de nijlpaarden die 's nachts aan land gaan om te grazen.",
    "Buffel op het menu in Caprivi Strip": "Een bezoek aan Nkasa Rupara, een nationaal park in het noordoosten van Namibië, heeft onze verwachtingen meer dan waar gemaakt. Niet alleen was het park mooi, we zagen ook meer wild dan waar we op hadden durven hopen. Soms heb je het geluk dat alles samen komt; we spotten een luipaard; dat luipaard achtervolgde een jakhals, en de jakhals had het voorzien op de buffel, die was geveld door een groep leeuwen. En de leeuwen? Die hadden slechts oog voor hun prooi.",
    "Column: Hoe ik toch een prik haal ondanks mijn erge angst": "Column: Hoe ik toch een prik haal ondanks mijn erge angst\n\nma 19 sep, 15:23\n\nBinnenkort ploft ‘ie weer op de deurmat: de oproep van de herhaalprik tegen corona. Dit keer kun je een vaccinatie halen tegen de omikron-variant van het virus. Ik had afgelopen week al een voorproefje. Nou ja, voorproefje: ik kreeg er zelfs twee. Ik ga namelijk nog met mijn vriendin op vakantie naar Namibië.\n\nIk ga er niet omheen draaien: ik vond het vreselijk. Dat komt omdat ik heel erge prikangst heb. Bij mij is dat het gevolg van een trauma. Als 9-jarig jochie kreeg ik de DTP-prik en BMR-vaccinatie. Zonder enige waarschuwing kreeg ik tegelijkertijd in mijn linkerarm en mijn rechterarm een prik. Of het door de schrik kwam, of doordat ze alle twee tegelijkertijd erin gingen; ik weet het niet. Wel viel ik flauw en moest mijn moeder me oprapen.\n\nSindsdien is elke prik die ik haal een enorme uitdaging, omdat ik doodsbang ben dat ik flauwval door een vaccinatie. Ik hyperventileer, zweet, tril en slaap de nacht van tevoren slecht. En het erge is: ik weet dat mijn angst niet rationeel is. Ik ben namelijk nooit meer flauwgevallen sinds die vreselijke ervaring. Zelfs niet toen ik bloed moest laten prikken toen ik 13 jaar was. Ik heb in het kort veel meer last van de angst dan de hooguit twee seconde die de naald in mij zit.\n\nIk ben lang niet de enige: 1 op de 5 Nederlanders heeft er in min of meerdere mate last van. Zelfs zo heftig dat sommigen niet naar bepaalde landen op vakantie gaan. Hoe het mij dan toch lukt om me te laten vaccineren?\n\nIk geef altijd van tevoren aan dat ik prikangst heb. Medewerkers van de GGD zijn dan extra aardig en slepen me er doorheen. Tijdens de eerste twee coronaprikken (ik dacht er vanaf te zijn na een Janssen) kreeg ik een eigen kamer. Twee keer sprak mijn prikker eerst rustig met me en kreeg ik limonade om me op mijn gemak te stellen. Dat scheelde nogal. Ook ging mijn vriendin een keer mee.\n\nVerder vind ik het ook fijn dat je mag liggen. Je hoeft niet (verkrampt) in een stoel te zitten. Voordeel is ook dat je bloed dan goed doorstroomt. De kans dat je flauwvalt, is dan aanzienlijk minder. Verder kan ik dan wegkijken als de prik wordt gezet.\n\nBovendien koppel ik na een vaccinatie altijd iets positief eraan. Afgelopen week ging ik ‘s middags een Bossche bol eten. Na mijn tweede coronaprik kookte mijn vriendin uitgebreid en kwamen mijn ouders langs.\n\nMaar wat helemaal een uitkomst was: je kunt je ook in je bovenbeen laten vaccineren. Doordat ik mijn armen nodig heb om te schrijven en ik ook tennis, had ik gevraagd me in mijn billen te laten vaccineren. Dat kon niet. Wel in mijn bovenbeen: een verademing. Ik had een beetje spierpijn, maar kan nu veilig op vakantie. Bart van der Spek is redactiecoördinator.",
    "Zuid-Afrikaans druivenseizoen mogelijk weer op schema": "Twee jaar geleden besloot druiventeler-exporteur Denau uit de Hex River Valley haar marketingplatform uit te breiden, en werd SF du Toit (rechts) aangetrokken om het kantoor van Growers By Nature in Paarl te leiden.\n\n\"Het Denau-label, ons premiummerk, heeft in de loop der jaren veel loyaliteit opgebouwd in Europa, het Verenigd Koninkrijk en het Verre Oosten\", zegt SF. \"Om relevanter te blijven op de wereldwijde druivenmarkt, moet je een langer aanbod kunnen bieden en moet je de klant geven wat hij wil in de week dat hij het wil ontvangen.\"\n\nDenau is een familiebedrijf van meerdere generaties, met veel kennis over druiven en citrus, die worden geteeld in de Hex River Valley. \"De Hex is misschien niet zo bekend voor wat betreft citrus, maar in feite zijn de omstandigheden zeer geschikt en teelt het gebied fruit van een mooie kwaliteit.\"\n\nVolledige controle over de koelketen\n\nDenau heeft altijd haar eigen druiven op de markt gebracht, die aan het eind van het Zuid-Afrikaanse druivenseizoen worden geoogst. De relaties met andere telers gaan tientallen jaren terug; nu biedt Growers By Nature witte, rode en blauwe druiven aan van het begin van het seizoen (uit Namibië en dan de regio Oranjerivier) tot het eind, waarbij onderweg ook Trawal en de Bergrivier worden aangedaan.\n\n\"Een van onze concurrentievoordelen is dat we in Denau ons eigen fruit koelen, waardoor we meer controle hebben over de koelketen\", legt SF uit. \"De meeste van onze telers in het noorden en in de Westkaap koelen hun druiven ook zelf.\"\n\nOp dit moment lijkt het erop dat het komende druivenseizoen vroeger kan beginnen dan vorig seizoen. \"Een vroeg seizoen zou goed nieuws zijn, omdat het ons extra verkooptijd geeft aan het begin van het druivenseizoen en meer tijd om op de markt te zijn voorafgaand aan Kerst,\" zegt hij, erop wijzend dat Kerst en Nieuwjaar gelukkig allebei in het weekend vallen, zodat er tijdens de feestdagen langere verkoopweken zijn.\n\n\n\nEasy peelers doet het goed in de Hex River Valley\n\n\"De verkoop in het VK, de EU en de VS is belangrijk voor ons,\" merkt hij op, \"met goede mogelijkheden in het Verre Oosten en China, zowel voor citrus als voor druiven.\"\n\nHij gelooft dat de VS een markt is met groeipotentieel voor Zuid-Afrikaanse druiven, gezien de hoeveelheid druiven die daarheen gaat en de enorme omvang van de markt. Door hun export van zomercitrus naar de VS heeft het bedrijf ervaring opgedaan met het kwaliteits-protocol voor die markt, wat goed van pas komt bij de export van druiven.\n\nMeerlust druiventests\n\nOp het historische teeltbedrijf van Meerlust in De Doorns heeft de groep een proefblok met veel rassen uit alle veredelingsprogramma's. \"We lopen voorop bij het testen en bemonsteren van nieuwe druivenrassen. Speciale rassen, goede kwaliteit en afstemming op de vraag - die drie aspecten wil je zo goed mogelijk beheersen.\"\n\nProeven van druivenrassen die door Denau zijn getest (foto's geleverd door Growers By Nature)\n\nEen vroeg wit ras is in de Hex River lange tijd niet mogelijk geweest. \"Eerdere variëteiten hadden moeite om aan te slaan,\" zegt SF,\"terwijl Sweet Globe en Autumn Crisp pas in week 4/5 beginnen te komen.\"\n\n\"Als je zegt 'vroeg wit', dan heb je het over 'vanaf week 1/2'. We hebben nu Timpson geplant, gevolgd door Sweet Globe en Autumn Crisp. We zijn enthousiast over het eerste commerciële fruit dat dit seizoen zal worden geoogst.\"\n\n\"Een ander probleem voor ons is dat momenteel de dollar zo sterk is: onze logistieke kosten betalen we voornamelijk in dollars, maar 75% van de Zuid-Afrikaanse druiven wordt verscheept naar euro- en pond- markten. Het is ook zorgelijk dat het pond onder druk blijft staan en verder verzwakt ten opzichte van de dollar en de euro.\"\n\nVoor meer informatie:\n\nSF du Toit\n\nGrowers By Nature\n\nTel: +27 21 210012598\n\nsf@gbnsa.com\n\nwww.growersbynature.com",
    "Arjen en Dinie maakten de reis van hun leven naar Zuid-Afrika: ‘Krokodillen en nijlpaarden waren op enkele meters afstand’": "NIJKERK Fotograaf Arjen Gerritsma en zijn echtgenote Dinie hebben afgelopen zomer de reis van hun leven gemaakt naar Zuid-Afrika, het land waar ze in 1976 gewoond hebben. Het paar maakte met een reisgezelschap per bus een rondreis door Namibië, Botswana, Zambia en Zimbabwe, een tocht van 6200 kilometer in bijna vier weken. Gerritsma nam 12,5 kilo aan fotoapparatuur mee en heeft maar liefst 15.000 foto’s gemaakt.\n\nDe omschakeling van Zuid-Afrika naar Nederland is nog steeds even wennen voor Gerritsma. ,,Ik heb er moeite mee om te ‘landen’”, zegt hij. Dagelijks bekijkt en bewerkt hij de vele foto’s die hij heeft gemaakt. ,,Dan beleef ik het nog een keer”, zegt hij. In Nederland gaat hij na zijn werk dagelijks de natuur in om te fotograferen. ,,Maar na Zuid-Afrika was het toch anders om hier weer te gaan f..",
    "Immuniteit gaat onze woonplaats bepalen": "Deze keer waren er minder muggen in Sierra Leone en het was ook ietsje kouder dan normaal. Vast en zeker door het mondiaal veranderende klimaat. Ik sliep erg goed, zonder continu wakker te worden van het gezoem van de malariamuggen. Voor wie het niet weet: malaria wordt tijdens een beet van het vrouwtje van de Anophelesmug overgedragen. Deze kleine wezens zijn verantwoordelijk voor miljoenen doden in Afrika. Laat ik wel wezen, het is geen verwijt aan de vrouw.\n\nWe moeten namelijk niet alleen naar de nadelen ­kijken van deze vrouwelijke strijders. Ze hebben er ook voor gezorgd dat West-Afrika niet permanent bezet is geweest door Europeanen. Door deze venijnige vrouwelijke muggen kreeg West-Afrika de bijnaam ‘Het graf van de witte mens’. Ik begrijp nu beter waarom Europea­nen, buiten ontwikkelingshulp, geen grote investeringen doen in West-Afrika, anders dan in Oost- en zuidelijk Afrika. Daar zijn deze vrouwelijke seriemoordenaars ook minder dodelijk.\n\nOp mijn teentjes getrapt\n\nHet mooie van het leven is dat elke gebeurtenis je tot meer inzicht brengt. Ik zat pas met twee vrienden op een terras in Utrecht, waar we drankjes bestelden bij een serveerster. We raakten aan de praat over Afrika en wat bleek? Ze had nog nooit gehoord van Sierra Leone. Ik was enigszins op mijn teentjes getrapt aangezien ze wel big five-landen als Oeganda, Kenia, Botswana, Tanzania, Namibië, Rwanda, Malawi, Zuid-Afrika en Zimbabwe kon opnoemen. Haar kennis over die landen, die veel toeristen trekken omdat daar de buffel, leeuw, luipaard, neushoorn en olifant in het wild gespot kunnen worden, was relatief groot. Maar van West-Afrika had ze geen kaas gegeten.\n\nHaar beperkte kennis over het westen van Afrika deed mij denken aan mijn tijd als projectmedewerker bij een Nederlandse ontwikkelingsorganisatie. Ik was vaak de enige die enthousiast op reis ging naar West-Afrika om daar de projecten te bezoeken en te evalueren. Maar wanneer de big five-landen bezocht moesten worden, stonden mijn witte collega’s te popelen. Er is daar ontwikkeld toerisme en de meeste Nederlandse ontwikkelingsprojecten richten zich op deze delen van Afrika. Het zijn de sweet darlings van het Westen.\n\nEuropea­nen stierven bij de vleet\n\nEn zeer waarschijnlijk heeft die kleine vrouwelijke mug hieraan bijgedragen, want in de negentiende eeuw stierven grote aantallen Europeanen door malaria. Niet alleen de muggen joegen angst aan, ook de brandende hitte, koortsachtige moerassen, zwermende insecten en de jungle. Door dat alles werd West-Afrika gezien als een plek waar witte mensen niet konden leven en werken. Een fenomeen dat door de Afrikanen generaties lang verkeerd is geïnterpreteerd. Zij dachten dat witte mensen niet in staat waren om te overleven in Afrika en Afrikanen hier genetisch voor toegerust waren. Europea­nen stierven bij de vleet, maar niet enkel door malaria en het klimaat. Het was een totaliteit van factoren in een moeilijke omgeving. De Europese zwakte is niet raciaal, maar een gebrek aan immuniteit die veel Afrikanen in hun kinderjaren al verwerven.\n\nNu we het klimaat flink aan het ontregelen zijn, vrees ik voor nieuwe tijden van continentale migratie. Met de hitte komen onder andere de vrouwelijke sluipmoordenaars naar Europa en wordt Afrika koud en onleefbaar voor veel Afrikanen. De tijd waarin niet onze nationaliteit maar onze immuniteit de plek aangeeft waar we kunnen werken en leven, breekt aan.",
    "Populaire Afrikaanse bestemmingen": "Een unieke reis? Die beleef je in Afrika. Daar zijn veel Belgen het mee eens. Heel wat landgenoten vinken het continent momenteel af op hun bucketlist. Dat merkt ook de luchtvaartmaatschappij Ethiopian Airlines. Die zag het aantal Belgen aan boord verdubbelen ten opzichte van topjaar 2019. Veel landgenoten vliegen vanuit Brussel richting de Ethiopische hoofdstad Addis Abeba. Al zetten veel Belgen hun reis verder naar Namibië, Zuid-Afrika, Madagaskar of een andere Afrikaanse topbestemming. Hieronder ontdek je welke landen het populairst zijn.\n\nZanzibar\n\nOok in Afrika kun je een paradijselijke eilandvakantie beleven. Zanzibar verwent je met witte zandstranden boordevol palmbomen en tropische vibes. In het helderblauwe water bewonderen snorkelaars en duikers kleurrijke koraalriffen, vrolijke visjes en zelfs dolfijnen. Cultuurliefhebbers hoppen naar het historische Stone Town. Terwijl wandelaars zich uitleven in het uitgestrekte Jozani Chwaka Bay National Park.\n\nTanzania\n\nWie vanuit Zanzibar richting het Afrikaanse vasteland vaart, strandt in Tanzania. Grote eyecatcher hier is de Kilimanjaro. Met z’n 5.895 meter is het de hoogste berg van Afrika. Veel toeristen wagen zich aan de stevige beklimming. Al is ook de omgeving rond de berg meer dan de moeite waard. Wie imposante dieren wil ontmoeten, reist verder door naar de nationale parken Serengeti en Ngorongoro. In Tarangire word je dan weer enthousiast onthaald door de Masaai-bevolking.\n\nNamibië\n\n‘Afrika voor beginners’, zo wordt Namibië vaak genoemd. Niet onterecht. Want het land schotelt je werkelijk alle typisch Afrikaanse landschappen voor. Zo maak je een uitstap naar de Deadvlei en de Sossusvlei. Waar de skeletten van uitgedroogde acaciabomen de enorme woestijn decoreren. Aan de kust spot je dan weer scheepswrakken langs de Skeleton Coast. Terwijl de Fish River Canyon je tot 550 meter de diepte in leidt.\n\nZuid-Afrika\n\nLeeuwen, zwarte neushoorns, buffels, Afrikaanse olifanten en cheeta’s: deze leden van de Zuid-Afrikaanse big five laten zich zien in het Krugerpark. Daar leven ze samen met nijlpaarden, antilopen, giraffen en zebra’s. Voor de kust van Hermanus speur je dan weer naar gigantische walvissen. En dat op slechts twee uur rijden van de metropool Kaapstad. Ook Johannesburg verdient een plek op je bucketlist. In deze wereldstad dompel je je onder in de geschiedenis van de Apartheid.\n\nKenia\n\nLand je met het vliegtuig in Nairobi? Dan zet je voet aan wal in één van de meest diverse hoofdsteden van Afrika. De stad telt maar liefst 4,7 miljoen inwoners en legt je in de watten met verschillende historische en culturele musea. Ook de havenstad Mombasa is een uitstap waard. Al spreken vooral de vele nationale parken tot de verbeelding. Zo verbaast het Tsavo National Park je met z’n dieprode kleur. Terwijl duizenden flamingo’s het Lake Nakuru National Park met een roze deken bedekken.\n\nSeychellen\n\nDromerige stranden, azuurblauwe golven, granieten rotsen, wuivende palmbomen, luxueuze resorts … de sprookjesachtige kust van de Seychellen-eilanden is wereldberoemd. Extra leuk is dat elk eiland z’n eigen karakter heeft. Duikers en snorkelaars trekken vooral naar het magische koraaleiland Aldabra. Vogelspotters reppen zich naar Bird Island. Citytrippers flaneren door de steden van Mahé. En dierenvrienden speuren naar reuzenschildpadden op La Digue.\n\nMadagaskar\n\nHeel wat outdoor lovers dromen van een trip naar Madagaskar. Het gigantische eiland herbergt namelijk heel wat unieke diersoorten en uitzonderlijke landschappen. Zo rij je op Baobab Allée tussen kolossale apenbroodbomen. Die zijn soms wel 25 meter hoog. Verderop verken je Afrikaanse hooggebergtes in het Ranomafana Nationaal Park. Wie goed oplet ziet af en toe een lemuur of maki door de wildernis slingeren. Hop zeker ook even over en weer naar Nosy Be, waar de geur van ylangylang je tegemoet komt.",
    "Aquaponics doet z'n intrede in Senegal": "\"We zijn geen klimaatactivisten, maar we willen echt onze bijdrage leveren om de planeet te redden. Ons doel is water te besparen en minder energie te verbruiken. We denken dat aquaponics een manier is om dat te doen\", zegt Yasmin Niang, medeoprichtster van Gorgorlou, het eerste aquaponicteeltbedrijf in Senegal.\n\nGorgorlou is een 100% biologisch teeltbedrijf in Senegal, West-Afrika, dat zich toelegt op het kweken van tilapia, het houden van kippen en het ontwikkelen van gemeenschappelijke boomgaarden. De afzet gaat naar lokale restaurants en in de teelt wordt gebruik gemaakt van hernieuwbare energie en wordt regenwater gerecycled. De naam Gorgorlou betekent \"overlevingskunstenaar\" in de Wolof-taal.\n\nHet idee van Gorgorlou kwam tot leven nadat Yasmin en haar man Moustapha ervan droomden om naar Senegal te verhuizen en iets te doen voor de planeet. Samen richtten ze in 2019 Gorgorlou op.\n\n\n\nYasmin, Moustapha Niang en de kinderen\n\nUitdagingen om te groeien in Senegal\n\nDe eerste stap bij het ontwikkelen van het bedrijf was volgens Yasmin het identificeren van de uitdagingen voor voedselteelt in Senegal. Met de nabijheid van de zee is de waterkwaliteit een grote uitdaging, want het water is erg zout en moet worden gefilterd, zowel het water om te drinken als voor irrigatie. Gorgorlou kreeg onlangs echter toestemming van de regering om een 32 meter diepe put te graven om toegang te krijgen tot bronwater.\n\n\n\nDe kas wordt teeltklaar gemaakt.\n\nAfgezien van het zoutgehalte van het grondwater, wordt de Senegalese tuinbouw ook uitgedaagd door onvoorspelbaar weer en insectenplagen die kunnen leiden tot totaal verlies van de gewassen. Ook is de toegang tot duurzame energiebronnen beperkt. Yasmin merkt verder op dat het eerst een uitdaging was om lokale markten voor hun product te vinden, maar Gorgorlou krijgt nu dagelijks vragen om het aquaponicteeltsysteem bij andere teeltbedrijven uit te bouwen.\n\n\n\nIn combinatie met aquaponics heeft het bedrijf tot nu toe verschillende groenten en fruit geteeld.\n\nEr moest ook op zoek worden gegaan naar lokale expertise en lokale materialen voor het ontwikkelen van het project. Omdat ze niemand in Senegal vonden die hen daarbij kon helpen, sprak het team van Gorgorlou met mensen in Kameroen, Namibië en Kenia. Uiteindelijk nodigden ze een ingenieur uit Kenia uit om het teeltbedrijf te bezoeken en hen te helpen met het project.\n\nDe tilapia-productie is al verdubbeld\n\nGorgorlou begon met het kweken van 2.000 tilapia's, maar nu bedraagt de productie al 4.000 vissen. Er staat reeds een tweede poel op de planning om nog meer vissen te kunnen kweken.\n\n\n\nDe nieuwe vijver\n\nRestaurants willen tilapia van 500 gram. Het duurt zes tot acht maanden om dit gewicht te bereiken. Naast de inkomsten van tilapia wordt er ook omzet gegenereerd door de verkoop van verschillende vollegrondsgroenten, kruiden, Hibiscus, fruit, kippen en kasgewassen zoals paprika's, komkommers en tomaten.\n\n\n\nEr is nog genoeg ruimte over voor uitbreiding.\n\nVoor al zijn activiteiten kiest Gorgorlou voor duurzame, milieuvriendelijke praktijken. De tilapia's worden momenteel gevoederd met zelfgeteelde spirulina en met sepia-schelpenpoeder. Het poeder wordt op dit moment aan het voedsel toegevoegd, maar omdat het niet duurzaam genoeg is voor het koppel, werken ze aan de overgang naar duurzamere voedselbronnen zoals insecteneiwit.\n\n\n\nHet personeel wordt ter plaatse opgeleid in de bouw, aquaponics en algemene teelttechnieken.\n\nPlannen om uit te breiden en een trainingscentrum toe te voegen\n\nGorgorlou heeft plannen om op veel manieren uit te breiden, waaronder de bouw van een opleidingscentrum om leden van de gemeenschap en studenten te onderrichten in bio-teelt. Yasmin legt uit dat ze graag zouden hebben dat mensen het teeltbedrijf bezoeken, er over aquaponics leren en die kennis over het hele land verspreiden.\n\n\n\nLopende werkzaamheden\n\nYasmin hoopt in de toekomst ook meer vijvers aan te leggen, de capaciteit voor hernieuwbare energie te vergroten en de pluimveehouderij uit te breiden.\n\n\"We zijn hier niet voor onszelf gekomen. We willen mensen opleiden over aquaponics, de kennis over deze teeltmethode over het hele land verspreiden en mensen een goede reden geven om in Senegal te blijven\", zegt Yasmin.\n\nVoor meer informatie:\n\nYasmin Niang (mede-oprichtster)\n\nGorgorlou\n\nyasminwhb@gmail.com\n\nwww.gorgorlou.com",
    "Koppel neemt kinderen op wereldreis voor ze blind worden: “Hoe moeilijk hun leven ook wordt, ik wilde tonen dat ze ook geluk hebben”": "Hun dochter Mia was net drie jaar oud toen het Canadese echtpaar Edith Lemay en Sebastien Pelletier merkten dat haar gezichtsvermogen achteruit begon te gaan. Retinits pigmentosa, een zeldzame genetische aandoening die na verloop van tijd verlies van het gezichtsvermogen veroorzaakt, was de harde diagnose. Ook twee van hun drie andere kinderen, Colin en Laurent bleken aan dezelfde aandoening te lijden. Je kan dan bij de pakken blijven zitten, maar het Canadese echtpaar koos voor een ander, positief pad: ze beslisten hun kinderen mee te nemen op een wereldreis om hen zoveel mogelijk visuele ervaringen te laten beleven, nu het nog kan.\n\nDe jonge kinderen Mia, Colin en Laurent moeten leren omgaan met de wetenschap dat hun gezichtsvermogen langzaam maar zeker zal verminderen en dat ze op zekere dag, vermoedelijk ergens halverwege hun leven, volledig blind zullen zijn. Hun broer Leo, nu 9 jaar oud, is de enige van de vier kinderen die de genen die de aandoening veroorzaken niet heeft geërfd van zijn ouders.\n\n“Er is niets dat je echt kunt doen”, zegt mama Edith Lemay, die uitlegt dat er momenteel geen remedie of effectieve behandeling is om de progressie van retinitis pigmentosa te vertragen. Na de eerste schok besloot het echtpaar meteen om hun kinderen te helpen met het opbouwen van vaardigheden die ze nodig hebben om hun weg door het leven te vinden en om te leren omgaan met hun toekomstige gezichtsproblemen.\n\n“Schenk haar voldoende visuele herinneringen waar ze zich later aan kan optrekken”, adviseerde de specialist die Mia behandelde. Dat advies namen Edith en Sebastien ter harte. Ze namen het radicale besluit om hun kinderen een jaar lang mee te nemen voor een visueel prikkelende wereldreis. “Ik dacht: ik ga Mia geen olifant in een boek laten zien, ik ga haar meenemen om een echte olifant te zien”, vertelt Edith. “En ik ga haar visuele geheugen vullen met de beste, mooiste beelden die ik kan.”\n\n© facebook Le monde plein leurs yeux\n\nHet koppel begon een spaarpotje aan te leggen en kreeg een financiële meevaller toen het bedrijf waar Sebastien voor werkte en aandelen in had, werd verkocht.\n\nIn maart 2022, toen de meeste covid-reisbeperkingen waren versoepeld, pakten ze hun koffers en vertrokken ze uit hun huis in Montréal. Voor ze vertrokken, maakte het gezin Lemay-Pelletier een bucketlist met ervaringen voor hun reis. Mia wilde graag paardrijden, terwijl Laurent sap wilde drinken op een kameel.\n\n© facebook Le monde plein leurs yeux\n\nZe begonnen hun reis in Namibië, waar ze olifanten, zebra’s en giraffen van dichtbij konden zien, voordat ze naar Zambia en Tanzania gingen en vervolgens naar Turkije vlogen, waar ze een maand doorbrachten. Het gezin begaf zich vervolgens naar Mongolië, voordat ze verder gingen naar Indonesië.\n\n“We proberen ze echt dingen te laten zien die ze thuis niet kunnen zien en de meest ongelooflijke ervaringen te beleven”, zegt papa Sebastien.\n\nHet koppel hoopt ook dat hun wereldreis hun kinderen zal helpen zich aan te passen aan de steeds veranderende levensomstandigheden. “Ze zullen hun hele leven echt veerkrachtig moeten zijn”, aldus mama Edith.\n\n“Hoe moeilijk hun leven ook zal zijn, ik wilde ze laten zien dat ze geluk hebben dat ze stromend water in huis hebben en dat ze elke dag naar school kunnen gaan”, zegt Edith.\n\n© facebook Le monde plein leurs yeux\n\nHet gezin deelt hun reiservaringen via regelmatige updates op hun Facebook- en Instagram – accounts.\n\nEdith en Sebastien geven toe dat de diagnose altijd in hun achterhoofd zit, maar ze zeggen te leven in het moment en ‘hun energie te steken in de positieve dingen’. “Deze reis heeft onze ogen geopend voor veel andere dingen, en we willen echt genieten van wat we hebben en de mensen om ons heen”, zegt Sebastien.\n\nStiekem hoopt het koppel dat de wetenschap vooruitgang boekt en er ooit een behandeling komt die er voor zal zorgen dat hun kinderen hun gezichtsvermogen kunnen behouden. “Daar duimen we voor. Maar we weten dat het kan gebeuren, dus we willen ervoor zorgen dat onze kinderen zijn voorbereid om deze uitdagingen aan te gaan.”",
    "Rotterdam mee in jacht naar handelsroutes voor groene waterstof": "Energie\n\nRotterdam mee in jacht naar handelsroutes voor groene waterstof\n\nDe Rotterdamse haven jaagt in de hele wereld op nieuwe handelsroutes voor groene waterstof. Van Chili tot Oman en van Namibië tot Colombia: het lichtste element van het universum moet straks van over de hele wereld naar Nederland worden gehaald om de industrie te vergroenen en Europese klimaatdoelen te halen. Maar kan het economisch wel uit? ‘Het is een onwaarschijnlijk grote uitdaging.’",
    "Dwaalgasten op Texel": "Uitkijkend over de zee bij Paal 28 op Texel zie ik vanuit het zuiden twee kleine valken, jagend boven de zeereep, mijn richting op vliegen. Rustig zeilend, soms kort biddend en af en toe een snoekduik makend achter een libel of sprinkhaan aan, komen ze steeds dichterbij. Jonge roodpootvalken (Falco vespertinus). De valkjes doorzoeken het Texelse luchtruim op insecten en maken twee keer een flyby. Met ogenschijnlijk speels gemak klemmen de roodpootvalken de buitgemaakte libellen tussen de poten, ontdoen ze van hun vleugels en verorberen de lijfjes in de vlucht. Zo vangen ze zo’n tweehonderd insecten per dag.\n\nZeldzame gasten\n\nDe wereldwijd bedreigde roodpootvalken (IUCN rode lijst: kwetsbaar) zijn zeldzame gasten in ons land. Ze broeden op Europese steppes van Hongarije tot Kazachstan en overwinteren aan de andere zijde van de evenaar in zuidelijk Afrika.\n\nIeder jaar worden er in Nederland wel enkele roodpootvalken waargenomen, maar dit najaar stromen de waarnemingen binnen. Een ware invasie zoals die in de voorbije decennia maar enkele keren voorkwam. Het blijken vooral onvolwassen vogels, die vier maanden geleden pas uit het ei kropen. Mogelijk zijn ze, de insectenrijkdom van deze warme zomer volgend, met de oostenwind van de voorbije weken vanuit Hongarije hierheen gekomen.\n\nMogelijk zijn ze, de insectenrijkdom van deze warme zomer volgend, met de oostenwind vanuit Hongarije hierheen gekomen\n\nDe roodpootvalken zijn behoorlijk uit koers. De gebruikelijke herfsttrekroute loopt vanuit Oost-Europa zuidoostwaarts naar hun overwinteringsgebieden in Zimbabwe, Namibië, Botswana en Zuid-Afrika. Een gevaarlijke reis van negenduizend kilometer in acht weken.\n\nNa de Middellandse Zee vormt de Sahara de belangrijkste horde die de valken op hun reis ontmoeten. De kortste noord-zuid passage over de Sahara is nog altijd vijftienhonderd kilometer lang; vijf dagen vliegen. In tegenstelling tot zangvogels die ’s nachts de Sahara overtrekken en overdag rusten, trekken roofvogels overdag.\n\nDehydratie\n\nZe staan hierdoor extra bloot aan het extreme klimaat in de woestijn met weinig kans op het vinden van prooien en een hoog risico op dehydratie. Vooral voor de jonge vogels, zoals die we nu in Nederland zien, blijkt de eerste tocht over de Sahara gevaarlijk. Tot wel dertig procent van de juveniele roofvogels overleeft de eerste overtocht naar het zuiden niet.\n\nVoor nu bouwen de roodpootvalken daarom aan hun reserves. Aanstonds zal iets in hen ze vertellen dat het tijd wordt voor hun eerste reis naar nog onbekende jachtgebieden aan de andere kant van de evenaar.\n\nMeer over observaties van de roodpootvalk via www.jaapvuijk.nl\n\nNieuwsbrief NRC Wetenschap Op de hoogte van kleine ontdekkingen, wilde theorieën, onverwachte inzichten en alles daar tussenin Inschrijven",
    "Volgende week: Russisch uranium van Rotterdam naar Duitsland": "English versionZondag, 11 september, arriveert er in de Rotterdamse haven een schip met Russisch uranium, daar wordt het overgeladen op vrachtwagens die het vervolgens op maandag dwars door Nederland zullen vervoeren naar het Duitse Lingen. Daar wordt het uranium verwerkt in brandstofstaven. Misschien wel voor kerncentrale Borssele. Dit maakten vanmorgen het Russische Ecodefense, Bündnis AgieL uit Duitsland en Laka bekend in een gezamenlijk persbericht. Enkele weken geleden werd al bekend dat er een transitvergunning was afgegeven door de ANVS voor het transport door Nederland van Russisch uranium. Het zal, zover bekend, het eerste transport worden na de Russische inval in Oekraine van Russisch uranium in Nederland en Duitsland.\n\nKernenergie (en dus ook verrijkt uranium) valt niet onder de sancties tegen Rusland, daar is flink voor gelobbied door de kernenergieindustrie, omdat Rusland globaal een belangrijke speler is. Rosatom, staatsbedrijf, bouwt wereldwijd ongeveer 35 kerncentrales, vaak gefianciert via de Russische staatsbank, onder andere in NAVO-partner Turkije, Rusland produceert zo’n 12% van de wereldwijde uranium, maar Rosatom heeft ook uraniummijnen in o.a. Kazachstan, Canada en Namibië. Rusland is de grootste uraniumverrijker. En ga zo maar door. Meer informatie in deze infografiek.\n\nKortom, kernenergie zorgt voor heel wat extra dollars in de Russische oorlogskas.",
    "Interstedelijke wegen Marokko in top 3 snelste wegen in Afrika": "De interstedelijke wegen in Marokko behoren tot de snelste wegen ter wereld. Dat blijkt uit een ranking van het Internationaal Monetair Fonds, dat onderzoek heeft gedaan naar de gemiddelde snelheid in 162 landen.\n\nMet een gemiddelde snelheid van 95 km/uur en de kwaliteit van de infrastructuur, behalen Marokkaanse wegen de derde plaats van snelste wegen in Afrika, na Zuid-Afrika (100 km/uur) en Namibië (99 km/uur). Botswana is vierde met een gemiddelde snelheid van 91 km/uur.\n\nLees ook: Marokko: 30.000 km nieuwe wegen in de komende 7 jaren\n\nGuinee daarentegen heeft de meest trage interstedelijke wegen in Afrika met auto’s die gemiddeld 50 km/uur rijden, onder de meest gebruikte maximale toegestane snelheid van 60 km/uur. Daarna volgen Madagaskar (51 km/uur), Kameroen, Gabon, Kenia, Nigeria en Tanzania met een gemiddelde snelheid van 55 tot 60 km/uur.\n\nLees ook: Marokko: 6% wegen in catastrofale toestand\n\nDe snelste wegen ter wereld worden in rijke landen gevonden, met name in de Verenigde Staten, Portugal, Saoedi-Arabië en Canada. De meest trage wegen bevinden zich in de meest arme landen, aldus het Internationaal Monetair Fonds, volgens wie trage wegen \"een obstakel zijn voor inclusieve groei\".",
    "Sandfire uit Australië gaat productie in Botswaanse Motheo kopermijn opvoeren": "De Motheo mijn van Sandfire is de tweede kopermijn die ontwikkeld zal worden in de regio, die zich over bijna 1.000 kilometer uitstrekt van het noordoosten van Botswana tot het westen van Namibië.\n\nVerwacht wordt dat de mijn tegen maart volgend jaar 3,2 miljoen ton koper per jaar (mtpa) zal produceren. Daarna zal het bedrijf zijn productie uitbreiden tot 5,2 mtpa door middel van een nieuwe verwerkingsfabriek en een nieuwe dagbouwmijn, die 8 kilometer ten westen van de mijn ligt.\n\nSandfire zei dat het sinds het begin van de bouw $185,4 miljoen had geïnvesteerd, wat 47% vertegenwoordigt van de totale ontwikkelingskosten die op $397,4 miljoen worden geraamd.\n\nChief Executive Karl Simich zei in een verklaring dat het aanvankelijke project op schema lag voor voltooiing in maart 2023, waardoor het uitbreidingsplan onmiddellijk na ontvangst van de goedkeuringen zou kunnen worden opgestart.\n\n\"Parallel met deze ontwikkeling zetten wij ook een grote exploratiecampagne voort, zowel in de omgeving van de mijn als in onze uitgebreide landerijen in de Kalahari Copper Belt, die erop gericht is extra ertsbronnen vast te stellen die onze uitgebreide verwerkingshub in Motheo kunnen voeden of de ontwikkeling van nieuwe productiecentra in de regio kunnen ondersteunen,\" zei Simich.\n\nVerwacht wordt dat de mijn gedurende haar initiële levensduur van 12,5 jaar royalty's aan de regering van Botswana zal opleveren voor een totaal van $70 miljoen en een vennootschapsbelasting van meer dan $200 miljoen.\n\nDe opkomende kopergordel zou Botswana kunnen helpen diversifiëren buiten zijn steunpilaar, de diamantmijnbouw, die 70% van zijn exportinkomsten uitmaakt.",
    "Waarom spelen levensnoodzakelijk is voor jonge dieren": "Het was laat in de namiddag en ik bevond me in het woestijngebied van het Etosha National Park in Namibië. Vanaf een onderzoekstoren liet ik mijn blik glijden over de horizon. Plots zag ik een olifantenfamilie, aan de rand van de Mushara-waterpoel. De hele dag had de wind olifantenfamilies ervan weerhouden deze drinkplaats aan te doen. Hij belemmert hun pogingen om elkaar vocaal te traceren. Nu hij was gaan liggen, daagden onze eerste klanten van de dag eindelijk op.\n\nTe oordelen naar het aantal slurven dat in de lucht stak, leek het erop dat ze uit hun dekking wilden komen en naar het water lopen. Vooral de jonge mannetjes hunkerden ernaar om in beweging te komen. Ze waren niet alleen dorstig, maar moesten ook de nodige training met een sparringpartner inhalen.\n\nNu de winter vordert, droogt de omgeving uit en moeten olifanten zich verder van het water wagen om voldoende voedsel te vinden. Het kan enkele dagen duren voordat ze naar de waterpoel kunnen terugkeren voor een drankje en een reünie.Ik kon wel zien waarom deze kudde zich inhield. Een andere olifantenfamilie verzamelde zich in het zuidoostelijke bos en kwam onze kant uit. De volwassen vrouwtjes waren op hun hoede. Ze hadden de voeten stevig in de grond geplant en hun oren waren gestrekt. In het resterende briesje snuffelden ze om mogelijk onraad te kunnen ruiken. Als ze het veilige woud zou verlaten, zou de familie zichzelf blootstellen aan roofdieren, maar ook aan andere olifanten. Een ontmoeting met een familie van een hogere rang kan tot een agressieve interactie leiden.\n\nMaar voor de jongeren in de groep betekenden meer gezinnen vooral meer mogelijkheden om te spelen. Na de open plek grondig te hebben geëvalueerd, gaf de matriarch van de groep het teken om in beweging te komen door te trompetteren en met de oren te klapperen. De familie begon het water te naderen.\n\nDe late middag is mijn favoriete moment van de dag tijdens ons veldseizoen in de zuidelijke winter – de lucht koelt snel af, terwijl de zon zakt en ze de olifanten in een stralend roze tint kleurt. Mijn collega’s en ik staan ​​op de uitkijktoren met een glas in de hand, onze verrekijker gericht op de horizon, hopend op een bezoek van een van onze geliefde inwonende families. Tijdens deze dagelijkse visites steek ik altijd iets nieuws op over olifanten, vooral als ze spelen.\n\nIk ben getuige geweest van de belangrijke rol van het spel in de ontwikkeling van de kalveren en de gezinspolitiek door gade te slaan hoe leden van mijn favoriete olifantengroepen bij zonsondergang dollen bij deze waterpoel. Mijn vaak chaotische observaties inspireerden me om meer te willen begrijpen van hoe dieren spelen, en welke voordelen dat gedrag kan opleveren, niet alleen voor olifanten maar voor alle sociale wezens, inclusief de mens.\n\nHet blijkt dat spelen, net zoals andere vormen van interactie, spelregels heeft. En het is van essentieel belang voor de ontwikkeling van de fysieke en cognitieve vermogens die dieren nodig hebben om te overleven en zich voort te planten.\n\nRegels en voorschriften\n\nWe zijn geneigd spelen te zien als iets vrijblijvends, maar spelenderwijs leren dieren belangrijke vaardigheden aan – dingen die ze nodig hebben om te slagen in het leven, zoals jagen, paren of uit de klauwen blijven van roofdieren. Hoewel spelen leuk is voor alle betrokkenen – ook voor de toeschouwers – is spelgedrag geëvolueerd als een geritualiseerde vorm van overlevingsvaardigheden. Die skills zijn onontbeerlijk in het latere leven, en spelen helpt om ze onder de knie te krijgen.\n\nDoor te spelen, kunnen dieren experimenteren met nieuw gedrag in een beschermde omgeving, zonder dat daar gevolgen aan verbonden zijn. De ongeschreven gedragscode rond spel laat hen veel mogelijke uitkomsten onderzoeken.\n\nDieren maken zich de spelregels al op erg jonge leeftijd eigen. Als honden buigen, zien ze dat als een uitnodiging voor allerlei gekkigheden, zoals elkaar achternazitten en schijnbijten. Chimpansees en gorilla’s motiveren soortgenoten om te spelen door hun boventanden te laten zien. Dat signaal is nog sterker als ze ook hun ondertanden ontbloten.\n\nWanneer een jonge mannetjes-olifant wil spelen, houdt hij zijn slurf omhoog en biedt hij ze uitnodigend aan een leeftijdsgenoot aan. Daarna plaatst hij zijn slurf over de kop van de ander. Bij volwassenen duidt dat manoeuvre op dominantie, maar bij kalveren vormt het de aanloop naar een pittig potje sparren. Het gaat dan van zacht porren tot heftige kopstoten uitdelen, of elkaar heen en weer duwen met verstrengelde slurven en klapperende slagtanden.\n\nBij de jongste olifanten duurt de pret enkele seconden of een paar minuten, bij adolescenten kan dat veel langer uitlopen. Sparren biedt stieren de mogelijkheid om hun vechtvaardigheid te testen, zodat ze later met succes kunnen strijden om een ​​wijfje. Dat begint meestal rond hun 25ste, wanneer ze geslachtsrijp zijn en in de hormonale toestand komen die biologen ‘musth’ noemen. De olifanten gedragen zich dan zeer agressief en maken meer voortplantingshormonen aan.\n\nVoelt een jong mannetje zich bijzonder avontuurlijk, dan waagt hij zich weleens ver weg van de beschermde omgeving van zijn mama om een ​​familielid dat op een andere locatie vertoeft uit te nodigen om te sparren. Als zijn uitstapje hem te ver uit de buurt leidt of een wedstrijd onverwachts ruw uitpakt, dan zal het dappere kalf zich met flapperende oren en heen en weer zwaaiende slurf terug naar mama reppen.\n\nAf en toe houdt een oudere zus toezicht op een spelgevecht. Waakzame zussen maken deel uit van een uitgebreid zorgnetwerk dat het spel mogelijk maakt. Ook anderen kunnen ingrijpen als een kalf een onzichtbare bloedlijn overschrijdt. Het olifantje wordt dan vaak tot de orde geroepen door een hooggeplaatste, overbeschermende moeder die het een mep toedient met haar slurf.\n\nRepetitie voor later\n\nExperts in dierengedrag herkennen drie hoofdcategorieën van spel. De eerste is sociaal spel, of elke vorm waarbij anderen betrokken zijn. De tweede is motorisch spel – inclusief rennen, lopen, springen en bespringen. Die speelvorm bevordert de motorische vaardigheden een leven lang. Bij prooidieren helpt hij om de tactieken waarmee ze roofdieren afschudden te perfectioneren.\n\nDenk aan de springbok, die met zijn vier poten recht omhoog springt als hij met de kudde rent, wat ‘pronken’ wordt genoemd, en dan op een onvoorspelbare plek landt. Bij olifanten verbetert motorisch spel de vaardigheden om roofdieren te vermijden en helpt het om strategieën te ontwikkelen waarmee ze aan een agressieve minnaar kunnen ontsnappen, of aan een concurrent die een dodelijke wond wil toebrengen.\n\nOmgekeerd gebruiken jonge roofdieren, zoals leeuwenwelpen, deze spelvorm om hun jachtvermogen aan te scherpen. Nestgenootjes achtervolgen en laten struikelen en ze vervolgens een knauw in de ruggengraat of keel toedienen zijn in feite repetities. Zo ontplooien welpjes de vaardigheden die nodig zijn om later prooidieren te vangen en te doden door hun ruggenmerg door te bijten of ze te verstikken.\n\nVeel soorten, waaronder de mens, nemen deel aan de schijngevechten van het motorisch spel, waardoor ze hun kracht kunnen testen in een veilige omgeving waar iedereen de regels begrijpt. Een speelse sparring bij olifanten is vergelijkbaar met een armworsteling tussen menselijke leeftijdsgenoten. Wanneer het spel omstandiger wordt en het er steviger aan toegaat, verandert het van een armworsteling in iets dat lijkt op vechtsport. Daardoor kunnen beide deelnemers vaardigheden oefenen en innovatieve oplossingen ontwikkelen die van nut zijn om later in hun leven een dodelijke strijd te vermijden. Spelenderwijs vechten biedt ook mogelijkheden om grenzen af te tasten, te peilen wie te vertrouwen is en belangrijke lichaamstaal te leren.\n\nDe derde hoofdcategorie van spelen is objectspel, waarbij voorwerpen uit de omgeving in het spel worden opgenomen. Voor een olifant kan zo’n voorwerp de vorm aannemen van een stok of tak, die het dier met zijn slurf opneemt en vervolgens een eind meedraagt of weggooit. In gevangenschap spelen olifanten graag met ballen of sjouwen ze voor hun plezier met binnenbanden.\n\nHet voorwerp kan ook een ander dier zijn, zoals een zebra of giraf, dat een onweerstaanbare gelegenheid biedt voor een achtervolging. In één geval leerde een vierjarig mannelijk kalf genaamd Leo zijn broertje, Liam, hoe leuk zo’n achtervolging kan zijn. Liam klauterde als een bezetene om Leo bij te blijven, terwijl de giraf in kwestie zich snel uit de voeten maakte.\n\nTwee andere spelvormen zijn alleen gedocumenteerd bij mensapen, waaronder mensen. Bij wedstrijdspel worden sociaal, motorisch en objectspel gecombineerd. Voetbal, hockey, lacrosse en polo zijn voorbeelden van traditionele spellen die vastgelegd werden als sporten met specifieke regels. Onder de niet-menselijke mensapen spelen alleen dieren die in gevangenschap en dus een menselijke context zijn opgegroeid soortgelijke spellen.\n\nDe andere spelvariant die uniek blijkt voor de grote apen is doen alsof. Zo draagt een chimpansee in het wild soms een klein houtblokje met zich mee alsof het een baby is. Een menselijk kind kan zich vermaken met een onzichtbaar stuk speelgoed of een onbestaande hindernis opwerpen waarvan het wil dat wij volwassenen die respecteren.\n\nVerliezen is goed\n\nSpelen biedt een omgeving om met risico’s te experimenteren. Wanneer een leeuwenwelp opzettelijk een deel van de controle over zijn lichaam opgeeft, is hij in het nadeel, waardoor anderen de kans krijgen hem te bespringen. Onderzoekers stellen dat dieren door te spelen meer manieren ontwikkelen om hun evenwicht te herstellen. Spelen zou dieren ook beter in staat stellen om onverwachte stresserende situaties het hoofd te bieden. Winnen is voor hen niet het doel, wél de vaardigheden verbeteren – al dan niet door zichzelf even een handicap op te leggen.\n\nZodra zijn nestgenoten een welp hebben aangepakt, kunnen de rollen worden omgedraaid. Een van de broertjes laat zichzelf dan te grazen nemen. Zo’n zelfhandicap opleggen is riskant en vereist vertrouwen, maar het is een geweldige manier om kracht en behendigheid te ontwikkelen. Het is ook een belangrijke oefening in het opbouwen van samenwerking.\n\nBij wolven zagen onderzoekers dat het dominante mannetje van de roedel langzamer ging lopen zodat een ondergeschikte metgezel hem kon inhalen en aanpakken. En bij olifanten zag ik zelf enkele keren hoe een oudere bul hurkte om een veel jonger kalf de gelegenheid te bieden met hem te sparren. Dat is vergelijkbaar met een oudere broer die tijdens een armworsteling niet al zijn kracht gebruikt om zijn kleine broertje te laten winnen.\n\nKinderachtig of dwaas doen is een ander belangrijk aspect van spelen. Het laat ons toe om buiten onze comfortzone te treden en het dwingt ons om nieuwe strategieën uit te testen. Door gek te bewegen of praten, of door ons onnozel te gedragen, kunnen we veel ruimer en creatiever denken. Wetenschappers vonden dat gekscheren ook bij veel diersoorten helpt om problemen op te lossen.\n\nOoit zag ik zeeleeuwen spelen in de branding. Ze wierpen zichzelf hoog op en lieten zich neervallen op de golven die naar hen toe rolden. Het is precies het soort gedrag waarmee ze een aanval kunnen voorkomen van een grote witte haai – hun voornaamste vijand, afgezien van orka’s en mensen.\n\nSpelen bouwt ook vertrouwen op. Onderzoekers aan de universiteit van Wenen ontdekten dat raven doen alsof ze waardevol voedsel verstoppen en vervolgens kijken hoe hun soortgenoten reageren. Blijkbaar doen ze dat om te bepalen wie ze kunnen vertrouwen. In een vroege levensfase leren hoe je concurrenten kunt onderscheiden van betrouwbare medewerkers heeft duidelijke voordelen. Het komt van pas om medestanders te winnen, een coalitie te vormen binnen een groep of een verbroken relatie te herstellen.\n\nFamilietwist\n\n‘Olifanten in het zuidoosten!’, riep ik mijn team toe vanaf de Mushara-toren, toen op een middag drie jaar geleden een stoffige lijn van rozegrijze rotsblokken aan de rand van de open plek naderde. De zoektocht naar identificerende kenmerken kon beginnen. Een ontbrekende slagtand, een inkeping in de onderkant van het linkeroor of een V-vormige snede in de bovenkant van het rechteroor zou de familie verraden. Wie het eerst de olifantenfamilie identificeerde, kreeg straks een extra drankje bij zonsondergang.\n\nDie dag bleek het te gaan om de familie ‘Acteurs’. Het was de eerste keer in dat seizoen dat we de groep zagen, en we waren verheugd te zien dat er enkele leden bij waren gekomen. De hooggeplaatste Susan, te herkennen aan haar dolkachtige linkerslagtand, had een nieuw mannelijk kalf, Liam. En de laaggeplaatste Wynona, die haar linkerslagtand miste, had een nieuw vrouwelijk kalf, Lucy. De moeilijke dynamiek tussen deze twee moeders hadden we door de jaren heen nauwlettend gevolgd. Vooral toen ze enkele jaren geleden in hetzelfde seizoen allebei een kalf kregen – Leo en Liza.\n\nSusan had Wynona tot aan het einde van haar zwangerschap meedogenloos gekweld en agressief lastiggevallen als ze in de buurt van het water kwam om te drinken. De spanning was bijzonder hoog opgelopen. Toen Wynona zich losmaakte van het gezin om te bevallen, omringd door haar dochter Erin en hun kalveren, maakte ik me zorgen om het leven van haar baby wanneer ze opnieuw bij de familie zouden aansluiten. Effectief: toen die de baby voor het eerst zag, volgde geen getrompetter. Ik nam aan dat Wynona’s dagen als lid van de Acteurs-familie geteld waren.\n\nZoals voorspeld scheidde Wynona zich af van de grotere kudde en werd ze de matriarch van haar eigen kernfamilie. Zo ging het vier jaar lang verder. Totdat de komst van Wynona’s nieuwste baby, Lucy, de dynamiek van de grote familiegroep opnieuw veranderde. Spelen bleek een belangrijke factor bij de gezinshereniging.\n\nLucy’s oudere zus Liza was vroeger een verlegen baby die altijd bij haar moeder en naaste familieleden bleef. Wynona timede haar bewegingen zodat ze een zekere afstand kon bewaren van de grotere familiegroep, wanneer ze naar de Mushara-waterpoel trokken om te drinken.\n\nMeestal liepen ze een dag voor of achter op de familie. Als het toch een keer voorviel dat hun bezoeken aan de poel overlapten, dwaalde Liza niet af om contact te zoeken met de grotere groep. En wie zou het haar kwalijk nemen? Susan stond paraat om een snelle prik met haar dolk-slagtand of een klap met haar slurf uit te delen. Voor laaggeplaatste baby’s was er geen plek op de speelplaats van de royalty, dat moest duidelijk zijn. Kalveren van Wynona’s kleine maar groeiende familie hadden nauwelijks een kans om leden van de uitgebreide familie te leren kennen.\n\nReünie\n\nLucy heeft dat allemaal veranderd. Vanaf het begin was ze erg extravert. Misschien maakte het feit dat ze uit een klein gezin kwam haar extra nieuwsgierig. In elk geval was ze opgewonden om zich te mengen met de rest van de familie op de zeldzame momenten dat ze elkaar aantroffen. Ze liet zich niet afschrikken door de waarschuwingen van de hooggeplaatste moeders – kennelijk tot grote ergernis van Susan.\n\nHet tweejarige kalfje wist precies hoe ze door de benen van volwassenen moest rennen en buiten het bereik van hun slurf blijven. Zo navigeerde ze door potentiële mijnenvelden en speelde ze het klaar de beteugelende slurf van haar moeder te ontwijken. Ze gedroeg zich meer zoals Susans kalf, Leo, de leeftijdsgenoot van haar oudere zus Liza.\n\nTelkens als we bij de waterpoel Leo’s afstand tot zijn moeder berekenden, had hij een veel hogere score dan Liza. Aanvankelijk gingen we ervan uit dat dat vooral lag aan zijn sekse en zijn vroege experimenten met onafhankelijkheid. Maar de komst van Lucy liet ons zien dat het verhaal niet zo eenvoudig was.\n\nLucy bracht veel tijd door op grote afstand van haar moeder en speelde met kalveren van moeders van alle rangen. Toen werd het tijd om de waterpoel te verlaten en in verschillende richtingen uit te wijken, zoals de heersende familiepolitiek dat voorschrijft. Maar Lucy maakte dat onmogelijk. Ze was zo druk met andere kalveren aan het spelen dat ze niet kon worden afgeleid, waardoor Wynona geen andere keuze had dan haar gedrag aan te passen.\n\nWynona had een route gekozen in de tegenovergestelde richting van de Acteurs. Uiteindelijk moest ze rechtsomkeert maken en de rest van de familie volgen. Ze kon het risico niet lopen om haar nieuwe kalf te verliezen. Er was namelijk geen garantie dat de andere moeders Lucy zouden beschermen, laat staan dat ze ​​haar zouden laten zogen. Dat zou betekenen dat ze minder kostbare voedingsstoffen voor hun eigen kalveren overhouden. Enkele jaren later waren Wynona en haar gezin opnieuw volledig geïntegreerd in de familie.\n\nGoed voor de gezondheid\n\nIk zie deze dynamiek wel vaker ontvouwen tussen dieren, en telkens weer moet ik glimlachen. Hoe vaak zien we niet in onze eigen families dat de wrok van een oudere generatie opzij wordt gezet omdat de jongere al spelend banden smeedt?\n\nIn feite zou spelen op onze dagelijkse planning moeten staan. Glimlachen en lachen zijn besmettelijke gedragingen die banden verstevigen en een positief effect hebben op de gezondheid. Het neemt ook niet veel tijd in beslag. Maak er even tijd voor op je werk, of ga alsnog in op die uitnodiging voor een familiereünie. Wellicht zal je verbaasd zijn over het resultaat – of dat nu een beter idee is voor een vergadering of een barst in de muur die tussen jou en een lastig familielid staat.\n\nOns flexibele en innovatieve karakter is geworteld in het spel. Ik ben mijn favoriete olifant, Wynona, en haar dochter Lucy dankbaar omdat ze me eraan hebben herinnerd dat we er altijd iets nieuws van kunnen leren – en dat we daar nooit te oud voor zijn. Het smeedt nieuwe banden, herenigt verdeelde gezinnen, verbetert de copingvaardigheden en vergemakkelijkt samenwerking en innovatie. Hoe kunnen we het ons dan veroorloven níét te spelen?",
    "Ronald en Martijn toerden van Haaksbergen naar Kaapstad": "Ronald ter Huurne uit Haaksbergen en Martijn Schenning uit Enschede reden in 2022 op de motor van Haaksbergen naar Kaapstad.\n\nHet staat er zo simpel, maar er gingen lange voorbereidingen aan vooraf en een verslag van deze boeiende, maar ook enerverende reis laat zich niet zo eenvoudig samenvatten. Het was in de eerste plaats een enorm avontuur en in de tweede plaats een indringende kennismaking met een andere wereld. We spreken met Ronald over deze bijzondere ervaring.\n\nVoorbereiding\n\nDe voorbereiding begon in het Corona-tijdperk. ‘Een half jaar voor de lockdown zijn we begonnen met plannen maken. Daarvoor had ik Martijn (inmiddels een vriend geworden natuurlijk) leren kennen via een Motorcrossforum, waar ik vroeg naar mensen, die belangstelling zouden kunnen hebben om de reis naar Kaapstad met mij samen te doen. Kijk, ik wist al heel lang, dat ik dit wilde, het komt eigenlijk van mijn tijd, die ik eerder als student in Kaapstad doorbracht. Ik studeerde technische bedrijfskunde op het Saxion en deed een afstudeerproject zonne-energie in Kaapstad. Samen met een studiegenoot. De ambitie om eens een lange reis per motor te maken naar een ver buitenland had ik al langer, maar na Zuid-Afrika wist ik het zeker: daar gaat de reis naar toe’. En partner Annelieke, die inmiddels ook even bij het gesprek is aangeschoven en een paar maanden voor de grote trip van dochtertje Sara beviel, voegt daar aan toe: ‘Wij steunen elkaar in onze dromen’. Dus van die kant was er ook geen enkele belemmering. Corona zorgde voor uitstel van 2020 naar 2022.\n\nDe keuze van een partner en de juiste route\n\nHet eerste projectonderdeel (na de kennismaking met Martijn) was het bestellen van de juiste motoren. Ze hadden beiden een BMW, maar omdat een groot deel van het traject off-road afgelegd moest worden, viel de keuze op een KTM.\n\nVoor het motor ‘tochtje’; moest wel lang en driftig worden gespaard. 100 dagen en route gedurende 4,5 maand gaat nu eenmaal niet gratis. En de partner, die hij zocht moest wel van kamperen en improviseren houden, want een luxe vakantie zou het niet worden. En er moest een bepalende keuze voor de route gemaakt worden: via west Afrika of via het midden en oosten. Het werd het laatste. Ronald wist, dat de grensovergangen in het westen van Afrika in het algemeen moeilijker te nemen zijn. Er is meer corruptie en in sommige landen (Congo en Nigeria bijvoorbeeld) is het gewoon te gevaarlijk om er doorheen te rijden. Er werd dus voor de Oostelijke variant gekozen: via zuidoost Europa naar Turkije en dan zuidwaarts. ‘We moesten alleen in Roemenië extra oppassen voor de loslopende beren, maar dat was nog niets in vergelijking met de nijlpaarden, krokodillen en leeuwen, die we later in Afrika zouden ontmoeten’.\n\nIndringende ervaringen\n\nDe meest indringende ervaringen deden de mannen op in landen als Turkije en Iran, maar ook in Dubai. ‘Iran is echt een van de mooiste landen, die ik ooit gezien. En wat een overweldigende gastvrijheid, er bestaan allerlei vooroordelen over zo’n land, maar je bent echt overal welkom. Officieel mag je geen motorrijden in Iran, maar toeristen (en die komen er eigenlijk veel te weinig) mogen dat wel en dat trekt natuurlijk ontzettend veel bekijks. Overal waar je stopt, krijg je belangstelling en als je een keer gewoon langs de weg wilt eten (restaurants hebben we trouwens de hele route naar Kaapstad niet gezien), word je meteen naar binnen genodigd. Tja en dan kost in Iran de benzine ook nog eens 9 eurocent per liter, dus de twee tanks per dag kostten ons heel weinig. Een heel veilig en gastvrij land, onderstreept Ronald nog maar eens. ‘Ook in Oost-Turkije, waar de Koerden het voor het zeggen hebben, ondervonden we geen problemen. We werden wel een keer heel dreigend door PKK-soldaten staande gehouden, maar nadat we hadden duidelijk gemaakt, dat we toeristen waren, konden we rustig doorrijden. Irak hebben we overigens gemeden, leek ons toch te gevaarlijk. We zijn van Iran naar Dubai gevaren en van Dubai naar Kenya (Nairobi) gevlogen’.\n\nTechnische problemen en gastvrijheid, rijkdom en armoede\n\nOnderweg gaven de motoren weinig technische problemen. ‘Alleen hadden we het de eerste twee weken erg koud, we waren eigenlijk qua kleding niet goed voorbereid. Met drie broeken en drie vesten aan dacht ik onderweg wel eens ‘waar ben ik in vredenaam aan begonnen? Ik kan namelijk niet zo goed tegen de kou’. Een aantal keren kostte het onderhoud aan de motoren twee dagen, met name het vervangen van een luchtfilter bleek veel werk. In Roemenië moest er een accu vervangen worden. In Dubai deden we een olie- en een bandenwissel. Dubai was overigens een zeer bijzondere ervaring. Wat een rijkdom. Maar ook wat een gastvrijheid. Wij bleken te zijn gevolgd op Instagram (waar we een soort dagboek bijhielden en 11.700 volgers hadden) door twee mensen. Die spraken ons aan in Dubai, Een Portugees en een Nederlander. Deze laatste heeft ons gedurende 10 dagen zijn appartement beschikbaar gesteld. En hij bood ons, samen met zijn Franse vrouw ook nog een BBQ aan. Het werd ook het enige luxe verblijf tijdens deze trip, verder was het kamperen, meestal ergens in de natuur. Waarbij je niet vreemd moest opkijken als er midden in de nacht ineens een nijlpaard naast je tent bleek te staan. Of een leeuw. Problemen hebben we er overigens niet mee gehad’.\n\nHet meest getroffen werd dit ‘motor duo’ door de enorme gastvrijheid. Of het nou in Iran, Dubai, Kenya, Namibië of Oeganda was, overal bleken mensen erg open. En terwijl ze zelf niet veel hadden of gewoon straatarm waren, altijd was er bereidheid om te delen, terwijl ze zelf heel geïsoleerd leven en vaak verstoken zijn van alles, dat maar enigszins op onze westerse luxe lijkt. En altijd bereid om te helpen. Als er onderweg ergens een schroef of een bout losgetrild was, werd zoiets op een vaak primitieve manier gerepareerd. Dat werd ook als een uitdaging gezien: niet naar de luxe werkplaats (die waren er overigens ook helemaal niet), maar gewoon in het dorp of de nederzetting waar we waren werd letterlijk alles uit de kast getrokken om ons te helpen. We hebben van andere culturen, die we ontmoet hebben, ongelooflijk veel geleerd. Dat begon al in het Midden-Oosten, waar je even verbaasd bent over de gigantische moskeeën, maar tegelijkertijd verrast door de enorme gastvrijheid overal. Als je zelf aardig bent tegen de lokale bevolking, krijg je ook aandacht en gastvrijheid terug’.\n\nTegenvallers\n\nZat het dan wel eens niet tegen? Het bleek soms heel lastig om gewoon aan eten te komen. ‘Wij zijn niet veeleisend, maar supermarkten kom je onderweg nergens tegen. Ja later in Zuid-Afrika, maar dan kom je ook in een totaal andere wereld terecht. Met grote tegenstellingen qua welvaart overigens. Je hebt onderweg ook geen koelkast beschikbaar. Nou waren wij al tevreden met een paar tomaten en wat aardappelen, maar ook op de enkele camping waar we wel eens kwamen was alles nogal beperkt’.\n\nModern gemak en een huwelijksaanzoek\n\nOverigens kon het ‘motorduo’ met de buitenwereld communiceren via de Garmin satelliettelefoon, dus er was geen sprake van totale isolatie van het thuisfront. Regelmatig had Ronald contact met zijn Annelieke en hoorde hij de eerste geluidjes van dochter Sara, die hij – vanzelfsprekend – wel steeds meer begon te missen. Maar na de aankomst in Kaapstad, kwamen Annelieke en Sara over naar Zuid-Afrika. Er werd een auto gehuurd en het stel nam een maand de tijd om Zuid-Afrika te verkennen. Port Elisabeth maakte de meeste indruk, met name de natuur werd ‘opgesnoven’, beiden houden erg van wandelen. En de reis werd op een ludieke wijze afgesloten. Want op 5 augustus in Heidelberg (Zuid-Afrika) besloot Ronald zijn Annelieke ten huwelijk te vragen. Een mooiere afronding van een uiterst bijzondere wereldreis was niet denkbaar.\n\nWie veel meer wil lezen en vooral zien van de reis van Ronald en Martijn, kan kijken op hun Instagram-pagina, waar een complete liveblog is bijgehouden.\n\nMeer informatie over deze reis op de instagram pagina van Ronald en Martijn\n\nVolg het nieuws uit Haaksbergen\n\nTekst: Ton van Rijswijk\n\nEen productie van RTV Sternet",
    "VNCI Koninklijke Vereniging van de Nederlandse Chemische Industrie": "De Europese Commissie heeft eind vorig jaar voorgesteld om onder de herziene EU-richtlijn voor hernieuwbare energie (RED III) – als onderdeel van het ‘Fit for 55’-pakket – bindende nationale doelen vast te stellen voor het gebruik van Renewable Fuels of Non-Biological Origin (RFNBO’s), oftewel groene waterstof, in verschillende sectoren. Voor de industrie zou in 2030 50 procent van het gebruikte waterstof hernieuwbaar moeten zijn. Met industrie wordt bedoeld: raffinaderijen (voor het deel van hun productie dat ze feedstock leveren aan de chemische industrie), de naftakrakers (in Nederland van bijvoorbeeld Dow en SABIC), de kunstmestindustrie (in Nederland Yara en ICL), de chemische industrie, de staalindustrie (Tata Steel wil in de nabije toekomst waterstof gaan gebruiken) en de methanolproductie. “De omschrijvingen renewable en non-biological maken dat blauwe waterstof en waterstof uit biomassa niet meetellen. Het gaat dus alleen om waterstof uit elektrolyse op basis van hernieuwbare energie”, legt Cor Leguijt uit. Hij is manager Energie en Brandstoffen bij CE Delft en een van de auteurs van het rapport ‘50% green hydrogen for Dutch industry, Analysis of consequences draft RED3’, waarin CE Delft de vraag beantwoordt wat het voorstel van de Europese Commissie precies inhoudt en vooral in hoeverre het haalbaar is. Opdrachtgevers waren de VNCI, VNO-NCW, Energie Nederland, Shell, BP, Dow, OCI, Yara, Tata Steel, HyCC, Air Liquide en H2-platform.\n\nNamibië\n\nIs die 50 procent haalbaar is 2030? “We zijn in onze studie uitgegaan van drie vraagscenario’s voor 2030”, vertelt Leguijt. “Bij het lage scenario is voor 80 Petajoule per jaar aan groene waterstof nodig in Nederland. Als je alles uit de kast haalt en tempo maakt, alle netwerken op tijd aanlegt, de industriële installaties op tijd ombouwt en heel snel duidelijkheid krijgt vanuit de Europese Commissie over de manier van tellen en rekenen, dan is het nét haalbaar.”\n\nAls alle benodigde waterstof in Nederland zou worden geproduceerd, is hiervoor 5 GW aan aanvullende hernieuwbare energie nodig, dus bovenop wat er nu al staat aan capaciteit en wat er in de pijplijn zit tot aan 2030 (vooral windparken op Noordzee). Er is volgens Leguijt plek voor die additionele 5 GW, “maar je hebt te maken met ruimtelijke-ordeningsprocedures, en het elektriciteitsnetwerk moet nog worden aangepast, en de electrolyzers moeten worden gebouwd. Dat wordt krap.”\n\n“Als je alles uit de kast haalt en alle netwerken op tijd aanlegt, de installaties op tijd ombouwt en heel snel duidelijkheid krijgt vanuit de Europese Commissie, is het nét haalbaar.”\n\nDaarom is volgens Leguijt sowieso ook import van waterstof nodig. “De import, bijvoorbeeld van ammoniak als waterstofdrager, zou afkomstig kunnen zijn van landen als Namibië, Chili of Saoedi-Arabië. Maar de importketens moeten nog op stoom komen. Er moet nog heel veel gebeuren. Tijd is hierbij dus niet onze vriend.”\n\nAfhankelijkheden\n\nOp 10 juni schreef minister voor Klimaat en Energie Rob Jetten aan de Tweede Kamer dat het kabinet vol inzet op de opschaling en import van hernieuwbare waterstof. Leguijt heeft de indruk dat het kabinet het vraagstuk heel serieus neemt en hard bezig is met de opschalingsregeling voor elektrolyzers. “Maar het pad is complex. Alles moet parallel worden geregeld, met veel onderlinge afhankelijkheden. Het vergt veel gezamenlijke actie. En het kost veel geld.”\n\nWaterstof uit restgassen\n\nDow heeft in Terneuzen plannen voor een waterstoffabriek die restgassen van de productie omzet in waterstof en CO 2 . De CO 2 wordt afgevangen en opgeslagen, de waterstof wordt gebruikt als brandstof voor de kraker. De fabriek is onderdeel van het Multi Generation Plan van Dow, dat is opgebouwd uit drie fases, waarbij in de derde (in 2050) mede door inzet van elektrisch kraken klimaatneutraliteit wordt bereikt.\n\nOok in het project H-vision, een samenwerking van partijen in de regio Rotterdam, wordt waterstof verkregen uit restgassen. Bij raffinaderijen worden restgassen rechtstreeks ingezet om warmte op hoge temperaturen op te wekken. Daarbij komt CO 2 vrij. H-vision wil deze raffinagegassen via een pijpleiding naar een fabriek transporteren en er waterstof van maken. Die gaat weer terug naar de raffinaderijen als brandstof voor hoge-temperatuurwarmte. De CO 2 die tijdens de productie van de waterstof ontstaat wordt afgevangen en opgeslagen in lege gasvelden onder de Noordzee. De deelnemende partijen zijn Deltalinqs, Air Liquide, BP, Gasunie, Havenbedrijf Rotterdam, ONYX-Power Rotterdam, Shell, Uniper, EBN, Equinor, Vopak en ExxonMobil.\n\nDat veel zaken parallel moet worden geregeld weet ook Paul de Krom, lid van het programmabestuur van GroenvermogenNL, dat namens de topsectoren ChemistryNL, Energie en Holland High Tech het innovatie-ecosysteem voor waterstofproductie en -toepassingen in Nederland wil versnellen. In de eerste ronde van het Nationaal Groeifonds (april 2021) kreeg GroenvermogenNL 338 miljoen euro toegekend voor innovatieve pilots, onderzoeksprojecten en onderwijsprogramma’s. Maar het volledige bedrag is nog steeds niet binnen. “Wij zijn als programmabestuur als geen ander doordrongen van de noodzaak tot snelheid”, zegt De Krom. “Er is geen tijd te verliezen. Van de kant van de bedrijven komt ook maar één signaal: schiet op. Ze staan te trappelen om aan de slag te gaan. Alleen de technologie is nog niet ver genoeg om het commercieel aantrekkelijk te maken, de ketens zijn nog niet af, dus we hebben heel veel haast om ons programma te ontwikkelen. Dat willen we parallel geschakeld, integraal doen, want alleen zo kan je snelheid maken. Maar de bureaucratische molens draaien soms langzaam. Het duurde ruim drie maanden voordat de beschikking om het eerste deel van het budget voor fase 1 ter beschikking te stellen werd afgegeven. De Groeifondscommissie vond het ook niet nodig om het budget van 338 miljoen in één keer ter beschikking te stellen, maar fasegewijs, afhankelijk van behaalde resultaten. Op die manier bouw je vooraf een controletoren in die een integrale aanpak en snelheid in de weg staat. Maar gelukkig hebben we dat met de nodige inventiviteit weer kunnen oplossen.”\n\nPaul de Krom: \"Bureaucratische molens draaien soms langzaam.\"\n\nProgrammalijnen\n\nGroenvermogenNL wil een gecoördineerde inzet op onderzoek en innovatie om zo schaalvergroting en toepassing optimaal te faciliteren en waar mogelijk te versnellen. Hiertoe zet het programma in op 7 programmalijnen met een breed spectrum van industrieel, toegepast tot fundamenteel onderzoek (TRL 2-8). Het R&D-programma zal een grote bijdrage leveren aan het verhelpen van technische onzekerheden, het versnellen van de beoogde kostenreductie en het ontwikkelen van innovatieve verdienmodellen in zowel de toeleverende maakindustrie als productie en toepassing van groene waterstof.\n\n“Er is geen tijd te verliezen. Van de kant van de bedrijven komt ook maar één signaal: schiet op.”\n\nInmiddels heeft GroenvermogenNL in de tweede ronde (14 april 2022) van het Nationaal Groeifonds 500 miljoen extra toegekend gekregen voor de productie en het gebruik van groene waterstof en om aanverwante technologie in verschillende industriële ketens, zoals chemie, kerosine, staal en kunstmest te versnellen. Onder andere door uiterlijk in 2026 elektrolyzers van minimaal 100 MW te realiseren, gekoppeld aan industriële toepassingen, als springplank naar installaties van meer dan 1 GW. “Maar om dat allemaal goed te kunnen doen moet je de verbinding leggen tussen de verschillende onderdelen van het programma, R&D-ontwikkelingen koppelen aan de pilots en de opschaling”, zegt De Krom. “Dat kan alleen als je de verschillende sporen parallel ontwikkelt. En juist daarvoor is het nodig dat het budget niet in partjes, maar in één keer ter beschikking wordt gesteld.”\n\nLaatste woord\n\nIntussen komt 2030 snel dichterbij. Wordt het voor het lage scenario van CE Delft al heel krap om de doelen te halen, voor het midden- en hoge scenario, met respectievelijk een Nederlandse jaarlijkse vraag van 110 en 130 PJ aan groene waterstof, is 2030 volgens Leguijt geen realistisch jaartal. Er is alleen al 11 GW aan additionele capaciteit nodig, een “onmogelijke opgave” voor zo’n korte tijd. “Vergeet ook niet dat 2030 niet betekent 31 december 2030 maar 1 januari 2030. Op die datum moet alles voluit functioneren.”\n\nWat de Europese Commissie met het voorstel volgens Leguijt in ieder geval wel voor elkaar heeft gekregen, is bewustwording creëren. “Het vraagstuk houdt de grote waterstofgebruikers tot op directieniveau bezig. Men beseft: we moeten wat. Niet later, maar nu. Dat leidt tot allerlei vragen, en dat is precies de bedoeling geweest.”\n\nOverigens heeft de Raad van Europese Energieministers inmiddels gepleit voor 35 procent waterstofgebruik in 2030, ook is er een beweging geweest om het percentage juist op te schroeven of te sleutelen aan de definities. Het laatste woord is hier dus nog niet over gezegd.\n\nProductie groene weterstof in NL\n\nYara Sluiskil: plannen voor electrolyzer van 100 MW\n\nWindparkontwikkelaar Ørsted en Yara Sluiskil hebben plannen voor een electrolyser voor groene waterstof met een capaciteit van 100 MW. Yara gebruikt nu waterstof uit aardgas voor de productie van ammoniak, een grondstof die nodig is voor de productie van kunstmest. De hernieuwbare waterstof moet de productie van ammoniak vergroenen, en daarmee via kunstmest ook de voedselproductie.\n\nOCI: uitbreiding terminal voor ammoniak\n\nOCI breidt zijn importterminal voor ammoniak in de Rotterdamse haven uit. Daarmee anticipeert het bedrijf op de groeiende vraag naar groene waterstof en duurzame brandstof voor de scheepvaart in de vorm van ammoniak. Uiteindelijk wil OCI de terminal opschalen zodat het uiteindelijk 3 miljoen ton ammoniak per jaar kan overslaan.\n\nHyCC: 500 MW in Amsterdamse haven\n\nHydrogen Chemistry Company HyCC (joint-venture van Nobian en Green Investment Group) gaat in samenwerking met de Port of Amsterdam een electrolyzer van 500 MW, H2era geheten, neerzetten in de haven van Amsterdam. Die gaat waterstof produceren met stroom van windparken via een aansluiting op het hoogspanningsnetwerk van TenneT. De waterstof wordt onder meer gebruikt voor verduurzaming van de industrie in het Noordzeekanaalgebied. HyCC werkt ook samen met Port of Amsterdam en Tata Steel aan het H2ermes-project, een 100 MW waterstoffabriek op het terrein van Tata Steel IJmuiden.\n\nShell: ‘grootste’ waterstoffabriek in Europa\n\nHolland Hydrogen I is volgens Shell ‘Europa’s grootste hernieuwbare waterstoffabriek’ van 200 MW die het bedrijf gaat neerzetten op de Tweede Maasvlakte. De energie zal afkomstig zijn van het windpark Hollandse Kust Noord. dat in 2023 operationeel zal zijn. Shell is mede-eigenaar. De waterstof wordt via een nieuwe waterstofleiding, HyTransPort, naar het Shell Energy and Chemicals Park geleid, om een deel van de grijze waterstof te vervangen. De electrolyzer is naar verwachting in 2025 operationeel.\n\nAir Liquide: plannen voor elektrolyseproject\n\nHet elektrolyseproject ELYgator van Air Liquide, met een capaciteit van 200 MW, wil bijdragen aan de decarbonisatie van de industrie en de mobiliteitsmarkten in Nederland en de buurlanden. De electrolyzer, die wordt geïntegreerd in het grensoverschrijdende industriebekken tussen Nederland en België, is afhankelijk van aanvullende financiering, wettelijke goedkeuringen en haalbaarheidsstudies.\n\n(ELYgator en Holland Hydrogen krijgen steun vanuit het Europese ETS Innovation Fund, alsmede Furec, die niet-recyclebare vaste reststoffen gaat verwerken tot voornamelijk waterstof.)",
    "Regisseur deelt eerste beelden van Wie Is de Mol 2023": "De makers van Wie is de Mol zijn momenteel volop bezig met een gloednieuw seizoen. De regisseur van het programma, Richard King McCullough, licht daarom via zijn Instagram alvast een tipje van de sluier op.\n\nEén ding is duidelijk: in januari 2023 kunnen we ons molboekje weer onder het stof vandaan halen.\n\nWIDM-regisseur Richard King McCullough\n\nHoe het seizoen precies gaat verlopen en wie er deelnemen, blijft voor de kijkers nog even een verrassing. Maar dat geldt natuurlijk niet voor de makers. \"De opnames van seizoen 23 zijn klaar\", zo schrijft Richard King McCullough op Instagram. \"Wij hebben al heel veel van de opnames terug gezien en zijn er heel enthousiast over (dat hoort zo te zijn natuurlijk). Nu rest ons nog maar één klus: het in elkaar zetten. Altijd een bijzonder periode van dit jaar. Ben benieuwd. Jullie ook?\"\n\nDit bericht op Instagram bekijken Een bericht gedeeld door Rick McCullough (@richardkingmccullough)\n\nLocatie Wie Is de Mol 2023\n\nWaar de opnames plaatsvonden, houdt hij met een tag 'Somewhere on the planet' ook nog in het midden. Althans, voor de meeste mensen. Maar molloot Gido Verheijen is niet voor een gat te vangen! Hij kwam namelijk op een spoor door naar het biertje te kijken op één van de foto's. \"Het is een Windhoek Beer - Premium Draught en nu vraag je je vast af waar dit biertje vandaan komt. Daarvoor hoefden we niet lang te zoeken, want er is een plaatsje dat Windhoek heet. Dat plaatsje is de hoofdstad van Namibië\", legt Guido uit in de onderstaande video. Het zou dus goed mogelijk kunnen zijn dat dit de locatie is, als het natuurlijk geen dwaalspoor is.\n\nWie Is de Mol is in januari 2023 weer wekelijks te zien op NPO1.",
    "Binnenkijken bij Aurélie in Gent: “Onze relatie overleefde de verbouwing niet, maar het huis heb ik wel kunnen houden”": "Donker, veel koterijen en elk authentiek detail verstopt: dit huis in Gent verborg zijn natuurlijke charme, maar Aurélie zag het potentieel. Vier jaar lang verbouwde ze het eigenhandig met hulp van familie en vrienden: vandaag is het de oase waar ze rust vindt na haar buitenlandse omzwervingen.",
    "Op zoek naar groene brandstof: ‘Om te overleven moeten oliebedrijven veel meer investeren in de energietransitie’": "Door in te zetten op groene waterstof voor de korte vaart en groene ammoniak voor de lange wil het Belgische redersbedrijf CMB (Compagnie Maritime Belge) de koolstofemissie van de scheepvaart uitbannen. ‘De industrie heeft de neiging om nu op de rem te staan en de vergroening uit te stellen, wij willen net versnellen’, stelt CEO Alexander Saverys.\n\nHet is een van die onverklaarbare historische wetmatigheden. Pioniers in de scheepvaart stevenen meestal af op een faillissement. Sinds de Feniciërs de zeilen hesen en met schepen vol brandhorens, de zeeslak waaruit ze purper wonnen, de havens rond de Middellandse Zee aandeden, is het al vierduizend jaar lang de regel. ‘Aan ons om de uitzondering op de regel te worden.’ Op de hoogste verdieping van het havenhuis van CMB glimlacht Alexander Saverys fijntjes terwijl hij het vertelt.\n\nHet zijn onzekere tijden en om hem heen merkt hij hoe bedrijven, investeerders en hele sectoren ernaar neigen terug in hun schelp te kruipen, zich vast te klampen aan wat ze kennen in plaats van de vlucht vooruit te nemen. ‘Door de oorlog in Oekraïne, vervoeren we voor het eerst sinds lang weer meer steenkool naar Europa, maar dat verandert niets aan onze plannen. Als bedrijf en als sector moet je zowel af van het vervoer van fossiele brandstoffen als van het varen op fossiele brandstoffen. Vracht en aandrijving moet zo veel mogelijk fossielvrij worden.’\n\nMijn boodschap is sinds ik hiermee bezig ben onveranderd: de oplossingen zijn er, het is een kwestie van wil en centen. CMB-topman Alexander Saverys\n\nScheepvaart is globaal goed voor 3 procent van de CO2-uitstoot\n\nSaverys: ‘2,5 à 3, iets minder dan de luchtvaart.’\n\nEn net zoals de luchtvaart valt hij niet onder het klimaatverdrag van Parijs. De sector mag zelf reductiedoelstellingen bepalen. Zeven jaar na Parijs is dat nog altijd niet gebeurd.\n\nSaverys: ‘Dat is frustrerend, ja. Ik heb er niets op tegen dat men de uitstoot van scheepvaart belast, maar ik zou graag hebben dat het op mondiaal niveau gebeurt. Binnen de Internationale Maritieme Organisatie (IMO), die afhangt van de Verenigde Naties is er nog steeds geen consensus. Europese landen willen het voortouw nemen. Rusland, Saoedi-Arabië, China, maar ook de Verenigde Staten staan op de rem. Het gevolg is dat je regionale initiatieven krijgt.’\n\nVanaf 2027 valt ook de scheepvaart onder het emissietradingsysteem van de Europese Unie. Voor een bedrijf dat inzet op vergroening is dat een goede zaak?\n\nSaverys: ‘U gaat mij niet horen zeggen dat ik het initiatief in Europa niet steun. Ik blijf het spijtig vinden dat men internationaal ter plaatste trappelt. Maar er moet inderdaad wel iets gebeuren. Als je niets doet, gaan heel weinig mensen bewegen en we hebben net mensen nodig die inzetten op minder uitstoot, die zoeken naar goede, concrete oplossingen. Als er een regelgevend kader is, krijgen die initiatieven de wind in de zeilen.’\n\nEerst een uitzondering afdwingen in het Klimaatakkoord, daarna jarenlang talmen met eigen reducties. Wil de scheepvaart wel vergroenen?\n\nSaverys: ‘De overgrote meerderheid van de bestaande rederijen is het erover eens dat er iets moet gebeuren. Maar de overgrote meerderheid is ook liever een early follower dan een pionier. Omwille van wat ik daarnet zei. Pioniers gaan meestal failliet. En dan heb je nog de tien, twintig procent conservatieven die naar ons kijkt en denkt dat we halve garen zijn, maar ook dat is interessant. Het houdt je scherp.’\n\nEen kind van het gat in de ozonlaag, zo omschrijft Saverys zichzelf. Het was het milieuprobleem waarover men sprak toen hij op school zat. ‘We hebben dat opgelost, dan kunnen we de klimaatcrisis toch ook oplossen?’ Maar toen hij als telg van een scheepvaartgeslacht in de voetsporen van zijn voorouders stapte, viel hem vooral het gebrek aan urgentie op. ‘Amper iemand was ermee bezig. Alsof de klimaatverandering niet bestond.’ Hij richtte zijn eigen bedrijf op, om het vervoer over water tussen Oost-Europese landen en Engeland te verzorgen en zo vrachtwagens van de weg te halen. ‘Dat spaarde CO2 uit, maar toen wierp de volgende vraag zich op: hoe dring je de uitstoot van je schepen terug?’ Dat was in 2006. ‘We vroegen ons af: wat zijn de mogelijkheden. Batterijen? Waterstof? Zeilen? We klopten aan bij universiteiten, lieten professoren hun wildste ideeën spuien. Daaruit leerden we een aantal belangrijke lessen. Ten eerste, de kracht van een bepaalde lobby, van bedrijven die al jaren hetzelfde doen en niet van plan zijn te veranderen, en ten tweede, dat als je verandering wil, je moet bewijzen dat het kan door concrete toepassingen te ontwikkelen, seeing is believing’\n\nIn 2017 liet CMB de Hydroville te water. Een veerboot op waterstof. Saverys noemt het hun moonshot. ‘Het was een interne oefening, om te beseffen dat het kan, dat het werkt en dat het veilig is.’\n\nOndertussen vaart de Hydroville niet meer tussen Kruibeke en Antwerpen. ‘Het is ons exhibitieschip. Het heeft ons geen euro opgebracht, maar het heeft wel talloze mensen vervoerd en doen beseffen dat de vergroening van de scheepvaart kan : van scholen en studenten tot ministers en CEO’s, de Hydroville is onze beste reclame. Voor CMB was het het begin van een mooi verhaal. De schepen die we nu te water laten, op waterstof, zijn voor de commerciële vaart. In Oostende hebben we onze boot die pendelt naar de windmolenparken, er is onze sleepboot die eraan zit te komen, onze ferry in Japan.’\n\n‘De Hydroville is onze beste reclame. Voor CMB was het het begin van een mooi verhaal.’ © GF\n\nIs groene waterstof de beste keuze voor scheepvaart?\n\nSaverys: ‘Voor de kleinere boten wel, voor de grotere schepen kiezen we voor groene ammoniak. Nu, dat is onze visie. Je hebt mensen die denken dat je met zeilen en batterijen allerlei zaken kunt doen, en dan heb je een grote groep die opteert voor LNG of voor groene methanol. We hebben daar ook naar gekeken. Maar LNG is een fossiele brandstof. Waarom zou je twintig jaar investeren in iets waar je vanaf moet? En groene methanol gebruiken in de scheepvaart, is niets anders dan uitgestelde emissie.’\n\nNochtans krijgt ArcelorMittal in Gent veel overheidssubsidies om met groene methanol de eigen CO2-uitstoot af te bouwen.\n\nSaverys: ‘Dat zij dat als oplossing zien, is vanuit hun standpunt te begrijpen. Groene methanol is een groene waterstofmolecule die je verbindt met CO2 en waar komt die CO2 vandaan? Ofwel van biomassa, maar er is niet genoeg biomassa om methanol te maken voor de hele industrie. Ofwel vang je de CO2 uit de lucht, Direct Air Capture, heet dat. Goed, maar er zit 78 procent stikstof in de lucht, 21 procent zuurstof en 0,04 procent CO2. Je hebt zodanig veel energie nodig om zo’n kleine fractie uit de lucht te filteren, dat is gewoon nooit efficiënt. Dus blijft erover: CO2 afvangen uit de schoorstenen van een staalfabriek of een steenkoolcentrale. Maar als je die methanol aan boord van een schip brengt als brandstof – het woord zegt het zelf – dan wordt die verbrand en komt die CO2 elders gewoon terug vrij. Wat heb je dan gewonnen? Om groene ammoniak te maken, verbind je daarentegen een groene waterstofmolecule met stikstof, N2, dan heb je NH3, als je dat verbrandt, komt er geen CO2 vrij.’\n\nCMB heeft een vloot van 147 schepen\n\nSaverys: ‘Een 150-tal, ja.’\n\nKan u die ombouwen? Of is het wachten tot de huidige schepen einde leven zijn?\n\nSaverys: ‘In theorie is alles ombouwbaar. De kleinere schepen gaan we kunnen ombouwen, voor de grotere is de prijs te hoog. De kost van de ombouw van een vijftien jaar oud schip is evenveel als de waarde van het schip. Wat je vandaag vooral moet doen, is ervoor zorgen dat elke nieuwe boot die gebouwd wordt klaar is voor alternatieve brandstoffen. Op ammoniakmotoren is het nog twee, drie jaar wachten.’\n\nTegen wanneer plant u een volledig groene vloot te hebben?\n\nSaverys: ‘Als de technologie volgt en de molecules zijn beschikbaar, dan staat niets ons in de weg om tegen 2030, 2035 een vloot te hebben die volledig op ammoniak en waterstof vaart. En als het tegen 2028 kan, dan zal ik het doen. Eigenlijk hebben we twee bewegingen nodig: fossiele brandstoffen moeten duurder worden en hernieuwbare energie en waterstof goedkoper. Hoe sneller dat gebeurt, hoe sneller wij de omslag kunnen maken. Daarvoor zijn investeringen nodig. Volgens een studie van Tristan Smith van het University College of London is er vijftig miljard per jaar nodig om de volledige scheepvaart te vergroenen. Dat is veel geld. Maar als je even vergelijkt: per jaar wordt er nog altijd 800 tot 900 miljard geïnvesteerd in fossiele brandstofontginning.’\n\nOndertussen maakten diezelfde oliebedrijven al zo’n 100 miljard euro winst dit jaar en is hun budget voor marketing vaak groter dan dat voor hernieuwbare energie. Terwijl u wil versnellen, lijken zij vooral op de rem te staan.\n\nSaverys: ‘Ik heb de grote oliebedrijven geen raad te geven, maar voor hun eigen overleven zou het goed zijn dat ze veel meer van hun winsten investeren in de echte energietransitie. Dat creëert waarde op lange termijn, veel meer dan dividenden uitbetalen op korte termijn. Als zij van hun 100 miljard winst er 50 zou investeren in groene waterstof, dan maken we echt een grote sprong voorwaarts. 1, 2, 3 procent investeren in hernieuwbare energie is niet voldoende. Je moet er 20, 30, 50 procent van je winst erin pompen. Maar blijkbaar zijn er nog steeds mensen die meer geloven in snelle winst dan in echt welvaart voor je bedrijf en de maatschappij. Want wat zullen in de toekomst de meest waardevolle bedrijven zijn? Dat zijn de bedrijven die volop inzetten op de energietransitie. De volgende Saoedi-Arabiës of Ruslands zijn de landen die inzetten op de energietransitie. Europa zal hooguit dertig procent van haar hernieuwbare energie kunnen omzetten in waterstof. Het zal van elders moeten komen.’\n\nAlexander Saverys: ‘‘Soms voel ik wel frustratie. We weten allemaal waar we naartoe moeten, dat we die uitstoot zo goed als mogelijk tot nul moeten reduceren, maar er zijn nog te veel mensen die zeggen: het zal mijn tijd wel duren en het zal nooit iets opbrengen.’\n\nVanwaar denkt u?\n\nSaverys: ‘Afrika. Wij zijn er echt van overtuigd dat dit de eeuw van Afrika wordt.’\n\nIs dat de reden dat jullie een hub voor groene waterstof ontwikkelen in Walvisbaai in Namibië.\n\nSaverys: ‘Inderdaad. Het concept is eenvoudig. We leggen een zonnepark aan, de opgewekte energie zetten we via elektrolyse om in waterstof en daar maak je ammoniak van door het te verbinden met stikstof. Die ammoniak kan je dan gebruiken als brandstof voor schepen, of je exporteert het pakweg naar Antwerpen als bouwsteen voor de chemie of je verwerkt het tot kunstmest. Het mooie aan Afrika is dat men er beseft dat men er een industriële revolutie moet overslaan. Waarom nog gecentraliseerde elektriciteitsproductie uitbouwen als het met zon en wind gedecentraliseerd kan? Waarom nog kabels trekken voor telefonie als het met masten en satellieten kan? Men gaat daar veel efficiënter dan hier de economie toekomstbestendig kunnen maken. Om je een idee te geven: acht procent van de oppervlakte van Namibië is voldoende om de volledige scheepvaart te vergroenen.’\n\nLoopt u niet het risico dat het een neokoloniaal project wordt? CMB werd ooit groot door ertsen van Congo naar Antwerpen te verschepen. Nu zijn het geen ertsen maar molecules?\n\nSaverys: ‘Kijk, ik zal niet ontkennen dat veel Europese landen een zeer moeilijke geschiedenis hebben met Afrika. Je moet je verleden kennen, maar je op de toekomst richten. De generatie die nu aan de macht komt, beseft dat heel goed. Na de kolonisatie door het Westen, is de kolonisatie door China gekomen. Ook daar hebben ze slechte ervaringen mee. Ze zeggen: genoeg, we moeten op basis van respect en evenwaardigheid zaken doen. Het is belangrijk dat ze zelf energie-onafhankelijk worden, dat ze zelf clusters ontwikkelen van nieuwe technologieën, maar we kunnen daarbij wel helpen. We hebben een bepaalde know how. We richten daar een ‘hydrogen academy’ op net om ervoor te zorgen dat er een uitwisseling van kennis plaatsvindt.’\n\nU gaf helemaal in het begin al aan dat veel ondernemers aarzelen op dit moment. Door de hoge energieprijzen, door het ontbreken van een duidelijk kader. Aarzelt u nooit?\n\nSaverys: ‘Soms voel ik wel frustratie. We weten allemaal waar we naartoe moeten, dat we die uitstoot zo goed als mogelijk tot nul moeten reduceren, maar er zijn nog te veel mensen die zeggen: het zal mijn tijd wel duren en het zal nooit iets opbrengen. Met de huidige elektriciteitsprijzen is waterstof produceren veel te duur. Maar dat zal zo niet blijven. Mijn boodschap is sinds ik hiermee bezig ben onveranderd: de oplossingen zijn er, het is een kwestie van wil en centen. Ik zie het als onze missie om te doen wat we kunnen en aan die kar te trekken. Voor ons is dit een opportuniteit die de welvaart van de 21ste eeuw kan creëren.’",
    "Wordt klimaat volgende slachtoffer van Russische agressie?": "Van een Poetin in het nauw mogen we nog meer rare sprongen verwachten\n\nAleksandr Skorobogatov,Schrijver van de roman De wasbeer De Geus geboren in Wit-Rusland woont en werkt in België.",
    "Fluxys plant terminal voor groene ammoniak in Antwerpen": "Na projecten met waterstof en CO₂ richt de gasnetbeheerder Fluxys zijn pijlen op ammoniak. Het bedrijf heeft plannen voor een terminal in Antwerpen voor de veelbelovende groene molecule.",
    "Hoe het heelal het leven van Marc Klein Wolt bepaalt: ‘Papa is vaak weg, maar hij doet wel coole dingen’": "tien vragen Wat als je een vast contract hebt en negen andere vragen over het prijspla­fond\n\nGoed nieuws deze week vanuit Den Haag: er komt een prijsplafond op energie en gas. Dat betekent dat je bij een gemiddeld verbruik nooit méér betaalt dan door de overheid is vastgesteld. Hoeveel is dat precies, hoe zit het met stadswarmte en wat als je nog een vast contract hebt? We zetten de meest gestelde vragen op een rij.\n\n8:52",
    "Sabato's 7 tips voor de eerste frisse septemberdagen": "Zin om een expo te bezoeken, meubels te kijken of weg te dromen bij beelden van 's werelds meest idyllische plekken? Met deze tips is je planning voor de week van 19 september gevuld.\n\nTO SIT | De Kangourou-fauteuil\n\nDe Kangourou-fauteuil van Jean Prouvé is een heilige graal: hij ging nooit in serieproductie, waardoor vintage exemplaren zeldzaam én extreem duur zijn. Gelukkig maakt Vitra nu re-edities, goedgekeurd door dochter Catherine Prouvé. In juni lanceerde het 150 stuks in naturel eikenhout en de Prouvé-kleur ‘Bleu Marcoule’. Vanaf 20 september volgt een tweede reeks van honderd stuks. Dit keer in donker eikenhout en de Prouvé-kleur ‘Blanc Colombe’.\n\nBemachtig vanaf 20 september één van de honderd Kangourou-fauteuils voor 4.050 euro.\n\nSchermvullende weergave\n\nTO VISIT | Expo 'Racines Aériennes'\n\nDe Franse architect Jean Nouvel bouwde in zijn vijftigjarige carrière vooral publieke gebouwen en grote torens. Privéwoningen lagen zelden op zijn ontwerptafel. Toch tekende hij er enkele. En twee ervan zijn nu uitzonderlijk te bezoeken. Want nog tot en met 14 oktober kun je er terecht voor de expo ‘Racines Aériennes’ van Galerie Philia.\n\nDe twee villa’s liggen aan de Côte d’Azur: de ene in Saint-Jean-Cap-Ferrat, de andere in Nice. Allebei zijn ze schoolvoorbeelden van Nouvels filosofie dat een gebouw moet opgaan in zijn omgeving. De natuur vloeit binnen in zijn transparante, open huizen. Zo is Villa Maeterlinck in Nice uit de rotsen gehouwen. En het huis in Saint-Jean-Cap-Ferrat is zo gebouwd dat je het van buitenaf zelfs niet ziet liggen, het verdwijnt helemaal in het landschap.\n\nGalerie Philia – die balanceert tussen kunst en design, en vestigingen heeft in New York, Genève, Singapore en Mexico – toont in deze twee woningen werk van meer dan vijftig kunstenaars. Opvallend veel Belgen, zoals Arno Declercq, Gerard Kuijpers, Yann Dessauvages, Carine Boxy, Roxane Lahidji, Cobra Studios en Pierre De Valck. Zij staan tussen internationale toppers zoals Rick Owens en Studiopepe.\n\nBezoek de expo ‘Racines Aériennes’ van Galerie Philia nog tot en met 14 oktober in Villa Maeterlinck in Nice en Villa Saint-Jean-Cap-Ferrat.\n\nSchermvullende weergave ©@maisonmoutonnoir\n\nTO PEE | De Icone01 en de Callipyge\n\nNoem het toilet gerust het meest onderschatte interieurstuk in huis. Qua design gebeurde er weinig spannends mee sinds we de latrine achter ons hebben gelaten.\n\nDaarom wil het jonge Franse merk Trone de monotone toiletervaring ombuigen naar iets unieks. Zijn twee modellen spotten we op de Parijse designbeurs Maison & Objet. Het eerste – Icone01 – valt op door zijn transparante waterreservoir, om nog bewuster om te gaan met ons waterverbruik. Het andere model Callipyge – vrij vertaald: ‘met prachtige billen’ – tapt uit het art-decovaatje (foto) met geo­metrische vormen en een asymmetrisch deksel.\n\nDe toiletten worden gemaakt in Frankrijk en Italië en hebben een houten toiletbril – 99 procent kans dat jij op plastic zit. Om de verkoopprijs te drukken werkt Trone vooralsnog alleen via een webshop. Wil je de pot toch graag eens testen, dan is er op hun site een lijstje met publieke plekken, zoals restaurants en bars, waar hun wc’s te vinden zijn.\n\nEen Callipyge heb je voor 840 euro en een Icone01 voor 1.800 euro.\n\nSchermvullende weergave\n\nSNEAK PREVIEW | 'The Surf Atlas'\n\nDat je op Hawaï en in Biarritz geweldig kunt surfen, weet nagenoeg iedereen. Meer verrassende spots vind je in ‘The Surf Atlas’, die volgende dinsdag verschijnt. Het boek tipt onder meer IJsland. Denk: surfen onder het noorderlicht. Maar ook de mythische Skeleton Bay in Namibië en zelfs de tropische wateren in Ghana. En nog veertig andere tips over de hele wereld.\n\nVoor 'The Surf Atlas' betaal je 50 euro bij Gestalten.\n\nSchermvullende weergave ©Gestalten\n\nTO VISIT | Lisa Vlaemminck in Kiosk\n\nEen trippy universum met figuranten uit de plantenwereld, ruimtevaart en kunstgeschiedenis: zo zou je het werk van Lisa Vlaemminck (1992) kunnen omschrijven. Haar sensuele, golvende vormentaal is zeer herkenbaar, ook al door de bijzondere ‘dégradés’ die de doeken laten vibreren. Dat haar vorige atelier uitkeek over de Kruidtuin in Brussel had daar misschien iets mee te maken.\n\nVandaag opent een solotentoonstelling van haar in Kiosk, de exporuimte van Kask School of Arts in Gent. Behalve een reeks nieuwe schilderijen toont de Brusselse kunstenares een zestig meter lange sculptuur in textiel. Er verschijnt ook een expocatalogus.\n\nVlaemminck is verbonden aan de Brusselse galerie Rodolphe Janssen, waar ze in 2019 en 2021 al een solotentoonstelling kreeg.\n\nDe solotentoonstelling van Lisa Vlaemminck in Kiosk in Gent loopt nog tot en met 27 november.\n\nSchermvullende weergave\n\nTO AUCTION | (Online) veilig door Christie's\n\nOp 5 oktober 1962 ging in Londen de allereerste ‘James Bond’-film in première: ‘Dr. No’ met Sean Connery in de rol van de beroemde MI6-agent. Christie’s viert die zestigste verjaardag met een tweedaagse veiling met – jawel – zestig loten uit alle 25 Bond-films.\n\nOnder meer de Omega Seamaster Diver 300M die Daniel Craig draagt in ‘No Time To Die’ uit 2021 (foto). Het horloge moet 18.000 tot 24.000 euro opleveren en gaat onder de hamer tijdens de live veiling op 28 september. Samen met onder meer een boot uit ‘The World Is Not Enough’, een Swarovski-ei dat figureerde in ‘Octopussy’ en de Aston Martin V8 uit ‘No Time To Die’.\n\nTegelijk is er een onlineveiling, die afloopt op 5 oktober. Daar kun je onder meer eigenaar worden van een gesigneerd script van ‘Casino Royale’ en een filmposter van ‘Diamonds Are Forever’. De opbrengst wordt verdeeld onder 45 goede doelen.\n\nDe veiling loopt van 15 september tot en met 5 oktober, in Londen en online.\n\nSchermvullende weergave\n\nLAST CALL | 'Fundaments' van Linde Freya Tangelder\n\nOp de benedenverdieping kun je niet om haar handgeschuurde ‘Mirror Screen’ heen: tegelijk sculptuur, spiegel en roomdivider. Boven duik je langs een parcours van maquettes en studiemodellen in haar atelier. Met als apotheose: een dagbed van zandsteen en een fontein van opengevouwen aluminium­platen, beneden in de tuin. De Antwerpse ontwerpster Linde Freya Tangelder, bezielster van studio Destroyers/Builders, presenteerde in mei haar eerste meubelcollectie voor Cassina in Milaan. De kans is evenwel klein dat je die stukken al in het echt zag. Op ‘Fundaments’, Tangelders eerste solo-expo bij Valerie Traan Gallery, kan dat wel. Op de expo maakt ze een tussenstand op van haar oeuvre: van haar serieproductie voor Cassina tot gelimiteerde objecten in eikenhout, mondgeblazen glas en aluminium die ze eerder toonde bij Carwan Gallery in Athene.\n\nGeloof ons: het niveau is hoog, de inspiratie is architecturaal en de detailleringsgraad is indrukwekkend. Tangelder herinterpreteert archetypes en functionaliteiten, combineert industriële productieprocessen met handwerk. Als de carrière van dit toptalent zich niet verder ontvouwt, weten we het ook niet meer.",
    "Humboldt Forum in Berlijn tekent voor ‘grootste teruggave van roofkunst in de geschiedenis’": "Koning met twee begeleiders (Nigeria, 16de eeuw). Beeld Staatliche Museen zu Berlin, Ethnologisches Museum / Jörg von Bruchhausen\n\nBij de ingang van de nog gesloten oostvleugel van het Berlijnse Humboldt Forum draait Hermann Parzinger (63) zijn vingertoppen rond elkaar. Transculturele samenwerking. Voortdurende uitwisseling van onderzoekers. Een nieuwe infrastructuur. Teruggave van roofkunst, zegt Parzinger, is niet het begin van het einde voor westerse musea. Het is het begin van iets nieuws. ‘Mijn droom is een internationale, voortdurende en echt wederzijdse samenwerking met musea in Afrikaanse landen.’\n\nDe ambitie is niet nieuw, maar Parzinger (63) is geen commentator aan de zijlijn; hier spreekt een man die erover gaat. Parzinger leidt de Stichting Pruisisch Cultuurbezit, de Duitse overheidsorganisatie die alle negentien staatsmusea in Berlijn beheert, inclusief zo’n beetje het hele Museumeiland in Berlijn. Samen met twee collega’s was hij initiatiefnemer van het kunststukje dat Duitsland komend weekend viert: de teruggave aan Nigeria van 514 objecten uit de roemruchte collectie bronzen beelden uit Benin, volgens Parzinger de grootste teruggave van roofkunst ooit.\n\nDe naam is verwarrend: de ‘Benin-bronzen’ komen uit het historische Koninkrijk Benin, dat ligt op het grondgebied van het huidige Nigeria – niet dat van buurland Benin. Duizenden beelden werden in 1897 geroofd door Britse militairen die wraak kwamen nemen voor een aanval op hun landgenoten en daarbij het Koninkrijk Benin in de as legden. In de jaren erop verkochten de Britten een groot deel van de door hen gestolen kunst, waardoor de beelden nu verspreid zijn over musea van Nederland tot Rusland.\n\nSinds 2010 zijn er multilaterale gesprekken gaande over teruggave, maar Duitsland heeft nu besloten zelf het voortouw te nemen. Zowel de Duitsers als de Nigerianen hopen op navolging in andere Europese landen. De eigendomsoverdracht van de kunstschatten vormt ‘een oproep aan internationale musea om in de voetsporen van het Humboldt Forum te treden’, aldus Abba Isa Tijani, directeur van de Nigeriaanse National Commission for Museums and Monuments.\n\nDe nieuwe oostvleugel van het Humboldt Forum in Berlijn. Beeld Stiftung Humboldt Forum im Berliner Schloss / Alexander Schippel\n\nLeidende speler\n\nVoor het Humboldt Forum is het een kans om zichzelf op de kaart te zetten als leidende speler in de kunstwereld, na een moeilijke start. Het museum opende in 2021 op de plek van het voormalige DDR-parlement annex concertzaal, dat op zijn beurt in 1950 werd gebouwd op de naoorlogse overblijfselen van het keizerlijk paleis, dat dáárvoor weer met de grond gelijk was gemaakt. In hartje Berlijn, het einde van Unter den Linden, moet het Humboldt Forum nu het visitekaartje worden van de Duitse hoofdstad en waar die voor staat: cultuur, wetenschap, vooruitgang, openheid, dialoog. Vrijdag vindt de teruggave van de roofkunst plaats in de gloednieuwe vleugel voor etnografische kunst, in mei was hier een NAVO-top en wemelde het van in het zwart geklede politiecommando’s.\n\nMaar Berlijn worstelt met het Humboldt Forum. In een stad die prat gaat op haar rauwe en ongepolijste karakter, heeft de hypermoderne ‘remake’ van een keizerlijk paleis – half barok, half modern – de grootste moeite een plek in de harten van haar bewoners te veroveren. Was het gebouw in 2020 eindelijk af, stond corona in de weg. Kwam de opening van het etnografische museum in de reusachtige oostvleugel eindelijk nabij, vlamde de discussie over roofkunst verder op. In 2017 al vergeleek de vermaarde Franse kunsthistoricus Bernadette Savoy het Humboldt Forum met Tsjernobyl, ‘ontworpen om alles binnen te houden’, en stapte uit de adviesraad.\n\nDaardoor kwam de discussie over roofkunst pas echt op gang in de Berlijnse museumtop, zegt directeur Hartmut Dorgerloh van het Humboldt Forum. In 2019 kwam er ook politieke steun van de Duitse federale en deelstatelijke ministers van Cultuur, die gezamenlijk beloofden protocollen op te stellen voor de retournering van objecten uit de koloniale tijd die verkregen zijn in een Unrechtskontext. Een geval van voortschrijdend inzicht, dat ook in Duitsland niet vanzelfsprekend was maar er iets sneller lijkt te komen dan in andere Europese landen. De discussie over wat moet volgen, en wat precies een ‘onrechtcontext is’, woedt nu volop. Inmiddels heeft Duitsland objecten teruggegeven aan onder meer Hawaï, Nieuw-Zeeland en Namibië.\n\nMaar de bronzen beelden uit Benin zijn van een andere orde. Niet alleen vanwege de omvang van de collectie; de beelden hebben ook grote symbolische waarde. ‘Dit zijn de eerste Afrikaanse objecten die door Europese kunsthistorici als kunst werden geaccepteerd’, zegt Parzinger. ‘Ze waren met stomheid geslagen door de kwaliteit, ook van de metaalbewerking. Nu pas snapten ze eindelijk: ook Afrikanen maken kunst. Het Europese beeld van Afrika veranderde daardoor.’\n\nAltaarstuk (Nigeria, 18de eeuw). Beeld Staatliche Museen zu Berlin, Ethnologisches Museum / Martin Franken\n\nFeestelijke opening\n\nDe oostvleugel van het Humboldt Forum opent zaterdag om 12 uur precies met een 24 uur durende reeks tentoonstellingen, discussies, workshops, tours en zelfs een club night onder de sterren op het dak. In de nu nog muisstille oostvleugel duwen technici karretjes vol tangen langs een Papoea-Nieuw-Guinese sjamaanswoning, een gereconstrueerde 6de-eeuwse boeddhistische grottempel, en 16 vierkante meter Mixteeks manuscript. Een deel van de Benin-bronzen staat voor zich uit te kijken op een witte trapopstelling, bronskleurige metalen gezichten, ogenschijnlijk onaangedaan.\n\nDe objecten zijn sinds vorige maand weer eigendom van Nigeria, dat nu moet besluiten over de fysieke retournering. Eenderde van de beelden blijft de komende tien jaar in bruikleen voor het Humboldt Forum, nu voorzien van een plakkaat dat verkondigt dat ze eigendom van Nigeria zijn. De tentoonstelling is zo een samenwerking tussen Nigeria en het Humboldt Forum, met Nigeriaanse experts in residentie. Daardoor profiteert het museum van hun kennis.\n\n‘Deze objecten kunnen fantastische verhalen vertellen’, aldus Parzinger, terwijl een set beeldschermen achter hem de ontluikende samenwerking met Kameroen roemt. ‘De manier waarop dat gebeurt kunnen we het best vormgeven met de landen van oorsprong.’\n\nHoofd van koningin-moeder. (Nigeria, 18de eeuw). Beeld Staatliche Museen zu Berlin, Ethnologisches Museum / Claudia Obrocki",
    "Tijdens deze 9 treinreizen zie je de mooiste landschappen ter wereld": "Na drie decennia van treinreizen over de hele wereld (over het platteland van China, door de Zwitserse Alpen en Latijns-Amerikaanse jungles) vind ik het nog steeds geweldig om een klassieke treinreis te maken. Neem nou The Canadian, waarin passagiers een paar dagen lang van de omgeving tussen Toronto en Vancouver kunnen genieten in wagons met glazen wanden en daken. De route, die onder meer langs graanvelden, de pieken van de Rocky Mountains en de dichtbeboste Coast Mountains voert, is een van de mooiste ter wereld.\n\nTreinreizen zijn vaak een aantrekkelijk alternatief om te ontkomen aan het gedoe van vlieg- en autoreizen. Het rijden door oogverblindende landschappen, soms met het comfort van een hotel op wielen, maakt de reis al evenzeer de moeite waard als je bestemming zelf. Ook voor gezinnen is reizen over het spoor ideaal: je hebt uitgebreid de tijd om ontspannen samen te zijn, zonder te worden afgeleid.\n\nOver de hele wereld zijn schitterende treinritten te vinden, van Australië tot Zimbabwe. Dit zijn negen treinreizen die je niet mag missen.\n\nThe Canadian\n\nIn The Canadian kunnen passagiers vier dagen lang genieten van een van de fraaiste treinritten van Canada. De bijna 4.500 kilometer lange route loopt langs het Canadees Schild, met de schitterende uitzichten van het oosten naar het westen, van Toronto tot Vancouver.",
    "Geelse reisorganisator organiseert tweede editie van Ying Ying Travel Weekend: “Uitgebreid programma met reisvoordrachten, optredens en workshops”": "GeelHet Geelse reisbureau Ying Ying Travel organiseert komend weekend de tweede editie van hun reisbeurs in het Leunenstadion. Al is het veel meer dan zomaar een klassieke beurs met wat standjes. “Het programma is heel uitgebreid, met reisvoordrachten, optredens, workshops en tal van exposanten”, vertelt Mario Steurs, zaakvoerder van Ying Ying Travel.\n\nDe eerste editie van het Ying Ying Travel Weekend was vorig jaar een schot in de roos. Dit jaar hoopt Mario Steurs het aantal bezoekers te overtreffen met een nog grootser aanbod. Bezoekers mogen zich verwachten aan een boeiende mix van informatie, animatie en entertainment. “Het programma is heel goed gevuld”, aldus Mario. “Er zijn een 25-tal standhouders, demonstraties van krijgskunsten en dansworkshops. Ook op culinair vlak worden onze bezoekers verwend.”\n\nVolledig scherm © RV\n\nEreconsul\n\nReisvoordrachten zijn er onder meer over Oeganda, China, Japan, Mongolië, Nieuw-Zeeland, Namibië, Zuid-Afrika, Australië en Madagaskar. Een opvallende verschijning is Johan Van Hecke. In een vorig leven nog CVP-voorzitter en Europees Parlementslid, momenteel ereconsul voor Oeganda in Vlaanderen en samen met ex-journaliste Els De Temmerman uitbater van een hotel aan het Victoriameer in Oeganda. Hij komt op zaterdag en zondag vol overgave vertellen over ‘zijn’ pure en ongerepte Afrika.\n\nBreakdance\n\nHet programma wordt verder aangevuld met optredens, waaronder eerbetonen aan Amy Winehouse en Etta James door SweeT & Friends, lokaal zangtalent Yvando en een breakdancedemonstratie door Hakim, bekend van het tv-programma De Kemping. Het Ying Ying Travel Weekend vindt plaats op zaterdag 10 en zondag 11 september, in en rond het Leunenstadion aan Rauwelkoven in Geel. Het event start telkens om 10 uur ‘s ochtends. De toegang is gratis en iedere bezoeker ontvangt een goodiebag.\n\nVolledig scherm © RV\n\nVolledig scherm © RV\n\nJe kan deze inhoud niet bekijken Deze inhoud bevat cookies van social media of andere externe platformen. Omdat je deze cookies uitgeschakeld hebt blijft deze inhoud verborgen. Aanvaard cookies van sociale media om de inhoud alsnog weer te geven.",
    "‘Ik heb een groot optimisme en een talent om de zonnige kant van het leven te zien’": "Dieuwertje Blok . Beeld Oof Verschuren\n\nIn een romantische jurk zet Dieuwertje Blok een schaal met sappige stukken watermeloen op tafel in haar weelderige tuin vol lieflijke bloemen. Geen geranium te bekennen.\n\nOok figuurlijk niet. De presentatrice die net 65 is geworden, komt om in het werk. Naast het Radio 4-programma NTR Podium, presenteert ze familieconcerten in het Muziekgebouw aan ’t IJ, is ze het gezicht van het Sinterklaasjournaal, speelt ze met Jeroen Kramer – de verslaggever in het Sinterklaasjournaal – in de familietheatervoorstelling De Prins van Oranje, spreekt ze luisterboeken in, doet ze vrijwilligerswerk bij onder meer de Hartstichting en VluchtelingenWerk Nederland, en dan volgt ze sinds afgelopen zondag ook nog Paul Witteman op in Podium Klassiek.\n\nKom je daar nu mee? Ik weet het niet hoor, was dan ook haar eerste reactie toen ze haar voor het klassieke muziekprogramma vroegen, vertelt haar man, de voormalig radiopresentator Peter de Bie, met wie ze 24 jaar samen is.\n\n‘Ja’, grinnikt ze, ‘ik wilde afbellen omdat het verzoek op zo’n verkeerd moment in mijn leven kwam. Maar Peter heeft me overgehaald. ‘Anders krijg je later spijt’, zei hij. Met die houding heb ik die test ook gedaan: kan mij het wat schelen, ik doe het gewoon. En dat heeft blijkbaar goed uitgepakt. Ik vind het wel lekker dat ik weer iets op televisie ga doen. Het Sinterklaasjournaal was het enige vaste programma dat ik nog had, en dat is maar drie weken per jaar. Dat dit nu op mijn pad komt, voelt als oogsten. Zolang je maar gewoon stug blijft doorgaan, komt het vanzelf goed. Dus je treft een behoorlijk gelukkig mens aan.’\n\nIn rustiger tijden kon je wel onzeker zijn over dat er weinig werk was, begreep ik.\n\n‘Ja. Ik ben al heel lang freelancer, en het is altijd op en neer gegaan. Ik begon als omroeper bij de KRO, ging naar de Vara en stapte over naar RTL Véronique waar ik na een jaar de 5 Uur Show al een wekelijkse talkshow kreeg, Dieuwertje. Dat was best snel, dus ik had gezegd: ik wil het wel doen, maar dan wil ik wel iemand achter de schermen naast me hebben die me daarin begeleidt. Dat werd de grote Feike Salverda, in die tijd een bekend journalist van Vrij Nederland en de VPRO. In het begin vond ik het doodeng en een paar maanden later werd ik ook nog zwanger, wat me een beetje wiebelig maakte. Ik vond Salverda een goede vent die zich vaderlijk opstelde, dus ik heb mijn hart steeds als een onzeker vrouwtje bij hem uitgestort. Ik dacht hem te kunnen vertrouwen, tot ik ineens werd ontboden bij John de Mols rechterhand Ruud Hendriks. Die zei dat het programma ging stoppen. Echt zo uit het niets. Ik kreeg allemaal dingen terug die ik in vertrouwen tegen Salverda had verteld. Zonder waarschuwing werd me gezegd dat ik er niet zwaar genoeg voor was en dat het ophield voor me.\n\n‘In mijn contract stond dat ik, als het zou stoppen, gelijkwaardig ander werk zou krijgen, dus toen ze mij vervolgens een filmprogramma aanboden met van die fragmenten die ik aan elkaar moest kletsen, heb ik gezegd: dat ga ik niet doen. Waarna ik van het ene op het andere moment geen salaris meer kreeg. Ik heb een rechtszaak tegen ze aangespannen en die heb ik gewonnen, maar daarna stond ik bekend als een lastige freelancer. Bij RTL hoefde ik sowieso nooit meer aan te komen, maar in heel Hilversum bleef het ineens doodstil.’\n\nDieuwertje Blok . Beeld Oof Verschuren\n\nDus toen was je na een vliegende start ineens uitgerangeerd.\n\n‘Ja, want op een lastige freelancer zitten ze niet te wachten. Toen ben ik bij de Amsterdamse lokale zender AT5 gaan werken. Wat een enorm feest was: als je over straat fietste riepen mensen: dat was een leuk programma gisteravond!’\n\nUiteindelijk heb je toch je comeback in Hilversum gemaakt via Ontbijt TV, dat een enorme hit werd.\n\n‘Ja, dat heb ik zeven jaar gedaan.’\n\nWas je ineens de natte droom van menig man.\n\n‘Haha, dat weet ik niet hoor. Ik kreeg wel heel vaak van vrouwen te horen: O, mijn man vindt je zo leuk. Ik vind het fijn dat ik blijkbaar niet een bedreigende natte droom was, om maar even bij die woorden te blijven.’\n\nKreeg je veel huwelijksaanzoeken over de post?\n\n‘Dat was vooral in de tijd dat ik omroeper was, toen kreeg ik zakken vol. Het was bizar wat er toen gebeurde. Ik was 20 jaar en wist niet wat me overkwam. Dat had ook wel invloed op me. Ik was jong en naïef. Ineens meenden zoveel mensen me te kennen. Ach, dat lieve popje en god wat een schattig meisje, dachten ze, terwijl ik zelf nog enorm worstelde met wie ik was. Ik werd daar onzeker van. Ik waakte er ook altijd enorm voor om me op mijn bekendheid te laten voorstaan, het heeft eerder een tegenovergesteld effect op me gehad. Ik doe net alsof ik er niet ben. Terwijl Peter heel erg aanwezig is en een grote mond heeft, wil ik niet opvallen. Als iemand met een grote bek voordringt, denk ik: oké, doe maar. Ik kan tot in het idiote bescheiden zijn.\n\n‘Ik zou die tijd niet over willen doen. Ik was gewoon nog een grote puber, zo onzeker over mijn lichaam ook. Ik vond dat ik veel puppyvet had, ik voelde me altijd te dik.’\n\nDaar deden al die postzakken niks aan af?\n\n‘Niets. Ik was ook steeds in de weer met ongelukkige liefdes, waarbij het op een gegeven moment ook een rol ging spelen dat ik niet meer wist of iemand me leuk vond omdat ik op televisie kwam of om wie ik was. In die zin heb ik altijd wel een haat-liefdeverhouding met die bekendheid gehad. Aan de ene kant vind ik het superongemakkelijk, aan de andere kant krijg ik er vaak complimenten door en dat is heerlijk. Maar als je dan een tijdje weinig werk hebt, moet je uitkijken dat je niet gaat twijfelen aan jezelf. Daarmee heb ik wel geworsteld. Ik heb heel stille periodes gehad waarin ik zelf van alles ging organiseren om iets te doen te hebben.’\n\nPeter vertelde dat je in een kledingwinkel bent gaan werken.\n\n‘Ja, mensen vroegen zich dan af of er geen verborgen camera’s hingen, haha. Maar ik moet er niet aan denken om de hele tijd thuis te zitten. Daardoor heb ik naast presenteren ook nieuwe dingen ontdekt. Zoals toneelspelen, zingen en schrijven. Het laatste anderhalf jaar ben ik druk geweest met mijn boek.’\n\nDat boek, dat deze week verschijnt, draagt de titel Dragelijke lichtheid. Ze baseerde het op het dagboek van haar Joodse moeder, dat ze twee jaar geleden, twaalf jaar na haar dood vond. ‘Keobgad nav Ynneh’ stond op het schrift. Dieuwertje zag meteen wat haar moeder bedoeld had: Dagboek van Henny, maar dan achterstevoren. Het schrift was helemaal volgeschreven, beginnend op 6 juni 1939 en eindigend op 19 december 1940. Eerder had ze al losse blocnotevelletjes gevonden waarop belevenissen stonden uit 1941 en 1942.\n\nDe dagboekfragmenten van haar moeder voorziet ze in Dragelijke lichtheid van context, want haar moeder schrijft nauwelijks over wat er op dat moment in de wereld speelt. Af en toe sijpelt er in haar schrijfsels iets van de oorlog door, maar het is vooral een puberdagboek van een 16- tot 19-jarig meisje dat veel met jongens bezig is.\n\n‘Op het ogenblik verbeeld ik me dat ik verliefd ben op Hans. Je reinste onzin natuurlijk. Ik voel net zo veel voor die jongen als voor, bij wijze van spreken, de pen waar ik op het ogenblik mee schrijf. Maar het is weer zoals altijd, dat wat je niet hebt. Erna, Mary en Renée en elk ander meisje dat je spreekt is weg van hem, dus waarom zou ik het niet zijn.’\n\nZe beschrijft de avonden in het Lloyd Hotel waar jonge, Duitse, Joodse vluchtelingen verbleven, en waar veel werd gelachen en gedanst, getafeltennist en geflirt.\n\nDieuwertje: ‘Mijn moeder was 17 toen de oorlog uitbrak en zat vanaf haar 19de tweeënhalf jaar ondergedoken, dan stopt haar dagboek ook. Ook mijn grootouders doken toen onder en overleefden zo de oorlog. De rest van mijn familie van moederskant heb ik nooit gekend, ze zijn vrijwel allemaal vermoord. Maar dat lees je allemaal niet, je leest over een vrolijke, intelligente jonge meid, die om de haverklap verliefd werd. Ik vond het bijzonder dat ik ineens kon meekijken in het hoofd van mijn moeder als 16-jarig meisje dat aan de vooravond van de Tweede Wereldoorlog stond, en nog geen weet had van de verschrikkingen die dat met zich mee zou brengen. In die zin is het weer een nieuw verhaal over die tijd, ditmaal bezien door de ogen van een gelukskind als mijn moeder.’\n\nEen gelukskind?\n\n‘Dat vind ik wel, mijn moeder was een bevoorrecht kind. Ze was enig kind, werd op handen gedragen door haar ouders, en is opgegroeid met een moeder die in de artiestenwereld werkte. Ze zijn, denk ik, de oorlog doorgekomen omdat mijn oma cabaretière Stella Fontaine was, een beroemdheid die zich omhoog had gewerkt uit de arme Joodse buurt. De meeste mensen die zijn vermoord, behoorden tot het proletariaat. Mijn oma had de juiste contacten.\n\nDieuwertje Blok . Beeld Oof Verschuren\n\n‘Mijn moeder kreeg als eerste van het gezin een oproep om zich met rugzak te melden op de Polderweg in Amsterdam, van daaruit vertrokken de treinen naar Westerbork. Maar die contacten hebben ervoor gezorgd dat mijn opa met die oproep naar de Joodse Raad ging, waar hij te horen kreeg: je moet haar laten verdwijnen. Al die stakkers uit die arme wijken meldden zich wel. Ik heb me later ook afgevraagd waarom dat zo was. Hoe kon het dat al die mensen zich gingen melden? Waarom ging iedereen een ster dragen? Mensen zijn blijkbaar erg gezagsgetrouw en deden braaf wat de overheid zei. Dus dat mijn moeder gewaarschuwd werd dat zij dat niet moest doen, maakt alleen al dat ik haar een bevoorrecht kind vind.’\n\nTerwijl je moeder toch tweeënhalf jaar in haar eentje muisstil ondergedoken heeft gezeten bij een Amsterdams echtpaar. Patience spelen en eindeloos veel lezen was zo’n beetje het enige wat ze kon doen. Ondertussen wist ze niet of haar ouders nog leefden.\n\n‘Ja, maar daar heeft ze toch altijd met een zekere lichtheid over verteld. Ze kon zich verliezen in die boeken en ze had het vermogen om zich ontzettend aan te passen aan de situatie en in de kern die lichtheid te behouden. Dat moet je niet verwarren met oppervlakkigheid, het is een vermogen dingen opzij te schuiven die ingewikkeld zijn, om ze niet te diep te laten ingrijpen. Dat herken ik. Ik heb net als zij een selectief geheugen. Ik kan vervelende dingen echt vergeten. Dan denk ik: hé, de zon schijnt, en ik zie daar een vlindertje. Het is soms echt walgelijk voor de mensen om me heen, maar ik heb een groot optimisme en een talent om de zonnige kant van het leven te zien. Dat kon mijn moeder ook als geen ander. Ik dacht altijd dat zij zich dat had aangeleerd door de oorlog, maar sinds ik haar dagboek heb gelezen weet ik dat ze het altijd heeft gehad.’\n\nZe zal zich in die tijd ook eenzaam hebben gevoeld, maar daar heeft ze nooit over gesproken, vertelde je zus Tessel.\n\n‘Nee, dat soort ellende kregen we niet te horen. Alleen de anekdotes. Zo vertelde ze op slapstickachtige wijze dat ze uit de kast viel waarin ze zich had verstopt toen de zoon van de mensen bij wie ze ondergedoken zat, de bel kwam maken. Ze viel flauw en klapte zo op de gang voor zijn voeten. Die jongen schrok zich dood, die had nooit geweten dat er iemand in huis ondergedoken zat, maar hij heeft haar gelukkig nooit verraden.\n\n‘Ook de verhalen over dat hun huis werd ingenomen door een NSB-familie die daar na de oorlog bleef wonen, wist ze grappig te vertellen. Die man was na de bevrijding opgepakt, maar zijn vrouw en hun zoontjes bleven in het huis. Uiteindelijk kregen mijn grootouders en mijn moeder alleen de keuken en twee kamers terug, een bizarre situatie: samenwonen met een NSB-gezin. Maar die vrouw had talloze affaires, dus mama vertelde vaak lachend dat ze die kinderen elke dag weer een andere oom hoorde groeten. ‘Dag mama, dag ome Bert, dag mama, dag ome Arnold.’ Pas in 1948, drie jaar na de oorlog, vertrok deze vrouw en hadden ze het huis weer voor zichzelf. Mijn moeder maakte er een geinverhaal van, terwijl het natuurlijk heel treurig is, maar ze gaf aan alles een lichte draai.’\n\nOver de oorlog schrijft ze maar één keer, en dan ook op een manier waardoor het haast grappig wordt.\n\n‘Papa vertelt geregeld moppen die eigenlijk niet door de beugel kunnen, maar enfin, als we ons maar amuseren. Het is werkelijk vermakelijk en zéér verkwikkend. Als alle menschen dit zouden doen, zouden we waarschijnlijk geen oorlog hebben. Maar breng het ze maar eens aan hun verstand. Och, over de oorlog zwam ik maar liefst niet. Je zult zeggen, erg gemakkelijk, maar och, ik ben pas 16 en laat ik er nu eens het beste van trachten te maken en niet hier bladen volpennen over boten die getorpedeerd, menschen die gedood en steden die vernietigd worden. Het is allemaal al erg genoeg en nooit zullen de menschen het leren.’\n\n‘Toen ik het dagboek vond en ‘1939’ las, was ik meteen getriggerd vanwege de geschiedenis die zich toen afspeelde, maar ik kwam erachter dat als je zelf in die tijd zit, er heel veel dingen aan je voorbijgaan. Ik zat laatst te bedenken dat dat eigenlijk altijd zo is. Dat merk ik nu ook bij mezelf. Ik lees over de vluchtelingen, ik lees over de oorlog in Oekraïne, en ik vind het allemaal verschrikkelijk. Er zijn zulke grote problemen, dat je dan gewoon maar weer doorgaat met je leven en een hapje watermeloen neemt.’\n\nJe zus vertelde dat je moeder op het einde van haar leven wel banger werd voor de wereldvrede.\n\n‘Ja, toen ze licht begon te dementeren brokkelde haar zorgvuldig opgebouwde verdedigingsmuur van relativering en ‘lachen om niet te hoeven huilen’ af. Ze was vaker verder weg met haar gedachten en ze was af en toe ook bang. Bang voor oorlog, voor antisemitisme, voor dat het weer zou beginnen en weer tegen ‘ons’. Nooit eerder had ze ons met die gevoelens opgezadeld. Die herinneringen waren ver weggestopt, net als de herinneringen aan al haar familieleden die waren vermoord. Waarschijnlijk omdat het te groot was en te veel om te bevatten, zat het allemaal verborgen in een hoekje van dat selectieve geheugen van haar. Haar verdriet dook bij mij pas op tijdens het schrijven van het boek, ik merkte dat ik niet kon stoppen met zoeken naar namen. Ik verloor mezelf in archieven in de hoop nog een levend spoortje terug te vinden. Meestal liep het lijntje dood bij de nazimoordfabrieken. Maar doordat mijn moeder ons daar nooit mee heeft belast, ken ik zelf de problemen van de tweedegeneratieslachtoffers niet.’\n\nDenk je dat je wel gevormd bent als tweede generatie?\n\n‘Nou, ik ben bang voor de macht van grote groepen mensen, dat zou je daaraan kunnen ophangen. En die lichtheid van leven. Dat lachen om niet te hoeven huilen, wat mijn moeder heeft uitgevonden en wat de oorlog bij haar heeft versterkt, heb ik van haar.’\n\n‘Als er iets naars gebeurt gaan de rolluikjes dicht, zegt Dieuw altijd’, vertelde je zus. ‘Niet simmen, dat heeft geen zin, net doen alsof het niet bestaat.’ Je man Peter, die zwaar hartpatiënt is, vertelde dat zijn aandoening een sterk levensverkortend effect zal hebben, maar dat dat niet eens een gespreksonderwerp is tussen jullie.\n\n‘Nee, dat heeft toch ook niet zoveel zin? Hij gaat er ook altijd maar van uit dat hij eerder doodgaat dan ik, maar ik kan ook morgen een hartstilstand krijgen. Hij heeft tenminste een ingebouwde defibrillator, hij gaat niet zomaar de pijp uit, ik wel. Maar het klopt dat we het daar niet over hebben, alleen in de zin dat we de praktische dingen hebben geregeld. Ik zie gewoon nooit beren op de weg. Ik ging samen met mijn dochter Sam, toen ze 18 werd, een reis maken in een Toyota Corolla naar Namibië, Botswana en Zambia. Peter zag dat helemaal niet zitten, hij had allerlei beelden van wat er zou kunnen gebeuren. Ik ga gewoon. Ik heb genoeg aan mijn intuïtie. Ik liet tijdens die reis ook gewoon kinderen meerijden naar hun schooltje, terwijl Peter op voorhand had geroepen: ‘Nooit stoppen op die verlaten wegen!’ Je moet niet te veel met angst leven.’\n\nPeter vertelde ook: ‘Ik zat er zelf niet op te wachten dat Dieuw Podium Witteman ging doen. Ik had net mijn baan opgezegd, ik dacht: we gaan samen lekker reizen of maandenlang in onze boerderij op Ibiza zitten.’\n\n‘Dat was ik toch al niet van plan. Ik heb voorlopig nog volop werk, en bovendien ben ik er niet geschikt voor om maanden te reizen of in de zon niks te gaan doen.’\n\n‘Ik heb genoeg aan Dieuwertje, maar zij niet genoeg aan mij’, zei hij. ‘Zij heeft haar werk echt nodig voor de vraag: wie ben ik?’\n\n‘Nou, zou dat nou echt zo zijn? Misschien speelt dat een rol, maar ik ben niet geschikt om niks te doen. Dat vind ik saai. En ook alleen met elkaar zijn. Ik heb nog veel te veel behoefte om andere mensen te zien.’\n\n‘Dieuw is voor mij de hoofdprijs’, zei hij.\n\n‘Dat is hij voor mij ook! Maar misschien is zijn beker iets kleiner omdat ik ook nog behoefte heb aan andere mensen en andere dingen in het leven.’\n\nIs zijn prognose voor jou nog belastend in de zin dat je denkt: o, hij zou dat reizen nog zo graag willen, en zo lang heeft hij misschien niet meer, dus ik wil hem dat geven?\n\n‘Nou, daar ben ik toch te egocentrisch voor. Ik denk ook dat het niet gezond is voor een relatie als de een zich helemaal opoffert aan de ander. Daar geloof ik niet in. Kijk, als het erop aankomt, en dat is al verschillende keren gebeurd, dan laat ik alles voor hem uit mijn handen vallen. Maar vergeet niet, Peter is ouder dan ik. In het begin van je relatie merk je dat niet, maar nu ik 65 ben en hij 72, is dat wel een verschil, dat trekt vanzelf weer bij.’\n\nHoe beleef jij het dat hij hartpatiënt is?\n\n‘Het maakt mij meer angstig dan hemzelf. Ik denk heel vaak: oh, leeft hij nog wel? Dan haalt hij bijvoorbeeld een tijdje geen adem in bed en dan schrik ik me dood. Of ik kom ’s avonds niet laat thuis en dan is alles donker binnen terwijl de auto voor de deur staat. Dan ben ik bang dat ik hem ergens vind.’\n\nHeb je hem weleens gevonden?\n\n‘Vorig jaar, rond deze tijd, lagen we in bed en werd ik midden in de nacht wakker toen hij op de rand van het bed zat. Ik kon al niet meer met hem communiceren. Hij was net geopereerd en bleek inwendige bloedingen te hebben. Niet veel later stond hier een ambulance, politie en brandweer voor de deur. Dat was echt traumatisch. Nou, traumatisch, maar ja, dat was gewoon echt afschuwelijk. Grote paniek, angst, dat was op het randje. Ik dacht echt: hij glijdt onder mijn handen vandaan. Het is een geluk dat ik altijd heel licht slaap bij hem, ik voel het altijd als er iets niet klopt. Of altijd – tot nu toe, laat ik hopen dat dat zo blijft.’\n\nHoe gaat hij ermee om?\n\n‘Peter is niet een patiënt zoals sommige mannen zo’n stervende zwaan kunnen zijn. Daardoor maakt hij het voor mij ook lichter. En hij zegt wel dat hij er niet op zat te wachten dat ik Podium Witteman ging doen, maar hij gunt het me ook van harte. Hij was nota bene degene die me overhaalde om die screentest toch te doen.\n\n‘Het is vooral klote voor hem dat hij nog zo weinig kan. Want hij was heel sportief, we konden altijd alles. En ik kan dat nog steeds. Dus als ik ga wandelen of fietsen is dat wrang. Want ik zie ook wel dat Peet dat niet kan. Maar ja, moet ik daardoor ook op een stoel gaan zitten? Dat helpt hem niet en mij ook niet. Het klinkt misschien lief, maar je hebt er allebei geen reet aan want dan zit je allebei een beetje ongelukkig te zijn.\n\nDieuwertje Blok . Beeld Oof Verschuren\n\n‘We hebben al veel meegemaakt met die operaties en hartinfarcten. Hij heeft nu al meerdere malen op het randje gelegen, maar we vieren het leven samen toch wel, hoor. We kunnen er soms ook keihard om lachen.’\n\nHeeft die lichtheid en dat lachen om niet te huilen ergens ook een prijs? Je dochter zei: ‘Echt persoonlijke gesprekken kon ik met mijn moeder niet voeren.’\n\n‘Ja, zij heeft daar wel moeite mee gehad. Ik probeer daarin te veranderen. Maar Peter en ik zijn allebei niet van de ingewikkelde gesprekken. Ik vind het juist fijn om niet te erg de diepte in te gaan, dat doen wij dus ook niet. We blijven meer op de golven dan dat we er echt in gaan.\n\n‘Maar het gevaar dat dan op de loer ligt, is dat je mensen niet te dichtbij laat komen. De enige bij wie ik echt kwetsbaar durf te zijn, is Peter, maar dat heeft me veel moeite gekost. Ik ben als de dood om te afhankelijk te zijn van iemand. Dat is iets wat diep in mij zit. Ik fiets en wandel ook het liefst in mijn eentje. Zodat ik even lekker met mijn eigen gedachten alleen ben. Maar waarom dat zo is, weet ik niet. Die vraag stel ik mezelf dus niet.’\n\nJe zei eerder: hoe kon het dat al die mensen zich gingen melden en een ster gingen dragen? Ben je misschien toch meer door je Joodse achtergrond gevormd dan je denkt? Vindt die drang onafhankelijk te zijn oorsprong in je angst als een mak schaap richting het kamp te lopen?\n\n‘Ja... dat zou best kunnen. Toen ik jong was vroeg ik me af: Waarom zijn al die familieleden zomaar gegaan? Ook een beetje vanuit kwaadheid en onbegrip. Ik heb daar ook veel over gelezen, en begrijp inmiddels hoe ontzettend ingenieus die Jodenvervolging in elkaar zat, maar des te meer reden om altijd onafhankelijk proberen te blijven. Om kritisch na te denken en niet zomaar met de grote stroom mee te gaan. Want omdat iedereen het doet of denkt, wil het nog niet zeggen dat het het goede is. Maar dat is ook verschrikkelijk moeilijk omdat je jezelf makkelijk verliest in de mening van de massa en daar zo makkelijk in wordt meegesleurd. Misschien dat ik het daarom ook zo nodig heb om af en toe alleen te wandelen. Want alleen dan ben ik even helemaal van mezelf. En behoud ik zo veel mogelijk mijn onafhankelijkheid.’\n\nCV Dieuwertje Sarah Blok 8 augustus 1957 Geboren in Nederhorst den Berg.\n\n1969 - 1972 Gymnasium.\n\n1972 - 1973 Mavo.\n\n1974 - 1976 Havo.\n\n1978 Fotoredacteur bij Studio van de KRO.\n\n1980 Omroeper bij KRO. Plus: presentatie Sport op Maandag, KRO’s\n\nMiddageditie, en het radioprogramma Goal.\n\n1985 Overstap naar Vara waar ze onder meer Filmnieuws, Nederland museumland en Kunst ligt op straat presenteert.\n\n1989 Presentatie SchoolTV-Weekjournaal.\n\n1989 Overstap naar RTL Véronique. Presenteert afwisselend met Viola Holt de 5 Uurshow.\n\n1990 Presentatie wekelijkse talkshow Dieuwertje.\n\n1992 - 1994 Presentatie AT5 live.\n\n1994 - 2002 Terugkeer bij KRO. Presenteert het dagelijkse ochtendprogramma Ontbijt TV en Er is meer tussen Hemel en Aarde, SchoolTV-Weekjournaal.\n\n2001 - heden Presentatie Sinterklaasjournaal.\n\n2001 - 2005 Teleac/NOT Presentatie Desmet live.\n\n2008 - 2011 Radioprogramma De ochtendshow voor Omroep West.\n\n2010 - heden Presentatie Radio 4-programma NTR Podium.\n\n2013 Gouden Stuiver voor het Sinterklaasjournaal.\n\n2014 - 2016 Presenteert met Janny van der Heijden het NTR-televisieprogramma Landinwaarts, en Podium on Tour, Podium TV.\n\n2020 - 2021 Presentatie Reisgenøten, waarin ze bekende Nederlanders ontvangt in Denemarken.\n\n2021 - 2023 Familietheatervoorstelling De Prins van Oranje met Jeroen Kramer.\n\n2022 Presentatie Podium Klassiek, de opvolger van Podium Witteman. Dieuwertje Blok is gehuwd met radiopresentator Peter de Bie. Uit een eerder huwelijk heeft zij een zoon en een dochter.\n\nHaar boek Dragelijke lichtheid: het tienerdagboek van mijn Joodse moeder tijdens de Tweede Wereldoorlog verschijnt deze week bij uitgeverij Meulenhoff.",
    "Duitsland zet grenzen open vanwege personeelstekort": "9 sep. 2022 - 11:56\n\nBuiten het tekort aan werknemers in Duitsland is inmiddels meer dan een kwart van de bevolking boven de 60 jaar. Iets wat grotere gevolgen gaat krijgen. En dat percentage stijgt nog altijd elk jaar. Als je de sociale kosten een beetje betaalbaar wil houden zal het minder liggen aan de immigranten dan aan het feit dat er minder mensen werken door vergrijzing en dus meer mensen gebruik maken van sociale voorzieningen en pensioen. Over 10 jaar is een kwart gepensioneerd van het huidige aantal inwoners. Overigens geldt dat voor zowat heel West-Europa met als Italië als koploper. Je zal inderdaad genoeg huizen beschikbaar moeten verwezenlijken. Dat is dan aan de politiek om daar beleid op te maken. Hopelijk doen ze dat beter dan hier in Nederland. Net als in Nederland maakt landbouwgrond meer dan de helft uit van het totale grondgebied. Is nog geen 10% in gebruik voor bebouwing (huizen kantoren etc.) Uitbreiding is dus mogelijk zou je zeggen. Migratie is van alle tijden. Gereguleerde migratie zoals boven beschreven is al langer een plan, zal men meer in moeten zetten, maar voor vergrijzing heb je meer nodig dan universitair opgeleiden. En dan kunnen statushouders een oplossing brengen. Als men gelijke kansen krijgt voor opleiding en werk. Niet om dat je wil maar gewoon omdat je op een gegeven moment dus zal moeten om het voor werkenden betaalbaar te houden om de sociale regeling betaalbaar te houden."
}