{
    "Duitsland sluit deal met Verenigde Arabische Emiraten voor diesel en gas": "Abu Dhabi National Oil gaat Duitsland binnenkort voorzien van vloeibaar gemaakt aardgas, ook wel bekend als lng. Dat is het resultaat van een deal die is gesloten met het Duitse energieconcern RWE. Daarmee heeft de reis van bondskanselier Olaf Scholz naar het Midden-Oosten zondag een concreet succes opgeleverd.\n\nScholz reisde dit weekend met een groep topbestuurders uit het bedrijfsleven naar de Golfregio om deals te kunnen sluiten voor de levering van lng aan Duitsland. Dat gas zou als alternatief kunnen dienen voor Russisch gas, nu Rusland gasleveringen heeft stopgezet.\n\n“We moeten ervoor zorgen dat de productie van lng in de wereld zodanig wordt bevorderd dat aan de grote vraag kan worden voldaan, zonder dat we een beroep moeten doen op de productiecapaciteit in Rusland”, zei Scholz tegen journalisten voordat de overeenkomst werd aangekondigd.\n\nHet is de bedoeling dat de Arabieren voor het einde van het jaar de eerste lading gas naar Duitsland sturen. Dan gaat het nog wel om een betrekkelijk kleine hoeveelheid. Volgend jaar zouden er meer ladingen deze kant op komen.\n\nScholz reisde na zijn ontmoetingen in Abu Dhabi door naar Qatar. Zaterdag sprak hij in Jeddah al met de Saudische kroonprins Mohammed bin Salman. Tijdens dat gesprek heeft de bondskanselier naar eigen zeggen ook de moord op journalist Jamal Khashoggi aan de orde gesteld. Bin Salman is de man die internationaal verantwoordelijk wordt gehouden voor de moord op Khashoggi, die plaatsvond in het Saudische consulaat in Istanbul in 2018.",
    "Energiedeals in crisistijden: Duitsland wil Russisch aardgas vervangen door LNG uit Qatar en de Verenigde Arabische Emiraten": "Duitsland is bezig met het afronden van aardgasdeals met Qatar en de Verenigde Arabische Emiraten, zo melden verschillende media. Gasleveringen door de Midden-Oosterse landen moeten op termijn het Russisch gas, waar de Duitsers de grootste afnemers van zijn van alle EU-lidstaten, gaan vervangen.\n\nDuitsland probeert voor de wintermaanden niet-Russische energiebronnen te vinden en heeft daarbij onder meer zijn toevlucht genomen tot steenkool . Een situatie die, met de klimaatdoelstellingen in het achterhoofd, niet houdbaar is.\n\nDuitsland wil zo snel mogelijk van zijn verslaving aan Russisch gas af. Om de gasleveringen uit Moskou te vervangen door alternatieve bronnen, had Berlijn in totaal 15 miljard euro aan kredietlijnen gereserveerd, die worden uitbetaald in schijven. Nu de eerste 1,5 miljard euro bijna is opgebruikt, hebben de in crisismodus opererende Duitsers nog eens 2,5 miljard euro vrijgemaakt voor de aankoop van vloeibaar aardgas (LNG). Dat staat in een document dat door nieuwssite Bloomberg werd ingezien",
    "\"Wij zijn bezig de herkomst van ons zachtfruit te diversifiëren\"": "Kenneth D'Costa van Barakat Group, de importeur van de Verenigde Arabische Emiraten, legt uit dat zachtfruit eigenlijk de tweede grootste sector is als het gaat om hun import. \"Het belangrijkste product voor ons bedrijf is bladgroenten, maar onze tweede grootste categorie bestaat uit zachtfruit. Wij kopen ons fruit in en verkopen het op de lokale markten. We telen niet zelf, want dan zouden we simpelweg concurreren met onze partners, wat weinig zin heeft. Wij bedienen alle kanalen, van retail tot horeca, maar ook onze eigen winkels. Naast dat we de producten vers verkopen, bewerken we ze ook tot smoothies, sappen en ijs.\"\n\nNiet alleen wereldwijde exporteurs hebben te maken met uitdagende logistieke situaties. Voor Barakat Group hebben twee van hun grootste uitdagingen te maken met logistiek. \"Momenteel hebben we te maken met nogal wat uitdagingen als het gaat om de inkoop van zachtfruit. Allereerst is er het waarborgen van de juiste kwaliteit. Door de weersomstandigheden op de markten waar we ons zachtfruit vandaan halen, als gevolg van de klimaatverandering zien we kwaliteitsproblemen zowel in het stadium van herkomst als na aankomst in onze havens. Tegelijkertijd komen de ladingen niet altijd op de verwachte datum aan. Zo kunnen zendingen een dag eerder of een dag later aankomen dan gepland. Ten slotte zijn de huidige vrachttarieven een grote zorg. Zachtfruit wordt meestal via luchtvracht naar ons verladen, hoewel blauwe bessen ook via zee naar ons kunnen worden vervoerd.\"\n\nOmdat de kosten zijn gestegen, heeft de importeur besloten met Driscolls samen te werken om te proberen de herkomst van hun aangekochte zachtfruit te diversifiëren. D'Costa: \"We halen de meeste van ons zachtfruit uit de Verenigde Staten, aangezien Driscoll's een van onze belangrijkste leveranciers is. Maar vanwege de uitdagingen die ik net heb genoemd gaan we met Driscoll's samenwerken om de herkomst van ons zachtfruit te diversifiëren, waaronder Marokko, Europa en Egypte. Dit laatste land levert ons bijvoorbeeld vooral aardbeien. Blauwe bessen importeren we uit Polen, Oekraïne en lokale telers in de Emiraten. Het feit dat de vrachtprijzen zo hoog zijn, heeft tot gevolg dat de VS een deel van onze handel kwijtraakt en dat is de reden om de herkomst te diversifiëren.\"\n\nIn totaal kijkt de Barakat Group naar een kostenstijging van 20%, die de klanten in de Verenigde Arabische Emiraten eenvoudigweg niet kunnen opvangen. \"De stijging van de vrachtprijzen is niet het enige dat duurder wordt. Onze kosten in het algemeen zijn gestegen. Vracht alleen al is 14% duurder geworden, terwijl gas of brandstof nog eens 3% duurder is geworden. Afval is ook met ongeveer 3% gestegen, wat leidt tot een totale kostenstijging van ongeveer 20%. Ondertussen zijn onze klanten niet in staat deze kosten te absorberen. De meeste zijn nog aan het herstellen van de verliezen tijdens de pandemie en het is een zeer concurrerende markt. Dit betekent dat de meeste klappen door ons bedrijf worden opgevangen. Maar we bereiken een punt waarop deze manier van zakendoen niet houdbaar is. Ons bedrijf is veerkrachtig en we zijn positief over de toekomst. Maar de markt zal zichzelf moeten corrigeren en we vertrouwen erop dat dat precies is wat er in 2023 zal gebeuren.\"\n\nD'Costa kijkt uit naar de beurs in Madrid over twee weken, omdat het een belangrijke gelegenheid is om meer te weten te komen over de huidige marktontwikkelingen. \"We zullen aanwezig zijn op Fruit Attraction in Madrid, zoals we op zoveel mogelijk beurzen aanwezig zijn. Het is belangrijk voor ons, want wij zijn een van de grootste importeurs in de Verenigde Arabische Emiraten. We willen de ontwikkelingen in de markt zien en nieuwe contacten opdoen tijdens deze evenementen. Het is ook een geweldige kans om te zien welke markten in opkomst zijn, of er nieuwe variëteiten zijn in het fruit dat wij importeren, die ons een betere kwaliteit bieden voor onze klanten en of er een kans is om onze kosten te verlagen, hetzij via vrachtvervoer, hetzij via telers in de regio. In het algemeen zijn beurzen een goede manier om te zien of we onze kosten kunnen verlagen, wat in de huidige economie hard nodig is.\"\n\nVoor meer informatie:\n\nSiddharth Gupta\n\nBakarat Group\n\n+971 50 4573248\n\nSiddharth.g@barakatgroup.ae\n\nbarakatgroup.ae",
    "Privacyinstellingen op VI.nl": "Voetbal International\n\nHeb je Adblockers aan staan of gebruik je een private browser?\n\nWelkom bij Voetbal International!\n\nVoordat je verder gaat hebben wij je cookievoorkeuren nodig.\n\nHet menu waarop je deze kunt instellen kan niet worden geladen, wellicht doordat je een Adblocker of private prowser gebruikt.\n\nSwitch naar een reguliere browser of schakel de Adblocker uit om je voorkeuren aan te geven, waarna je toegang tot de site verkrijgt.\n\nVeel leesplezier!\n\n\n\nVervers",
    "\"Emiraten versnellen plan om olieproductie op te drijven”": "De Verenigde Arabische Emiraten (VAE) zouden hun plan om hun olieproductiecapaciteit te verhogen, hebben versneld. Dat zeggen bronnen die bekend zijn met de kwestie. De Emiraten zouden op die manier hun voorraden ruwe olie willen verzilveren voordat de wereld massaal overschakelt op schonere energie.\n\nOliegigant Abu Dhabi National Oil Company (Adnoc), die bijna alle olie van de VAE oppompt, wil tegen 2025 vijf miljoen vaten ruwe olie per dag kunnen produceren, klinkt het. Eerder luidde het nog dat het bedrijf die doelstelling tegen 2030 wilde behalen. Het voornemen kan volgens dezelfde bronnen de kosten van het project, die sowieso al in de miljarden zouden lopen, nog fors doen toenemen. Het plan van Adnoc en de regering van de VAE was aanvankelijk om de doelstelling te vervroegen naar 2027, maar uiteindelijk werd geopteerd voor 2025.\n\nNu de prijzen van fossiele brandstoffen op een hoog niveau blijven steken, ver boven de productiekosten van de VAE, probeert het land de verkoop van olie en aardgas te verhogen. “Terwijl we de energietransitie omarmen en ons bedrijf klaarmaken voor de toekomst, blijven we zoeken naar potentiële opportuniteiten om waarde te creëren, kapitaal vrij te maken en het rendement te verhogen”, aldus Adnoc in een verklaring aan Bloomberg. Of ook de doelstelling voor 2030 dan nog verder zou worden opgetrokken, gaf het bedrijf niet mee. Maar volgens de eerder geciteerde bronnen is het goed mogelijk dat de Emiraten tegen het einde van dit decennium naar zes miljoen vaten per dag zullen proberen gaan indien ze erin slagen om tegen 2025 de kaap van vijf miljoen te bereiken.\n\nDe Verenigde Arabische Emiraten zijn de grootste olieproducent van de OPEC na Saoedi-Arabië en Irak. Het land stelt dat het nu al in staat is om iets meer dan vier miljoen vaten per dag te produceren, maar doet dat momenteel niet omwille van de beperkingen die door het kartel worden opgelegd. Volgens het financiële persagentschap Bloomberg klokte de dagelijkse productie van de Emiraten vorige maand af op net geen 3,4 miljoen vaten.",
    "Miralem Pjanic op een zucht van een transfer naar de Verenigde Arabische Emiraten": "FC Barcelona krijgt binnenkort weer wat extra financiële ademruimte. Want Miralem Pjanic is op weg naar de uitgang bij de Catalanen.\n\nDe transfer van Miralem Pjanic naar Sharjah FC is weer een stap dichterbij gekomen. Hij heeft de medische keuring bij de club uit de Verenigde Arabische Emiraten doorstaan volgens Fabrizio Romano. De Bosnische spelmaker mag transfervrij vertrekken bij Barcelona.\n\nMet deze transfer krijgt FC Barcelona opnieuw wat extra financiële ademruimte. De 32-jarige middenvelder had nog een contract bij de Catalanen tot medio 2024.",
    "Jason Denayer heeft eindelijk club gevonden: Rode Duivel legt medische testen af bij Shabab Al Ahli": "Jason Denayer mag zich binnenkort weer fulltime profvoetballer noemen. De 27-jarige verdediger stapt maandag op het vliegtuig om zijn medische testen af te leggen bij Shabab Al Ahli, een club uit Dubai in de Verenigde Arabische Emiraten. De verwachting is dat de transfer eerstdaags officieel wordt.\n\nDenayer zit al meer dan twee maanden zonder club nadat zijn contract bij het Franse Olympique Lyon afliep. Daar speelde hij 139 wedstrijden in vier seizoenen, maar op het einde liep er een en ander fout. Uiteindelijk besliste Denayer om zijn contract bij de Fransen niet te verlengen. Vanaf 1 juli was hij een vrije speler.\n\nAan concrete interesse was er de voorbije maanden nochtans geen gebrek. Celta de Vigo deed Denayer een waanzinnig voorstel – op vijf jaar tijd kon hij er stinkend rijk worden -, maar op dat moment hoopte Denayer nog op de grootste ploegen van Europa. Eerder hadden immers ook FC Barcelona, Juventus en Napoli geïnformeerd. Ook de volgende clubs deden een aanbod: Torino, Fulham, Valencia, Galatasaray, Besiktas en Al-Ettifaq, Al-Shabab en Al-Nassr uit Saudi-Arabië. Keuze zat, maar steeds had Denayer een reden om het voorstel naast zich neer te leggen.\n\nNaar Qatar?\n\nDoor zijn situatie leek het WK in Qatar heel ver weg, maar bondscoach Roberto Martinez toonde toch zijn vertrouwen in de verdediger door hem op te roepen voor de afgelopen interlandbreak. Niet om te spelen tegen Wales of Nederland, wel om trainingsarbeid te verrichten bij de Duivels.\n\nHet wordt nu uitkijken of Denayer zich bij zijn nieuwe club - Shabab Al Ahli uit de bescheiden voetbalcompetitie van de Verenigde Arabische Emiraten - nog voldoende in de kijker kan spelen om een plekje in de WK-selectie van Roberto Martinez af te dwingen.",
    "De Abraham-akkoorden bieden kansen voor Nederland": "De Abraham-akkoorden hebben talloze wegen voor samenwerking geopend, zodat onze regeringen en volken kunnen werken aan vrede en toenadering, schrijven de ambassadeurs van Israël en de Verenigde Arabische Emiraten in een ingezonden opiniestuk. Nederland kan ook delen in dit succes.\n\nDe Abraham-akkoorden markeren een nieuw hoofdstuk in het Midden-Oosten. Met deze historische vredesakkoorden werken landen samen aan een toekomst van welvaart en het boeken van tastbare vooruitgang in belangrijke sectoren – van luchtvaart, landbouw, gezondheidszorg, handel en investeringen, tot ruimtevaart, sport, voedselzekerheid en nog zoveel meer.\n\nMr. Jamal Jama Ahmed Abdulla Al Musharakh is ambassadeur van de Verenigde Arabische Emiraten in Nederland. Mr. Modi Moshe Ephraim is ambassadeur van Israël in Nederland. Ingezonden opinieartikelen worden geselecteerd door de redactie, maar vertegenwoordigen niet noodzakelijkerwijs het standpunt van EW.\n\nIn 2020 werden de betrekkingen tussen Israël en de Verenigde Arabische Emiraten (VAE) formeel tot stand gebracht. Sindsdien is de wereld getuige van een enorme toename van economische samenwerking tussen deze twee landen. In het eerste jaar na de ondertekening van de akkoorden bereikte de handel tussen de twee landen al een omvang van 885 miljoen dollar. In de eerste helft van 2022 is de bilaterale handel met 117 procent gestegen in vergelijking met dezelfde periode vorig jaar, tot 1,21 miljard dollar. Het doel is dat de handel tussen Israël en de Emiraten binnen vijf jaar jaarlijks 10 miljard dollar waard zal zijn.\n\nDaarnaast hebben de VAE en Israël in mei 2022 een vrijhandelsovereenkomst ondertekend, waarmee ze hun toewijding tonen om handelsbarrières weg te nemen en nieuwe kansen te creëren voor de volken in de regio. Het UAE-Israel Comprehensive Economic Partnership Agreement is een nieuwe mijlpaal in de bilaterale betrekkingen dankzij de historische Abraham-akkoorden, die kansen bieden voor vrede, stabiliteit en voorspoed in het Midden-Oosten en daarbuiten, inclusief Nederland.\n\nGrote kansen voor trilaterale samenwerking\n\nNaast economische samenwerking is politieke uitwisseling van gedachten tussen de VAE en Israël van cruciaal belang gebleken bij het aanpakken van dringende mondiale uitdagingen. Omdat voedselzekerheid, klimaatverandering en waterbeheer duurzame oplossingen vereisen, staan de VAE en Israël klaar om samen te werken om een voorspoedige toekomst veilig te stellen. Met de toenemende diversificatie van de economie van de VAE en de bloeiende start-up-omgeving in Israël, zijn de twee landen goed uitgerust om deze uitdagingen samen aan te gaan door hun uitzonderlijke middelen en kennis te combineren.\n\nLees meer: Historische Arabische handreiking aan Israël zorgt voor politieke aardverschuiving\n\nDit zijn ook grote uitdagingen voor Nederland en samenwerking is essentieel om als internationale gemeenschap oplossingen te vinden. Sinds onze aanstelling als ambassadeurs van Israël en de Verenigde Arabische Emiraten in Nederland, hebben we al de gelegenheid gehad om vele entiteiten uit de publieke én private sector te bezoeken. We zijn diep onder de indruk van de Nederlandse aanpak en zien grote kansen voor trilaterale samenwerking – niet alleen tussen overheden, maar ook tussen ondernemers.\n\nNederland kan delen in dit succes\n\nOnlangs werd aangekondigd dat de Associatieraad EU-Israël binnenkort opnieuw bijeen zal komen. De Raad is van groot belang op het gebied van handel, kennisuitwisseling en economische groei voor Israël en de EU-lidstaten. Gezien het feit dat de Raad na een decennium eindelijk nieuw leven wordt ingeblazen, is dit voor Nederland het perfecte moment om in het Midden-Oosten kansen aan te boren met de VAE en Israël als partners.\n\nDe Abraham-akkoorden hebben talloze wegen voor samenwerking geopend, zodat onze regeringen en volken kunnen werken aan vrede en toenadering. Terwijl onze landen de vruchten blijven plukken, hebben we er alle vertrouwen in dat Nederland kan delen in dit succes.",
    "'Clubloze Rode Duivel vindt twee maanden voor WK onderdak in VAE'": "Jason Denayer heeft vlak voor de start van het WK weer een club gevonden. De Belg, die afgelopen zomer vertrok bij Olympique Lyon, gaat bij Shabab Al Ahli in de Verenigde Arabische Emiraten aan de slag.\n\nArtikel verder na advertentie\n\nDenayer tekent volgens Het Laatste Nieuws een contract tot eind 2022 bij Al Ahli, waar voormalig AS Monaco-trainer Leonardo Jardim voor de groep staat. De verdediger moet wedstrijdritme opdoen van bondscoach Roberto Martínez, wil hij met De Rode Duivels naar het WK in Qatar. Opvallend genoeg behoorde de clubloze Denayer wel tot de selectie van België voor de Nations League-duels met Wales en Nederland. In actie kwam hij niet.\n\nDe carrière van Denayer nam het afgelopen jaar een verrassende wending. Onder Peter Bosz was de Belg de eerste seizoenshelft van het voorbije seizoen een vaste waarde. Na een enkelblessure kwam hij niet meer in de plannen voor bij L'OL. Denayer wilde zijn contract niet verlengen, waardoor Lyon hem terugzette naar het beloftenelftal.",
    "Voetbaldier Lodeweges plukt de dag: 'Nu de natuur in, dan lekker trainen bij VVOG'": "Pro Shots\n\nOranje NOS Voetbal • zaterdag, 11:32 Voetbaldier Lodeweges plukt de dag: 'Nu de natuur in, dan lekker trainen bij VVOG' Jan Vincent van Zuiden redacteur NOS Sport\n\nJan Vincent van Zuiden redacteur NOS Sport\n\n\n\nAls assistent van bondscoach Ronald Koeman was hij nauw betrokken bij de revival van het Nederlands elftal, dat na twee misgelopen eindtoernooien (EK 2016 en WK 2018) helemaal opleefde. Hij coachte eerder in Japan, Canada, de Verenigde Arabische Emiraten en bij diverse eredivisieclubs.\n\nAvonturen genoeg, maar het voetballeven van Dwight Lodeweges is in rustiger vaarwater beland.\n\n\"Het gaat hartstikke goed met me, ik heb het goed naar mijn zin. Ik ben met van alles bezig en heb veel tijd voor andere dingen\", vertelt Lodeweges.\n\nMislukt EK\n\nNa het mislukte EK met Oranje in 2021 (als assistent van Frank de Boer) volgde vorig jaar een snelle aftocht bij PEC Zwolle, waar Lodeweges zich solidair verklaarde met hoofdtrainer Art Langeler, die opstapte na slechte resultaten.\n\nNederlands elftal bij de NOS Het Nederlands elftal speelt zondag in de Nations League in Amsterdam tegen België. Die wedstrijd is om 20.45 uur op live te zien op NPO 1, NOS.nl en in de NOS-app. Het duel is ook te volgen via een liveblog op NOS.nl en in de NOS-app en te beluisteren op NPO Radio 1 in NOS Langs de Lijn. Beluister ook onze nieuwe voetbalpodcast.\n\nBij die beslissing speelde ook de thuissituatie van Lodeweges mee. \"Mijn vrouw heeft vorig jaar een flink fietsongeluk gehad. Ze is aangereden door een pakketbus en raakte flink gewond. Ze liep een hersenschudding op en er was van alles stuk: haar gezichtsvermogen, longen en vingers bijvoorbeeld. Ze kon niet alleen zijn en had veel hulp nodig.\"\n\n\"Ze is haar hele leven achter mij aan gereisd. Onze kinderen zijn geboren in landen ver van Nederland. Ze moest haar moeder en zussen missen bij die momenten, dus nu was het tijd voor mij om er voor haar te zijn\", vervolgt Lodeweges. \"Inmiddels gaat het gelukkig weer stukken beter met haar. Ze is er nog niet, maar het herstel gaat goed.\"\n\nVan Oranje naar amateurs\n\nVoor een voetbaldier als Lodeweges is het onmogelijk om het voetbal helemaal los te laten. Dus schoot hij te hulp bij derdeklasser VVOP, de club uit zijn dorp Voorthuizen die wel een extra trainer kon gebruiken. Om daarna voor de derde keer aan de slag te gaan bij zijn oude liefde VVOG (Harderwijk), waarmee hij in 1997 de landstitel bij de zaterdagamateurs veroverde.\n\nANP Dwight Lodeweges lacht tijdens een training van Oranje\n\nLodeweges: \"Ik hou van voetbal. En of ik nou bij het Nederlands elftal op het veld sta, of bij de amateurs, dat maakt voor mij niet uit. Ik geniet van het spel. Ik vind het heerlijk dat ik nu mijn eigen agenda kan indelen en ik mis het betaalde voetbal dus helemaal niet. Maar ik volg het nog op de voet. Ik zie Oranje graag spelen, omdat ik de meeste spelers nog goed ken.\"\n\nVan Gaal\n\nLodeweges is onder de indruk van de aanpak van zijn collega Louis van Gaal. \"Louis is een geweldenaar. Die heeft zo veel meegemaakt en heeft zo veel expertise. Hij haalt het maximale eruit. Het is alleen jammer dat een aantal spelers te weinig speelt bij hun club. Dan mis je wedstrijdhardheid en ritme. Dat zou voor Oranje een vijand kunnen zijn richting het WK.\"\n\n\"Maar de groep heeft ontzettend veel kwaliteit. Er kunnen mooie dingen gebeuren in Qatar.\"\n\nPro Shots Dwight Lodeweges en Ronald Koeman op het veld bij Oranje\n\nZelf kijkt de geboren Canadees met veel voldoening terug op zijn periode bij Oranje. \"Het is voor mij het hoogtepunt van mijn carrière. Met de allerbeste spelers van het land op het veld staan. De eerste training met Koeman dacht ik bij mezelf: 'Wat moet ik zeggen, wat moet ik doen?' Tijdens de training ging er niks verkeerd. Die jongens zijn zó vaardig.\"\n\nLodeweges vond al snel zijn weg bij Oranje, mede door de vrijheid die hij van Koeman kreeg. \"Hij vroeg me dingen uit te zoeken, met beelden en ideeën te komen over hoe we het gingen doen. Dat leverde prachtige wedstrijden op, vaak ook met goed voetbal. De 2-0 thuiszege op wereldkampioen Frankrijk, bijvoorbeeld.\"\n\nDeceptie\n\nHet enige eindtoernooi dat Lodeweges meemaakte met Oranje liep uit op een deceptie. Op het EK vloog Nederland er vorig jaar al in de achtste finales uit tegen Tsjechië.\n\nLodeweges: \"Er is veel gebeurd dat toernooi. We zijn daar niet ver genoeg gekomen en misschien is dat onze eigen fout geweest. Maar zo gaat dat, dat is voetbal. You win some, you lose some. Je moet soms ook een beetje geluk hebben. Maar ik ben zeer vereerd om bij Oranje op het veld te hebben gestaan.\"\n\nDe naam van Lodeweges zal bij Oranje ook voor altijd gekoppeld zijn aan 'het briefje':\n\n0:46 2018: hoe een simpel briefje de avond van Oranje redde\n\nEn nu is Lodeweges dus terug in het amateurvoetbal. Maar dat betekent niet dat hij de deur van het betaalde voetbal voor altijd achter zich dicht heeft getrokken.\n\n\"Ik sluit niks af, ik doe dingen op gevoel. Dat heb ik altijd gedaan. Aan de andere kant ben ik bijna 65 en ik ga niet trainen tot aan mijn graf. Maar ik vind het wel leuk om erbij betrokken te blijven.\"\n\nLodeweges terug bij Heerenveen\n\nVandaar ook dat Lodeweges zich per 1 januari voegt bij de raad van commissarissen van sc Heerenveen, om daarin de technische zaken onder zich te houden.\n\n\"Ik ga meepraten over scouting, transfers en andere voetbalzaken. Vragen stellen, meekijken, observeren en advies geven. Ik voel me bevoorrecht met alles wat ik heb meegemaakt. En ik pluk de dag. Ik stap nu op mijn fiets, de natuur in en daarna weer lekker trainen bij VVOG. Prachtig.\"",
    "Duitse bondskanselier Scholz besmet met coronavirus": "Mijntelco Streamen in plaats van lineair televisie­kij­ken: zoveel geld spaar je daarmee uit\n\nLineair televisiekijken behoort meer en meer tot het verleden. Een decoder is dan ook niet langer een must, want tegenwoordig kun je ook online of via een app tv-kijken. Vaak is het perfect mogelijk om je decoder weg te laten uit je abonnement, en dat scheelt op je rekening voor internet en tv. Mijntelco.be laat zien wat je kan besparen.\n\n19 september",
    "Dubai: van vissersdorp tot megastad": "[ADVERTORIAL]\n\nDubai is een van de zeven staatjes die samen de Verenigde Arabische Emiraten vormen. Het emiraat zelf is iets kleiner dan Noord-Brabant, maar trekt normaal gesproken meer dan 16 miljoen toeristen per jaar. En die vergapen zich daar onder meer aan architectonische pareltjes.\n\nRond 1833 trokken achthonderd leden van de Bani Yas na een stammenstrijd weg uit Abu Dhabi. Ze gingen naar het zuiden, waar ze zich uiteindelijk vestigden bij de monding van de Khor Dubai, een zoutwaterkreek. De meeste stamleden waren parelvissers en dat beroep bleek in het gebied zo succesvol dat de stam floreerde.\n\nDe haven zorgde voor een gestage aanvoer van vis en parels, de handel kwam op gang, de economie groeide en in 1930 had Dubai al 20.000 inwoners. De echte boost moest toen nog komen. Dat gebeurde in de jaren zestig, toen 170 kilometer voor de kust het eerste olieveld, Fateh, werd ontdekt.\n\nAl snel volgden er meer en op het hoogtepunt in 1991 produceerde Dubai 410.000 vaten olie per dag. De toenmalige leider Sjeik Rashid bin Saeed Al Maktoum besefte heel goed dat die voorraad eindig was. En dus investeerde hij Dubai’s oliedollars onder meer in het moderniseren van de stad, die daarmee uit moest groeien tot een toeristische trekpleister en een plek waar bedrijven, expats en investeerders zich graag wilden vestigen. Met succes, want Dubai, waar ongeveer 3 miljoen mensen wonen, is een stad met heel bijzondere bouwwerken. We zetten er zes voor je op een rijtje.\n\n1) Museum of the Future\n\nSjeik Mohammed bin Rashid Al Maktoum, de emir van Dubai en vice-president van de Verenigde Arabische Emiraten, noemde het Museum of the Future ooit het mooiste gebouw ter wereld. De sjeik is misschien wat bevooroordeeld, maar het is ook werkelijk een heel bijzonder bouwwerk. Het staat in het financiële district van Dubai en werd in februari van dit jaar geopend. Binnen, deels in de heuvel onder de bijzondere opbouw, vind je allerlei tentoonstellingen die te maken hebben met innovatieve en futuristische ideeën, diensten en producten. Drie verdiepingen zijn gewijd aan de ontwikkeling van hulpbronnen uit de ruimte, ecosystemen en bio-engineering, en gezondheid en welzijn. Op de andere verdiepingen vind je technologieën die grote toekomstige uitdagingen tackelen op gebieden als gezondheid, drinkwatervoorziening, voedsel, vervoer en energie.\n\nDe torusvormige opbouw bestaat uit 1024 composietpanelen, bekleed met roestvast staal. In de ‘ramen’ zijn Arabische tekens te herkennen. Samen vormen die drie citaten van de emir van Dubai: “We zullen geen honderden jaren leven, maar we kunnen iets creëren dat honderden jaren zal bestaan.” “De toekomst is voor hen die haar kunnen bedenken, ontwerpen en bouwen. De toekomst wacht niet, de toekomst kan vandaag worden ontworpen en gebouwd.” En tot slot: “Het geheim van de vernieuwing van het leven, de ontwikkeling van de beschaving en de vooruitgang van de mensheid ligt in één woord: innovatie.”\n\n© CLEMENTINE MARTINI\n\n2) Megawokkel\n\nRond de Dubai Marina, de nogal fraaie jachthaven van de stad, staan tientallen wolkenkrabbers, hotels, appartementen en winkels. Het meest bijzondere gebouw is misschien wel de Cayan Tower, die tussen de onderste en de bovenste woonlaag een draai van 90 graden maakt. Om dat voor elkaar te krijgen, werd elke verdieping 1,2 graden gedraaid ten opzichte van die eronder. En uiteindelijk stond er, een jaar of zeven na het begin van de bouw, een fraaie megawokkel van 306 meter, afgewerkt met titanium gevelplaten en daarachter onder meer 495 luxe appartementen.\n\nMagdy Ibrahim, universitair docent architectuur aan de Abu Dhabi-universiteit, was korte tijd betrokken bij de bouw van de Cayan Tower. Hij zei daarover in een interview: “Het ontwerp is erg lastig, omdat de draaiing voor torsie zorgt. Doordat ze anders worden belast dan normaal, proberen de stalen balken en de kolommen als het ware terug te draaien. Dat vereist een zeer zorgvuldig en constructief ingewikkeld ontwerp.” En kennelijk is het gelukt zo’n ontwerp te bedenken.\n\n© CAYAN GROUP\n\n3) The Dubai Frame\n\nHet komt niet vaak voor dat een lijst zelf ook een plaatje is. Maar dat geldt zeker voor The Frame. ThyssenKrupp, een van de grootste liftbedrijven ter wereld, schreef jaren geleden een internationale ontwerpwedstrijd uit. Deelnemers over de hele wereld werd gevraagd om na te denken over een bouwwerk dat symbool zou staan voor ‘het nieuwe gezicht van Dubai’. Er kwamen 926 voorstellen binnen, maar de winnaar van de ThyssenKrupp Elevator International Award was Donis, een architectenbureau met vestigingen in Nederland en Mexico.\n\nDe gedachtegang van ontwerper Fernando Donis: de stad zit al vol symboliek. Dus als je ‘het nieuwe gezicht van Dubai’ wilt benadrukken, kun je dat het beste doen door de stad zelf te laten zien. En dat leidde tot The Frame, een ruim 150 meter hoge en 95,5 meter brede schilderijlijst aan de ingang van het fraaie Zabeel Park.\n\nThe Dubai Frame – opgetrokken met 2000 ton staal, aluminium, 2900 vierkante meter gelaagd glas en 9900 kubieke meter gewapend beton – werd in 2018 geopend. Als je aan de ene kant staat, zie je het moderne Dubai in de omlijsting, en van de andere kant de oudere delen van de stad. Vanaf het sky deck bovenin The Frame zie je het allemaal: de oude stad (de Deira), de Perzische Golf, de zandduinen van de Arabische woestijn en de torenflats rondom Dubai Marina.\n\n© KARIM SAHIB/AFP/ANP\n\n4) Palmeilanden\n\nje aan Dubai, dan denk je aan de palmeilanden die er voor de kust zijn aangelegd. Als eerste rees Palm Jumeirah boven de Arabische Golf uit. Vijf jaar later, in 2006, werd een begin gemaakt met een groter kunstmatig eiland: Palm Jebel Ali. Het plan was om ten noorden daarvan een nóg grotere palm op te spuiten, Palm Deira, maar de financiële crisis van 2007 en 2008 gooide, net als bij Jebel Ali, roet in het eten. Inmiddels is het plan voor Deira aangepast en wordt het geen palm, maar een groep van vier eilanden die samen nog eens 40 kilometer kustlijn en 21 kilometer strand aan Dubai gaan toevoegen. En vorig jaar juli kondigde de Dubaise bouwgigant Nakheel aan dat de bouw van villa’s op Jebel Ali wordt hervat.\n\nOp Palm Jumeirah wonen inmiddels meer dan 10.000 mensen. Via een monorail rij je helemaal door de stam – langs de winkelcentra, appartementen en waterparken – naar het enorme Atlantis Hotel op de dijk rond de ‘top van de boom’.\n\nAlle eilanden hebben overigens een Nederlands- Belgisch tintje. De basis ervan werd gelegd door de Nederlandse baggeraars Van Oord en Boskalis en hun Belgische ‘ concullega’ Jan de Nul.\n\n© CITY OF DUBAI\n\n5) 360 graden schoonheid\n\nWereldtentoonstellingen, World Expo’s geheten, worden al sinds 1851 gehouden. Het idee erachter is dat landen zo een beeld kunnen geven van hun economische, sociale, culturele en technische ontwikkelingen. Expo 2020 werd door meer dan 24 miljoen mensen bezocht. Dubai heeft nu besloten het terrein om te bouwen tot Expo City Dubai, een milieuvriendelijke, door technologie gedreven stad van de toekomst die op 1 oktober open gaat.\n\nDe meeste wereldtentoonstellingen leveren iconische bouwwerken op, zoals de Eiffeltoren in Parijs of het Atomium in Brussel. De Expo 2020 is daarop geen uitzondering. In het midden van het 283 hectare grote terrein staat Al Wasl Plaza, een koepel van 130 meter breed en 67,5 meter hoog.\n\nDe dome is opgebouwd met zo’n 13,6 kilometer staal dat bij elkaar 2544 ton weegt, en doet aan de binnenkant dienst als een 360-graden laserprojectiescherm. 242 lasersystemen projecteren van binnenuit tegen de koepel, maar de lasershow is ook van de buitenkant te zien. De naam is overigens goed gekozen. Al Wasl betekent namelijk ‘verbinding’ en het prachtige gebouw verbindt dan ook de drie thematische delen op het terrein: duurzaamheid, mobiliteit en kansen. Al Wasl Plaza wordt er wat ons betreft eentje voor de eeuwigheid.\n\n© MIKE KRÜGER/CC BY-SA 4.0\n\n6) De trots van Dubai\n\nDe skyline van Dubai wordt gekenmerkt door allerlei hoge gebouwen (zie: foto bovenaan dit artikel). Maar eentje steekt er bovenuit: de Burj Khalifa, met 828 meter het hoogste gebouw ter wereld. Zo’n kolos zet je niet zomaar even neer, vooral ook omdat de bodem voornamelijk uit zandsteen bestaat. Daarom werden er voor het begin van de bouw in 2004 maar liefst 194 betonnen palen – elk met een middellijn van 1,5 meter en een lengte van 43 meter – de grond in gedreven. Daarbovenop werd een enorme plaat gestort van 45.000 kubieke meter gewapend beton, genoeg om het gebouw met een totaal gewicht van 450 miljoen kilo te kunnen dragen.\n\nAlle getallen die je bij de bouw van ‘de Burj’ kunt noemen zijn giga. 330.000 kubieke meter beton in totaal, 39.000 ton wapening, 22 miljoen manuren, 24.348 ramen (bij elkaar goed voor 174.000 vierkante meter glas)… En ga zo maar door. Overigens brak de Burj, die in 2010 werd geopend, niet alleen het hoogterecord. In het bouwwerk zit onder meer ook de hoogste moskee ter wereld (158e verdieping), het hoogste zwembad (76e verdieping) en het hoogste uitkijkplatform (124e verdieping). Kortom: Als je in de buurt bent, ga dan vooral even kijken.\n\nBeeld: DEEJPILOT/GETTY IMAGES",
    "Kunnen de overwinsten in de Golf niet worden afgeroomd?": "Moslims in de zogenoemde Golfstaten zijn verplicht om vijf keer per dag te bidden in de richting van Mekka. Mogelijk zouden ze daarbij met een schuin oog naar Moskou moeten kijken, om Vladimir Poetin te danken voor de inval in Oekraïne.\n\nDankzij de handelsembargo’s die de westerse energieverslinders tegen Rusland hebben ingesteld, verdienen zij namelijk onverwachts biljoenen met hun olie en gas. Op de omslag van The Economist was onlangs de Arabische woestijn daarom omgetoverd tot dezelfde goudgele muntenvlakte als die van Dagobert Ducks geldpakhuis, met aan de horizon kamelen en wolkenkrabbers.\n\nHet IMF schatte dat de zes Golfstaten (Saoedi-Arabië, Koeweit, Qatar, Bahrein, Oman en de Verenigde Arabische Emiraten) ongeveer 1.300 miljard dollar meer verdienen aan olie en gas, dan voor de Russische inval was voorzien. Zij zijn de lachende derde van deze oorlog. De economieën van de zes Golfstaten groeien in 2022 met 6,3 procent, tegen 2,3 procent vorig jaar. Alleen de Saoedische staatsoliemaatschappij Aramco verdiende 88 miljard in de eerste helft van 2022 – meer dan de andere oliegiganten samen. Helaas kan de EU deze super-overwinst niet afromen.\n\nMaar dat weerhoudt de Europese leiders er niet van om de beste vriendjes te worden van de autocraten in de Golf, wier mensenrechtenbeleid nog discutabeler is dan dat van de Russen. Afgelopen weekeinde trok de Duitse kanselier Scholz nog zijn liefste gezicht in de Emiraten, in een smeekbede voor gas. Vragen over overwinsten en mensenrechten werden niet gesteld.\n\nHet is een onverwachte meevaller voor de Golfstaten, die in de afgelopen jaren steeds meer in hun maag zaten met de olie- en gasreserves. Want het sprookje van 1001 nacht waarin deze landen zich nu al vijftig jaar koesteren, leek op een einde te lopen. Daarbij speelde de ontwikkeling van nieuw ontdekte olie- en gasreserves in de wereld een rol, zoals de schalievelden in de Verenigde Staten. Maar nog belangrijker is de verduurzaming die westerse landen in gang hebben gezet, als gevolg van het klimaatakkoord van Parijs. Fossiele brandstoffen zouden in 2050 uit den boze zijn.\n\nIn 2016 lanceerde Saoedi-Arabië al zijn Visie 2030 met megalomane plannen voor een volledige transitie naar andere inkomstenbronnen. Zo zou een enorme ecometropool, 33 keer New York, worden ontwikkeld onder de naam Neom, waar de mondiale ict-industrie zich zou gaan concentreren. Er zou een indoor skigebied bij worden gecreëerd dat met de Zwitserse pistes zou kunnen concurreren.\n\nDe Saoediërs verkochten al in 2018 een klein belang in hun staatsoliemaatschappij Aramco via de beurs om extra geld te sprokkelen. Ook de sjeiks van Koeweit, Qatar, Bahrein en de Emiraten krabden zich achter de oren. Er is een ander verdienmodel in de toekomst nodig, willen ze voorkomen dat het volk zou gaan morren omdat het niet langer in een leunstoel oliegeld zou kunnen tellen.\n\nPlannen werden gesmeed om de olie en gas in de uitverkoop te doen, voordat het niets meer waard zou zijn. Nu is die uitverkoop begonnen. Alleen niet tegen een discount maar met een enorme bonus. De gebeden in die landen zijn gehoord.",
    "72,4% van de groenten en fruit in Saoedi-Arabië is geïmporteerd": "Op 12 september ging het World Fresh Forum van start op LIVEConnect, een platform in het kader van Fruit Attraction. In deze eerste sessie werden de kansen van de groenten- en fruitmarkt in Saoedi-Arabië geanalyseerd, een land waarnaar Spanje vorig jaar 50.155 ton groenten en fruit exporteerde ter waarde van € 56,5 miljoen. Het was daarmee een van de belangrijkste niet-Europese AGF-exportbestemmingen voor Spanje.\n\nSaoedi-Arabië is een belangrijke importeur van groenten en fruit. Volgens gegevens van Euromonitor is de AGF-markt in Saoedi-Arabië goed voor € 2 miljard en bekleedt het land qua volume de vierde plaats in het Midden-Oosten en Afrika, en de twaalfde qua groei.\n\n72,4% van de groenten en fruit wordt geïmporteerd. Toch heeft het land in de loop van 2022 een protectionistisch standpunt ingenomen en de invoertarieven verhoogd op die producten die het ook zelf in enige mate teelt, zoals bijvoorbeeld aubergines, komkommers, tomaten, uien, watermeloenen, meloenen of wortelen. De tariefverhoging voor die producten ligt tussen 10% en 15%.\n\nDeze kwestie is op het World Fresh Forum geanalyseerd door vertegenwoordigers van de Spaanse ministeries van Landbouw en van Handel en van het Spaanse Economische en Commerciële Bureau in Riyadh, alsook door importeurs en distributeurs uit Saoedi-Arabië.\n\nHet forum, dat wordt georganiseerd door het Spaans Agentschap voor Buitenlandse Handel (Icex), beursorganisator Ifema en brancheorganisatie Fepex, zal van 12 tot en met 15 september in totaal vier sessies hosten – Saoedi-Arabië, Vietnam, Canada en de Verenigde Arabische Emiraten – via het LIVEConnect-platform. Aan de sessies nemen kopers uit deze landen deel, waardoor exposanten het contact met importeurs uit deze strategische markten kunnen uitbreiden.\n\nBron: fepex.es",
    "Vliegtickets voor buitenlandse vluchten uit Moskou zeer prijzig": "Ik droomde dat ik terug was in het Penta Hotel bij Londen Heathrow. Dit roemruchte hotel stond midden tussen een dozijn andere hotels aan de noordkant van het vliegveld en was vooral bekend bij bemanningen die een of meerdere nachten in de Engelse hoofdstad moesten overnachten. Zelf verbleef ik vaak langer in het hotel omdat onze maatschappij voor de training van piloten gebruik maakte van de simulators van British Airways. Als instructeur zat ik daarom regelmatig een week of wat in het Penta, waar ik altijd vroeg of ze een kamer met uitzicht op de startbaan konden regelen.",
    "Weekplanning van voorzitter Charles Michel": "We gebruiken cookies om het browsen op de website van de Raad te optimaliseren. Bepaalde cookies worden gebruikt voor geaggregeerde statistieken over de bezoeken aan onze website, en helpen ons de site te verbeteren en beter aan uw behoeften te voldoen. Andere cookies zorgen ervoor dat de website beter functioneert en de veiligheid ervan wordt gegarandeerd.\n\nMet uw toestemming gebruiken we cookies van AT Internet en Hotjar voor het genereren van geaggregeerde, anonieme gegevens over het browsegedrag van de gebruikers van onze website. We zullen deze gegevens aanwenden om uw ervaring te verbeteren.\n\nMeer informatie over deze cookies, hoe en waarom we deze gebruiken en hoe u uw instellingen kunt wijzigen, vindt u op onze Cookies-pagina.",
    "Golfstaten tikken Netflix op de vingers: geen kussende vrouwen meer": "De Golfstaten slaan de handen ineen om Netflix te dwingen geen films meer te tonen met homoseksuele of lesbische scènes. Die bederven volgens hen de jeugd in hun land.",
    "Ochtendnieuws | Bedrijfsrecherchebureaus die onderzoek doen naar grensoverschrijdend gedrag op de werkvloer maken overuren": "Over de aflevering\n\nBedrijfsrecherchebureaus die onderzoek doen naar grensoverschrijdend gedrag op de werkvloer kunnen het werk amper nog aan. Het aantal meldingen is sinds de onthullingen van begin dit jaar bij onder meer The Voice of Holland en Ajax zo toegenomen, dat meldingen langer moeten wachten, worden doorverwezen naar een ander bureau of bedrijven zelfs 'met huiswerk' worden teruggestuurd.\n\nDe Duitse bondskanselier Olaf Scholz heeft energiecontracten getekend met Saudi-Arabië en de Verenigde Arabische Emiraten. Het gaat om LNG-gas, dat de Duitsers minder afhankelijk moet maken van Russisch gas.\n\nGiorgia Meloni van Fratelli d'Italia (Broeders van Italië) is volgens exitpolls de duidelijke winnaar van de verkiezingen in Italië. En nu wil zij een rechtse regering gaan vormen, 'voor alle Italianen, met als doel het volk te verenigen'.\n\nOver deze podcast\n\nIn Ochtendnieuws hoor je in 20 minuten het belangrijkste nieuws van de dag. Abonneer je op de podcast via bnr.nl/ochtendnieuws, de BNR-app, Spotify en Apple Podcasts. Of luister elke dag live via bnr.nl/live.",
    "": "Vragen over adverteren? Kan ik je van dienst zijn met een toelichting of advies?\n\nBel of mail gerust. Ik neem graag de tijd voor je. AccountantWeek.nl is onderdeel van Alex van Groningen, dé partner voor (finance) professionals. Benut de vele advertentiemogelijkheden. Daniël Papendorp,\n\nAccountmanager 06 1130 40 82\n\n[email protected]\n\n{{ language === 'EN' ? 'Any questions?' : 'Vragen over adverteren?' }} {{ language === 'EN' ? 'Can I be of service with advise on all possibilities?' : 'Kan ik je van dienst zijn met een toelichting of advies over alle mogelijkheden?' }} {{ language === 'EN' ? \"Don't hesitate to contact me. I am gladly available.\" : 'Bel of mail gerust. Ik neem graag de tijd voor je.' }} CHRO.nl is onderdeel van Alex van Groningen, dé partner voor HR professionals. Benut de vele advertentiemogelijkheden. Anna-Bo Bouwens\n\nCHRO Community Manager 06 4682 6681\n\n[email protected]\n\nVragen over adverteren? Kan ik je van dienst zijn met een toelichting of advies?\n\nBel of mail gerust. Ik neem graag de tijd voor je. FM.nl Controlling.nl is onderdeel van Alex van Groningen, dé partner voor (finance) professionals. Benut de vele advertentiemogelijkheden. Daniël Papendorp,\n\nAccountmanager 06 1130 40 82\n\n[email protected]\n\nVragen over adverteren? Kan ik je van dienst zijn met advies? Bel of mail gerust. Ik neem graag de tijd voor je.\n\nAnne Brenninkmeijer,\n\nCommunity Manager +31 6 2868 3619\n\n[email protected]",
    "Halvering gasprijs biedt toch wat ademruimte": "Brengt de energiemarkt redding nu olie en gas goedkoper worden? Want peperduur gas en olie zijn de hoofdoorzaak van de economische ellende waarin we nu zitten. De torenhoge inflatie, stijgende rentes, dalende beurzen, noem maar op: ­telkens zijn de hoge prijzen voor gas en olie rechtstreeks of ­onrechtstreeks de hoofdschuldige.\n\nEr is nu wat beterschap. De olieprijs is met zo’n 15 procent gezakt sinds eind augustus. Een vat Brent-olie kost nog maar 85 dollar. Bij gas is de daling nog een pak groter: in een maand tijd is de ...",
    "Koninklijke familie Dubai sluit deal voor bitcoin transacties in VAE": "CoinCorner is een wereldwijde leider op het gebied van bitcoin en het Lightning Netwerk. Vandaag is bekend geworden dat zij een samenwerking gestart zijn met het Seed Group van Sheikh Saeed bin Ahmed Al Maktoum om bitcoin transacties te faciliteren in de Verenigde Arabische Emiraten (VAE).\n\nOptimistische CEO\n\nDe CEO van Seed Group en het familie-fonds van Sheikh Saeed bin Ahmed Al Maktoum is positief over de potentie van bitcoin. \"Los van de individuen, zijn een groot aantal bedrijven klaar om bitcoin te omarmen als wettig betaalmiddel voor toekomstige transacties\", zo spreekt CEO Hisham Al Gurg.\n\nKoop gemakkelijk en snel Bitcoin bij Bitvavo. Ga aan de slag en betaal geen handelskosten voor je eerste aankoop tot €1.000 !\n\nDe VAE wil een op groei gerichte omgeving bieden aan fintech-bedrijven om een ecosysteem voor digitaal geld te creëren. Bedrijven die handelen in bitcoin hebben veel potentieel in de digitale economie van de Emiraten. Seed Group gaat CoinCorner helpen om hun operaties in de Emiraten en het Midden-Oosten in het algemeen uit te breiden.\n\nDit wil het doen door de producten en diensten van CoinCorner te promoten, met als doel om belangrijke bestuurders van bedrijven en overheden te bereiken.\n\nCoinCorner focust zich in eerste instantie op het bouwen van een gebruiksvriendelijk platform waar inwoners van de Emiraten bitcoin kunnen kopen, verkopen, versturen, ontvangen en opslaan. Daarnaast is er een plan om lokale bedrijven de mogelijkheid te geven om in bitcoin te handelen.\n\n\"Bitcoin transacties 'nieuwe normaal' in VAE\"\n\nCoinCorner CEO Danny Scott is zoals verwacht in zijn nopjes met de samenwerking met Seed Group. \"Het is ons doel om bitcoin transacties het 'nieuwe normaal' te maken in de Verenigde Arabische Emiraten met behulp van onze unieke oplossingen, waarmee we onmiddellijke en frictieloze betalingen kunnen faciliteren\", aldus Scott over de samenwerking.\n\nDe samenwerking geeft CoinCorner toegang to één van de snelst groeiende economieën ter wereld en geeft ze ook de mogelijkheid om klanten in het Midden-Oosten, Afrika en Azië te benaderen.\n\nDat er in de VAE grote interesse is in bitcoin blijkt wel uit de groei van de markt. Over het financiële jaar van 2020-2021 is de markt in de VAE namelijk met 1.500 procent gegroeid. Op het moment van schrijven kan de VAE bogen op een transactievolume van 26 miljard dollar in bitcoin en andere crypto.",
    "Vitesse stelt Cocu aan als nieuwe hoofdtrainer": "De geboren Brabander ondertekende een contract tot medio 2024 bij Vitesse, waarvoor hij zelf tussen 1990 en 1995 voetbalde. Hij leidt dinsdag zijn eerste training op Papendal en zit zaterdag in de uitwedstrijd tegen FC Twente voor het eerst op de bank.\n\nDe 51-jarige Cocu kwam na zijn vijf jaren bij de Arnhemse club uit voor PSV, FC Barcelona en opnieuw PSV. De middenvelder sloot zijn carrière in de Verenigde Arabische Emiraten af bij Al Jazira. Cocu keerde daarna als jeugdtrainer terug bij PSV en hij werd assistent-bondscoach bij het Nederlands elftal. Aan het einde van het seizoen 2011-2012 werkte Cocu een paar maanden als interim-hoofdtrainer bij PSV. Een jaar later volgde hij Dick Advocaat op als trainer van de Eindhovense hoofdmacht. Cocu vertrok in 2018 na drie landstitels. Zijn buitenlandse avonturen bij de Turkse club Fenerbahçe en het Engelse Derby County eindigden met ontslag.\n\n5 punten na zeven wedstrijden\n\nVitesse beleeft een moeizame start van het seizoen en heeft na zeven wedstrijden pas 5 punten, waarmee de ploeg op de veertiende plaats staat. \"We zijn zeer verheugd en ook trots dat we Phillip Cocu kunnen presenteren als onze nieuwe hoofdtrainer. Omdat we snel hebben kunnen schakelen, kan de eerste training na de korte interlandbreak direct door hem geleid worden\", zei technisch directeur Benjamin Schmedes\n\n\"De prettige gesprekken met Phillip hebben bevestigd dat hij uitstekend in het beoogde profiel past. Hij kent de club en de competitie goed, beschikt over veel nationale en internationale ervaring, straalt rust uit en was ook nog direct beschikbaar. Bovenal is hij de juiste persoon om onze speelstijl verder te ontwikkelen. Wij zijn ervan overtuigd dat Phillip de weg omhoog kan vinden met onze ploeg\", aldus Schmedes.\n\nCocu zegt met een \"goed en vertrouwd gevoel\" terug te keren bij de club waar hij in de jaren negentig furore maakte op het middenveld. \"Vitesse is een warme club met sportieve ambities, waar ik als speler prachtige herinneringen heb liggen. Om hier nu als trainer terug te keren, vervult mij uiteraard met trots. Het is voor mij de juiste club op het juiste moment\", aldus de nieuwe trainer.",
    "Dit zijn de twintig beste luchtvaartmaatschappijen ter wereld": "Luchtvaartadviesbureau Skytrax heeft zijn top-20 van beste luchtvaartmaatschappijen in 2022 bekendgemaakt.\n\nQatar Airways staat voor de zevende keer op nummer één gevolgd door Singapore Airlines en Emirates.\n\nEr staat opvallend genoeg geen enkele Amerikaanse maatschappij op de lijst, maar er is wel een plekje voor KLM.\n\nLees ook: Dit zijn de 20 beste vliegvelden ter wereld – en verrassing, ons dichtgeslibde Schiphol zit erbij\n\nDe nieuwe top-20 beste luchtvaartmaatschappijen ter wereld van luchtvaartadviesbureau Skytrax is bekend. Qatar Airwas staat voor de zevende keer op de eerste plek van de gezaghebbende lijst en KLM vindt zich terug op de zeventiende plek.\n\nDe lijst is opgesteld op basis van enquêtes onder passagiers en is volgens het in het Verenigd Koninkrijk gevestigde Skytrax “onafhankelijk en onpartijdig”. Aan reizigers werd gevraagd hun oordeel te geven over onder meer klantenservice en comfort en over hoe schoon de vliegtuigen zijn. Er zijn meer dan 350 luchtvaartmaatschappijen meegenomen in het onderzoek.\n\nCEO Akbar Al Baker van Qatar Airways zegt dat de titel ‘beste luchtvaartmaatschappij van de wereld’ altijd het doel is geweest van zijn bedrijf. Maar om “voor de zevende keer te winnen en daarnaast nog drie andere awards te krijgen is een eerbetoon aan al het harde werk van ons ongelooflijke personeel”. .\n\nQatar kreeg behalve de totaaloverwinning ook prijzen voor de beste business class van de wereld, de beste business class-stoelen en het beste business class-eten.\n\nSingapore Airlines en Emirates staan achter Qatar Airways respectievelijk tweede en derde op de lijst, waarbij Singapore ook de prijs krijgt voor beste cabinepersoneel.\n\n\n\nKLM zakte ten opzichte van vorig jaar een plaatsje, maar staat nog altijd wel op de 17e plek.\n\nDit is de volledige top-20 van Skytrax, waar opvallend genoeg geen enkele Amerikaanse luchtvaartmaatschappij op staat, terwijl er wel massaal gevlogen wordt in de VS\n\n20. Vistara\n\nHet in India gevestigde Vistara voert vele binnenlandse vluchten uit, maar vliegt ook internationale routes in Azië, Europa en het Midden-Oosten.\n\n19. Virgin Atlantic\n\nHet in Londen gevestigde Virgin Atlantic is gespecialiseerd in langeafstandsvluchten van en naar Noord-Amerika, de Cariben, Afrika en Azië.\n\n18. EVA Air\n\nEVA Air is een Taiwanese luchtvaartmaatschappij die vliegt in Zuidoost-Azië en van en naar Australië, Europa, Canada en de VS.\n\n17. KLM\n\nHet Nederlandse KLM is de oudste luchtvaartmaatschappij die nog altijd onder dezelfde naam opereert. KLM voert internationale vluchten uit van en naar Afrika, Noord- en Zuid-Amerika, het Midden-Oosten, Azië en binnen Europa.\n\n16. Cathay Pacific\n\nHet in Hongkong gevestigde Cathay Pacific vliegt op bestemmingen in Azië, Europa, Afrika, het Midden-Oosten en Noord-Amerika.\n\n15. Lufthansa\n\nLufthansa is de nationale luchtvaartmaatschappij van Duitsland en een van de grootste van Europa. Onlangs kondigde de maatschappij de terugkeer aan van de Airbus 380. Lufthansa vliegt op vele bestemmingen in eigen land, de rest van Europa, Azie, het Midden-Oosten, Noord-Amerika, Latijns-Amerika en Afrika.\n\n14. Hainan Airlines\n\nHet Chinese Hainan Airlines is gevestigd in Haikou en een van de grootste maatschappijen van China. Hainan vliegt op Aziatische, Europese en Noord-Amerikaanse bestemmingen.\n\n13. China Southern Airlines\n\nChina Southern Airlines is wat passagiersaantallen betreft de grootste luchtvaartmaatschappij van China en bedient steden in Afrika, Azië, het Midden-Oosten, Europa, Noord-Amerika en Australië.\n\n12. Etihad Airways\n\nHet in Abu Dhabi gevestigde Etihad Airways is de nationale luchtvaartmaatschappij van de Verenigde Arabische Emiraten, met een uitgebreid netwerk in het Midden-Oosten en routes naar Azië, Australië, Afrika, Europa en Noord-Amerika.\n\n11. British Airways\n\nBritish Airways valt net buiten de top-10 en voert vluchten uit binnen het Verenigd Koninkrijk en internationale bestemmingen in Europa, Noord- en Zuid-Amerika, Afrika, Azië en Australië.\n\n10. Swiss International Air Lines\n\nSwiss International Air Lines, ook bekend als SWISS, is de nationale luchtvaartmaatschappij van Zwitserland en maakt onderdeel uit van de Lufthansa Group. De maatschappij vliegt op Azië, Noord-Amerika en Afrika.\n\n9. Korean Air\n\nHet in Seoul gevestigde Korean Air is de nationale luchtvaartmaatschappij van Zuid-Korea en de vrachttak — Korean Air Cargo — is een van de grootste van de wereld. Onlangs is de maatschappij weer tussen Seoul en New York gaan vliegen met de Airbus A380.\n\n8. Air France\n\nDe Franse nationale luchtvaartmaatschappij Air France vliegt vanuit zijn basis in Parijs naar bestemmingen in Azië, Afrika, Noord- en Zuid-Amerika.\n\n7. Turkish Airlines\n\nTurkish Airlines is gevestigd in Istanbul en vliegt op bestemmingen in Afrika, Azië, Europa, Noord- en Zuid-Amerika.\n\n6. Japan Airlines\n\nHet in Tokio gevestigde Japan Airlines staat ook bekend als JAL en is een van de weinige luchtvaartmaatschappijen die investeert in het supersonische passagiersvliegtuig Boom Overture en wil zijn internationale netwerk verder uitbreiden.\n\n5. Qantas Airways\n\nDe Australische luchtvaartmaatschappij Qantas vliegt op Nieuw-Zeeland, Europa, Noord- en Zuid-Amerika, Azië en Zuid-Afrika. De maatschappij staat bekend om de veiligheid en om het ambitieuze Project Sunrise dat passagiers rechtstreeks van Sydney naar Londen en New York gaat vliegen en vice versa.\n\n4. All Nippon Airways\n\nHet Japanse All Nippon Airways staat ook bekend als ANA en is een van de grootste luchtvaartmaatschappijen van Japan. All Nippon heeft een uitgebreid binnen- en buitenlands netwerk.\n\n3. Emirates\n\nHet in Dubai gevestigde Emirates heeft de meeste Airbus A380-toestellen ter wereld en is de nationale maatschappij van de Verenigde Arabische Emiraten. Emirates vliegt op tientallen steden in het Midden-Oosten, Afrika, Europa, Noord- en Zuid-Amerika en het zuiden van de Pacific.\n\n2. Singapore Airlines\n\nDe nationale luchtvaartmaatschappij Singapore Airlines voert momenteel de langste vlucht ter wereld uit: de 19 uur durende vlucht tussen New York-JFK en Singapore.\n\n1. Qatar Airways\n\nHet in Doha gevestigde Qatar Airways is volgens de uitgebreide enquête van Skytrax de beste luchtvaartmaatschappij ter wereld. De maatschappij bezit die titel sinds 2019 onafgebroken en de overwinning van dit jaar is in totaal de zevende. Met luxe aanbod zoals de Q-Suite, zijn vriendelijke cabinepersoneel en betrouwbare dienstverlening blijft Qatar indruk maken op klanten.",
    "Verdacht pakket aan woning minister Van Quickenborne blijkt onschuldige levering": "De politie kwam maandag opnieuw massaal ter plaatse aan de woning van minister Van Quickenborne. Daar werd een mogelijk verdacht pakketje gevonden, maar dat bleek na inspectie een onschuldig voorwerp te zijn.\n\nAan de woning van de minister is maandagnamiddag een pakket van 20 op 30 centimeter afgeleverd door een koerierdienst. Gezien de gebeurtenissen van de afgelopen dagen, nam de politie de nodige voorzorgen. Zij vermoedden dat het mogelijk om een gevaarlijk pakket ging. Ontmijningsdienst Dovo kwam ter plaatse en er werd een perimeter van 100 meter rond de woning ingesteld. Alle bewoners binnen die zone werden geëvacueerd. De koerier van het pakketje werd ondervraagd door de politie.\n\nLater op de avond werd duidelijk dat het niet om een explosief ging, maar om een onschuldig voorwerp. Dat werd bevestigd aan onze redactie.\n\nVerdachten blijven in cel\n\nEveneens op maandag bevestigde Nederlandse Justitie dat de vier mannen die verdacht worden van mogelijke ontvoeringsplannen van de minister, in de cel blijven. België heeft om hun uitlevering gevraagd, maar geen van de vier mannen heeft daarmee ingestemd. De Amsterdamse rechtbank moet daarom binnen de 60 dagen beslissen of de overlevering aan België wordt toegestaan.\n\nHet viertal werd afgelopen weekend opgepakt in de buurt van Den Haag. Het gaat om vier Nederlandse mannen van 20, 21, 29 en 48 jaar oud. Donderdagnamiddag merkte de politie een verdachte wagen met Nederlandse nummerplaat op in de straat van de minister. Toen de inzittenden de politie hadden opgemerkt, kozen ze het hazenpad. In een achtergelaten wagen, op de oprit van een buurvrouw, werden een wapen en ‘spanbandjes’ gevonden. Minister van Justitie Vincent Van Quickenborne leeft sindsdien ondergedoken.\n\nDrugsmaffia\n\nVermoedelijk komt de opdracht om de minister te ontvoeren uit het Nederlandse drugsmilieu, dat ook in ons land lange tentakels heeft. De drugsmaffia kreeg een zware klap, doordat Belgische Justitie er in 2020 in is ­geslaagd om de Sky ECC cryptofoons te kraken. Daardoor zijn de afgelopen jaren al 1.230 verdachten opgepakt. Van ­Quickenborne sloot later ook een verdrag met de Verenigde Arabische Emiraten, waardoor ­gezochte drugscriminelen die vooral door Sky ECC in het nauw zijn gedreven, opgepakt en uitgeleverd kunnen worden.\n\nVan Quickenborne verklaarde zelf dat hij eerder donderdag al door Justitie werd ingelicht van de plannen om hem te ontvoeren. Bij het federaal parket liep donderdagnamiddag een dringende waarschuwing binnen. Even later werd de auto opgemerkt.",
    "Waterproblematiek kost wereldeconomie tot 2050 duizenden miljarden": "Waterproblematiek zal de wereldeconomie tot 2050 vele duizenden miljarden kosten. Adviesbureau GHD Group becijferde dat de rekening voor slechts zeven landen al oploopt tot $5.600 miljard.\n\nDe opwarming van de aarde leidt tot fors meer weerextremen, zegt het IPCC, een VN-werkgroep die de risico’s rondom klimaatverandering onderzoekt. Denk hierbij aan hitte- en koudegolven en ook zware neerslag, waardoor overstromingen kunnen ontstaan.\n\nWaar al jaren wordt gewaarschuwd, gaat het inmiddels allang niet meer om verre toekomstscenario’s – de desastreuze gevolgen zijn al volop zichtbaar.\n\nZo staat momenteel meer dan een derde van Pakistan onder water – een land dat bijna 20 keer zo groot is als Nederland. Meer dan 33 miljoen inwoners zijn getroffen door de oversstromingen. Al 1.500 mensen vonden de dood.\n\nNaast mensenlevens kosten de waterproblemen uiteraard ook ontzettend veel geld. Volgens het onderzoek van GHD Group liepen de wereldwijde kosten vorig jaar op tot $224 miljard.\n\nEn dat was nog maar een voorproefje. “Omdat klimaatverandering de volgende decennia tot intensere regenval, overstromingen en droogte zal leiden, zullen deze kosten verder stijgen.”\n\nVoor zijn studie analyseerde het adviesbureau zeven landen met uiteenlopende economische en klimatologische omstandigheden: de Verenigde Staten, China, Canada, het Verenigd Koninkrijk, de Filipijnen, de Verenigde Arabische Emiraten en Australië.\n\nDe conclusie: tot 2050 kost waterproblematiek deze landen bij elkaar opgeteld maar liefst $5,6 biljoen, oftewel $5.600 miljard. Het grootste deel daarvan komt op het bord van de VS, dat de komende 28 jaar maar liefst $3.700 miljard kwijt is aan problemen met water. Voor China – dat eind juni kampte met zware overstromingen – lopen de kosten op tot $1.100 miljard.\n\nVerschillen per sector\n\nHet adviesbureau keek ook naar de impact van waterproblemen op de vijf belangrijkste industrieën binnen de wereldeconomie. Daaruit blijkt dat met name de productie- en distributiesector het zwaar te verduren zullen krijgen.\n\nVan de $5.600 miljard komt maar liefst $4.200 miljard op het conto van deze twee sectoren. Zo kan waterschaarste de productie verstoren, terwijl overstromingen en stormen de infrastructuur en voorraden kunnen vernietigen.\n\nOok de agrarische sector is kwetsbaar. De onderzoekers van GHD Group verwachten dat bedrijven uit deze branche de komende 28 jaar ruim $330 miljard kwijt zullen zijn aan problemen met water, zoals droogte of juist extreme neerslag.",
    "Commentaar: Meer mensen en middelen nodig om drugscriminalit...": "Onderschepte cocaïne die was verstopt in blikken met plamuur. — © ANP/HH",
    "“Ik ben onschuldig, maar moet wel helemaal van nul herbeginnen”: Belgische zakenman die twee jaar vastzat in Dubai is weer thuis": "Oef! De nachtmerrie is voorbij. Johan Daumerie, de 50-jarige Belg die twee jaar heeft vastgezeten in Dubai, is dinsdagmiddag geland op Zaventem. Tevreden. Maar toch ook een beetje triest over al het onrecht wat hem is aangedaan en omdat veel anderen in dezelfde situatie ginder zijn achtergebleven. “Voor hen ga ik mij blijven inzetten”, zegt hij.",
    "Adam Yates verlaat INEOS na twee jaar voor UAE Team Emirates van Pogacar": "Adam Yates verlaat INEOS Grenadiers voor UAE Team Emirates. De dertigjarige Brit heeft een driejarig contract getekend bij de ploeg van Tadej Pogacar.\n\n\"Ik kijk er heel erg naar uit om voor Team Emirates te rijden. Het team is de laatste jaren gegroeid, dus dit is een aanbieding die ik niet kon afslaan. Ik heb het gevoel dat mijn piekjaren als wielrenner eraan komen en ik denk dat het team het beste uit me zal halen\", zegt Yates dinsdag in een verklaring.\n\nDe tweelingbroer van Simon Yates heeft in totaal achttien zeges op profniveau op zijn naam staan. Hij won dit jaar een etappe en het eindklassement in de Ronde van Duitsland. Yates schreef in zijn carrière ook onder meer de Ronde van de Verenigde Arabische Emiraten, de Ronde van Catalonië en Clásica San Sebastián op zijn naam.\n\nYates deed elf keer mee aan een grote ronde. In 2016 eindigde de Brit als vierde in de door Chris Froome gewonnen Tour de France. Dit jaar werd hij negende. In de Vuelta a España van vorig jaar moest Yates ook al genoegen nemen met de vierde plek.\n\n\"We zijn heel erg blij dat Adam ons team de komende jaren komt versterken\", zegt teambaas Mauro Gianetti. \"Hij is in staat om in een verscheidenheid van wedstrijden topresultaten te boeken. Dat is bijzonder indrukwekkend. We weten zeker dat hij goed in ons team past.\"\n\nUAE Team Emirates maakte eerder de komst van Tim Wellens, Felix Grossschartner en Domen Novak wereldkundig.",
    "Door Pieter Elbers geleid IndiGo bereikt mijlpaal van honderd bestemmingen": "Ik droomde dat ik terug was in het Penta Hotel bij Londen Heathrow. Dit roemruchte hotel stond midden tussen een dozijn andere hotels aan de noordkant van het vliegveld en was vooral bekend bij bemanningen die een of meerdere nachten in de Engelse hoofdstad moesten overnachten. Zelf verbleef ik vaak langer in het hotel omdat onze maatschappij voor de training van piloten gebruik maakte van de simulators van British Airways. Als instructeur zat ik daarom regelmatig een week of wat in het Penta, waar ik altijd vroeg of ze een kamer met uitzicht op de startbaan konden regelen.",
    "Crisisupdate: Haags besluit over gaswinning komend jaar, daags na nieuwe aardbevingen": "De TTF-gasprijs zakte vanochtend zo'n zeven procent ten opzichte van het prijsniveau van afgelopen vrijdag. Over de hele linie ligt de gasprijs onder de 200 €/MWh. In deze nieuwe crisisupdate een overzicht van wat er zoal in het nieuws kwam op energie- en financieel vlak.\n\n\n\nDe gasprijs voor 'winter 2022' tot en met 23 september op de Title Transfer Facility. Vanochtend om 11.00 uur lag de Intraday-gasprijs voor de resterende maanden van 2022 en later onder de 200 euro per megawattuur. Bekijk hier de actuele cijfers.\n\n\n\nDe Haagse gasvulupdate van 23 september 2022. Bekijk de hele update hier.\n\nDit weekend ging een bericht rond over een opvallend advies van topambtenaren van het ministerie van Financiën aan minister Sigrid Kaag. Energie-intensieve mkb-bedrijven zoals bakkers zouden 'gewoon' failliet mogen gaan, omdat een faillissement van zulke bedrijven 'geen maatschappelijke ontwrichtende werking' heeft. Onder meer De Ondernemers schrijft erover.\n\nBij BNR komen we berichten tegen over energiedeals, onder meer met Saudi-Arabië, die de Duitse bondskanselier Olaf Scholz heeft gesloten. Duitsland, sterk afhankelijk van Russisch gas, is hard op zoek naar alternatieven. Naast uit Saudi-Arabië moet er ook LNG uit de Verenigde Arabische Emiraten komen.\n\nDe prijs voor Brentolie is voor het eerst sinds januari onder de 85 dollar per vat gezakt. De aanhoudende zorgen over de tragere groei van de wereldeconomie zorgen al een tijdje voor dalende prijzen, schrijft BNR. Voor een vat Brentolie moest maandag voorbeurs 84,83 dollar worden betaald. Ook Amerikaanse olie werd goedkoper. Een vat WTI kost 77,45 dollar.\n\nDe NOS schrijft dat vandaag bekend wordt gemaakt hoeveel gas er het komend gasjaar (1 oktober 2022 - 30 september 2023) uit het Groningen gasveld gehaald gaat worden. De ministerrraad besluit hierover. Zaterdag vonden er in Groningen nog twee aardbevingen plaats, zo is onder meer bij Nu.nl te lezen.",
    "WK rolstoelbasketbal moet wijken voor WK voetbal. ‘We worden niet serieus genomen’": "Groot ongeloof bij de rolstoelbasketballers. Het WK rolstoelbasketbal, dat van 16 tot 27 november zou worden gehouden in Dubai in de Verenigde Arabische Emiraten, is op het laatste moment afgelast. De reden: het zou ‘conflicterend’ zijn met het WK voetbal, dat in dezelfde periode in het naastgelegen Qatar wordt gehouden.\n\nVooral de timing van het besluit is opmerkelijk, zegt Toine Klerks, verantwoordelijk voor de dagelijkse gang van zaken binnen het Nederlands team. Hoe kan het dat een toernooi dat al drie jaar is aangekondigd twee maanden voor het begin worden afgelast, terwijl al minstens even lang bekend was dat ook het WK voetbal in die regio plaatsvindt? “Wij worden duidelijk niet serieus genomen.”\n\nComplete verrassing\n\nVolgens de organisatie spelen veiligheidsoverwegingen een rol, evenals gezondheidsredenen en vooral de capaciteit van huisvesting in Dubai tijdens die periode. De Nederlandse ploeg kreeg het bericht vrijdag in een zoommeeting te horen, vertelt Mariska Beijer, aanvoerder van de vrouwenploeg die in Tokio paralympisch kampioen werden. Het was een complete verrassing. Er waren wel wat twijfels gerezen toen de loting nog niet bekend was en het niet duidelijk was in welk hotel Nederland zou verblijven. Beijer: “Maar we dachten dat het wel los zou lopen.”\n\nDe late afgelasting betekent voor Nederland een forse kostenpost, omdat de tickets en overnachtingen al waren geboekt. De precieze kosten zijn nog niet duidelijk, maar een ticket alleen al kost tot negenhonderd euro. Nederland reist met zowel de mannen- als de vrouwenploeg af, goed voor een groep van 36 personen. Woensdag hoopt Klerks te weten om hoeveel duizenden euro’s het gaat.\n\nOok triatlonfinale in Abu Dhabi\n\nDe hoop is dat de bond een deel van de geleden financiële schade terug kan vragen aan het organiserend comité. Vooralsnog gaat de finale van het reguliere triatlonseizoen in Abu Dhabi, een ander toernooi dat tijdens het WK voetbal wordt gehouden (tussen 23 en 26 november), nog wel door.\n\nLees ook:\n\nHoe de BV Nederland tientallen miljoenen verdiende aan het omstreden WK in Qatar\n\nHet Nederlandse bedrijfsleven heeft miljoenen verdiend aan bouwprojecten rondom het omstreden WK voetbal in Qatar. Zo ging dat in zijn werk.",
    "Everton lijdt verlies van 21 miljoen pond op voormalig Napoli-ster": "Everton lijdt verlies van 21 miljoen pond op voormalig Napoli-ster\n\nDoor Voetbalzone, monday 2022-09-26 16:45:04\n\nAllan heeft een nieuwe werkgever gevonden. De Braziliaan tekent voor twee seizoenen bij Al-Wahda FC uit de Verenigde Arabische Emiraten, maakt de club bekend via de officiële kanalen. Het contract van...",
    "Frankrijk wint titel beste paella ter wereld door recept met eend en paddenstoelen": "VALENCIA – Erik Gil, representatieve kok van Frankrijk, won afgelopen dinsdag de titel voor de beste paella ter wereld. De prijs werd uitgereikt op de internationale dag van het Valenciaanse gerecht, de derde editie van de ‘World Paella Day’, die werd gevierd in de haven van Valencia. De Franse chef nam het op tegen koks uit Argentinië en Finland in de finale met zijn paella op basis van gekonfijte eend en paddenstoelen. Een totaal van tien koks uit de hele wereld streed om de felbegeerde titel met verschillende versies van het Spaanse gerecht.\n\nDe dag begon om tien uur in de ochtend. Ecuador streed tegen Finland, Frankrijk tegen Italië, Argentinië tegen Mexico, Zwitserland tegen Canada en Japan tegen de Verenigde Arabische Emiraten. De finale begon om twaalf uur in de middag. Hierin streden Frankrijk (Eric Gil), Finland (Jaani Pasikoski), Canada (Javier Blanc), Argentinië (Juani Klitten) en de Verenigde Arabische Emiraten (Piedade Fernandes).\n\nIn deze derde editie van de World Paella Day werden negen nieuwe versies van het beroemde gerecht bereid. Sommige van hen waren geïnspireerd op het land van herkomst van de kok. Een voorbeeld daarvan was Japan met kreeft, groene ui en brandnetels. Ook het recept van Finland was bijzonder met rendier, paddenstoelen, ui, tomaat en bosbessen.\n\nDe internationale dag van de paella is een initiatief van de gemeente Valencia, mogelijk gemaakt door Visit Valencia, Toerisme Comunidad Valenciana, de deputatie van Valencia en Turespaña. Het initiatief had daarnaast nog de medewerking van meerdere partijen die veel doen voor de bekendheid van de Paella.\n\nDit jaar werden de koks ook uitgenodigd om verschillende belangrijke plaatsen voor de wereld van de Paella te bezoeken. Zo bezochten onder andere natuurpark Albufera, waar de beroemde rijstsoorten voor paella gekweekt worden. Zo leerden de koks over de verschillende variaties van de rijst. Daarnaast bezochten ze de boomgaard en de schuur van Toni Motoliu, chefkok. Hier leerden de koks hoe het hout opgestookt moet worden en kregen ze tips van verschillende koks die bekend zijn in de paellawereld.\n\nDeze versie van het festival was er één om ook naar verschillende variaties op de traditionele paella te kijken. De vice-burgemeester van Valencia, Sandra Gómez, zegt dat op 20 september ‘voor één dag alle Valencianen verschillende recepten van de paella accepteerden. Want het is belangrijk dat we deze verbindende factor voor Valencia en de rest van de wereld delen, ons meest internationale gerecht. Een gerecht is veel meer dan een recept, het is een ritueel, een manier om te delen met familie en vrienden. Er zijn weinig gerechten die zo bekend en zo geliefd zijn’. Ze benadrukt ook dat de paella ‘ons toestaat om ons eten te laten zien, waarde te geven aan onze rijst en de grote hoeveelheid producten in de stad Valencia, gebruik makende van de landbouwgrond en de Middellandse zee. Die manier van voeding heeft ons ook de titel ‘Hoofdstad van het duurzaam voedsel’ gemaakt.’\n\nHet raadslid van Toerisme en internationalisatie, Emiliano García, noemt 20 september ‘een dag waarop de Valencianen zich trots voelen op hun meest traditionele gastronomie.’ ‘Paella is de meest Valenciaanse manier om dicht bij elkaar te komen en met elkaar te delen. En met dit initiatief willen we dat laten zien aan de wereld. We willen dat iedereen vriendschap, familie, gezamenlijkheid voelt als ze een paella eten en dat boven alles de goede rijst van Valencia gedeeld wordt.’ Aldus Emiliano García.\n\nDe jury van deze internationale paella wedstrijd bestond uit de voorzitter van de Academia de Gastronomía de la Comunidad Valenciana (academie van Gastronomie van de Comunidad Valenciana):Belén Arias, de 2e prijswinnaar van de Internationale Valenciaanse Paella Wedstrijd uit Zweden: Binhui Jiang, de chef-kok en winnaar van de II World Paella Day Cup: Noelia Pascual, de eigenaar van restaurant Berlanga: José Luis García Berlanga, en de ontwerper van het merk Delicious Valencia: Modesto Granados.",
    "Leroy George: ‘Boussaid en Sylla moeten directer worden’": "tien vragen Wat als je een vast contract hebt en negen andere vragen over het prijspla­fond\n\nGoed nieuws deze week vanuit Den Haag: er komt een prijsplafond op energie en gas. Dat betekent dat je bij een gemiddeld verbruik nooit méér betaalt dan door de overheid is vastgesteld. Hoeveel is dat precies, hoe zit het met stadswarmte en wat als je nog een vast contract hebt? We zetten de meest gestelde vragen op een rij.\n\n8:52",
    "Voor 1.899 euro met Willy Sommers naar Dubai: fanreizen zijn succesvoller en diverser dan ooit": "Liefhebbers van schlagerzanger Willy Sommers kunnen volgend jaar de polonaise dansen in de Verenigde Arabische Emiraten. Net als veel andere bekende Vlamingen organiseert de artiest een eigen fanreis. De interesse voor de reisformule is groot, al hangt er een fiks prijskaartje aan vast. ‘Je krijgt iets exclusiefs.’\n\n‘Dubai met een Vlaams tintje’, zo omschrijft Willy Sommers zijn zevendaagse luxueuze fanreis die in februari van volgend jaar doorgaat. Zijn reisgezellen trekken langs belangrijke bezienswaardigheden in de Verenigde Arabische Emiraten, slapen in een vijfsterrenhotel en worden – de kers op de taart – getrakteerd op een concert van hun idool. Op de Facebook-pagina klagen velen over de deelnameprijs van 1.899 euro per persoon, maar Caroline Van Holderbeke (52) ziet er geen graten in. Ze volgt de carrière van Sommers al bijna vier decennia op de voet en vergezelde hem in het verleden op meerdere fanreizen.\n\n“We trokken onder meer naar Turkije, Florida en Zuid-Afrika. Die reizen zijn heel fijn omdat je bijvoorbeeld langer met Willy kan praten dan na een show. Zo kan je hem ook eens iets uit je privéleven vertellen.” Door de drukke agenda van de zanger kan hij soms maar enkele dagen van een reis aanwezig zijn. Voor buitenstaanders lijkt dat misschien bizar, maar deelnemers worden vooraf gebrieft over wanneer ze hem kunnen verwachten. “We wandelen als fans ook niet als eendjes achter hem aan”, zegt Van Holderbeke.\n\nPionier\n\nSommers’ fanreis krijgt in de eerste plaats aandacht door de hoge kostprijs en de exotische locatie, maar de man vindt absoluut het warm water niet uit. Artiesten bieden hun fans al verschillende decennia de kans om elkaar in een intiemere setting te leren kennen. Charmezanger Salim Seghers geldt voor ons land als een pionier. Hij noemt zichzelf graag ‘de koning van de fanreis’ en trekt straks voor de vijfendertigste keer met honderden fans naar hetzelfde hotel in Lloret de Mar. De man was nog niet voltijds actief als artiest toen een Lommels reisbureau hem in de jaren tachtig vroeg om tijdens een van hun groepsreizen op te treden. Dat werd een groot succes en in de jaren nadien groeiden zowel het deelnemersaantal als Seghers’ betrokkenheid. Tijdens de reis is hij het eerste aanspreekpunt voor fans. “Al ga ik niet mee op excursie, ik focus me op de dagelijkse shows in het hotel.”\n\nTerwijl Seghers succes vindt in Spanje, schieten gelijkaardige reisconcepten in diezelfde periode als paddenstoelen uit de grond. Vooral charmezangers boeken er dankzij hun iets oudere en vaak kapitaalkrachtigere fanbase mooie resultaten mee. Al toont een blik op de recentste reisbrochures aan dat de formule al lang niet meer voorbehouden is voor mensen die al eens graag de polonaise dansen. Vrijdag vertrekken 500 soapfans samen met enkele Thuis-acteurs voor een week naar Korfoe, presentatrice Evy Gruyaert trekt straks naar Kreta voor kook- en yogaworkshops en Karl Vannieuwkerke verwelkomt fietsliefhebbers in het Spaanse vissersdorpje Calpe.\n\nThuisgevoel in het buitenland\n\nHet aanbod aan reisformules rond mediamerken en artiesten is even divers als populair, bevestigt Lies Bruneel van de Oost-Vlaamse touroperator Project Reizen. Na de pandemie staan mensen er volgens haar meer voor open om aardig wat geld voor hun vakantie neer te tellen, de impact van de inflatie is voorlopig niet sterk merkbaar. Tijdens een van de exotische reizen met bekende Vlamingen treden mensen bovendien makkelijker uit hun comfortzone en beleven ze avonturen die ze tijdens een solotrip mogelijk zouden missen. Dat kan een extra reden zijn waarom fans voor een trip met Sommers of Gruyaert kiezen. “Je bent in een ander land, maar het voelt ook vertrouwd aan omdat er een bekend gezicht mee is. Bovendien komen er alleen maar Vlamingen mee, wat een thuisgevoel in het buitenland opwekt”, zegt Bruneel.\n\nVolgens hoogleraar toerisme Jan van der Borg (KU Leuven) moet je de populariteit van de fanreizen ook zien binnen een afnemend belang van de massacultuur. Vroeger trokken Vlamingen misschien massaal met de auto naar het zuiden, vandaag wordt ontspanning meer op maat van het individu afgesteld. “Nichemarkten knabbelen aan het aandeel van de klassieke zon-, zee- en strandvakanties.”\n\nRevival touroperatoren\n\nDat heeft als voordeel dat de grootste toeristische trekpleisters minder drukte ervaren en dat touroperatoren het plots weer drukker krijgen. Zij zagen zwarte sneeuw tijdens de pandemie en voelden de hete adem van digitale platformen als booking.com al langer in hun nek, maar beleven nu een onverwachte revival. Volgens Van der Borg kunnen ze namelijk een meerprijs aanrekenen voor deze totaalbelevingen. De mensen die 1.900 euro voor hun uitje met Sommers ophoesten, zijn er zich dus van bewust dat de reis goedkoper zou zijn als ze die alleen zouden maken. “Maar alles is bij ons volledig geregeld en als iets misloopt, wordt het opgelost”, zegt Bruneel.\n\nHoeveel geld de artiesten precies aan hun reizen verdienen, is onduidelijk. Bruneel vertelt dat er met elke beroemdheid andere afspraken gelden, Seghers houdt het eveneens vaag. Hij laat weten dat gastartiesten als Celien Hermans en Andrei Lugovski niet vergoed worden voor hun optreden tijdens de reis. Wel mogen ze samen met hun partner een week in het hotel verblijven en krijgen ze hun reiskosten terugbetaald. “Het is een aanbod waarop ook dit jaar weer acht artiesten ingaan. Dan is het tot half twaalf ’s nachts feest in het hotel.”",
    "Opzienbarende transfer voor Nootdorpse cricketer: 'Alsof ADO-speler naar Engelse topclub vertrekt'": "'Het contract is heel snel gegaan. Ik ben gekocht voor 10.000 euro', blikt De Leede terug. 'We hebben in deze zomer heel veel gecricket met Nederland tegen goede landen. Als je dan presteert, komt je naam veel makkelijker in de cricketwereld terecht. Toen bekend werd dat deze competitie opgezet werd en in elk team twee plekken zouden vrijkomen voor de landen buiten de top twaalf, is mijn manager gaan kijken om bij één van de clubs terecht te komen. Via via zijn we in contact gekomen met de eigenaren en de coaches van Mumbai. Zij vonden wel dat ik er goed genoeg uitzag om gekocht te worden. Ik had nooit gedacht dat ik in de komende twee jaar een kans zou maken, maar door de vele wedstrijden met Nederland was dit een buitenkans om wel ergens aan de slag te gaan.'",
    "Is er geen regen? Dan máken we regen, denken steeds meer landen": "Beeld Van Santen & Bolleurs\n\nNegen piloten staan om de beurt paraat, 24 uur per dag, 365 dagen per jaar. Zodra ze van de meteorologen in Abu Dhabi horen dat ze moeten opstijgen, gaan ze. Aan hun vliegtuigen zijn ronde cilinders bevestigd, zo groot als keukenrollen, met daarin strooizout voor in de lucht. Ghaith staat er op die cilinders, een Arabisch woord dat een dubbele betekenis heeft: ‘regen na lange droogte’, maar ook ‘vertrouwen in de toekomst’.\n\nDit zijn de regenmakers van de Verenigde Arabische Emiraten, een van de droogste landen ter wereld, en ook een land dat serieus werk maakt van weermodificatie. ‘Je moet je angst voor de wolken kwijtraken’, vertelde een van de piloten aan de Duitse krant Die Zeit. Toen hij nog met een passagiersvliegtuig vloog, was het zijn opdracht regenwolken zo veel mogelijk te vermijden. Het kan riskant zijn om er dwars doorheen te vliegen. Nu vliegt hij met een klein propellervliegtuig recht de wolken in, om daar zijn lading los te laten, in de hoop dat de regen even later als manna uit de hemel valt. Wolken zaaien, zo noemen experts wat hier gebeurt.\n\nEen beregeningsvliegtuig laat een lading strooizout los in de Verenigde Arabische Emiraten. Beeld Bryan Denton / ANP\n\nAl bij de oprichting in 1971 wisten de leiders van de Emiraten hoe belangrijk regen is: er werd bij die gelegenheid zelfs een regengedicht voorgelezen, omdat een land van olie alleen niet leven kan. Sindsdien is water alleen maar schaarser geworden. De bevolking van de oliestaat is geëxplodeerd, het watergebruik ook en ondergrondse waterreservoirs drogen in rap tempo op. Regenbuien worden steeds zeldzamer, een gevolg van klimaatverandering. Bijna al het water komt uit dure ontziltingsinstallaties. Dan is regen maken wel zestig keer zo goedkoop, zeggen ze in Abu Dhabi.\n\nBij het nationaal meteorologisch centrum van de Emiraten, waar zes meteorologen de hemel en vooral de radars afspeuren naar veelbelovende wolken, vertelt de voorman in Die Zeit dat de beregeningsvliegtuigen 98 procent van de wolken op tijd weten te bereiken. Het laat zien hoezeer elke regendruppel hier van belang is, zelfs als je ’m alleen met grote moeite uit de lucht kunt wringen.\n\nRegen maken is allang niet meer iets van de verre toekomst. Wereldwijd kennen meer dan vijftig landen een programma voor weermodificatie: van Duitsland tot Marokko, van de Verenigde Staten tot India. Voorloper is China, gevolgd door landen in het Midden-Oosten als de Verenigde Arabische Emiraten en Saoedi-Arabië.\n\nMaar hoe werkt dat, regen maken? Wérkt het ook echt – dat wil zeggen, neemt de neerslag uiteindelijk toe? En wat zijn de nadelen?\n\nZoutdeeltjes\n\n‘Er zijn grofweg twee methoden om regen te maken’, legt Pier Siebesma uit, hoogleraar atmosfeer, weer en klimaat aan de TU Delft, die zijn hele carrière heeft gewijd aan het bestuderen van wolken.\n\nBij de eerste methode, die in warme streken zoals het Midden-Oosten vooral wordt gebruikt, gaan de vliegtuigen ongeveer een kilometer de lucht in. Op die hoogte beginnen wolken te ontstaan uit kleine waterdruppeltjes, zó klein dat ze nog niet naar beneden vallen.\n\n‘Het gaat erom: hoe krijg je die druppeltjes zo groot dat ze gaan vallen? Wat je kunt doen, is grote zoutdeeltjes toevoegen aan de lucht. Iedereen weet: zout trekt water aan, het is heel hydrofiel.’ Ziedaar waarom het zo effectief is om zout te strooien als je een glas rode wijn hebt omgestoten. ‘Hoog in de lucht trekken de zoutkristallen ook het water aan, waardoor er grotere druppels groeien, die op den duur naar beneden vallen.’\n\nBeeld Van Santen & Bolleurs\n\nDit, zegt Siebesma, is ook vaak de natuurlijke manier waarop regen ontstaat. ‘In Nederland is dit boven zee de allerbelangrijkste bron voor regen’, verzekert hij. Ook interessant: wanneer er beneden een schip vaart dat flink wat roet uitstoot, kan de regen juist worden uitgesteld. De roetdeeltjes zijn klein, en als de waterdeeltjes daaraan hechten, ontstaan er heel kleine druppeltjes in plaats van grote, waardoor ze hoog in de lucht blijven zweven.\n\nDan de tweede methode. Daarbij moeten de vliegtuigen veel hoger de atmosfeer in, tot 5 kilometer. Uiteraard is het daar stukken kouder, tussen de 0 en 40 graden onder nul. Het bewijs zie je als je in het vliegtuig de ijskristallen ziet verschijnen op het raampje.\n\nToch zijn de watermoleculen in de lucht daar niet bevroren. ‘Die bevriezen pas als ze in contact komen met een stofdeeltje’, weet Siebesma. ‘Daaraan moeten ze zich hechten.’ Denk maar aan wat er gebeurt als je in de winter fietst in de mist: in de lucht hangen waterdruppeltjes, maar je jas slaat wit uit van het ijs dat wordt gevormd.\n\nAls er eenmaal een paar waterdeeltjes bevriezen tegen zo’n stofdeeltje aan, hoog in de lucht, dan begint het geheel als vanzelf te groeien: het ene waterdeeltje trekt het volgende aan, allemaal bevriezen ze, net zo lang totdat die ijsdeeltjes zo groot zijn dat ze beginnen te vallen. Tegen de tijd dat ze op aarde aankomen, zijn ze meestal ontdooid en valt er regen.\n\nBij het wolken zaaien worden er ook bij deze tweede methode dus extra stofdeeltjes toegevoegd aan de atmosfeer, zodat zich sneller druppels in wording vormen. Meestal wordt hiervoor zilverjodide gebruikt: dat lijkt qua kristalstructuur op water, zodat de waterdeeltjes er gemakkelijk aan vast plakken. Maar ook droogijs (bevroren CO2) is een optie.\n\nVietnamoorlog\n\nDaarmee begon het ooit allemaal. In 1946 experimenteerde Vincent Schaefer, een Amerikaanse scheikundige, met het loslaten van een lading droogijs in een wolk in de buurt van Mount Greylock in Massachusetts. Het gevolg was dat er een dik pak kunstmatige sneeuw viel. Niet lang daarna vroeg Schaefer, die nauw samenwerkte met het Amerikaanse leger, een patent aan op ‘wolken zaaien’.\n\nHet Amerikaanse leger paste de methode ook echt toe: tijdens de Vietnamoorlog werd geprobeerd om de moesson te verlengen, zodat de wegen onbegaanbaar zouden blijven en het Noord-Vietnamese leger moeite zou hebben met de bevoorrading. Toen dat uitkwam, leidde dat tot publieke controverse, waarop er een internationaal verdrag kwam dat weermodificatie voor militaire doeleinden verbood. De Amerikaanse interesse en investeringen in het ‘wolken zaaien’ namen vervolgens snel af.\n\n‘Er was twijfel of de kosten nog wel opwogen tegen de baten’, zegt Pier Siebesma. ‘Ook Israël heeft om die reden zijn programma voor weermodificatie afgeschaald.’ Pas de laatste jaren is het opwekken van kunstmatige regen terug in de belangstelling, nu vooral in de strijd tegen klimaatverandering, als wapen tegen de droogte.\n\nToch blijft die vraag staan: werkt het wolken zaaien, of werkt het niet? Een recente Amerikaanse overzichtsstudie noemt percentages van 12 tot 19 procent extra sneeuwval in de winter nadat er zilverjodide de lucht in werd geblazen. Volgens de World Meteorological Organization varieert de toename van de neerslag van ‘een verwaarloosbare hoeveelheid tot 20 procent’.\n\n‘Voor landen als Saoedi-Arabië en Oman is dat natuurlijk aanzienlijk, daar telt elke liter’, overweegt Siebesma. ‘Tegelijkertijd blijft het moeilijk te bewijzen hoe effectief weermodificatie is. Je komt nauwelijks boven de natuurlijke ruis uit. De hoeveelheid neerslag verschilt nu eenmaal nogal van jaar tot jaar, dat zie je in Nederland ook.’\n\nWinterspelen\n\nHet scheikundige principe is plausibel, erkent Siebesma. Maar, benadrukt hij: een wolk is zo dynamisch en onvoorspelbaar, die zet de mens niet zomaar even naar zijn hand.\n\nEr gaat dan ook weleens iets mis bij de weersbeïnvloeding. Toen China het wilde laten sneeuwen voor de Olympische Winterspelen in Beijing, ontstond er zo’n sneeuwjacht dat meerdere wedstrijden moesten worden uitgesteld. Toch boekt het Chinese regime ook genoeg successen: de nationale feestdag kent altijd een stralend blauwe hemel, zonder smog, omdat het Bureau Weersbeïnvloeding het van tevoren heeft laten regenen. Uit officiële documenten blijkt dat de Chinese meteorologische dienst weersbeïnvloeding daarnaast ziet als ‘een krachtig middel’ om rampen te voorkomen, de landbouw te ondersteunen en de watervoorraad op peil te houden.\n\nFrank Biermann, hoogleraar internationaal duurzaamheidsbeleid aan de Universiteit Utrecht, kijkt met argwaan naar de ontwikkelingen in China. Hij is bang dat het beïnvloeden van het weer een opmaat kan zijn tot iets veel ingrijpenders: het beïnvloeden van het klimaat. Ook daarbij worden met vliegtuigen deeltjes in de atmosfeer gespoten, met het idee het zonlicht te weerkaatsen, zodat de opwarming wat minder snel gaat.\n\n‘Als mensen eenmaal open staan voor het idee het weer bewust te veranderen, wordt die volgende stap, naar klimaatmodificatie, kleiner’, zegt hij. En dat is volgens hem gevaarlijk: als ingrijpen in het klimaat een optie wordt, kan dat als excuus worden gebruikt om onbezorgd door te gaan met het opmaken van fossiele brandstoffen. Bovendien kan het leiden tot nieuwe conflicten, want wie bepaalt dan welk klimaat de aarde moet hebben?\n\nVan wie zijn de wolken?\n\nWaar dat misschien nog een zorg voor de toekomst is, kan de beïnvloeding van het weer al veel eerder leiden tot nieuwe discussies. Nu al twisten landen met elkaar over rivieren en over grondwater. Zal dat zich in de toekomst uitbreiden naar een strijd om het hemelwater?\n\n‘Absoluut, zeker in regio’s waar droogte een groot probleem is’, denkt Susanne Schmeier, universitair hoofddocent Waterrecht en -diplomatie aan IHE Delft, een instituut voor watereducatie.\n\nToch ziet ze dat de discussies op dit moment vooral plaatsvinden in het selecte gezelschap van waterrechtsgeleerden. Schmeier: ‘De vraag is: van wie zijn de wolken? Dat is nog niet zo gemakkelijk. Elk land zou soevereiniteit kunnen hebben over de wolken boven zijn grondgebied. Tegelijkertijd: volgens het milieurecht mag je andere landen niet ernstig benadelen. Je mag bijvoorbeeld geen rivier vervuilen en het vieze water naar het buurland laten stromen. Maar heeft wolken zaaien een significant effect op het milieu van een ander land? Als juristen doen we een oproep om hier nu over na te denken, voordat de ruzies zo hoog oplopen dat praten geen optie meer is.’\n\nDe eerste beschuldigingen van regendiefstal zijn immers al een feit. ‘Zowel Israël als een ander land is bezig om Iraanse wolken niet te laten regenen’, zei een Iraanse militaire leider in 2018. Dat andere land, dat was de Verenigde Arabische Emiraten – met zijn negen piloten die constant klaarstaan om uit te rukken.",
    "\"Voor Moldavische appelen zie ik niet meteen kansen in Europa, voor steenfruit wel\"": "Tijd voor een stem uit onze contreien in het Moldavië-verhaal, waarin we tot nu toe uitsluitend lokale mensen aan het woord hebben gelaten. We zochten een teler/handelaar van bij ons voor wie de Zuidoost-Europese regio, de Moldavische cultuur en bovenal de fruitsector van deze kleine buur van Oekraïne niet onbekend is. Tony Derwael, eigenaar van Bel’Export uit Haspengouw, voldoet aan die eisen. \"Ik ben er meer dan eens geweest. Ik had de idee daar iets op te zetten om zo naar Rusland te kunnen exporteren, maar het is uiteindelijk niet doorgegaan\", duidt Tony de link die hij met het land heeft.\n\nBel’Export, een teelt- en handelsbedrijf met een focus op hardfruit – 30 miljoen kilo peren en 15 miljoen kilo appelen passeren er jaarlijks de verwerkingslijnen van het pakstation in Borgloon – behoorde dan ook tot de hard getroffen ondernemingen toen Rusland op 7 augustus 2014 een boycot invoerde op Europese groenten, fruit, vlees, vis, melk en zuivelproducten.\n\nOndanks het feit dat Rusland lange tijd de belangrijkste markt is geweest voor het Moldavische fruit, hebben de telers en exporteurs er volgens Tony altijd met een schuin oog naar de Europese markt gekeken. \"Vooral pruimen moeten wij op een bepaald moment importeren, en zij slagen erin dat gat op te vullen. Het product is van prima kwaliteit.\"\n\nWeinig Moldavische appelen op de EU-markt\n\n\"Appelen is een ander verhaal. Ondanks de uitstekende smaak van de Moldavische appel, zie ik weinig kansen op de West-Europese markt. Eerst en vooral is de concurrentie vanuit Polen te sterk. Dat land heeft een enorm aanbod en kan het product hier ook goedkoper aanbieden. Voor een rit van Moldavië naar hier wordt al gauw € 5.000 betaald. Omgerekend is dat 25 cent per kilo, terwijl je hier Poolse Gala’s franco geleverd voor 40 cent kan krijgen. Ter vergelijking: Franse Gala’s worden tegen 80 à 90 cent verhandeld.\" Zou het vervoer in reefercontainers – toch drie keer goedkoper dan het wegvervoer –, eens het maritieme transport vanuit de Zwarte Zee weer op gang komt, een mogelijkheid kunnen bieden voor de Moldavische fruitexport naar West-Europa?\n\nLocal for local: protectionisme?\n\nHoe dan ook, het wordt niet alleen moeilijk voor Moldavië om de strijd aan te gaan met het goedkopere Poolse product, maar ook – zo hebben we al kunnen lezen in de voorbije afleveringen – met het prestige dat de eigen West- en Zuid-Europese productie op de markt geniet. \"Hier vind je ook wel Gala’s in de supermarkt, maar ze komen steevast uit Frankrijk of Italië\", weet Tony. In die zin houdt de voorkeur van de EU-consument voor lokale teelt – en de redenen zijn divers, met duurzaamheid als het belangrijkste motief – ook onvermijdelijk een vorm van protectionisme in, impliciet of expliciet. \"Frankrijk en Duitsland, de grootste West-Europese markten, zullen pas product importeren als ze er zelf geen meer voorradig hebben\", zegt Tony daarover.\n\nDeze reflex van zelfbescherming zagen we nog duidelijk medio juni, toen de leden van de Association Nationale Pommes Poires (ANPP) en de Fédération Nationale de la Pêche en France (FNPF) zich uitspraken tegen wat op dat moment nog een voorstel van de Europese Commissie was om de tariefvrije contingenten van zeven Moldavische tuinbouwproducten, waaronder appelen, te verdubbelen. De Franse verenigingen trokken de prijzenswaardige intentie niet in twijfel (steun aan de Moldavische economie die getroffen is door de oorlog in Oekraïne), maar waarschuwden voor een mogelijke destabilisering van de Europese markt en de appelmarkt in het bijzonder.\n\n\"Ikzelf ben geen protectionist. Ik geloof in de vrije handel en ik wil de Moldavische telers gerust meenemen in dit verhaal, maar eerlijk gezegd denk ik dat de uitbreiding van de contingenten hen niet direct zal helpen om meer appelen te exporteren naar West- en Noord-Europa. Want er is ook een tweede reden: voor hun rassen is hier weinig markt. Ze hebben weinig Jonagold, terwijl de Belg na veertig jaar nog altijd deze appel in het schap wil zien. Ze hebben geen Elstar, terwijl Nederland en Duitsland er verknocht aan zijn. Ze hebben andere rassen, en vaak zelfs nieuwere dan wij hier. Overigens zullen wij in België ons moeten voorbereiden om de Jonagold in te ruilen voor een andere appel, want de houdbaarheidsdatum van dit ras komt nu toch wel dichterbij, terwijl ik Nederland en Duitsland nog jaren safe zie zitten met hun Elstar-teelt.\"\n\nRoemenië, het Midden-Oosten en India\n\n\"Wat heeft Moldavië dan wel? Braeburn en Gala bijvoorbeeld, of Fuji. Ik zie zeker kansen in het Verenigd Koninkrijk, maar ook in Roemenië, de grote EU-buur aan de westzijde die dezelfde taal spreekt. In die zin kan de verdubbeling van de contingenten wel zijn nut bewijzen, al is Roemenië met z’n 19 miljoen inwoners nu ook niet meteen de grootste markt.\"\n\n\n\nMoldavische telers hebben de mond vol van het Midden-Oosten, wat Tony goed begrijpt. \"Daar zie ik inderdaad heil in. De markt is groot genoeg (57,6 miljoen inwoners in 2021 volgens cijfers van de Wereldbank als we de bevolkingsaantallen van potentiële markten als Israël, Saoedi-Arabië, Qatar en de Verenigde Arabische Emiraten optellen, nvdr.) en de rassen die Moldavië in huis heeft, zijn er geliefd. Er is wat concurrentie van Zuid-Afrika en de VS, maar ik denk dat Moldavië qua transittijd en transporttarieven een competitief voordeel heeft. Ik vind zelfs dat de Europese overheid, naar het voorbeeld van de programma’s die USAID al tientallen jaren met succes implementeert in voormalige Oostblok-landen en ook in Moldavië via de brancheorganisatie Moldova Fruct, daar een helpende hand kan reiken. Dat zou pas nuttig zijn. Moldavië heeft in het Midden-Oosten zelfs een streepje voor op ons, want wij hebben de rassen niet voor export naar het Arabische schiereiland. Elstar en Jonagold zijn gewoon te zacht.\"\n\n\"De donkerrode rassen kunnen daar weer naar India. Ik heb enkele Moldavische telers bijgestaan op dat gebied door wat adressen door te geven. En al heeft India zelf heel veel appelen, ze zijn niet zelfvoorzienend. De productie is er ongeveer vergelijkbaar met die van de hele EU, maar het inwonersaantal ligt er veel hoger (volgens gegevens van de Wereldbank telde de EU vorig jaar 447 miljoen inwoners en India 1,393 miljard, wat meer dan 3 maal zoveel is, nvdr). Ook Egypte is een optie en ik meen dat de Moldavische overheid er werk van maakt om die markt aan te boren. Al is Polen er met zijn enorme appeloogst ook aanwezig.\" Hoewel Egypte – met een bevolking van 104 miljoen volgens de Wereldbank – geenszins een kleine markt is, is het sinds dit voorjaar minder gemakkelijk om fruit te exporteren naar het Noord-Afrikaanse land. Wegens het tekort aan valuta – lees: euro’s en dollars – heeft de Egyptische Centrale Bank op 1 maart 2022 restrictieve regels opgelegd voor de betaling van heel wat importproducten met als doel de beschikbare valuta louter te besteden aan basisproducten zoals tarwe en medicijnen.\n\nFantastisch goede wijn (en druiven)\n\nWaar Tony voor Moldavische kersen niet direct een afzetmarkt ziet in West-Europa – \"door het landklimaat zijn hun kersen normaal gezien een paar maten kleiner dan wat onze markt vraagt\" – prijst hij de smaak van hun druiven en een daarvan afgeleid product: wijn. \"De Moldavische wijn is fantastisch, wat ook logisch is als je zulke lekkere druiven hebt. Het is een van de regio’s met de meeste zonuren in Europa. Ze moeten ook gewoon kijken naar wat de Europese markt vraagt en daarop inspelen. Waarom geen blauwe bessen en ander zachtfruit telen?\"\n\n\n\nTurkije als concurrent\n\nHet wordt zaak werk te maken van het aanboren van markten en er een naam te vestigen, want de concurrentie wordt steeds groter en ook al zet Rusland in de toekomst de poort weer open, de exportmogelijkheden zullen er beperkter zijn dan voorheen door de uitbreiding van de eigen Russische teelt en het toenemende aandeel van andere herkomstlanden zoals Turkije. \"Turkije komt opzetten in meerdere markten. Dat wordt concurrentie voor Moldavië, zoals het dat ook voor ons is. In Rusland heeft Turkije al een deel van ons vroegere aandeel ingenomen en ik verwacht dat het land nu het gat gaat opvullen dat er ontstaat na het recente embargo op Moldavisch fruit.\"\n\nFoute reacties in 2014\n\nTot slot wil Tony nog even terugkomen op wat in 2014 is gebeurd naar aanleiding van de annexatie van de Krim en de daaropvolgende wederzijdse sancties tussen Europa en Rusland. \"Europa ziet nu dat het toen de fout heeft gemaakt niet hard te hebben opgetreden tegen het Kremlin. Hadden we op dat moment doortastender gereageerd, had het Russische regime het deze lente misschien niet aangedurfd Oekraïne binnen te vallen. In die zin waren ook wij, fruittelers, toentertijd – zo blijkt nu –, fout in onze reactie. Maar de Europese Commissie had de fruittelers wel tijdelijk moeten compenseren, wat ze niet heeft gedaan. Ze heeft de telers bij wijze van spreken laten stikken. Europa had zogezegd geen geld, maar met de coronacrisis hebben we gezien dat, als de politieke wil er is, de middelen niet ontbreken\", besluit Tony.\n\nVoor meer informatie:\n\nTony Derwael\n\nBel’Export\n\nNeremstraat 2\n\n3840 Borgloon (België)\n\nTel: +32 (0)12 67 10 50\n\nMobiel +32 (0) 475 723 022\n\nbelexport@belexport.com\n\nwww.belexport.com",
    "Turkije zegt dat Maleisië en Indonesië geïnteresseerd zijn in de aankoop van bewapende drones": "\"Veel Aziatische landen, met name Maleisië en Indonesië, tonen grote belangstelling voor onze producten uit de defensie-industrie. Er worden overeenkomsten ondertekend\", vertelde de Turkse minister van Buitenlandse Zaken Mevlut Cavusoglu op een persconferentie in Tokio.\n\n\"Wij zouden graag tegemoetkomen aan de behoefte van Japan aan drones\", voegde de minister eraan toe tijdens een bezoek aan Japan om de begrafenis van voormalig premier Shinzo Abe bij te wonen.\n\nDe internationale vraag naar Turkse drones is sterk gestegen na hun impact op conflicten in Syrië, Oekraïne en Libië. Op 21 september meldde Reuters dat Baykar deze maand 20 bewapende drones heeft geleverd aan de Verenigde Arabische Emiraten.",
    "Zangersheide Quality Auction breekt opnieuw record met 300.000 euro voor Emerald veulen": "Zangersheide brak gisteren voor de tweede avond op rij haar eigen record met Emmerby vd Berghoeve Z (Emerald x Nabab de Reve) die voor een recordprijs van 300.000 euro naar Amerika vertrekt. De dag ervoor werd Camilla JL Z (Cornet Obolensky x Nabab de Reve) verkocht voor 200.000 euro.\n\n\n\nEen ‘battle of the bids’ begon toen kavel nummer 77 de arena betrad. De prijs voor de Emerald-dochter uit de 1.50m springmerrie Kirby de Muze ging omhoog en omhoog. Uiteindelijk probeerden twee bieders het laatste woord te hebben over het bruine merrieveulen, terwijl het publiek voor beide partijen klapte en juichte. Toen de hamer uiteindelijk viel, mocht Spy Coast Farm (USA) zich de trotse nieuwe eigenaar noemen van Emmerby vd Berghoeve Z.\n\n\n\nFit for Fun-veulen ook een topper\n\n\n\nHet op één na bestverkochte veulen was de langverwachte Emotion for Fun Z (Eldorado van de Zeshoek). De directe zoon van Fit for Fun, gedragen door de legendarische merrie zelf, noteerde een prijs van 165.000 euro. De volle broer van dit veulen – Especial For Fun Z – brak vorig jaar het hoogste verkooprecord van een veulen ooit.\n\n\n\nRecord na record\n\n\n\nNiet alleen de prijs van de hoogst verkochte kavel brak een record dat slechts 24 uur eerder werd gevestigd met Camilla JL Z (Cornet Obolensky x Nabab de Reve) die voor 200.000 euro verkocht. De gemiddelde prijzen die werden betaald voor de 42 veulens die zaterdagavond geveild werden waren hoger dan ooit tevoren. De merrieveulens verkochten met een gemiddelde prijs van 71.625 euro. De hengstveulens brachten gemiddeld 44.273 euro op, wat de totale gemiddelde prijs op 55.789 euro bracht.\n\n\n\nDe bieders die een veulen bemachtigden kwamen van over de hele wereld, zoals de Verenigde Staten van Amerika, de Verenigde Arabische Emiraten, Zwitserland, Spanje, Polen, Ierland, Duitsland, Frankrijk en Nederland. Iets minder dan vijftig procent van de veulens zal in België blijven.\n\n\n\nAlle prijzen\n\nBron: Persbericht",
    "Geen zorgen over de zorg": "Het is zo’n 10 jaar geleden dat ik uit Nederland vertrok om in de Verenigde Arabische Emiraten te gaan werken. Ik hoop dat ik via mijn blogs een beetje een beeld heb kunnen geven van het werken hier, de patiënten, de kwaliteit van de zorg, en hoe de zorg zich hier ontwikkelt.\n\nNatuurlijk hoor en lees ik wat er in Nederland in het afgelopen decennium gebeurt en gebeurde: de uitholling, de toegenomen werkdruk, de invloed van verzekeraars en overheid, en de enorme impact van covid op de toch al uitgerekte gezondheidzorg.\n\nVan een afstand is het niet altijd goed in te schatten maar van oud-collega’s en familieleden in de zorg hoor ik wel dat voor velen de jus er toch wel vanaf is. Te lange dagen, te veel administratie, structureel onderbezet, en een vooruitzicht van verdere personeelstekorten door uitstroom van oudere collega’s en te weinig aanwas. Dit is een zorgelijke ontwikkeling niet alleen voor wie in de zorg werkt maar ook voor patiënten die zien dat wachttijden steeds langer worden: er is simpelweg steeds minder tijd voor de patiënt. Heb ik hier een oplossing voor? Nee, de zorg is een complex geheel, en wordt beïnvloed door een sterke verstrengeling van overheid, zorgbeleid, continue verandering in wet- en regelgeving. En dan nog de problemen om de explosief stijgende kosten te beteugelen.\n\nIk kan wel vertellen wat ik als individu heb ervaren door in het Midden-Oosten te gaan werken. Mij trok het avontuur en de mogelijkheid om een hele nieuwe ervaring te kunnen opdoen. Niet de standaardroute die in Nederland voor mij lag naar een maatschap en daar de rest van mijn carrière slijten, maar een ander traject vol onzekerheden en gegarandeerd vol afwisseling. Is de zorg in de VAE beter geregeld? Ja. Is het perfect? Nee. (Geen idee waar dat wèl is). Wat ik ervaar is een sterk geprivatiseerde zorg en er is een enorm aanbod, ook voor de laagst verzekerden. Iedere expat – dat is 80 procent van de inwoners – is verplicht om een ziektekostenverzekering te hebben. Deze wordt door je werkgever betaald, of door jezelf als je een eigen onderneming hebt. Een afspraak en behandeling bij een specialist is dikwijls op de dag zelf te maken. Maanden wachttijd komt simpelweg niet voor. Voor patiënten een uitkomst. Daarnaast is de kwaliteit van de zorg een prioriteit van de overheid en deze faciliteert tevens de instroom van personeel met een gunstig visabeleid. (Golden visa voor doctoren, geldig voor 10 jaar). Maar het belangrijkste is de winst die ik zelf heb ervaren; een plezierige werkomgeving, ruim tijd voor mijn patiënten, en een goed te behappen werkdruk ondanks de standaard 48-urige werkweek. Niet te veel overleg en vergaderen. Einde dienst is ook echt einde dienst. De winst hiervan is dat je relaxed kunt zijn en dat ik de tijd heb voor mijn kinderen en gezinsleven. Geen zorgen over de zorg. Dat wens ik al mijn collega’s in Nederland van harte toe.\n\nLees ook",
    "Werkte de oud-directeur van het Louvre moedwillig mee aan de aankoop van gestolen kunst uit Egypte?": "De sarcofaag van Henuttawy. Beeld ANP / Laif Agentur fuer Photos & Reportagen GmbH\n\nWat hebben Kim Kardashian, de Arabische Lente en het Louvre met elkaar gemeen? Deze onwaarschijnlijke drie-eenheid maakt deel uit van een al even onwaarschijnlijk verhaal in de internationale kunstwereld, een schandaal dat onbedoeld aan het rollen kwam dankzij Kim Kardashian, zich afspeelt tegen de achtergrond van de Arabische Lente, en waarin het Louvre verwikkeld raakte door de expositie van geplunderde kunstwerken uit de oudheid die nu staan te pronken in Abu Dhabi.\n\nDit is geen verhaal over roofkunst uit lang vervlogen tijden, buitgemaakt door voormalig koloniale heersers en die nu, in het licht van veranderende opvattingen over rechtmatig eigendom, worden teruggeëist door de oud-kolonie in kwestie. De gestolen schatten in deze zaak zijn tussen 2014 en 2017 aangekocht door het Louvre Abu Dhabi, en Egypte uit gesmokkeld in de chaos na de val van dictator Hosni Mubarak tijdens de Arabische Lente in 2011.\n\nVerlinkt\n\nIn een nauwsluitende gouden galajurk poseert Kardashian in de lente van 2018 naast de gouden sarcofaag van de Egyptische priester Nedjemankh, tentoongesteld in het Metropolitan Museum in New York. Zoals gebruikelijk gaat de foto de wereld over, tot deze terechtkomt bij iemand die de sarcofaag jaren geleden uit Egypte hielp smokkelen, maar daarvoor nooit het beloofde geld ontving. De persoon in kwestie waarschuwt de politie in Caïro en verlinkt zijn handlangers. Dat is volgens Franse media het begin van een internationaal onderzoek dat een grootschalig netwerk van illegale handel in antieke stukken op het spoor komt.\n\nHet Louvre belandt in het hart van die affaire als in mei dit jaar een hotshot uit de Franse kunstwereld wordt gearresteerd. Niet alleen het Metropolitan in New York exposeert gestolen kunst uit het oude Egypte, ook een reeks topstukken in het Louvre Abu Dhabi blijkt buitgemaakt en illegaal verhandeld. Het gaat om zeven werken van samen ruim 50 miljoen euro, waaronder een gedenksteen van roze graniet van de Egyptische farao Toetanchamon. En Jean-Luc Martinez, tot een jaar daarvoor nog directeur van het Parijse museum, blijkt persoonlijk betrokken te zijn geweest bij de aankoop.\n\nZijn arrestatie veroorzaakt een schok in de kunstwereld. Hij is niet alleen oud-directeur van het Louvre, Martinez is dan ambassadeur voor Aliph, de internationale alliantie die erfgoed in conflictgebieden beschermt en strijdt tegen illegale handel in cultuurgoederen. Uitgerekend hij wordt nu verdacht van witwassen en medeplichtigheid aan fraude in georganiseerd verband.\n\nDaar blijft het niet bij. Nog zes personen worden met vergelijkbare beschuldigingen aangeklaagd, zowel van binnen de Parijse kunstwereld als daarbuiten. Onder hen Christophe Kunicki, een gereputeerd archeologisch specialist van veilinghuis Pierre Bergé & Associés, zijn zaken- en levenspartner Richard Semper, en een goede bekende van Martinez, Jean-François Charnier. Die laatste was wetenschappelijk directeur bij Agence France Muséums (AFM), dat het Louvre Abu Dhabi over aankopen adviseert.\n\nPrestigieus\n\nIn een reconstructie op basis van justitiële onderzoeksdossiers schetst Radio France half september hoe een internationaal netwerk van handelaren op geraffineerde wijze geplunderde kunst verwerft, de herkomst verduistert en het met valse certificaten gereed maakt voor verkoop op de internationale kunstmarkt. De link met het Louvre wordt vermoedelijk in 2016 gelegd door de gereputeerde Parijse archeoloog Kunicki.\n\nHet Louvre in Abu Dhabi. Beeld Getty\n\nDe opening van het museum in Abu Dhabi is dan in volle voorbereiding. Als onderdeel van een samenwerkingsovereenkomst tussen Frankrijk en de Verenigde Arabische Emiraten krijgt het een deel van de collectie en de naam van het Louvre te leen. Kunicki benadert de acquisitiecommissie van het Louvre Abu Dhabi voor de aankoop van een aantal prestigieuze werken: een buste van Cleopatra, een gouden sarcofaag van prinses Henouttaouy, en de gedenksteen van Toetanchamon aan, drie van de in totaal zeven werken uit het museum die inmiddels zijn geïdentificeerd als geplunderd. Als directeur van het Louvre is Martinez betrokken bij de acquisitie. Hij stemt mee over de aankopen die worden voorgedragen door Agence France Muséums.\n\nWist Martinez dat de pronkstukken die onder zijn oog zijn aangekocht, geplunderd zijn in de chaos van de Arabische Lente in Egypte? Het is een van de grote vragen in het internationale onderzoek dat al sinds 2018 loopt. Behalve de kunst uit het Louvre worden nog eens tientallen andere werken onderzocht die mogelijk eveneens in de regio zijn geplunderd.\n\nTerug naar Egypte\n\nEn de gouden sarcofaag die aan de zijde van Kardashian schitterde in New York, en waarmee de affaire volgens Franse media zou zijn gaan rollen? Die is, nadat het inderdaad in de Arabische Lente uit Egypte bleek te zijn gestolen, in 2019 teruggekeerd naar het land van herkomst.\n\nHet Metropolitan Museum had het 2100 jaar oude pronkstuk destijds gekocht van veilinghuis Pierre Bergé & Associés, het veilinghuis waar Kunicki werkt, de archeoloog die de gestolen stukken aan het Louvre Abu Dhabi verkocht. Pierre Bergé & Associés is eveneens in staat van beschuldiging gesteld voor onder meer witwassen, vervalsing en fraude in georganiseerd verband.",
    "Prijsvechter Air Arabia richt nieuwe dochtermaatschappij op in Soedan": "De Air Arabia Group uit Sjarjah in de Verenigde Arabische Emiraten beschikt over diverse filialen in het buitenland. In Nederland is daarvan Air Arabia Maroc het bekendst, maar ook in Abu Dhabi, Armenië, Egypte en Pakistan biedt Air Arabia haar diensten aan.\n\nDetails zoals bestemmingen, vloot en een startdatum kan Air Arabia Sudan nog niet noemen, maar wel dat er met Airbus A320’s wordt gevlogen die hetzelfde product bieden als de andere airlines in de groep.",
    "VS, Duitsland en Frankrijk samen goed voor 38% wereldwijde tomatenimport": "Er werden in 2021 in totaal 8,328 miljard kilo tomaten voor een waarde van € 8,860 miljard geëxporteerd in de wereld. Dat deelt Horto Info. De gemiddelde prijs was € 1,06 per kilo.\n\nDe Verenigde Staten importeerden de meeste tomaten: 1,940 miljard kilo, goed voor een aandeel van 23,29%.\n\nMet een aandeel van 8,72% staat Duitsland op de tweede plaats (725,8 miljoen kilo), gevolgd door Frankrijk met een aandeel van 6,17% en 513,76 miljoen kilo.\n\nDe vierde grootste importeur was Rusland met 427 miljoen kilo (5,13%), gevolgd door Pakistan met 404,31 miljoen kilo (4,86%), Irak met 350,42 miljoen kilo (4,21%), het Verenigd Koninkrijk met 334,78 miljoen kilo (4,02%), Nederland met 243,49 miljoen kilo (2,92%), Canada met 200,58 miljoen kilo (2,41%) en de Verenigde Arabische Emiraten (VAE) met 190,21 miljoen kilo (2,28%).\n\nVan de tien grootste importeurs betaalde Duitsland het meest voor de tomaten (€ 1,97 per kilo), gevolgd door het Verenigd Koninkrijk (€ 1,57 per kilo) en Nederland (€ 1,38 per kilo).\n\nExporteurs\n\nDe Verenigde Staten kochten 1,754 miljard kilo tomaten in Mexico, 90,42% van de totale Amerikaanse tomatenimport. Het land importeerde 166,89 miljoen kilo uit Canada en 10,93 miljoen kilo uit de Dominicaanse Republiek.\n\nDe grootste leverancier van Duitsland was Nederland met 367,52 miljoen kilo. Daarna volgen Spanje met 163,74 miljoen kilo en België met 65,08 miljoen kilo.\n\nFrankrijk importeerde 357,12 miljoen kilo uit Marokko, 87,05 miljoen kilo uit Spanje en 26,47 miljoen kilo uit België.\n\nSpanje nam 80,79 miljoen kilo af van Marokko, 57,18 miljoen kilo van Portugal, 20,51 miljoen kilo van Nederland, 10,35 miljoen kilo van België en 7,16 miljoen kilo van Frankrijk.\n\nBron: hortoinfo.es",
    "Volgende editie Sleep Expo Middle East bekend": "De organisatie van vakbeurs Sleep Expo Middle East, die ieder jaar gehouden wordt in Dubai (Verenigde Arabische Emiraten), maakt de datum voor de volgende editie bekend. Het evenement in het World Trade Centre zal volgend jaar gehouden worden op 5, 6 en 7 september. Tijdens de afgelopen editie namen er 130 bedrijven uit 75 landen deel aan de beurs. Ruim 4000 bezoekers trokken richting de beurshallen.\n\n\n\n\n\n\n\nMeer informatie:\n\nSleep Expo Middle East\n\nwww.sleepexpome.com",
    "Live Beursblog – 19 september 2022 – Business AM": "22.06 – Wall Street sluit in het groen\n\nWoensdag komen de bestuursleden van de Federal Reserve samen. Vorige week maakten de beleggers zich zorgen over een derde opeenvolgende renteverhoging van 75 basispunten, met rode koerstabellen als gevolg. Nu is de rust een beetje teruggekeerd. De Dow Jones gaat de nacht in met een winst van 0,65 procent en de S&P500 eindigt 0,7 procent in de plus. De Nasdaq (+0,75 procent) is de dagwinnaar.\n\n21.31 – “Europese beurzen verdeeld gesloten”\n\nDe breed samengestelde STOXX Europe 600 index daalde 0,1 procent tot 407,87 punten, de Duitse DAX presenteerde een winst van 0,5 procent op 12.803,24 punten en voor de Franse CAC 40 resteerde een min van 0,3 procent op 6.061,59 punten, zo meldt ABM Financial News. De beurs in Londen was, zoals eerder vermeld, vandaag gesloten vanwege de begrafenis van koningin Elizabeth II.\n\n20.41 – Verenigde Arabische Emiraten wil olieproductie fors opdrijven\n\nDe Verenigde Arabische Emiraten (VAE) schroeven vroeger dan verwacht hun productie van ruwe olie op. De oliestaat probeert zijn reserves te gelde maken vooraleer de wereld overstapt op schonere energie. Wil je meer hierover weten, klik dan hier.\n\n19.55 – Cryptobeurs FTX: “Oplichter deed zich voor als ons”\n\nCryptobeurs FTX meldt dat een oplichter zich heeft voorgedaan als het bedrijf. De beurs van wunderkind SBF tweette dit nadat het een waarschuwing had gekregen van Britse toezichthouders over het doen van “niet toegestane” zaken in het VK.\n\nHeads up: a scammer has been impersonating FTX in the UK by phone! Please only use https://t.co/ZcBNEuyQvH, https://t.co/6mG6iOFv3o, https://t.co/X88vVFRKde, etc. to access FTX, and do not respond to any phone numbers etc. FTX will never call you by phone. — SBF (@SBF_FTX) September 19, 2022\n\n19.37 – Biden praat aandelenkoersen vaccinproducenten naar beneden\n\nDe producenten van coronavaccins krijgen de wind van voren op de beurs. Moderna staat momenteel op een verlies van 9 procent en concurrent BioNTech zag de afgelopen uren 8,5 procent in rook opgaan. Ook Novavax deelt in de klappen. Dat aandeel noteert 7,5 procent in het rood.\n\nBeleggers doen massaal die aandelen van de hand door een interview van het Amerikaanse programma ‘60 Minutes‘ met de Amerikaanse president Joe Biden. Daarin zei hij dat de coronapandemie voorbij is. “Het virus zorgt nog voor problemen, en we zijn het nog altijd aan het bestrijden”, klonk het. “Maar de pandemie ligt achter ons.”\n\nPresident Biden declared the coronavirus pandemic “over,” in apparently off-the-cuff remarks that reflect the growing sentiment that the threat of the virus has receded, even as hundreds of Americans continue to die of covid each day. https://t.co/IGMveWYb8V — The Washington Post (@washingtonpost) September 19, 2022\n\n18.33 – Merit Capital vraagt faillissement aan\n\nDe beursvennootschap Merit Capital gaat het faillissement aanvragen bij de Antwerpse ondernemingsrechtbank. Dat meldt De Tijd op basis van meerdere bronnen. De informatie wordt ook bevestigd door de voorlopig bewindvoerders.\n\nDe afgelopen vier maanden zijn er nog verschillende pogingen geweest om Merit Capital te laten doorstarten, maar tevergeefs. De Nationale Bank van België (NBB) had de vergunning ingetrokken na het vaststellen van een reeks problemen.\n\n18.22 – Pandoering ArgenX op Brusselse beurs\n\nDe Bel20 is vandaag is de week met verlies begonnen. De Bel20 index daalde 0,27 procent tot 3.582,72 punten.\n\nIn de hoofdindex was Solvay de winnaar van de dag, met een winst van 2,6 procent, gevolgd door Aperam dat 1,8 procent won, zo bericht ABM Financial News.\n\nOnderaan de tabel stond indexzwaargewicht ArgenX, met een daling van 5,3 procent, terwijl UCB op het laagste punt sloot sinds maart 2020 op iets meer dan 67 euro.\n\nCofinimmo steeg 0,3 procent tot 96,45 euro. ABN AMRO Oddo verhoogde het advies van Houden naar Kopen, maar verlaagde het koersdoel van 137 naar 120 euro.\n\nAgeas, dat volgens Bloomberg zijn Franse activiteiten wil verkopen voor 330 miljoen euro (zie begin van deze blog), steeg 0,6 procent.\n\n17.56 – “Institutionele beleggers wachten nog steeds af met Ethereum”\n\nHet is weer een slechte dag voor cryptomunt Ether. Na zijn langverwachte upgrade naar proof of stake-mining (‘The Merge‘), blijft het met de koers maar bergaf gaan (op het moment van schrijven is 1 Ether-token een slordige 1.300 dollar waard). De cryptonieuwssite CoinDesk zocht uit hoe goed Ether presteert onder institutionele beleggers ten opzichte van de meest waardevolle cryptomunt, Bitcoin (alsmede de populairste bij instellingen).\n\nDe journalisten van de site keken daarvoor naar een futures exchange “die een goede proxy kan zijn voor de belangstelling van Wall Street” en dat is de grootste derivatenbeurs ter wereld, de Chicago Mercantile Exchange (CME). De verhouding tussen de handelsvolumes van de twee cryptomunten ziet er daar als volgt uit:\n\nBron: TradingView en CoinDesk\n\n“De verhouding tussen Ether en Bitcoin-futures is all over the place, maar het is duidelijk dat de dollarvolumes voor Ether-contracten op de CME die van Bitcoin-futures nog moeten overtreffen”, luidt de conclusie.\n\n16.41 – Goldman Sachs: Fed zal rente tussen nu en eind 2023 nog vier keer verhogen\n\nEconomen van de Amerikaanse zakenbank Goldman Sachs denken dat de Federal Reserve de rente tussen nu en eind 2023 nog vier keer zal verhogen – en dan tot 2024 in de bandbreedte van 4,25 procent tot 4,50 procent zal houden.\n\nNet als veel andere bedrijven verwacht Goldman dat de Fed de rente later deze week met 75 basispunten zal verhogen. Goldman ziet de Amerikaanse centrale bank vervolgens zowel in november als in december nog eens een renteverhoging van 50 basispunten doorvoeren, gevolgd door een kleinere renteverhoging in 2023 en uiteindelijk een renteverlaging in 2024.\n\nDe analisten halen onder meer aan dat “Fed-functionarissen nu wat sneller en consistenter vooruitgang willen boeken bij het tegengaan van oververhitting” van de economie, schrijft The Wall Street Journal.\n\n16.23 – “Toekomstige Europese renteverhogingen zullen afhankelijk zijn van de inflatieverwachtingen”\n\n“Het tempo en de omvang van de monetaire verstrakking door de Europese Centrale Bank zullen afhangen van haar vermogen om de inflatieverwachtingen in toom te houden en de spreiding van de prijsstijgingen buiten de energiesector te beperken”, zei Pablo Hernandez de Cos, bestuurslid van de Europese Centrale Bank (ECB), tijdens een speech in Spanje.\n\nHij voegde eraan toe dat de gevolgen van de verminderde gasleveringen uit Rusland nog zullen leiden tot een langdurige inflatiegolf die niet kan worden tegengegaan door alleen een vertraging van de bedrijvigheid.\n\n15.41 – Beurzen VS openen met verlies\n\nDe belangrijkste Amerikaanse aandelenindices openden vandaag met verlies. Zo daalde de S&P 500 0,7 procent in de vroege handel, terwijl de Dow industrials 0,6 procent verloor. De techindex Nasdaq Composite zakte met 7 procent.\n\n15.06 – Amerikaanse tienjaarsrente stijgt naar hoogste niveau sinds 2011\n\nDe Amerikaanse tienjaarsrente heeft deze namiddag voor de eerste keer sinds 2011 de kaap van 3,5 procent gerond. Die sprong 6,6 basispunten hoger tot 3,516 procent. De rente stijgt in aanloop naar de rentevergadering van de Federal Reserve later deze week. Beleggers zijn er zo goed als zeker van dat Fed-voorzitter Jerome Powell de rente zal optrekken met (minstens) 75 basispunten.\n\nDat laatste denkt ook Gilles Moëc, hoofdeconoom van internationale verzekeringsgroep AXA. “Het blijft gissen naar het piekmoment van de Amerikaanse inflatie. Terwijl de ‘exogene factoren’ afnemen – de Amerikaanse invoerprijzen exclusief olie stijgen nu minder dan de ‘kern’ consumentenprijzen – blijft de binnenlandse druk zich opbouwen”, werpt hij op tegenover de site van het Nederlandse dagblad De Telegraaf.\n\n“De verzwakking van de Amerikaanse arbeidsmarkt die zich in het late voorjaar aftekende, heeft plaatsgemaakt voor een indrukwekkende veerkracht. De daling van de lange-termijninflatieverwachtingen zou de Fed enige troost moeten bieden. Sommigen vragen nu zelfs om 100 basispunten. Dat is wellicht een optie, maar zelfs bij een verhoging met 75 basispunten zal de beleidskoers restrictief worden. Dit vraagt om enige voorzichtigheid bij beleggers”, klink het nog.\n\n15.01 – “Winsthalvering voor UCB verwacht”\n\nUCB zal dit jaar de resultaten flink zien dalen. Dit blijkt uit de analistenconsensus die in opdracht van de farmaceut werd samengesteld, en waarover ABM Financial News bericht.\n\nDe omzet zal op jaarbasis van 5,8 miljard naar 5,4 miljard euro dalen, of netto van bijna 5,5 naar 5,05 miljard euro. Ook de aangepaste EBIT en de aangepaste EBITDA zullen onder druk staan en dalen naar respectievelijk 744 miljoen en 1,2 miljard euro. In 2021 was dit nog respectievelijk 1,3 en 1,6 miljard euro. De nettowinst zal volgens de analisten halveren van 1,05 miljard naar 520 miljoen euro. De kernwinst per aandeel valt vermoedelijk terug van 6,49 naar 3,96 euro.\n\n14.50 – Wall Street bereidt zich (weer) voor op zee van rode cijfers\n\nFutures gekoppeld aan de S&P 500 zouden dalen met 0,9 procent, terwijl die voor de Dow Jones Industrial Average met 0,8 procent zouden zakken. Contracten gekoppeld aan de op techaandelen gerichte Nasdaq-100 wijzen op een daling met 1 procent.\n\n13.38 – Recessievrees heeft (momenteel) geen impact op bestellingen bij Duitse bedrijven\n\nOndanks de toenemende angst voor een recessie blijven de Duitse bedrijven orders ontvangen. Uit cijfers van het Federaal Bureau voor de Statistiek blijkt dat het aantal bestellingen in juli is toegenomen met 0,7 procent in vergelijking met de voorgaande maand. Op jaarbasis is er zelfs sprake van een stijging met 12,6 procent. “De orderportefeuille in de maakindustrie heeft zelfs een nieuw hoogtepunt bereikt sinds het begin van de metingen in 2015”, klinkt het.\n\n13.07 – Voormalig minister van Financiën VS: “Fed moet rente blijven verhogen om inflatie de kop in te drukken”\n\nZoals eerder gezegd: alle ogen zijn deze week op de Amerikaanse centrale bank gericht. Hoe hoog wordt de renteverhoging die de Fed aankondigt? Voor sommige economen kan die haast niet hoog genoeg zijn.\n\n“We hebben een substantieel onderliggend inflatieprobleem dat er niet uitkomt zonder een erg substantiële aanpassing van het monetaire beleid”, zei de econoom Larry Summers vrijdag tegen Bloomberg. Summers meent dat de Fed door de rente fors op te krikken, een economische ramp voorkomt.\n\nSummers, hoogleraar economie aan Harvard University, was minister van Financiën onder president Bill Clinton en directeur van de Nationale Economische Raad tijdens het bewind van president Barack Obama.\n\nFoto: Getty\n\n12.54 – Begrafenis Queen legt Britse economie een dag stil\n\nWegens de begrafenis van koningin Elizabeth II hebben de Britten een extra dag vrij, is de Londense beurs gesloten en is het vliegverkeer beperkt. Dat kan een fractie van de Britse economische groei schelen, waardoor het Verenigd Koninkrijk iets sneller in een recessie verzeilt, waarschuwen economen.\n\n12.32 – Prijs vat Brent-olie duikt onder de 90 dollar\n\nDe prijs van een vat Brent-olie, de Europese referentieprijs, bedraagt momenteel 89,9 dollar. Een vat Amerikaanse WTI-olie gaat over de toonbank voor 83,3 dollar. Twijfels over de mondiale economische groei duwen de olieprijzen naar beneden. Zowel het IMF als de Wereldbank hebben vorige week hun bezorgdheden geuit over de wereldeconomie.\n\n11.55 – Eurostoxx50 daalt naar laagste niveau in twee maanden\n\nDe Eurostoxx50 is omstreeks het middaguur gezakt naar 3.454 punten. Dat is het laagste niveau sinds 14 juli. Ook de Bel20 blijft na drie uur handelen in het rood noteren. ‘S middags stond de Belgische sterindex op een verlies van 0,8 procent.\n\n11.42 – Brood in een jaar tijd bijna 14 procent duurder\n\nDe broodprijs in ons land lag in augustus 13,7 procent hoger dan een jaar eerder, zo blijkt uit cijfers van statistiekenbureau Eurostat. Dat bevestigt dat de energie-inflatie ook leidt tot fors duurdere voeding. De prijsstijgingen zijn in heel Europa te merken, met Hongarije als koploper.\n\n🍞🥖In August 2022, the highest annual rate of change in bread prices in the EU was recorded in:\n\n🇭🇺Hungary (+66% )\n\n🇱🇹Lithuania (+33%)\n\nLowest in:\n\n🇫🇷France (+8%)\n\n🇳🇱The Netherlands and 🇱🇺Luxembourg (both +10%)\n\n\n\nWhat about your country❓\n\n👉https://t.co/oPIdpAOwPO pic.twitter.com/kfoHOWV8v8 — EU_Eurostat (@EU_Eurostat) September 19, 2022\n\n11.02 – ECB kondigt klimaatplannen aan\n\nNog meer ECB-nieuws: de Europese Centrale Bank publiceerde zopas meer details over hoe ze bij de aankoop van bedrijfsobligaties meer rekening gaat houden met klimaatscores.\n\nVolgens critici komt de ECB zo te veel op het terrein van de politiek en moet ze zich alleen bezighouden met haar kerntaak, het bewaken van de prijsstabiliteit. De centrale bank zelf zegt dat “de klimaatcrisis ernstige risico’s voor de economie omvat en de prijsstabiliteit beïnvloedt”, waardoor klimaatrichtlijnen dus binnen haar mandaat vallen.\n\n10.37 – ECB: “Gedragswijzigingen na corona kunnen buffer vormen voor dalende vastgoedprijzen”\n\nVolgens de Europese Centrale Bank (ECB) kunnen gewijzigde consumentenvoorkeuren als gevolg van de coronapandemie de vastgoedprijzen in de eurozone helpen opvangen wanneer de rente stijgt. Door het verstrakkende geldbeleid zitten de rentes immers in de lift, wat leidt tot dalende vastgoedprijzen.\n\nVolgens sommige analyses kan een rentestijging met 1 procent ervoor zorgen dat de vastgoedprijzen over een periode van twee jaar dalen met 9 procent. Maar dat effect zou kunnen worden afgezwakt doordat huishoudens meer waarde hechten aan ruimere woningen die thuiswerken mogelijk maken, waarbij de prijzen voor vrijstaande huizen en residentieel vastgoed buiten de hoofdsteden van de eurozone hoger liggen dan alternatieven. Dat meldt Bloomberg.\n\n10.03 – Gasprijs gehalveerd sinds piek\n\nDe gasprijs op de richtinggevende Nederlandse handelsplaats TTF zakt vandaag met 7,5 procent, tot 174 euro per megawattuur. Dat is vrijwel een halvering tegenover 26 augustus, toen de gasprijs nog op 346 euro piekte.\n\n9.34 – Weer CEO-wissel bij Econocom\n\nCEO Laurent Roudil verlaat Econocom om persoonlijke redenen. Dit liet het bedrijf deze ochtend weten. Roudil werkte voor 7 jaar voor het bedrijf. Begin dit jaar nam hij de rol als CEO over van oprichter Jean- Louis Bouchard, die sindsdien voorzitter werd. Zo blijft het onrustig aan de top van het IT-dienstenbedrijf. Bouchard verving er in 2018 op zijn 75ste zoon Robert als CEO, nauwelijks acht maanden nadat hij eerst nog de fakkel had overgedragen aan zijn zoon.\n\nBouchard neemt nu terug het roer over en wordt op zijn 80ste weer CEO, meldt ABM Financial News. Of hij op zoek gaat naar een nieuwe opvolger, is niet meteen duidelijk.\n\n9.14 – Bel20 opent toch met verlies\n\nOndanks het eerdere optimisme over de beursstart (zie hieronder) gleed de Bel20-index zowat 0,4 procent lager na opening van de handel.\n\n9.06 – Bitcoinbeliever voorspelt vervijfvoudiging koers\n\nBloomberg-grondstofanalist Mike McGlone meent dat Bitcoin tegen 2025 zal verhandelen tegen 100.000 dollar, of ruim vijf keer de koers van vandaag. Meer hier.\n\n8.59 – Waterzuiveraar Ekopak krikt omzet fors op\n\nEkopak rapporteert een halfjaaromzet van 7,5 miljoen euro, wat 67 procent meer is dan een jaar eerder. De tak waterdiensten voor bedrijven (Water-as-a-Service), die voor het bedrijf strategisch prioritair is, laat zelfs een omzetstijging met 336 procent zien, tot 1,2 miljoen euro.\n\nIn een reactie verlaagt KBC Securities het advies voor Ekopak van ‘Kopen’ naar ‘Houden’, terwijl het koersdoel 19,50 euro blijft. “Het aandeel is redelijk gewaardeerd, waardoor het aandeel van de kooplijst kan.”\n\nTopman Pieter Loose bij het beursdebuut van Ekopak op 31 maart 2021 (foto Euronext)\n\n8.31 – Rustige start voor Brusselse beurs in de maak\n\nDe Brusselse beurs gaat naar verwachting een vrij rustige opening tegemoet. Futures op de Euro Stoxx 50 index wezen ongeveer een uur voor de beursbel op een nipt hogere opening.\n\n8.08 – ‘Ageas wil Frankrijk verlaten’\n\nAgeas maakt plannen om de Franse activiteiten te verkopen. Dit schreef nieuwsdienst Bloomberg vrijdagavond op basis van bronnen. De activiteiten zouden volgens deze bronnen 330 miljoen euro waard zijn.\n\nVolgens Bloomberg zou Frankrijk de slechtst presterende levensverzekeringsmarkt van Ageas in Europa zijn. In de eerste helft van dit jaar daalde de instroom van dit onderdeel met 27 procent, terwijl dit in Portugal beperkt bleef tot 14 procent, en in België zelfs een stijging van 5 procent geboekt werd.\n\n7.40 – Beurs van Londen blijft dicht\n\nDe Londense beurs houdt de deuren vandaag gesloten. Dat heeft uiteraard alles te maken met de begrafenis van koningin Elizabeth II. Vaak zijn de volumes op de andere Europese beurzen lager als Londen dicht blijft.\n\n7.05 – Dreun voor Ethereum\n\nEthereum staat deze ochtend met een verlies van ruim 10 procent op de tabellen, en dreigt zo onder de grens van 1.300 dollar te zakken. De recent afgewerkte vernieuwingsoperatie rond de cryptomunt, The Merge, leidt dus allesbehalve tot een koersopstoot. Ook Bitcoin staat onder druk, met een verlies van bijna 6 procent.\n\n6.44 – Aziatische beurzen in het rood\n\nDe Aziatische beurzen staan voorlopig grotendeels met verliezen op de tabellen. Hong Kong en Seoul boeren circa 1 procent achteruit. De beurs van Tokio is dicht wegens een feestdag.\n\n6.37 – Porsche rijdt op 29 september naar de beurs\n\nMoedergroep Volkswagen AG brengt sportwagenbouwer Porsche op 29 september naar de beurs. Die datum maakte VW zondagavond bekend. De prijsvork zal tussen 76,5 en 82,5 euro per aandeel liggen, wat Porsche op 70 tot 75 miljard euro waardeert. Het is de bedoeling om in de loop van de beursgang in totaal 113.875.000 aandelen uit de deelnemingen van Volkswagen AG bij beleggers te plaatsen. VW behoudt wel de controle over zijn dochterbedrijf.\n\n6.15 – Alle ogen deze week op de Fed\n\nDe komende beursweek wordt vooral gedomineerd door het rentebesluit van de Amerikaanse Federal Reserve woensdag. Dat de Fed de rente zal verhogen, wordt geen verrassing. De vraag is hoe agressief de centrale bank zal optreden. De CME FedWatch Tool laat een kans van 82 procent zien op een verhoging met 75 basispunten en 18 procent van de markt houdt rekening met een verhoging van zelfs 100 basispunten.\n\nDonderdag volgt dan de Bank of England met een rentebesluit. Dit stond eigenlijk voor afgelopen week gepland, maar door het overlijden van koningin Elizabeth II werd deze met een week uitgesteld. Analisten van Nomura rekenen hier op een verhoging met 50 basispunten.",
    "Human Playground van producent Scenery vanaf 30 september op Netflix": "De high end docuserie gaat over de herkomst en evolutie van de meest unieke sporten over de hele wereld. Van eeuwenoude rituelen tot miljarden businesses. In zes afleveringen neemt voice-over Idris Elba de kijker over de hele wereld mee om te ontdekken: Why We Play.\n\nHuman Playground duikt in de wereld van onder andere de unieke kamelenraces met robots in de Verenigde Arabische Emiraten, big wave surfen in Nazaré Portugal en adelaar jagen in Kyrgyzstan. De camera’s streken ook neer in het oer Hollandse Friesland waar fierljeppen, beter bekend als polsstokverspringen, een traditionele sport is.\n\nTomas Kaan, regisseur Human Playground: “Ik wist dat we iets te pakken hadden toen we besloten ‘spel’ als lens te gebruiken om onszelf – de spelende mens – te onderzoeken. Alleen had ik van tevoren niet kunnen bedenken hoeveel kanten dit verhaal in zich heeft. Al die geuren en kleuren, emoties en culturen. Bloed en zweet dat tegen de lens spatte. Human Playground was op elke manier een onvergetelijk avontuur.”\n\nIsidoor Roebers, founder Scenery en producent Human Playground: “Na vier jaar lang onder allerlei omstandigheden draaien in 25 landen tijdens een pandemie, zijn we enorm trots op het eindresultaat van deze Netflix docuserie. De gedachte dat deze serie straks over de hele wereld is te zien, voelt nu nog onwerkelijk.”\n\nHuman Playground begon als een idee voor een fotoboek door Hannelore Vandenbussche, die geïnspireerd raakte tijdens haar reizen als assistent-fotograaf van het zeer succesvolle koffietafelboek: Before they pass away. Zij heeft het haar missie gemaakt om de meest bijzondere sporten ter wereld in beeld te brengen.\n\n“Human Playground werpt een blik op de meest indrukwekkende speelvelden ter wereld en laat zien hoe ver mensen bereid zijn te gaan als het aankomt op het spelen van het spel. Human Playground gaat niet alleen over sport, het gaat over wat ons mens maakt”, aldus Hannelore Vandenbussche.\n\nHuman Playground wordt later dit jaar tevens op de grootste Chinese streamer Youku gelanceerd, waarmee de docuserie meer dan 1 miljard mensen kan bereiken. Het is de eerste Nederlands geproduceerde documentairereeks die wereldwijd lanceert op Netflix.\n\nBron: Banijay Benelux/BM",
    "Nederlandse serie Human Playground te zien in 193 Netflix-landen": "De zesdelige Netflix-serie Human Playground over unieke sporten in de wereld, wordt op vrijdag 30 september internationaal gelanceerd in 193 landen. De Nederlandse makers van het bedrijf Scenery werkten hierin samen met onder meer voice-over en Hollywoodster Idris Elba.\n\nDe docuserie gaat over de herkomst en evolutie van de meest unieke sporten over de hele wereld, van eeuwenoude rituelen tot miljarden businesses. Human Playground duikt in de wereld van onder andere de unieke kamelenraces met robots in de Verenigde Arabische Emiraten, big wave surfen in Nazaré Portugal en adelaarjagen in Kyrgyzstan. De makers streken ook neer in Friesland waar fierljeppen, beter bekend als polsstokverspringen, een traditionele sport is.\n\nRegisseur Tomas Kaan: “Ik wist dat we iets te pakken hadden toen we besloten ‘spel’ als lens te gebruiken om onszelf als de spelende mens te onderzoeken. Alleen had ik van tevoren niet kunnen bedenken hoeveel kanten dit verhaal in zich heeft. Al die geuren en kleuren, emoties en culturen. Bloed en zweet dat tegen de lens spatte. Human Playground was op elke manier een onvergetelijk avontuur.”\n\nProducent Isidoor Roebers: “Na vier jaar lang onder allerlei omstandigheden draaien in 25 landen tijdens een pandemie, zijn we enorm trots op het eindresultaat van deze serie. De gedachte dat deze serie straks over de hele wereld is te zien via Netflix, voelt nu nog onwerkelijk.”\n\nDe serie wordt later dit jaar ook op de grootste Chinese streamer Youku gelanceerd, waarmee Human Playground meer dan 1 miljard mensen kan bereiken. Het is de eerste Nederlands geproduceerde documentairereeks die wereldwijd lanceert op Netflix.\n\nBekijk hieronder de trailer:"
}