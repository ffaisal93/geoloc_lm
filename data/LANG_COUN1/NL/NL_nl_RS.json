{
    "EU neemt aanschurken Servië tegen Rusland 'heel ernstig'": "De Europese Unie heeft \"ernstige vragen\" over het aanhalen van de banden tussen Servië en Rusland. Een land dat lid wil worden van de EU kan niet optrekken met Rusland alsof er niets aan de hand is, onderstreept de Unie.\n\nDe EU heeft al langer zorgen over de kandidaat-lidstaat, een oude bondgenoot van Rusland. Servië weigert sinds de Russische inval in Oekraïne voluit partij te kiezen voor Kiev en het Westen. De regering in Belgrado doet ook niet mee met de westerse sancties tegen Rusland, terwijl aspirant-leden worden geacht hun buitenlandbeleid op dat van de EU af te stemmen. De buitenlandminister van Servië sprak vrijdag juist af om nauwer te gaan overleggen met zijn Russische collega.\n\n\"Dat heel heldere signaal roept ernstige vragen op\", zegt de woordvoerder van EU-buitenlandchef Josep Borrell. \"De EU is heel duidelijk geweest\" dat zeker kandidaat-leden \"niet op de oude voet\" verder kunnen met \"dit regime dat zoveel misdaden en wreedheden pleegt\". Rusland heeft nota bene vorige week nog aangekondigd het conflict verder op de spits te drijven, brengt hij in herinnering.\n\nMeerdere Europarlementariërs hebben ertoe opgeroepen de toetredingsonderhandelingen met Servië te staken. Daarop gaat de Europese buitenlanddienst niet in, maar de woordvoerder wijst er wel op dat de Servische hoop op EU-lidmaatschap \"aansluiting bij het Europees beleid impliceert, het buitenlandbeleid inbegrepen\". Daarom \"nemen we dit heel serieus en houden we dit in de gaten\".",
    "Israël promoveert naar divisie A, Tadic doet goede zaken met Servië": "Israël is zaterdag voor het eerst in de geschiedenis gepromoveerd naar de hoogste divisie in de Nations League. Door een late goal van Tai Baribo wonnen de Israëliërs met 2-1 van Albanië en was promotie een feit. Dusan Tadic deed met Servië uitstekende zaken in de strijd om een plek in divisie A.\n\nIsraël maakte pas na rust het verschil tegen Albanië. Aanvaller Shon Weissman, die in clubverband uitkomt voor Real Valladolid, zette direct na de onderbreking zijn ploeg op voorsprong in Tel Aviv.\n\nLang leek Israël probleemloos af te stevenen op promotie, maar een wereldgoal van Albanees Myrto Uzuni leek roet in het eten te gooien. De buitenspeler scoorde in de 88e minuut met een fraaie volley uit een hoekschop.\n\nDat Israël toch promoveerde, had het te danken aan Baribo. De aanvaller kreeg de bal na een scrimmage voor zijn voeten, dacht niet na en schoot zijn land voor het eerst in de historie naar divisie A. Bij de start van de Nations League in 2018 kwam Israël nog in divisie C uit. In de eerste jaargang volgde gelijk promotie naar divisie B.\n\nIsraël heeft een voorsprong van vijf punten op IJsland en kan niet meer ingehaald worden als koploper. Omdat Rusland vanwege de oorlog in Oekraïne door de UEFA uit werd gesloten van deelname aan de Nations League, was dit de enige poule van divisie B met drie ploegen.\n\nBij Israël ontbrak voormalig PSV'er Eran Zahavi. De topscorer aller tijden van Israël heeft een conflict met de voetbalbond omdat hij niet in zijn eentje op een hotelkamer mag slapen. Ook nadat de spits had aangeboden zelf de kosten te dragen voor een eigen kamer, werd het verzoek afgewezen. Het is niet bekend of Zahavi nog terugkeert in de nationale ploeg, die zich niet plaatste voor het WK in Qatar.\n\nStand groep 2 divisie B Nations League 1. Israël 4-8 (+2)\n\n2. IJsland 3-3 (+0)\n\n3. Albanië 3-1 (-2)\n\nDusan Tadic heeft met Servië promotie naar divisie A in eigen hand. Dusan Tadic heeft met Servië promotie naar divisie A in eigen hand. Foto: Reuters\n\nServië profiteert van misstap Noorwegen\n\nIn groep 4 van divisie B valt de beslissing pas op de laatste speeldag. Met Ajax-aanvoerder Dusan Tadic in de basis won Servië met 4-1 van Zweden, waardoor de Serviërs optimaal profiteerden van de 2-1-nederlaag van koploper Noorwegen tegen Slovenië.\n\nBij Servië was Aleksandar Mitrovic de grote man met drie goals. De spits van Fulham verkeert al lang in uitstekende vorm en etaleerde dit ook tegen Zweden. Na een vroege goal van de Zweedse aanvaller Viktor Claesson scoorde Mitrovic in de 15e, 46e en 48e minuut. Sasa Lukic maakte in de slotfase het vierde doelpunt voor de Serviërs.\n\nNoorwegen liet eerder op de dag punten liggen tegen Slovenië: 2-1. De Noren domineerden de wedstrijd in Ljubljana en maakten via superster Erling Haaland de openingstreffer. Vervolgens verzuimde Noorwegen het duel te beslissen, wat de ploeg van bondscoach Stale Solbakken duur kwam te staan.\n\nAndraz Sporar gleed in de 69e minuut de gelijkmaker binnen voor Slovenië en tien minuten later maakte Benjamin Sesko de winnende treffer, al was dat schot houdbaar voor de clubloze Noorse doelman Ørjan Nyland.\n\nDinsdag volgt in Belgrado de allesbeslissende wedstrijd om promotie naar de hoogste divisie in de Nations League. Dan neemt het Servië van Ajax-aanvoerder Dusan Tadic het in eigen huis op tegen de ploeg van Haaland. De eerste wedstrijd tussen beide landen eindigde in 1-0 voor de Noren, waardoor zij op basis van onderling resultaat bovenaan staan.\n\nStand groep 4 divisie B Nations League 1. Noorwegen 5-10 (+2)\n\n2. Servië 5-10 (+6)\n\n3. Slovenië 5-5 (-4)\n\n4. Zweden 5-3 (-4)\n\nOekraïne kan Schotland dinsdag in Krakau nog inhalen. Oekraïne kan Schotland dinsdag in Krakau nog inhalen. Foto: Getty Images\n\nSchotland maakt geen fout tegen Ierland\n\nSchotland deed goede zaken in groep 1 van divisie B. De Schotten wonnen met 2-1 van Ierland en hebben dinsdag aan een gelijkspel tegen concurrent Oekraïne genoeg voor promotie naar de hoogste divisie in de Nations League.\n\nNog voor rust kwamen de Ieren - die alleen op papier de groep nog konden winnen - op voorsprong in Glasgow. Dat gebeurde via een doelpunt van verdediger John Egan, die een afgeslagen hoekschop binnenschoot in de korte hoek.\n\nNa de onderbreking maakte Jack Hendry gelijk met een kopbal na een fraaie actie en dito voorzet van Ryan Christie. In de slotfase zorgde diezelfde Christie vanaf de strafschopstip voor de winnende treffer, waardoor Schotland met twaalf punten uit vijf wedstrijden koploper is.\n\nOekraïne won met grote cijfers van Armenië. Met dank aan doelpunten van Oleksandr Tymchyk, Oleksandr Zubkov, Danylo Ignatenko en Artem Dovbyk (twee keer) haalde het door oorlog verscheurde land uit tegen de Armenen, die slechts één keer wisten te winnen in de poule.\n\nSchotland en Oekraïne treffen elkaar dinsdag om 20.45 uur in Krakau. Alleen bij een overwinning promoveren de Oekraïners naar de hoogste divisie. Eerder deze interlandperiode wonnen de Schotten in eigen huis overtuigend van Oekraïne (3-0).",
    "Servië en Turkije kanten zich eveneens tegen Russische referenda Oekraïne": "Ook van zijn doorgaans trouwe bondgenoten hoeft de Russische president Vladimir Poetin niet te rekenen op steun voor de schijnreferenda in vier bezette Oekraïense gebieden. Net als Kazachstan, zullen Turkije en Servië de uitslagen en inlijving bij Rusland niet erkennen, hebben de buitenlandministers van de landen gezegd volgens het Russische persbureau Tass. Volgens Nikola Selakovic van Servië — dat zelf de onafhankelijkheid van Kosovo niet erkent — druisen de Russische referenda in tegen het principe van territoriale integriteit.\n\nVan internationale steun voor de referenda in de regio’s Donetsk, Loehansk, Zaporizja en Cherson is vrijwel niets meer over. Zonder de referenda expliciet te veroordelen, uitten eerder India en China al hun zorgen over de situatie in Oekraïne. Afgelopen vrijdag zei het Indiase ministerie van Buitenlandse Zaken dat het land de nationale soevereiniteit van Oekraïne respecteert. Westerse landen hadden de internationale gemeenschap opgeroepen een duidelijk statement te maken tegen de plannen van het Kremlin. De regering van de zelfverklaarde volksrepubliek Loehansk reageerde maandag door te zeggen dat het Westen „de werkelijkheid niet erkent”, aldus Tass.\n\nIn Rusland is men ondanks de achterblijvende buitenlandse steun onverminderd tevreden over het verloop van de schijnreferenda. In de zelfverklaarde maar internationaal niet erkende volksrepublieken Loehansk en Donetsk zou de opkomst sinds vrijdag minstens 76 procent zijn, meldt persbureau RIA Novosti. Ook in Cherson en Zaporizja zou de kiesdrempel van 50 procent bijna gehaald zijn. Volgens een exitpoll in Zaporizja zou zondag een dubieuze 93 procent van de stemmers voor aansluiting bij Rusland hebben gekozen.\n\nDit artikel maakt ook deel uit van ons liveblog: Servië en Turkije kanten zich eveneens tegen Russische referenda Oekraïne",
    "Met toegangsdocumenten-deal Kosovo en Servië is onrust niet weg, morgen wordt spannend": "AFP\n\nNOS Nieuws • woensdag 31 augustus, 15:24 Met toegangsdocumenten-deal Kosovo en Servië is onrust niet weg, morgen wordt spannend David Jan Godfroid correspondent Balkan\n\nDavid Jan Godfroid correspondent Balkan\n\n\n\n\"We hebben een deal\", twitterde EU-buitenlandchef Josep Borell zaterdag enthousiast. Het klonk als een overwinningskreet. Een deal die moet voorkomen dat Servië en Kosovo elkaar opnieuw in de haren vliegen.\n\nDe afspraak gaat over de documenten waarmee Serviërs en Kosovaren over en weer de grens tussen Servië en Kosovo over mogen steken. Een heikele kwestie die voor de zoveelste keer bijna ontspoorde. Kosovaren met een Kosovaarse identiteitskaart moesten aan de grens al jaren een formulier invullen en kregen op basis daarvan het recht om drie maanden in Servië te zijn, terwijl Serviërs die naar Kosovo kwamen genoeg hadden aan alleen een Servisch identiteitsbewijs.\n\nAan dat laatste wilde de Kosovaarse premier Albin Kurti een einde maken. Als zo'n inreisdocument verplicht is voor Kosovaren, van wie verreweg de meesten Albanees zijn, dan moet op basis van het wederkerigheidsbeginsel hetzelfde gelden voor Serviërs, vond hij.\n\nDruk van Amerikaanse ambassadeur\n\nDe bedoeling was om die verplichting vorig jaar al in te voeren, maar dat werd uitgesteld onder druk van de Amerikaanse ambassadeur in de hoofdstad Pristina. Toen Kurti de verplichting (naast een aantal andere omstreden veranderingen) vorige maand alsnog wilde doorvoeren, blokkeerden boze Serviërs uit protest een aantal wegen in het aan Servië grenzende noorden van Kosovo, waar zij in de meerderheid zijn. De Amerikanen overtuigden Kurti weer om nog even te wachten. De premier stemde in met een maand uitstel.\n\nIn die maand is er koortsachtig overlegd. Een ontmoeting tussen Kurti en de Servische president Vucic in Brussel leverde nog niets op. Daarna gingen de speciale afgezanten van de EU, Miroslav Lajcak, en de Verenigde Staten, Gabriel Escobar, op pad. Ze bezochten Vucic in Belgrado en Kurti in Pristina. En zaterdag was er dus ineens een deal; een identiteitsbewijs is voortaan voldoende om vanuit Kosovo Servië in te reizen, terwijl Kosovo afziet van een speciaal inreisdocument voor Serviërs. \"Dit is een Europese oplossing,\" twitterde Josep Borell trots.\n\nOf de vrede tussen Servië en Kosovo daarmee is getekend? Nee, is het korte antwoord. Allereerst is de deal over de inreisdocumenten nog maar de helft van hetgeen Kurti wilde invoeren. De andere helft is de verplichting alle automobilisten die in Kosovo wonen om Kosovaarse kentekenplaten met de letters RKS (Republiek Kosovo) op hun voertuig te hebben. Dat klinkt logisch, maar is het niet.\n\nAfgeplakte letters\n\nDe Serviërs in het noorden gebruiken nog steeds kentekens die zijn uitgegeven door de Servische autoriteiten, hoewel die formeel niets meer in de melk te brokkelen hebben in Kosovo. Pristina ziet dat als inbreuk op de Kosovaarse soevereiniteit. Bovendien moeten Kosovaren de letters RKS (Republiek Kosovo) afplakken als ze Servië inrijden en wil Kurti ook op dit gebied dat er sprake is van wederkerigheid.\n\nOmdat er in de deal van Borell niets wordt gezegd over die kentekenplaten, wordt de verplichting om waar dan ook in Kosovo met Kosovaarse kentekens rond te rijden mogelijk op 1 september, morgen, ingevoerd. Maar misschien ook wel niet. Zelfs een dag van tevoren is dat nog niet duidelijk. Het 'onderhandelingsspel' tussen Pristina en Belgrado is onvoorspelbaar.\n\nKosovo niet erkend\n\nAan de onenigheid ligt ten grondslag dat Servië de onafhankelijkheid die Kosovo in 2008 uitriep, niet erkent. De EU heeft Belgrado en Pristina echter opgedragen hun vetes onderling op te lossen, willen ze beide ook maar enige kans maken op het lidmaatschap. En dus moeten er zo nu en dan stapjes worden gezet, vaak tegen heug en meug van vooral de Serviërs, die Kosovo steeds verder losgeweekt zien worden.\n\nDe oplossing die nu voor de inreisdocumenten is gevonden, is daar een typisch voorbeeld van. Die deal is Vucic op een storm van kritiek komen te staan. Veel Serviërs zien het als impliciete erkenning van de onafhankelijkheid van Kosovo. De Kosovaarse identiteitsbewijzen worden immers geaccepteerd. Daarom wil Vucic nu bij de grensovergangen tussen Servië en Kosovo een soort van disclaimers ophangen waarop te lezen valt dat hij \"enkel en alleen om praktische redenen\" met de gevonden oplossing instemt. \"De overeenkomst kan niet worden geïnterpreteerd als erkenning van de eenzijdige onafhankelijkheidsverklaring van Kosovo,\" voegde hij daar zaterdag aan toe.\n\nHet is dus onwaarschijnlijk dat de vrede tussen Servië en Kosovo nu is uitgebroken. Over de inreisdocumenten staat nog geen letter op papier. Vooralsnog is het alleen een mondelinge toezegging van de partijen. En de kwestie van de kentekenplaten is helemaal nog niet opgelost. Het kan zijn dat er op morgen weer onrust ontstaat, maar waarschijnlijk schuiven de partijen het conflict weer even voor zich uit.",
    "27 september 2022": "Servië - Frankrijk\n\nWereldkampioenschap (W) – Volg de Basketbal wedstrijd tussen Servië en Frankrijk in dit liveblog. De wedstrijd begint om 09:30 op 27 september 2022. Met ons liveblog mis je geen enkel moment.\n\n\n\n\n\nWie denk jij dat er gaat winnen, Servië of Frankrijk? Lees hier meer over deze twee Basketbal teams.\n\nCheck de statistieken voor Servië en Frankrijk. Blijf op de hoogte van Basketbal: de wedstrijden, resultaten en standen.\n\n",
    "In 2022 verbood de minister van Binnenlandse Zaken de Pride in Servië": "Autoriteiten Servië moeten verbod op Pride intrekken\n\nDe Servische autoriteiten hebben besloten de EuroPride, die op 17 september zou plaatsvinden, te verbieden. Het besluit werd genomen vanwege vermeende veiligheidsrisico’s.\n\n‘In plaats van toe te geven aan haatdragende uitingen en de bedreiging van lhbti+’ers, moeten de autoriteiten alle nodige maatregelen nemen om de deelnemers te beschermen en hen in staat stellen gebruik te maken van hun rechten, zonder te worden lastiggevallen en zonder angst voor intimidatie of geweld’, zegt Eve Geddie van Amnesty International.\n\n‘Door de optocht in de Servische hoofdstad Belgrado door te laten gaan, zal Servië het eerste land in de westelijke Balkan zijn dat EuroPride organiseert in een regio waar lhbti+’ers dagelijks worden gediscrimineerd en regelmatig worden aangevallen. De autoriteiten moeten het verbod opheffen en de EuroPride ongehinderd laten doorgaan.’\n\nAchtergrond\n\nIn 2020 droeg Belgrado zich voor om de EuroPride te organiseren. In augustus 2022 kondigde president Aleksandar Vučić echter aan dat de Pride niet door mocht gaan. De organisatoren hebben aangegeven dat de Pride ondanks het verbod wél doorgaat.\n\nOp 10 september 2022 zei president Vučić dat het ministerie van Binnenlandse Zaken 96 uur voor het geplande evenement een beslissing zou nemen. Op 13 september besloot het ministerie dat noch de Pride-wandeling, noch een gepland tegenprotest, kon doorgaan. Er werd daarbij verwezen naar veiligheidskwesties, waaronder ‘gevaar voor geweld, vernietiging van eigendommen en andere grootschalige verstoringen van de openbare orde’. Op 14 september dienden de organisatoren een klacht in bij de rechtbank met het verzoek het besluit van het ministerie terug te draaien. Dit is nog in behandeling.\n\nOp 16 september dienden de organisatoren ook nog een formeel verzoek in bij het ministerie van Binnenlandse Zaken om een kortere route te nemen. Dit voorstel werd ondersteund door 27.000 handtekeningen. Ook hierover moeten de autoriteiten nog een besluit nemen.",
    "LIVE | INTERLANDS | Geen speelminuten voor Wålemark in kansloos verlies Zweden tegen Servië": "Vandaag is het weer een nieuwe interland speelronde. Ook Feyenoorders kunnen vandaag in actie komen. Het Noorwegen van Marcus Holmgren Pedersen en Fredrik Bjørkan speelt een uitwedstrijd tegen Slovenië. Patrik Wålemark kan zijn debuut maken voor Zweden tegen Servië en ook het Israël en Togo van Ofir Marciano en Dermane Karim komen in actie.\n\n\n\n18:00 | Ivoorkust - Togo\n\nOpstelling Togo via Google.com : W. Ouro-Gneni, Yenoussi, Bessilé, Boateng, Ananou, Karim, Ouro, Romao, Laba, Placca, Henen.\n\n\n\nEindstand: (2-1)\n\n'85 - D. Karim\n\n\n\n18:00 | Slovenië - Noorwegen\n\nOpstelling Noorwegen via UEFA.com: Nyland, Ryerson, Hanche-Olsen, Østigård, Meling, Ødegaard, Berge, Thorstvedt, Sørloth, Haaland, Elyounoussi.\n\n\n\nEindstand: (2-1)\n\n\n\n20:45 | Servië - Zweden\n\nOpstelling volgens UEFA.com: Olsen, Lindelöf, Hien, Sundgren, Augustinsson, Cajuste, Svanberg, Claesson, Forsberg, Gyökeres, Kulusevski.\n\n\n\nEindstand: (4-1)\n\n\n\n20:45 | Israël - Albanië\n\nOpstelling Israël volgens UEFA.com: Glazer, Dasa, Miguel Vítor, Goldberg, Leidner, Kanichowsky, Lavi, Karzev, Haziza, Weissman, Abada.\n\n\n\nEindstand: (2-1)\n\n",
    "EuroPride in Servië onder druk na uitlatingen president, lhbti-activisten wijken niet": "Demonstratie in Belgrado tegen EuroPride op 28 augustus. Beeld ANP / EPA\n\nDe aandacht van de aanwezige Servische pers gaat zaterdag 27 augustus vooral uit naar de deal die Servië zojuist met Kosovo heeft gesloten na een ruzie omtrent identiteitskaarten. Tot de Servische president Aleksandar Vucic vrijwel uit het niets laat vallen dat de EuroPride in Belgrado over twee weken juist door de conflicten met Kosovo niet veilig te organiseren valt en wordt geannuleerd. ‘In een vrolijkere tijd is het evenement weer welkom’, zegt hij.\n\nDe verklaring van de centrumrechtse Vucic, bedreven in het inspelen op conservatieve en nationalistische sentimenten, werd direct bekritiseerd door lhbti-activisten én 145 Europarlementariërs, die een brief stuurden naar Vucic met de oproep de Pride door te laten gaan. De organisatie liet direct weten zich niks aan te trekken van de presidentiële uitlatingen: de festiviteiten deze week gaan gewoon door, bevestigt de organisatie aan de Volkskrant.\n\nAl sinds 2000 ontvangt ieder jaar een andere Europese stad de EuroPride, een van de grootste lhbti-manifestaties ter wereld. Maar voor het eerst wil het staatshoofd van het organiserende land een streep door de activiteiten zetten.\n\nRegenbooggordijn\n\nVeel landen in Centraal en Oost-Europa staan er niet goed op wat betreft de acceptatie van lhbti’ers. De kaart van mensenrechtenorganisatie ILGA-Europe – op basis van acceptatie van en rechten voor lhbti’ers – laat een duidelijk negatief verloop oostwaarts zien. Polen stopte pas met het invoeren van ‘lhbti-vrije zones’ na hevige druk van de EU. Hongarije verbood onder meer het adopteren van kinderen voor homostellen, geslachtsverandering en voorlichting over homoseksualiteit door scholen en media.\n\nToch zijn er ook positieve ontwikkelingen. De Oekraïense regering bereidt een wet voor om het geregistreerd partnerschap voor lhbti-stellen mogelijk te maken. Het Sloveens Constitutioneel Hof verklaarde deze zomer het onderscheid tussen hetero- en homostellen in het huwelijksrecht onverenigbaar met de grondwet. Hierdoor doorbreekt Slovenië het ‘regenbooggordijn’ en wordt het het eerste land aan de oostkant van het voormalige IJzeren Gordijn waar het homohuwelijk legaal is. Het Tsjechisch parlement gaat in de komende maanden eveneens stemmen over het legaliseren van het homohuwelijk.\n\n‘Natuurlijk zijn er veel negatieve ontwikkelingen op wetgevingsgebied in Oost-Europa, maar de acceptatie van lhbti’ers stijgt alleen maar’, zegt Rémy Bonny. De Belg, directeur van de Europese lhbti-organisatie Forbidden Colours, richt zich onder meer op het steunen van lhbti-bewegingen in Oost-Europa. ‘Sinds Orbán met die wetten is begonnen, is de opkomst bij de Budapest Pride verdubbeld’, zegt Bonny. ‘Ook in Polen zijn 25 Prides per jaar, door het hele land. Op optredens van homoseksuele zangers komen tienduizenden Poolse fans af.’\n\nRémy Bonny bij de Pride in Boedapest, Hongarije, deze zomer. Beeld Rémy Bonny\n\nOpinieonderzoeken onderschrijven Bonny’s stelling. Een recente peiling toonde aan dat 64 procent van de Polen voor het homohuwelijk is. In Orbáns Hongarije was homo-acceptatie lang tanende, maar in een peiling van vorig jaar steunt 60 procent het homohuwelijk, ten opzichte van 33 procent in 2019. Bonny: ‘Er is een duidelijke tegenbeweging en die is nog nooit zo sterk geweest.’\n\nHooligans\n\nBonny bezoekt Prides in verscheidende landen waar lbhti-rechten onder druk staan, maandag vertrekt hij tevens naar Belgrado. ‘Maar de EuroPride heeft in mijn herinnering nog nooit zo onder druk gestaan door uitspraken van een staatshoofd.’\n\n‘Geweld en discriminatie tegen lhbti’ers is een van Servië’s grootste problemen’, zegt Serviër Goran Miletic, organisator van de EuroPride. Lhbti’ers en lhbti-organisaties hebben regelmatig te maken met geweld en vandalisme van met name orthodoxe christenen, nationalisten en voetbalhooligans. Een belangrijke orthodoxe bisschop riep eind augustus op tot geweld tegen deelnemers van de EuroPride en zei dat hij de deelnemers wil vervloeken.\n\n‘Ik verwacht zo’n twintigduizend bezoekers deze week en het zal spannend worden of de tegendemonstranten met meer zijn’, zegt Rémy Bonny. ‘Dat zou een unicum zijn.’ Na de woorden van president Vucic eind augustus trokken duizend mensen door de straten van Belgrado. De demonstranten, voornamelijk nationalisten en orthodoxen, keerden zich met borden als ‘Red onze kinderen en families’ tegen de EuroPride.\n\nMuziekfestival\n\nDe evenementen, die maandag beginnen met lezingen, theatervoorstellingen en een muziekfestival, gaan gewoon door, zegt organisator Miletic: ‘De president heeft de bevoegdheid niet om de evenementen te annuleren, hij kan ze alleen verbieden. Maar daar hebben we niets van gehoord. Ik snap niet waar zijn opmerkingen vandaan komen.’\n\nOok het hoogtepunt van de EuroPride, de parade op zaterdag, gaat gewoon door. ‘We hebben alleen na overleg met de politie de route iets ingekort. Verder vertrouwen we erop dat de politie ons zal beschermen.’\n\nVolgens Bonny maakt Servië in elk geval geen goede sier. ‘We hebben al genoeg problemen met Polen en Hongarije, omdat bij hun toetreding tot de EU in 2004 niet genoeg eisen zijn gesteld. Servië is kandidaat-lid, maar komt zo geen stap dichterbij.’",
    "Servië blaast EuroPride af, organisaties reageren afwijzend": "Oppositiepartijen in Servië en internationale mensenrechtengroepen hebben afwijzend gereageerd op een besluit van de Servische president Aleksandar Vucic om de EuroPride in de hoofdstad Belgrado af te blazen. Vucic kondigde dat zaterdag aan, verwijzend naar dreigementen van rechts-extremisten. „De prideparade, of hoe je dat ook noemt, gepland voor september, zal worden uitgesteld of geannuleerd”, zei Vucic op een persconferentie. Veel groepen lieten weten dat ze het verbod op het evenement, van 12 tot 18 september, willen negeren. De organisatie van de Europese versie van de nationale lhbti-prides reageerde woedend: de staat kan niet besluiten de EuroPride te annuleren. De regering kan alleen proberen de parade te verbieden, maar dat zou illegaal zijn, aldus een coördinator van EuroPride. (NRC)\n\nEen versie van dit artikel verscheen ook in de krant van 29 augustus 2022",
    "Basketballers beginnen EK met ruime nederlaag tegen sterk Servië": "FIBA\n\nNOS Sport • vrijdag 2 september, 22:58 Basketballers beginnen EK met ruime nederlaag tegen sterk Servië\n\nDe Nederlandse basketballers hebben hun eerste duel op het EK in Tsjechië verloren. In Praag was het ijzersterke Servië Oranje met 100-76 de baas.\n\nServië is mede dankzij de aanwezigheid van NBA-MVP Nikola Jokic een van de favorieten voor de eindzege. Oranje is het laagst geklasseerde land van het toernooi. Toch kon de ploeg van bondscoach Maurizio Buscaglia lange tijd uitstekend mee.\n\nWorthy de Jong was de grote uitblinker aan de kant van Oranje. De veteraan ,die na dit toernooi stopt bij Nederland, maakte met 28 punten zijn hoogste score ooit voor Oranje. De vele turnovers deden Nederland echter de das om en in het laatste kwart liep Servië alsnog flink uit.",
    "Tadic wint met Servië ruim van Zweden na hattrick Mitrovic": "Dusan Tadic heeft met Servië goede zaken gedaan in de strijd om de groepswinst van Groep 4 van Divisie B van de Nations League. De aanvoerder van Ajax en zijn nationale ploeg won in eigen land met 4-1 van Zweden, onder meer door een hattrick van spits Aleksandar Mitrovic. Tadic zelf was goed voor een assist. Daardoor komt Servië in punten gelijk met Noorwegen, dat eerder op de zaterdag met 2-1 van Slovenië verloor. Dankzij deze resultaten gaan Noorwegen en Servië in het laatste groepsduel uitmaken wie promoveert naar Divisie A. Noorwegen heeft daarin genoeg aan een punt vanwege het onderling resultaat: eerder in Servië eindigde de ontmoeting tussen beide ploegen in 0-1.\n\n20.45 uur | Servië - Zweden (4-1)\n\nOpstelling Servië:\n\nV. Milinkovic-Savic; Masovic, Mitrovic, Babic; Zivkovic (46' Lazovic), Lukic, S. Milinkovic-Savic, Kostic (85' Ilic), Tadic; Vlahovic (90' Jovic), Mitrovic (72' Racic).\n\nOpstelling Zweden:\n\nOlsen; Sundgren, Hien, Lindelöf; Claesson (64' Elanga), Svanberg, Cajuste (46' Olsson), Augustinsson; Kulusevski, Gyökeres (64' Quaison), Forsberg (74' Karlström).\n\nDoelpunten:\n\n0-1 Viktor Claesson (15')\n\n1-1 Aleksandar Mitrovic (18')\n\n2-1 Aleksandar Mitrovic (45+1')\n\n3-1 Aleksandar Mitrovic (48')\n\n4-1 Sasa Lukic (70')\n\nWeet Nederland van België te winnen? Het levert je 2,18 keer je inzet op!\n\nAls je verantwoord speelt, houd je het leuk. Wat kost gokken jou? Stop op tijd, 18+.",
    "Servische president: “Westerse landen willen snel oplossing voor Kosovo”": "“De vertegenwoordigers van de machtigste Europese landen, die ons hebben meegedeeld ook de steun van de Verenigde Staten en Turkije te genieten, zijn van mening dat er, in de context van de oorlog die reeds woedt in Europa, geen nood is aan een nieuw conflict en dat het belangrijk is om zo snel mogelijk tot een oplossing te komen omtrent Kosovo”, aldus Vucic.\n\nDe diplomatieke vertegenwoordigers van Frankrijk en Duitsland hebben Servië “een nieuw ramwerk voor besprekingen” voorgelegd, vervolgde Vucic. “Dit akkoord zou niet de erkenning van Kosovo inhouden, maar het zou wel de erkenning zijn van alles wat zij (het Westen, red.) als realiteit beschouwen”, besloot de Servische president.\n\nKosovo scheurde zich in 2008 af van Servië, een decennium na een oorlog die 13.000 levens kostte, voornamelijk van Albanese Kosovaren. Zo’n honderd landen hebben de onafhankelijkheid van Kosovo erkend, maar Servië niet. Ook de circa 120.000 Serviërs in Kosovo, waarvan een derde in het noorden woont, weigeren de autoriteit van Pristina te erkennen en blijven trouw aan Belgrado.",
    "Privacyinstellingen op VI.nl": "Voetbal International\n\nHeb je Adblockers aan staan of gebruik je een private browser?\n\nWelkom bij Voetbal International!\n\nVoordat je verder gaat hebben wij je cookievoorkeuren nodig.\n\nHet menu waarop je deze kunt instellen kan niet worden geladen, wellicht doordat je een Adblocker of private prowser gebruikt.\n\nSwitch naar een reguliere browser of schakel de Adblocker uit om je voorkeuren aan te geven, waarna je toegang tot de site verkrijgt.\n\nVeel leesplezier!\n\n\n\nVervers",
    "Interlands: weet Nederland O18 te winnen van Faeröer O19 in vierlandentoernooi?": "De eerste interlandbreak van het seizoen is alweer aangebroken. Voor Ajax vormt die een misschien niet geheel onwelkome onderbreking van wat op een slechte vorm begon te lijken. De vele Ajacieden die hun land vertegenwoordigen, mogen nu weer op pad. Voor velen zijn het de laatste loodjes voor het WK in november voor de deur staat. Toch spelen er ook andere belangen.\n\nNederlands elftal\n\nMaar liefst acht Ajacieden werden er voor het Nederlands elftal geselecteerd. De opvallendste naam is die van Remko Pasveer, die op zijn 38e voor het eerst tot de definitieve selectie behoort. Hij zal uit bij Polen of thuis tegen België hopen op zijn debuut in Oranje. Beide duels staan in het teken van de Nations League. Naast Pasveer maakt ook Kenneth Taylor zijn debuut in de definitieve selectie van Oranje. In de groep, waar naast Polen, België en Nederland ook Wales in zit, gaat Oranje momenteel aan kop met tien punten uit vier wedstrijden. Als de equipe van Louis van Gaal die positie vast weet te houden, mag het zich in juni 2023, zeer waarschijnlijk als gastheer, melden voor de finaleronde. Namens Ajax zijn Daley Blind, Davy Klaassen, Steven Berghuis, Steven Bergwijn, Devyne Rensch, Jurriën Timber en dus Pasveer en Taylor opgeroepen.\n\n22-09-2022: Polen - Nederland 0-2\n\n25-09-2022: Nederland - België 1-0\n\nJong Oranje\n\nVoor Jong Oranje staat er deze interlandperiode beduidend minder op het spel. Na de succesvolle kwalificatiereeks voor het EK onder 21, staan er nu slechts twee oefenpotjes op het programma. Op vrijdag 23 september gaan de jeugdinternationals op bezoek bij de leeftijdsgenoten van België. Daarna reizen ze verder voor een oefenpotje tegen Jong Roemenië op dinsdag 27 september. Brian Brobbey was de enige Ajax-afvaller bij het grote Oranje en meldt zich zodoende bij Erwin van de Looi. Dat doet hij als enige Ajacied, al hoeft hij niet te vrezen dat hij in een team vol vreemden terecht komt. De selectie van Jong Oranje telt namelijk genoeg oud-Ajacieden.\n\n23-09-2022: Jong België - Jong Oranje 1-2\n\n27-09-2022: Jong Roemenië - Jong Oranje\n\nNederland O19\n\nVoor de Nederlandse talenten onder 19 staan er EK-kwalificatieduels op het programma. Het betreft de eerste ronde van kwalificatiewedstrijden. Namens Ajax zijn Jong Ajax-spelers Jaydon Banel, Olivier Aertssen, Sten Kremers en Tom de Graaff opgeroepen. Tevens is oud-Ajacied Prince Aning van de partij.\n\n21-09-2022: Nederland O19 - Moldavië O19: 2-0\n\n24-09-2022: Nederland O19 - Noord-Ierland O19 0-0\n\n27-09-2022: Slovenië O19 - Nederland O19\n\nNederland O18\n\nVoor Nederland O18 staan er ook vriendschappelijke potjes op het programma. De talenten doen mee aan de Calída Super Cup in Spanje. Een vierlandentoernooi waar naast Nederland ook de O18 elftallen van België en Engeland evenals het O19 elftal van de Faeroër eilanden aan meedoen. Het toernooi vindt plaats tussen 21 en 26 september en Ajax is goed vertegenwoordigd bij Nederland O18. Alvaro Henry, David Kalokoh, Gabriël Misehouy, Oualid Agougil, Silvano Vos en Yoram Boerhout zijn opgeroepen door coach MIscha Visser. Daarmee is Ajax hofleverancier.\n\n21-09-2022: Nederland O18 - Engeland O18: 0-1\n\n23-09-2022: Nederland O18 - België O18 3-1\n\n26-09-2022: Nederland O18 - Faeroër O19\n\nMarokko O20\n\nDezelfde Calída Super Cup wordt ook in een leeftijdscategorie hoger gespeeld. Daar doet Marokko O20 aan mee. Zij nemen het, met Jong Ajax-verdediger Diyae Jermoumi in de gelederen, op tegen de leeftijdsgenoten van Australië, Chili en Engeland.\n\n22-09-2022 Australië O20 - Marokko O20 (Geannuleerd)\n\n24-09-2022 Engeland O20 - Marokko O20 2-1\n\n27-09-2022 Chili O20 - Marokko O20\n\nGhana\n\nVoor Mohammed Kudus en Ghana staat de komende interlandperiode volledig in het teken van de voorbereiding op het WK. The Black Stars spelen twee oefeninterlands. Eerst tegen Brazilië, waar hij oud-ploeggenoot Antony tegen zal komen, daarna tegen Nicaragua. Het betreft op papier twee uitwedstrijden, maar beide duels zullen in Europa plaatsvinden. Ghana ontmoet Brazilië in Stade Oceane in Frankrijk, terwijl het treffen met Nicaragua in Estadio Francisco Artes Carrasco, in Spanje zal plaatsvinden.\n\n23-09-2022: Brazilië - Ghana 3-0\n\n27-09-2022: Nicaragua - Ghana\n\nNigeria\n\nVoor Nigeria geen WK dit jaar. Het verloor de kwalificatie play-off met Ghana om dat ticket en dus heeft Ajax in Calvin Bassey in ieder geval één basisspeler die het in november rustig aan kan doen. Dat kan de komende interlandperiode overigens ook al enigszins, want Nigeria speelt slechts één oefenduel, tegen Algerije op dinsdag 27 september.\n\n27-09-2022: Algerije - Nigeria\n\nServië\n\nDusan Tadic zal met Servië twee intensere wedstrijden spelen. De captain van Ajax, die de band ook bij zijn land draagt, speelt met zijn teamgenoten in League B van de Nations League en heeft nog vol uitzicht op promotie naar League A. Daarvoor zal wel gewonnen moeten worden van Zweden en Noorwegen. Toch zal ook Servië vooral de puntjes op de i willen zetten in aanloop naar het WK dat in November van start gaat.\n\n24-09-2022: Servië - Zweden 4-1\n\n27-09-2022: Noorwegen - Servië\n\nServië O19\n\nVoor Servië onder 19 staan er een aantal oefenpotjes op het programma. De tegenstanders zijn achtereenvolgens de leeftijdsgenoten van Finland, Portugal en Frankrijk. Jong Ajax-verdediger Mateja Milovanovic zal tijdens die wedstrijden zijn opwachting hopen te maken.\n\n22-09-2022: Servië O19 - Finland O19 3-1\n\n24-09-2022: Servië O19 - Portugal O19 0-3\n\n26-09-2022: Servië O19 - Frankrijk O19\n\nMexico\n\nOok bij Mexico bereidt men zich voor op het WK in Qatar. In dat teken zullen de oefenwedstrijden met Peru en Colombia dan ook staan. Edson Álvarez is al jaren vaste klant bij El Tri en ook nieuwbakken Ajacied Jorge Sánchez mag zich bij de nationale ploeg melden. Of laatstgenoemde dat ook daadwerkelijk zal doen, is nog maar de vraag. De verdediger ontbrak tegen AZ met een blessure, waarvan de ernst momenteel nog niet duidelijk is.\n\n25-09-2022: Mexico - Peru 1-0\n\n27-09-2022: Mexico - Colombia\n\nJong IJsland\n\nVoor Jong IJsland volgen komende week twee cruciale wedstrijden. Verspreid over twee wedstrijden zullen Kristian Hlynsson en zijn teamgenoten met de leeftijdsgenoten van Tsjechië uitvechten wie zich plaatst voor het EK O21 van 2023.\n\n23-09-2022: Jong IJsland - Jong Tsjechië 1-2\n\n27-09-2022: Jong Tsjechië - Jong IJsland\n\nEcuador\n\nBij de nationale ploeg van Ecuador heeft Jong Ajax-talent Patrickson Delgado zijn eerste oproep te pakken. Met zijn land, tegenstander van Oranje op het aankomende WK, speelt de middenvelder twee oefeninterlands ter voorbereiding op dat toernooi. De tegenstanders zijn Saudi-Arabië en Japan, maar ook Delgado en zijn teamgenoten zullen niet al te ver hoeven reizen. De wedtrijden worden namelijk gespeeld in Spanje en Duitsland.\n\n23-09-2022: Saudi-Arabië - Ecuador 0-0\n\n27-09-2022: Ecuador - Japan\n\nBademba Barrie (Twitter: @Bademba__Barrie | E-mail: B.Barrie@Ajaxshowtime.com)",
    "GOAL: Mitrovic (ex-Anderlecht) maakt hattrick voor Servië tegen Zweden": "Aleksandar Mitrovic zit in bloedvorm. De voormalige aanvaller van RSC Anderlecht is sterk begonnen bij Fulham in de Premier League en scoort ook bij Servië aan de lopende band. In het Nations League-duel met Zweden maakte hij een hattrick, genieten!\n\nArtikel verder na advertentie",
    "Stunt van Oranje tegen Servië blijft uit na strafworpenserie": "Stunt van Oranje tegen Servië blijft uit na strafworpenserie\n\nwo 7 sep, 08:47\n\nEDE Het is de waterpolomannen van Oranje op het Europees kampioenschap niet gelukt om te stunten tegen Servië. Na de reguliere speeltijd was de stand 6-6. In de strafworpenserie die daarop volgde waren de Serven net iets beter. Luuk Gielen miste in de zevende beurt.\n\nTegen de waterpologrootmacht uit de Balkan leek Oranje, met de Edese doelman Eelco Wagenaar, in het Kroatische Split aanvankelijk kansloos gezien de 2-5 achterstand na twee periodes. Het was Gielen die zijn team daarna op sleeptouw nam met een schot uit de tweede lijn (3-5) en de gelijkmaker (5-5) uit een overtalsituatie. Tussendoor was Bilal Gbadamassi (4-5) doeltreffend met een schot van afstand. Jesse Koopman schoot uit, eveneens, een overtalsituatie 25 seconden voor het eind van het derde kwart de 6-6 achter de Servische goalie.\n\nIn de laatste acht minuten netto speeltijd golfde het spel op en neer. De wil om nog een doelpunt te maken was groot, want het team vocht letterlijk voor iedere bal. Paal en lat of de Servische keeper lagen echter succes in de weg. Opvallend was ook het aantal fouten in de aanval bij beide partijen. Met nog twintig seconden op de klok veroverde Pascal Janssen de bal. De Veenendaalse bondscoach Harry van der Meer nam een time-out om de tactische uitvoering van de aanval door te nemen. Helaas bleef het beoogde resultaat uit, zodat de spelers zich op konden maken voor de ‘loterij’ zoals de strafworpenserie veelal gekscherend wordt genoemd.\n\nVan der Meer was opgetogen na afloop. ,,Deze wedstrijd verliezen we wel, maar met strafworpen weet je ook dat het net zo makkelijk de andere kant op kan vallen. Het niveau was duidelijk hoger dan tegen Georgië met daarbij de wetenschap dat we op het eind nog tal van mogelijkheden kregen op de winst. Het was heel positief om te zien hoe die jongens zich herpakten. Niet alleen voor nu. Ook voor de toekomst. We hebben nog een wedstrijd te gaan. Laten we deze lijn doortrekken en het toernooi met winst afsluiten.’’\n\nKomende donderdag is om 10.00 uur Israël de tegenstander met als inzet de elfde plaats. Op het vorige EK werd Oranje vijftiende.\n\nBron: Waterpolo.nl",
    "Nederland O19 speelt doelpuntloos gelijk; Milovanovic met Servië O19 hard onderuit": "Nederland O19 is in de kwalificatie voor het Europees Kampioenschap O19 niet verder gekomen dan 0-0 tegen de leeftijdsgenoten van Noord-Ierland. Namens Ajax kwamen Olivier Aertssen en Jayden Banel in actie. Mateja Milovanovic stond in de basis voor Servië O19 dat met 0-3 onderuit ging tegen Portugal O19. Tot slot speelde Diyae Jermoumi een oefenwedstrijd met Marokko O20. De verdediger van Jong Ajax viel in, maar kon een 2-1 Nederlaag tegen Engeland O20 niet voorkomen.\n\nFT | Nederland O19 - Noord-Ierland O19 (0-0)\n\nOpstelling Nederland O19:\n\nVan Sas; Comenencia, Aertssen, Dekker, Aning (89' Jansen); Brittijn (69' Zaal), Kwakman (81' Schouten), Dundas; Banel (68' Houben), Haen (68' Poku), Strijdonck.\n\nOpstelling Noord Ierland O19:\n\nMcMullan; Mccallion, Roney, Forbes, Carson; Sloan, Robinson, Spencer; Scannell, Glenfield (81' Marshall), Kirk (81' Oudnie-Morgan).\n\nDoelpunten:\n\n-\n\nBijzonderheden:\n\nNamens Ajax stonden Jaydon Banel en Olivier Aertssen in de basis, Sten Kremers en Tom de Graaff kwamen beide niet in actie.\n\nFT | Servië O19 - Portugal O19 (0-3)\n\nOpstelling Servië O19:\n\nSpasojevic; Bazdar, Sljivic, Miladinovic, Mijatovic; Radojevic, Milicic, Milovanovic, Lekovic, Durdevic; Kalicanin.\n\nOpstelling Portugal O19:\n\nRibeiro; Marques, Bras, Monteiro, Esteves, Sá, Essugo, Felix; Justo, Fernades, Moreira.\n\nDoelpunten:\n\n0-1 Gonçalo Esteves (53')\n\n0-2 Carlos Borges (88')\n\n0-3 Gustavo Sá (90+1')\n\nRode kaarten:\n\nServië O19: Vukašin Đurđević (50')\n\nBijzonderheden:\n\nMateja Milovanovic had een basisplaats bij Servië O19\n\nFT | Engeland O20 - Marokko O20 (2-1)\n\nOpstelling Engeland O20:\n\nOluwayemi; Ingram, Doyle, Patino, Welch; Iroegbunam, Balagizi, Chukwuemeka; Ebiowei, Scarlett, Vale.\n\nOpstelling Marokko O20:\n\nTlemcani; Hilali (Jermoumi), Lantaki, Ergouai, El Wafi; Zlani, Kurt, Khalifi (Jazouli), Mhmadi, Arhoun (Lefrancq); Sadik (Soussi).\n\nDoelpunten:\n\n1-0 Charlie Patino (27')\n\n2-0 Tim Iroegbunam (56')\n\n2-1 Abderahmane Soussi (69')\n\nBijzonderheden:\n\nDiyae Jermoumi viel tijdens de tweede helft in voor Marokko O20\n\nWeet Nederland van België te winnen? Het levert je 2,18 keer je inzet op!\n\nAls je verantwoord speelt, houd je het leuk. Wat kost gokken jou? Stop op tijd, 18+.",
    "Adne van Engelen tweede in Ronde van Servië, ploegmaat Dawit Yemane slaat dubbelslag": "Adne van Engelen eindgde als tweede in de derde etappe van de Ronde van Servië. De Nederlander van Bike Aid moest alleen zijn ploegmaat Dawit Yemane voor zich dulden in de uitslag. De Eritrreeër is ook de nieuwe leider in het algemene klassement.\n\nDe eerste twee etappes werden telkens gewonnen door de Italiaan Elia Carta. De derde etappe van de Ronde van Servië was 153,3 kilometer lang. Met maar liefst vier gecategoriseerde beklimmingen was het een best zware rit. De top van de laatste heuvel lag echter op 27 kilometer van de streep, waardoor de aanvallers het niet makkelijk kregen.\n\nUiteindelijk was het Yemane die als eerste over de streep kwam in Prijepolje. Van Engelen strandde op plaats twee, Sloveen Matic Zumer legde beslag op plaats drie. Yemane is dankzij zijn overwinning ook de nieuwe leider in het algemeen klassement. Zaterdag staat de vierde en laatste rit van de Ronde van Servië op het programma.",
    "Brons op EK sambo in Servië voor Eibergse Naomi Overkamp": "tien vragen Wat als je een vast contract hebt en negen andere vragen over het prijspla­fond\n\nGoed nieuws deze week vanuit Den Haag: er komt een prijsplafond op energie en gas. Dat betekent dat je bij een gemiddeld verbruik nooit méér betaalt dan door de overheid is vastgesteld. Hoeveel is dat precies, hoe zit het met stadswarmte en wat als je nog een vast contract hebt? We zetten de meest gestelde vragen op een rij.\n\n8:52",
    "Djokovic niet met Servië in Daviscup": "Verwacht werd dat Djokovic (35) zijn rentree zou maken in het landentoernooi, maar captain Viktor Troicki bevestigde maandag dat zijn team zonder zijn topspeler naar Spanje afreist. Het management van de tennisser heeft de afmelding nog niet bevestigd. Wel valt op zijn website te lezen dat zijn eerstvolgende toernooi de Laver Cup in Londen is, de wedstrijd tussen een team van Europese tennissers en spelers uit de rest van de wereld. Daarna tennist Djokovic in Tel Aviv en Parijs.",
    "Volleybalsters verslaan wereldkampioen Servië in aanloop naar WK": "De Nederlandse volleybalsters hebben in de aanloop naar het WK in eigen land een overwinning geboekt op wereldkampioen Servië. De ploeg van bondscoach Avital Selinger won zondag in Belgrado met 3-1 (25-21 19-25 25-20 25-23). Een dag eerder had Oranje met 3-1 verloren van de Servische vrouwen.\n\nCeleste Plak was in beide duels de topscorer bij Oranje; zaterdag maakte ze 14 punten, zondag 15. Selinger liet zijn hele selectie spelen. De volleybalsters openen het WK op vrijdag 23 september in Arnhem tegen Kenia. Ze spelen in stadion Gelredome ook tegen Kameroen, Puerto Rico, België en Italië. Nederland organiseert de mondiale eindronde samen met Polen. De finale is op 15 oktober. Op het WK van 2018 legde Oranje het in de halve finales af tegen Servië (3-1). De Servische volleybalsters versloegen vervolgens ook Italië in de finale, Nederland verloor in de strijd om het brons van China.",
    "NAVO brengt reservetroepen naar Kosovo voor training uit vrees voor onrust": "De regionale commandant van KFOR in het oosten, kolonel Christopher Samulski, vertelde verslaggevers dat de reserves zijn ingezet \"als onderdeel van de normale noodplanning\". Samulski sprak in Camp Bondsteel, een van de bases van KFOR.\n\nDe Amerikaanse officier gaf geen concrete cijfers over het aantal reservetroepen dat in Kosovo is aangekomen, maar sprak over een eenheid \"ter grootte van een bataljon\". Een bataljon bestaat gewoonlijk uit 500 tot 1000 manschappen.\n\nDe protesten van de Kosovaarse Serviërs in de zomer tegen de eis dat zij door de staat verstrekte kentekenplaten moeten gebruiken, hebben de wrijving tussen Kosovo en Servië vergroot, meer dan twee decennia nadat de NAVO Servië bombardeerde om een einde te maken aan de onderdrukking van de Albanese meerderheid in Kosovo.\n\nServië erkent de in 2008 uitgeroepen onafhankelijkheid van Kosovo niet en de Serviërs in het noorden van Kosovo beschouwen Belgrado, en niet Pristina, als hun hoofdstad. Ongeveer 3.700 NAVO-vredeshandhavers zijn nog steeds gestationeerd in de voormalige Servische provincie om geweld tussen etnische Albanezen en Serviërs te voorkomen.\n\nDe wegversperringen die tijdens de zomerprotesten werden opgeworpen, werden pas ontmanteld toen de NAVO-vredesmacht optrad om toezicht te houden op het proces en Kosovo instemde met uitstel van de vergunningsregel, waarvan de termijn nu op 31 oktober afloopt.\n\nDinsdag zei de plaatsvervangend commandant van KFOR dat de NAVO nieuwe spanningen in het noorden niet kan uitsluiten nu de deadline nadert, en voegde eraan toe dat de NAVO bereid is meer troepen naar Kosovo te sturen als de spanningen onder de Servische minderheid opnieuw oplaaien.\n\nSamulski benadrukte dat de reservetroepen zijn ingezet voor training.\n\n\"De First Fuseliers uit het Verenigd Koninkrijk zijn hier als strategische reserve, wat een normale repetitie is voor hun intrede en integratie in normale operaties\", zei Samulski, verwijzend naar een Britse infanterie-eenheid.\n\nDaarnaast kan KFOR volgens Samulski ook putten uit reserves buiten Kosovo.\n\n\"Bovendien zijn er andere reserves buiten Kosovo die binnen een ander tijdsbestek hierheen moeten komen als KFOR vraagt dat ze beschikbaar komen\", zei hij.\n\n\"En die zijn beschikbaar als we menen dat ze nodig zijn, op basis van de huidige situatie ter plaatse\", voegde Samulski eraan toe.",
    "6 september 2022": "Servië - Argentinië\n\nWereldkampioenschap – Volg de Volleybal wedstrijd tussen Servië en Argentinië in dit liveblog. De wedstrijd begint om 17:30 op 6 september 2022. Met ons liveblog mis je geen enkel moment.\n\nCheck de statistieken voor Servië en Argentinië. Blijf op de hoogte van Volleybal: de wedstrijden, resultaten en standen.",
    "Servische maffiabaas geliquideerd voor 1 miljoen euro door Turken -": "In de Turkse media zijn nieuwe details verschenen over de moord op een Servische maffiabaas eerder deze maand.\n\nDe media meldden dat leden van een Turkse bende, waarvan de leider in Italië wordt vastgehouden, ongeveer 1 miljoen euro (975.495 dollar) hebben betaald voor de moord die op 8 september in Istanbul is gepleegd.\n\nDe politie maakte woensdag bekend dat 12 verdachten, waaronder leden van een rivaliserende clan van Skaljari, een criminele clan onder leiding van Jovan Vukotic, zijn aangehouden in verband met de moord.\n\nVukotic, die illegaal Turkije was binnengekomen, werd doodgeschoten door schutters op een motorfiets toen hij met zijn gezin in een auto reisde in het district Şişli in Istanbul.\n\nVukotic, die door Servië wordt gezocht, werd drie jaar geleden in Turkije opgepakt en uitgeleverd aan Servië, waar hij na een proces werd vrijgelaten. Hij keerde blijkbaar terug naar Turkije met een valse identiteitskaart en paspoort.\n\nNa het scannen van 1.700 uur aan beelden van beveiligingscamera’s in de buurt van de plaats van de moord kwam de politie uit bij twee verdachten, geïdentificeerd als E.E. en Y.D., de daders van de moord.\n\nBeide mannen waren lid van de criminele bende van de Turkse onderdaan Barış Boyun, die in augustus in Rimini, een badplaats aan de oostkust van Italië, werd aangehouden.\n\nBarış Boyun wordt gezocht voor een reeks misdrijven in Turkije, waaronder gewapende aanvallen, en werd eerder vrijgelaten in Georgië, waar hij werd vastgehouden. Turkije wacht op zijn uitlevering door Italië.\n\nDe politie ontdekte ook een volgsysteem in de auto van Vukotic. Nader onderzoek wees uit dat drie verdachten die banden hebben met een bende die wordt geleid door de Turkse onderdaan Binali Camgöz, die in Montenegro in hechtenis blijft, waar hij in juni werd gearresteerd, Vukotic vier maanden lang volgden.\n\nDe verdachten worden ook beschuldigd van pogingen om aanslagen tegen Vukotic te plegen.\n\nDe verdachten werden vervolgens getraceerd naar Radoje Zivkovic en Zdravko Perunovic, leiders van Kavac, een criminele clan die zich bezighoudt met illegale drugshandel op de Balkan.\n\nOngeveer 50 mensen zijn gedood in de strijd tussen de twee bendes sinds 2014.\n\nDe politie heeft gelijktijdig invallen gedaan in vijf provincies, waaronder Istanbul, Izmir, Zonguldak, Antalya en Artvin, om 12 verdachten gevangen te nemen, waaronder Zivkovic en Perunovic, die na hun arrestatie zijn overgedragen aan een rechtbank in Istanbul. Voor de verdachten is nog geen hoorzitting gepland.\n\nBron: Sabah",
    "Interlandperiode september 2022": "21:10 uur | Programma voor dinsdag 📋\n\nDe dinsdag staat vol met interlandvoetbal, zo ook voor de Ajacieden. Onder anderen aanvoerder Dusan Tadic, Mohammed Kudus en Calvin Bassey komen in actie met respectievelijk Servië, Ghana en Nigeria. Na de laatste interlandverplichtingen, keren de Ajacieden weer terug naar Amsterdam en kan de volle focus op Go Ahead Eagles. Bekijk hieronder het volledige programma: Japan - Ecuador (Vriendschappelijk, 13:55 uur)\n\nPatrickson Delgado Jong Roemenië - Jong Oranje (Vriendschappelijk, 17:00 uur)\n\nJay Gorter Tsjechië O21 - IJsland O21 (EK-kwalificatie, 18:00 uur)\n\nKristian Hlynsson Denemarken O21 – Kroatië O21 (EK-kwalificatie, 18:00 uur)\n\nChristian Rasmussen Jong Turkije - Jong Georgië (Vriendschappelijk, 19:00 uur)\n\nAhmetcan Kaplan Slovenië - Oranje O19 (EK-kwalificatie, 19:30 uur)\n\nJaydon Banel, Olivier Aertssen, Sten Kremers, Tom de Graaff Nicaragua - Ghana (Vriendschappelijk, 20:00 uur)\n\nMohammed Kudus Noorwegen - Servië (Nations League, 20:45 uur)\n\nDusan Tadic Algerije – Nigeria (Vriendschappelijk, 21:00 uur)\n\nCalvin Bassey ➖➖➖ 16:33 uur | Winst voor Oranje O18\n\nOranje O18 heeft de laatste wedstrijd op het vierlandentoernooi in Spanje tegen Faroër Eilanden winnend afgesloten. Na een 2-1-achterstand bogen de Nederlanders de wedstrijd alsnog om in de 90e en 94e minuut: 2-3.\n\n\n\n➖➖➖\n\n\n\n13:45 uur | Tweede interland voor Kenneth\n\nNa zijn debuut voor het Nederlands elftal tegen Polen mocht Kenneth Taylor gisteren tegen de Belgen opnieuw minuten maken. De Ajacied speelde de hele tweede helft mee en blikte op zijn Instagram-account terug.\n\n➖➖➖\n\n\n\n09:20 uur | Timber 📱\n\nJurriën Timber kreeg gisteren opnieuw een basisplek van bondscoach Louis van Gaal. De Ajacied deed dik één uur mee en keek na afloop op Twitter positief terug op het resultaat.\n\n➖➖➖\n\n\n\nMAANDAG 08:30 uur | Programma 📋\n\n\n\nVandaag kunnen er twee Ajacieden in actie komen. Silvano Vos en Gabriel Misehouy spelen de laatste wedstrijd van het vierlandentoernooi tegen Faroër Eilanden. Het duel in Spanje begint maandagmiddag om 14:30 uur.\n\n\n\n➖➖➖\n\n\n\n23:00 | Genieten van de overwinning! 😁\n\n➖➖➖ 22:38 uur | Oranje naar Final Four ✅\n\nHet Nederlands elftal heeft zondagavond een nipte zege geboekt op België: 1-0. Aanvoerder Virgil van Dijk tekende voor de enige treffer van de avond. Dankzij de overwinning heeft Nederland een plek in de Final Four van de UEFA Nations League afgedwongen. In totaal kwamen er zondagavond zeven Ajacieden in actie voor Nederland. Remko Pasveer, Daley Blind en Steven Bergwijn maakten de negentig minuten vol. Steven Berghuis ging in de eerste helft naar de kant met een blessure, terwijl Jurriën Timber en Davy Klaassen in de loop van de tweede helft gewisseld werden. Kenneth Taylor kwam na rust binnen de lijnen en speelde één helft mee. Devyne Rensch en Brian Brobbey kregen geen speelminuten van bondscoach Louis van Gaal. ➖➖➖ 22:33 uur | Kansen voor Klaassen en Bergwijn\n\nDavy Klaassen en Steven Bergwijn krijgen in de slotfase van de wedstrijd allebei nog een goede mogelijkheid. De Ajacieden weten Thibaut Courtois niet te verschalken, waardoor de spanning in de wedstrijd blijft. ➖➖➖ 22:17 uur | Nederland komt op voorsprong! 🦁\n\n1-0!!! Het Nederlands elftal gaat aan de leiding tegen België. Aanvoerder Virgil van Dijk kopt een hoekschop van Cody Gakpo tegen de touwen. ➖➖➖ 22:10 uur | Geweldige redding Pasveer\n\nKort na de wissel van Jurriën Timber moet Remko Pasveer in actie komen. Een voorzet van Kevin De Bruyne wordt van dichtbij ingeschoten door Amadou Onana, maar de Ajax-sluitpost weet met een fantastische reflex de 0-1 te voorkomen. ➖➖➖ 22:09 uur | Timber naar de kant\n\nMet nog 25 minuten op de klok wordt Jurriën Timber gewisseld voor Stefan de Vrij. De Ajacied zat Eden Hazard - die inmiddels ook het veld heeft verlaten - gedurende de wedstrijd kort op de huid en maakte het de Belg behoorlijk lastig. ➖➖➖ 21:49 uur | Oranje hervat wedstrijd met Taylor 💪\n\nKenneth Taylor krijgt ook in de tweede interland minuten van bondscoach Louis van Gaal. De Ajacied vervangt Vincent Janssen, die achtergebleven is in de kleedkamer. Ook Tyrell Malacia komt binnen de lijnen, hij vervangt Nathan Aké. ➖➖➖ 21:32 uur | Eerste helft zonder doelpunten\n\nNederland en België zoeken de kleedkamer op met een 0-0-ruststand. Er waren een aantal kleine kansjes over en weer, maar honderd procent kansen bleven uit. Met deze stand plaats het Nederlands elftal zich voor de Final Four in de UEFA Nations League. ➖➖➖ 21:23 uur | Strijdende Ajacieden ⚔️\n\nDe Ajacieden leggen veel energie in de wedstrijd. Dit heeft helaas nog geen grote kansen opgeleverd voor het Nederlands elftal.\n\n\n\n\n\n➖➖➖ 21:15 uur | Tegenvaller voor Berghuis...\n\nSteven Berghuis gaat al vroeg in de wedstrijd naar de kant met rugklachten. Cody Gakpo komt binnen de lijnen voor de Ajacied. ➖➖➖ 21:01 uur | Moeizame openingsfase voor Nederland\n\nHet Nederlands elftal is zoekende in de eerste vijftien minuten. De Belgen hebben veelvuldig de bal en aanvoerder Virgil van Dijk is druk bezig met het coachen van zijn ploeggenoten. De Oranje-internationals komen langzaam beter in de wedstrijd, grote kansen blijven vooralsnog uit. ➖➖➖ 20:46 uur | Succes, boys!\n\nDe balt rolt in de Johan Cruijff ArenA. Kunnen de zes in de basis gestarte Ajacieden met Oranje de groepswinst grijpen?\n\n➖➖➖ 20:30 uur | De opstelling van onze zuiderburen\n\nEr verschijnen vanavond twee ex-Ajacieden aan de aftrap bij België. Jan Vertonghen en Toby Alderweireld gaan er alles aan doen om de Oranje-internationals van scoren af te houden. Opstelling België: Courtois; Meunier, Debast, Alderweireld, Vertonghen, Castagne; Witsel, Onana; De Bruyne, Batshuayi, Hazard ➖➖➖ 20:10 uur | Warming-up op bekend terrein 🌡️\n\nDe Oranje-internationals betreden het veld van de Johan Cruijff ArenA en maken zich klaar voor het treffen met België!\n\n\n\n\n\n\n\n\n\n➖➖➖ 19:20 uur | Zes Ajacieden verschijnen aan de aftrap\n\nMinimaal zes Ajacieden komen vanavond in actie voor het Nederlands elftal. Bondscoach Louis van Gaal heeft er namelijk voor gekozen om Remko Pasveer, Jurriën Timber, Daley Blind, Steven Berghuis, Davy Klaassen en Steven Bergwijn te laten starten tegen België. De aftrap van het laatste groepsduel in de UEFA Nations League begint om 20:45 uur in de Johan Cruijff ArenA. Opstelling Oranje: Pasveer; Dumfries, Timber, Van Dijk, Aké, Blind; De Roon, Berghuis, Klaassen; Janssen, Bergwijn ➖➖➖ 17:30 uur | Huidige stand in League A, Groep 4 🙌 1. Nederland: 5 gespeeld - 13 punten (doelsaldo +7)\n\n2. België: 5 gespeeld - 10 punten (doelsaldo +4)\n\n3. Polen: 5 gespeeld - 4 punten (doelsaldo -7)\n\n4. Wales: 5 gespeeld - 1 punt (doelsaldo -4) Het Nederlands elftal is dankzij de 0-2-overwinning op Polen van afgelopen donderdag zo goed als zeker van de Final Four van de Nations League. België moet vanavond namelijk met meer dan drie doelpunten verschil winnen om ten koste van Nederland de finaleronde te bereiken. ➖➖➖ 14:45 uur | Tadic toont zich ook bij Servië een waardig aanvoerder! 🗣️\n\n🎁 Дресови за девојчице и дечаке у знак захвалности за невероватну подршку. ❤️@DT10_Official #SRBSWE pic.twitter.com/7M6Gx0dLWH — Fudbalski savez Srbije | FA of Serbia (@FSSrbije) September 25, 2022\n\n➖➖➖ 12:33 uur | Ajacieden goud waard in laatste ontmoeting met België\n\nHet Nederlands elftal speelde op vrijdag 3 juni jongstleden een groepswedstrijd in het UEFA Nations League-toernooi tegen België. De ploeg van bondscoach Louis van Gaal versloeg onze zuiderburen in het Stade Roi Baudouin met 1-4. Verschillende Ajacieden eisten een hoofdrol op in het duel met de Belgen. Zo tekende Steven Bergwijn voor de openingstreffer, leverde Steven Berghuis de assist bij de 0-2 en was Daley Blind ook belangrijk met twee assists.\n\n\n\n\n\n\n\n➖➖➖ 10:02 uur | Made in Amsterdam ❌❌❌ Brian Brobbey en ex-Ajacied Ryan Gravenberch werden vrijdagavond door bondscoach Louis van Gaal opgeroepen als vervangers van de geblesseerd afgehaakte Memphis Depay, Frenkie de Jong en Teun Koopmeiners. Bij het 'grote' Oranje troffen de talentvolle Amsterdammers boezemvriend Kenneth Taylor. Het drietal doorliep de jeugdopleiding van Ajax, debuteerde in de Amsterdamse hoofdmacht en mag nu ons land vertegenwoordigen. We zijn trots op jullie, boys! ❤️\n\nSince way back ♥️ pic.twitter.com/OW5yRIp2cd — Ryan Jiro Gravenberch (@RGravenberch) September 24, 2022\n\n➖➖➖ 09:30 uur | Matchday voor Oranje! 🔶\n\nHet Nederlands elftal komt zondagavond in actie. De Nederlandse Ajacieden spelen in de laatste groepswedstrijd van het UEFA Nations League-toernooi vanaf 20:45 uur een thuiswedstrijd tegen België in de Johan Cruijff ArenA. Succes vanavond Steven Berghuis, Daley Blind, Steven Bergwijn, Davy Klaassen, Jurriën Timber, Remko Pasveer, Devyne Rensch, Kenneth Taylor en Brian Brobbey!\n\n➖➖➖ Zondag 09:00 uur | Álvarez wint nipt van Peru\n\nEdson Álvarez heeft vannacht met Mexico een nipte overwinning geboekt op Peru. De oefeninterland eindigde in 1-0 in het voordeel van de Mexicanen. De Ajacied verscheen aan de aftrap van het duel en maakte de negentig minuten vol. ➖➖➖ 22:41 uur | Tadic wint met Servië\n\nDusan Tadic heeft met zijn Servië met 4-1 gewonnen van Zweden. Daarmee houden ze uitzicht op promotie in de Nations League. Servië staat op gelijke hoogte met Noorwegen na vijf duels spelen: tien punten.\n\n\n\nTadic was zelf belangrijk met een assist op het tweede doelpunt van de Serven. ➖➖➖ 18:32 uur | Doelpuntloos gelijkspel\n\nOranje O19 is in de EK-kwalificatie niet verder gekomen dan een 0-0 tegen Noord-Ierland O19. Bij O19 begonnen Banel en Aertssen in de basis. ➖➖➖ Zaterdag 09:12 uur | Het programma 📋\n\nEr staan voor vandaag twee wedstrijden op het programma. Vanmiddag speelt Oranje O19 de EK-kwalificatiewedstrijd tegen Noord-Ierland O19.\n\n\n\nVanavond komt het Servië van Dusan Tadic in actie in de Nations League. Zweden is de tegenstander. Dat duel begint om 20:45 uur.\n\n\n\nEn kan je helemaal geen genoeg van voetbal krijgen. Blijf dan wakker tot 03:00 uur Nederlandse tijd. Dan komt Mexico in actie tegen Peru.\n\n\n\nHierbij de wedstrijden op een rijtje:\n\n\n\n16:00 uur: Oranje O19 – Noord-Ierland O19 (EK-kwalificatie)\n\nJaydon Banel, Olivier Aertssen, Sten Kremers, Tom de Graaff\n\n\n\n20:45 uur: Servië - Zweden (Nations League)\n\nDusan Tadic\n\n\n\nZondagnacht:\n\n03:00 uur: Mexico - Peru (vriendschappelijk)\n\nEdson Álvarez\n\n➖➖➖ 22:27 uur | Oefennederlaag voor Kudus\n\nMohammed Kudus heeft met zijn Ghana met 3-0 verloren van Brazilië. Die tussenstand was bij de rust al bereikt. Kudus werd na 83 minuten gewisseld. Bij Brazilië kwam ex-Ajacied Antony nog in het veld na 62 minuten voetballen. ➖➖➖ 22:16 uur | Geen Delgado\n\nEcuador en Saudi Arabië hebben niet gescoord in hun onderlinge oefenduel. Ajacied Patrickson Delgado bleef de hele wedstrijd op de bank. ➖➖➖ 20:44 uur | Ook nederlaag voor Denemarken\n\nHet Denemarken O21 van Christian Rasmussen heeft de eerste wedstrijd om EK-kwalificatie in het tweeluik verloren van Kroatië. Het werd 2-1. Rasmussen kreeg geen speelminuten. De door Ajax verhuurde Mohamed Daramy speelde wel negentig minuten. ➖➖➖ 20:30 uur | EK ver weg voor Hlynsson\n\nIJsland O21 heeft de eerste wedstrijd in het tweeluik voor EK-kwalificatie verloren van Tsjechië. In Reykjavik werd het 1-2. Komende dinsdag is de return. ➖➖➖ 20:20 uur | Winst voor Jong Oranje\n\nDe Nederlandse beloften hebben gewonnen van hun leeftijdsgenoten van België. In Leuven won Jong Oranje met 1-2. Beide Nederlandse goals werden gemaakt door Ajacied Brian Brobbey. ➖➖➖ 19:20 uur | Ondertussen in België\n\nHet is sowieso een goede avond voor Brian Brobbey. De Ajax-spits staat in Leuven voor Jong Oranje in de punt van de aanval tegen de Belgen. Jong Oranje staat met 0-2 voor bij rust. Beide treffers kwamen van de voet van Brobbey. ➖➖➖ 18:33 uur | Brobbey naar 'grote Oranje'\n\nBrian Brobbey maakt morgenochtend de overstap van Jong Oranje naar het Oranje van Louis van Gaal. Hij is de vervanger voor de geblesseerde Memphis Depay.\n\n\n\nOok oud-Ajacied Ryan Gravenberch maakt de overstap van 'Jong' naar de A-selectie van het Nederlands elftal. Frenkie de Jong en Teun Koopmeiners zijn afgehaakt bij Oranje. Jong Oranje speelt vanavond nog een oefenduel met Jong België in Leuven. Het Nederlands elftal speelt zondag de laatste groepswedstrijd in de Nations League tegen België.\n\n🔸 Frenkie de Jong, Teun Koopmeiners & Memphis will leave our training camp due to injuries.\n\n\n\nRyan Gravenberch & Brian Brobbey will join the squad of coach Louis van Gaal Tomorrow morning.\n\n\n\n📰🇳🇱 ↠ https://t.co/CCeEyMGOzN.#NationsLeague — OnsOranje (@OnsOranje) September 23, 2022\n\n➖➖➖ 11:00 uur | Tevreden Timber\n\n➖➖➖ 09:15 uur | Trotse debutanten 🦁\n\nNog even terug naar gisteravond. Het UEFA Nations League-duel van Oranje met Polen leverde twee debutanten op: Remko Pasveer (38) en Kenneth Taylor (20). Voor beide Ajacieden een moment om nooit te vergeten.\n\n\n\n\n\n➖➖➖ 🆕 VRIJDAG 08:00 uur | Programma van vandaag Goedemorgen, Ajacieden. Het belooft een drukke interlanddag te worden. Verspreid over zes duels kunnen acht Ajax-spelers in actie gaan komen. Bekijk hieronder het programma: Oranje O18 – België O18 (Vierlandentoernooi, 11:30 uur)\n\nSilvano Vos, Gabriel Misehouy Kroatië O21 – Denemarken O21 (EK-kwalificatie, 18:00 uur)\n\nChristian Rasmussen IJsland O21 - Tsjechië O21 (EK-kwalificatie, 18:00 uur)\n\nKristian Hlynsson Jong België - Jong Oranje (Vriendschappelijk, 18:30 uur)\n\nBrian Brobbey, Jay Gorter Ecuador – Saudi Arabië (Vriendschappelijk, 20:00 uur)\n\nPatrickson Delgado\n\n\n\nBrazilië - Ghana (Vriendschappelijk, 20:30 uur)\n\nMohammed Kudus ➖➖➖ 22:41 uur | Heerlijke avond in Warschau\n\nHet is afgelopen in Polen. Oranje wint met 0-2. Het was zeker ook vanuit Ajax-perspectief een prima avondje. Remko Pasveer en Kenneth Taylor maakten hun debuut voor Oranje, terwijl Steven Bergwijn voor de 0-2 tekende. Pasveer, Daley Blind en Jurriën Timber speelden allemaal de gehele wedstrijd mee. Steven Berghuis moest al vroeg in het duel zijn wedstrijdtenue aantrekken als gevolg van een blessure bij Koopmeiners en maakte in de slotfase plaats voor Taylor. Op dat moment, in de 75e minuut, ging Bergwijn juist naar de kant. ➖➖➖ 22:22 uur | Ook debuut voor Taylor ✅\n\nIn navolging van Remko Pasveer maakt ook Kenneth Taylor zijn debuut voor Oranje. De middenvelder vervangt Steven Berghuis, zijn ploeggenoot bij Ajax. ➖➖➖ 22:10 uur | 😎\n\n➖➖➖ 22:06 uur | Stevie met de 0-2\n\nYESSSS! Steven Bergwijn scoort voor Oranje en zet het Nederlands elftal in Polen op 0-2. De aanvaller van Ajax krijgt de bal mee van invaller Vincent Janssen en haalt koelbloedig de trekker over. Oranje had het lastig in de beginfase van de tweede helft, maar dit is natuurlijk een grote opsteker. ➖➖➖ 21:57 uur | Grote kans Milik\n\nPolen krijgt een grote kans op de gelijkmaker. De ingevallen oud-Ajacied Arek Milik heeft de bal na een harde voorzet voor het inschieten, maar ramt hoog over. Hier komt Oranje goed weg. ➖➖➖ 21:34 uur | Prima eerste helft\n\nEen prima debuut voor Remko Pasveer vooralsnog. Oranje is heer en meester en heeft nauwelijks kansen voor Polen hoeven toestaan. De stand is bij rust 0-1 in Nederlands voordeel.\n\n\n\n\n\n➖➖➖ 21:18 uur | Schot Berghuis ruim naast\n\nSteven Berghuis is nadrukkelijk aanwezig sinds hij vroeg in de wedstrijd in het veld is gekomen. Zojuist krijgt de linkspoot een schotkans op een aantrekkelijke positie, maar Berghuis raakt de bal niet zuiver.\n\n➖➖➖ 21:00 uur | Oranje komt aan de leiding\n\nOranje komt op voorsprong in Polen. Een fraaie aanval wordt binnengetikt door Cody Gakpo. Even hiervoor kreeg Daley Blind ook al een goede kans, maar hij kon de strakke voorzet van Berghuis net niet binnenglijden. ➖➖➖ 20:46 uur | Berghuis vervangt geblesseerde Koopmeiners\n\nEr komt snel een vijfde Ajacied binnen de lijnen. Teun Koopmeiners raakt al in de tweede minuut aan zijn hoofd geblesseerd en verlaat per brancard het veld. Steven Berghuis komt voor hem in het veld. ➖➖➖ 20:46 uur | Succes, boys!\n\nDe balt rolt in Polen. Kunnen de vier in de basis gestarte Ajacieden met Oranje een zege gaan boeken? ➖➖➖ 19:25 uur | Debuut voor Pasveer\n\nDe opstelling van Oranje voor het UEFA Nations League-duel met Polen is bekend. Remko Pasveer gaat zijn debuut voor het Nederlands elftal maken. Met ook nog Daley Blind, Jurriën Timber en Steven Bergwijn opgesteld, starten er vier Ajacieden in de basis! Opstelling Oranje: Pasveer, Dumfries, Timber, Van Dijk, Aké, Blind, F. de Jong, Koopmeiners, Gakpo, Bergwijn, Memphis\n\n➖➖➖ 15:30 uur | Ook de KNVB staat stil bij de 40e verjaardag van Maarten\n\n'Onze' Maarten Stekelenburg viert deze donderdag zijn veertigste verjaardag en dat gaat bepaald niet ongemerkt voorbij. In navolging van onze top-tien met de fraaiste reddingen, plaatste de KNVB vandaag ook een mooie post. Alleen al de redding van 'Steek' op de inzet van Kaká tijdens de kwartfinale van het WK 2010 in Zuid-Afrika is natuurlijk legendarisch en altijd fijn om terug te zien. Stekelenburg keepte in totaal 63 interlands voor Oranje.\n\n➖➖➖ 12:00 uur | Klaassen speelde hoofdrol in laatste ontmoeting met Polen\n\nHet Nederlands elftal en Polen delen een lange historie. Beide voetballanden ontmoetten elkaar voor het eerst in mei 1968 voor een oefenduel in Warschau. De laatste ontmoeting dateert van 11 juni 2022 en betrof de heenwedstrijd in poule A van de UEFA Nations League 2022/2023. Het aantal actieve Ajacieden in De Kuip was op die zomeravond groot. Jurriën Timber, Daley Blind, Davy Klaassen en Steven Berghuis hadden een basisplaats. Ook de latere Ajacied Steven Bergwijn verscheen aan de aftrap. Klaassen speelde met zijn doelpunt een belangrijke rol. Hij tekende kort na rust voor de 1-2. Oranje was die dag veroordeeld tot een inhaalrace. Na goals van Piotr Zielinski en Matthew Cash hadden de Polen – die in Rotterdam zonder hun ster Robert Lewandowski speelden – een 0-2-voorsprong genomen. Denzel Dumfries bepaalde de eindstand op 2-2.\n\n\n\n\n\n\n\n\n\n➖➖➖ Donderdag 09:30 uur | Matchday voor Oranje!\n\nDe ploeg waarvoor de meeste Ajax-internationals zijn geselecteerd, komt donderdagavond in actie. In het UEFA Nations League-toernooi speelt het Nederlands elftal vanaf 20:45 uur een uitwedstrijd tegen Polen. Succes vanavond Steven Berghuis, Daley Blind, Steven Bergwijn, Davy Klaassen, Jurriën Timber, Remko Pasveer, Devyne Rensch en Kenneth Taylor!\n\n➖➖➖ 21:23 uur | Oranje O19 wint\n\nOranje O19 heeft de EK-kwalificatiewedstrijd tegen Moldavië O19 met 2-0 gewonnen. Er stonden geen Ajacieden in de basis. Een kwartier voor tijd (bij een 1-0-tussenstand) viel Jaydon Banel nog in. Hij scoorde niet. ➖➖➖ 19:01 uur | Jonge Ajacieden in slotfase onderuit\n\nOranje O18 heeft het vriendschappelijke duel met Engeland O18 met 0-1 verloren. De Engelsen maakten in de blessuretijd van de wedstrijd de enige treffer bij de Pinatar Cup in Spanje. Silvano Vos startte in de basis. Ook jeugdspeler Yoram Boerhout stond aan de aftrap.\n\n➖➖➖ 16:02 uur | Kudus is ook zeer geliefd in Ghana🌟\n\n➖➖➖ 14:17 uur | Het programma voor de woensdag 📋\n\nOranje O18 en O19 komen woensdag in actie. Ajax-talenten Silvano Vos en Gabriel Misehouy kunnen met de O18 om 18:00 uur tegen de leeftijdsgenoten van Engeland in actie komen, terwijl de O19 (Jaydon Banel, Olivier Aertssen, Sten Kremers, Tom de Graaff) anderhalf uur later de EK-kwalificatiereeks hervat met een wedstrijd tegen Moldavië. ➖➖➖ 12:25 uur | Bergwijn heeft het zichtbaar naar zijn zin bij Oranje🧡",
    "Turkije verzekert aankomende winter de Balkan van aardgas - Turkse Media": "Buitenlandminister Mevlüt Çavuşoğlu heeft vrijdag laten weten dat Turkije deze winter de Balkan zal voorzien in diens gasbehoeften.\n\n”De oorlog in Europa is een wake-up call. We zien hoe kwetsbaar we zijn voor verschillende schokken. De winter komt eraan”, sprak de Turkse topdiplomaat bij de opening van de Open Balkan Initiative-top in Belgrado, de hoofdstad van Servië.\n\n“Energie en voedselzekerheid werden gemeenschappelijke uitdagingen. Er is geen ander recept dan solidariteit. Als Turkije blijven wij ons best doen voor een vlotte uitvoering van de graandeal in Istanbul. We doen ook ons ​​best om onze buurlanden op de Balkan te helpen om in hun gasbehoefte voor de winter te voorzien.”\n\nKritiek richting EU\n\nÇavuşoğlu bekritiseerde ook de Europese Unie (EU) over de vastgelopen EU-toetredingsbiedingen van Noord-Macedonië en Albanië.\n\n”Wij zien het Open Balkan Initiatief als een brug tussen de Balkan en de EU. In het verleden was de uitbreiding een van de meest succesvolle beleidsmaatregelen van de EU. Maar de EU is naar binnen gericht en bekrompen politieke belangen hebben de uitbreidingsagenda gekaapt”, benadrukte hij.\n\n“Niemand kan een goede verklaring geven waarom Noord-Macedonië en Albanië zo lang hebben gewacht. En we feliciteren hen beiden met het begin van de toetredingsonderhandelingen.”\n\nNoord-Macedonië werd in 2005 kandidaat voor de EU, terwijl Albanië in 2014 de status van kandidaat-lidstaat kreeg.\n\nDe onderhandelingen in Albanië zijn sinds 2020 vastgelopen vanwege een geschil met Bulgarije over taalkundige en historische kwesties.\n\nServië en Kosovo\n\nOver recente ontwikkelingen in de regio liet Çavuşoğlu weten dat Turkije de dialoog tussen Servië en Kosovo zal blijven stimuleren.\n\n”De (recente) overeenkomst over identiteitskaarten toont de verdienste aan van het focussen op onze gedeelde belangen in plaats van verschillen. Turkije heeft een open communicatie met beide partijen. We zullen de dialoog blijven aanmoedigen om overeenstemming te bereiken over voertuigplaten en andere resterende kwesties.”\n\nServië en Kosovo zijn het zaterdag eens geworden over een nieuw grensbeleid in het kader van een door de EU gefaciliteerd dialoogproces.\n\nDe spanning steeg in de regio over de plannen van Kosovo om het voor iedereen, ook voor Serviërs die in het noorden wonen, verplicht te stellen om een Kosovaarse identiteitskaart en kenteken te hebben.\n\nKosovo verklaarde zich in 2008 onafhankelijk van Servië, waarbij de meeste VN-lidstaten, waaronder de VS, het VK, Frankrijk, Duitsland en Turkije, het erkenden als een afzonderlijk autonoom land van zijn buurland. Maar Servië blijft Kosovo als zijn grondgebied beschouwen.\n\n© Turksemedia.nl – Alle rechten voorbehouden | AA | Gepubliceerd: 02-09-2022",
    "Ondertussen in de F1 | Ocon doet uitspraken eer aan: Schumacher aanwezig op verjaardagsfeest": "Formule 1\n\nTussen al het belangrijke nieuws kun je tijdens een Grand Prix-weekend best wat dingetjes missen. Geen nood, F1Maximaal.nl houdt je in de rubriek Ondertussen in de F1 op de hoogte van alle zin en onzin uit de wereld der Formule 1.\n\nOcon doet uitspraken eer aan: Schumacher aanwezig op verjaardagsfeest\n\nEsteban Ocon was dit weekend jarig en dat wilde de Alpine-coureur natuurlijk graag vieren. Slechts één collega was aanwezig op de verjaardag van de Fransman en dat was Mick Schumacher. Ocon zei eerder al dat hij graag de Duitser in het tweede zitje van Alpine ziet. Dat heeft hij met deze uitnodiging bewezen.\n\nVerstappen strak in het pak naar bruiloft met vriendin Kelly\n\nMax Verstappen is samen met zijn vriendin Kelly Piquet naar een bruiloft geweest en heeft speciaal zijn beste pak uit de kast getrokken. Het leuke stel ziet er prachtig uit. Zullen ze ook zo mooi gekleed zijn tijdens de huldiging van Verstappen als tweevoudig wereldkampioen?\n\nRed Bull-coureurs draaien donuts in natte straten van Belgrado\n\nRed Bull Racing was zaterdag aanwezig in de Servische hoofdstad Belgrado. Coureurs David Coulthard en Patrick Friesacher namen plaats achter het stuur van de RB7 uit 2011 om het publiek te vermaken. Aan de beelden te zien was het een geslaagd evenement, zelfs met de regen die uit de lucht viel. Het levert hoe dan ook mooie plaatjes op.\n\nZoon Räikkönen pakt prijs en treedt in voetsporen van vader\n\nEen trotse Kimi Räikkönen, want zijn zoontje wist een prijs te pakken bij het karten. Daarmee treedt zijn zoontje in de voetsporen van zijn vader, die sinds dit jaar niet meer te bewonderen is in de Formule 1. En dus zal zijn zoontje deze reeks voort moeten zetten, mochten we opnieuw een Räikkönen in de koningsklasse willen zien.\n\n\n\nCoulthard muzikaal welkom geheten in Servië\n\nRed Bull Racing staat erom bekend dat het zich overal ter wereld goed promoot. Zo worden er regelmatig demo's gehouden of opnames gemaakt in verschillende landen. Ditmaal streek David Coulthard neer in Servie, waar hij op muzikale wijze welkom wordt geheten.\n\nNorris vindt nieuwe passie achter de draaitafels\n\nLando Norris staat naast een talentvolle coureur, ook bekend als fervent golfer. De jonge Brit heeft er inmiddels nog een nieuwe passie bij, zo laat hij zien op zijn Instagram-account. Zijn banden met Martin Garrix lijken in ieder geval uitstekend van pas te komen, mocht hij een keer een lesje willen.\n\nRicciardo behoudt gevoel voor humor vlak na uitvalbeurt GP Italië\n\nDaniel Ricciardo afgelopen weekend uit met motorproblemen. De coureur van McLaren kent al een ongelukkig seizoen, maar dat betekent niet dat hij zijn gevoel voor humor kwijt is. De coureur moest wachten totdat hij terug naar de garage kon en op de scooter toeterde hij voor de fans.\n\nLeclerc ruilt shirtjes met voetballer Paul Pogba\n\nCharles Leclerc was woensdagavond aanwezig bij het Champions League-duel tussen Juventus en Benfica. De coureur van Ferrari heeft daar teamshirtjes geruild met Paul Pogba, een Franse voetballer bij Juventus. Het bracht Juventus echter geen geluk, aangezien het team verloor van Benfica.\n\nAnimatie geeft op hilarische wijze verwarring rondom startposities GP Italië weer\n\nVoorafgaand aan de race op het circuit van Monza leken maar weinig mensen te weten waar ze zouden starten. Max Verstappen leek het wel zeker te weten dat hij vanaf P7 moest starten, maar voor andere coureurs was het zaterdag nog gissen. In de animatie wordt een andere hoofdverdachte dan de FIA aangewezen, namelijk Fernando Alonso.\n\nLeclerc haalt oude kinderfoto tevoorschijn: 'Als twee druppels water'\n\nAfgelopen weekend raceten de mannen van Ferrari in een klassieke, gele overall. Ook de auto kreeg enkele gele tinten, geïnspireerd door het welbekende logo van de Italiaanse renstal. Charles Leclerc lijkt wel fan te zijn van de nieuwe look en haalt tevens een oude foto uit de doos voor een leuke vergelijking.\n\nGenieten van het geluid van de iconische Ferrari F2004 van Schumacher\n\nMick Schumacher mocht vandaag, twee jaar geleden, plaatsnemen in de iconische F2004 waarmee zijn vader wereldkampioen werd voor de zevende keer. Een bijzondere ervaring dus en dankzij Haas F1 mogen we nog eens genieten van deze prachtige bolide met een heerlijk geluid.\n\nDe fantastische openingsronde van Verstappen vanuit zijn onboard-camera\n\nMax Verstappen kende een fantastische openingsronde tijdens de Grand Prix van Italië. De coureur van Red Bull Racing pakte direct drie plekken en stond daardoor op de vierde plek. Hierna kon Verstappen de andere coureurs binnenhengelen om uiteindelijk de race te winnen.\n\nVerstappen heeft jetski prima onder controle en scheurt over de golven\n\nMax Verstappen kan niet alleen kunstjes in een Formule 1-auto, maar de coureur van Red Bull Racing lijkt ook een jetski goed onder controle te kunnen houden. De Nederlander heeft een Instagram-bericht gedeeld waarop te zien is hoe hij over de golven scheurt en aardige sprongen maakt.\n\nRussell grapt met Leclerc en herinnert Ferrari-coureur aan uitspraak Montoya\n\nGeorge Russell werd naar eigen zeggen tijdens de start van de baan gedrukt in de eerste bocht. Charles Leclerc gaf aan dat hij de Mercedes-coureur niet had gezien en dat deed Russell denken aan een uitspraak van Juan Pablo Montoya. In 2004 werd hij van de baan geduwd door Michael Schumacher en tijdens de persconferentie destijds reageerde de Colombiaan cynisch: 'Oh nee, hij heeft me daar zeker niet gezien. Je moet of blind of stom zijn om me daar niet te zien.'\n\nNorris op boottocht door Amsterdam met Martin Garrix\n\nLando Norris is daags na de Grand Prix van Italië te vinden in de grachten van Amsterdam. De McLaren-coureur is daar met de wereldberoemde DJ Martin Garrix. Op zijn Instagram-story noemt hij de muzikant de 'beste bootbestuurder die er is', terwijl ze samen langs mooie plekken gaan in de Nederlandse hoofdstad.\n\nRed Bull 'getting ready to rumble' samen met Stallone\n\nAfgelopen weekend kreeg Max Verstappen voorafgaand aan de Italiaanse GP bezoek in de Red Bull-garage, toen Sylvester Stallone een kijkje kwam nemen in de zoals het team zelf zegt 'Red Bull Ring'. De acteur poseert er dan ook vrolijk op los met Verstappen wanneer de camera's op hen gericht zijn.",
    "Colombiaanse topvolleybalsters on tour in Oost Gelre": "Colombiaanse topvolleybalsters on tour in Oost Gelre\n\nma 26 sep, 11:35\n\nVoorlezen Sport\n\nGROENLO - Bij Marveld Recreatie verblijven deze dagen veel jonge topsporters. Het gaat om de nationale teams vrouwenvolleybal van Colombia, Servië en Turkije. In Nederland en Polen wordt van 23 september tot en met 15 oktober het WK volleybal voor vrouwen gespeeld. Tijdens het verblijf in Groenlo doen de Colombiaanse meiden meer dan zich voorbereiden op de wedstrijden.\n\nDoor Kyra Broshuis\n\nWoensdagavond verzorgde het team onder leiding van hun inspirerende coach Antonio Rizola Neto een training voor de jeugd van de Volleybalvereniging Grol. Een hele belevenis voor de jongens en meiden van 10 tot 13 jaar oud. Dat de Colombiaanse dames in Groenlo een training geven, is mede te danken aan Randy Keunekamp van VV Grol. “Ik heb een weddenschap gewonnen met Geert Beijers, de oud-voorzitter van Wivoc Winterswijk. Hij is nauw betrokken bij het WK Volleybal voor vrouwen en teammanager bij Colombia; een training van dat team leek me een mooie prijs.” Beijers hield woord en kwam met 5 speelsters en mensen van de begeleiding naar Den Elshof\n\nVertalen\n\nHet trainen van de Groenlose spelers gaat een beetje met handen en voeten. “De trainer spreekt Spaans en een speelster uit het team die in Europa speelt, vertaalt het in Engels. Ik vertaal het dan weer naar het Nederlands”, zo legt Keunekamp uit. Hij kijkt uit naar het WK maar verwacht niet dat Colombia bij de eerste drie zal eindigen. “Ik denk dat Turkije, Servië en Brazilië de kanshebbers zijn voor de titel. Nederland heeft wellicht het voordeel van het spelen in eigen land.” De Colombiaanse meiden hebben het zichtbaar naar hun zin in de Groenlose sporthal. Met hun Zuid-Amerikaanse passie leren ze de kinderen een nieuwe yell en reageren enthousiast op elke actie. Na afloop nemen de aanwezige ouders foto’s van hun kind met misschien wel een nieuwe wereldkampioen. Voor de VV Grol is het een prachtige ervaring “We voelen ons enorm vereerd”, zegt Keunekamp.\n\nCheesefarm\n\nTwee dagen later is het Colombiaanse team te gast bij Kaasboerderij Weenink in Lievelde. De dames worden, in keurig Engels, ontvangen door Michiel Weenink en bekijken vervolgens een mooie film over het maken van kaas. “Om het hele proces te laten zien, hebben we dag nodig. Die tijd hebben ze helaas niet”, vertelt Weenink. Wel leidt hij de volleybalster rond op de boerderij, door de kaasopslag en in de winkel. De meiden zijn duidelijk niet gewend met dieren om te gaan. Een koe aaien is een hele stap en de kleinste beweging zorgt voor schrik. De schaal met verschillende soorten kaas vindt vooral bij de trainer gretig aftrek. De buschauffeur, die deze weken het team rondrijdt, geniet met volle teugen van zijn passagiers. “Dit zijn zulke toegankelijke meiden, echt geweldig. Als ze de bus instappen, beginnen ze al te zingen en dan houden ze niet meer op. Ze willen ook alles weten over Nederland en over onze gewoontes. Ik weet niet hoe goed ze zijn maar ik gun ze het kampioenschap van harte!”\n\nDe chauffeur en alle andere volleyballiefhebbers moeten nog even geduld hebben, de finale wordt gespeeld op 15 oktober in Apeldoorn.",
    "De vrienden van Moskou hopen op Rome": "Vooruitblikkend en verdiepend: dit is de wekelijkse dosis Europamania — alles wat je moet weten over ontwikkelingen in Europa. In deze editie: de fans van Poetin in de EU, Parijs kijkt naar heilige huisjes en de balans in Noord-Ierland verandert.\n\nFoto: ANP/Associated Press\n\n1. De vrienden van Moskou hopen op Rome\n\nHet rechtse blok in Italië won zondag de verkiezingen (hier de officiële uitslagen). Twee van de drie partijen uit die coalitie hadden in het verleden warme banden met Moskou, of hebben. Silvio Berlusconi, de hoogbejaarde zakenman-politicus, gaf daar eind vorige week nog eens blijk van toen hij zei dat Vladimir Poetin, de sterke man in Moskou, alleen onder druk van de Russen en zijn ministers in actie was gekomen omdat die in Kiev een regering met 'nette mensen' wilden.\n\nHet is dus logisch dat veel mensen zich zorgen maken over de vraag hoe pro-Russisch de nieuwe regering in Rome zal zijn. Eén ding is zeker: Giorgia Meloni, de leider van Fratelli d'Italia (FDI) en beoogd premier, schurkte anders dan haar coalitiegenoten Berlusconi en Matteo Salvini van Lega nooit tegen Poetin aan.\n\nOf de Italiaanse uitslag het pro-Russische kamp in de EU versterkt, moet dus nog blijken. Wel is de uitslag in Rome een opsteker voor radicaal-rechtse partijen in de EU. Rassemblement National, het Spaanse Vox en PVV koesteren warme gevoelens voor Salvini's Lega dan wel Fratelli.\n\nIn Hongarije, de Poetin-vriendelijkste EU-lidstaat, is de hoop bij de regering van premier Viktor Orbán dat Meloni het Europese isolement van Hongarije verlicht, bijna tastbaar. Meloni kon het in het verleden alvast goed vinden met de 'Viktator'.\n\nAls was het om het de pro-Russische koers van Boedapest nog eens te onderstrepen, ontmoette de Hongaarse minister van buitenlandse zaken Peter Szijjártó zijn Russische collega Sergej Lavrov vorige week bij de algemene vergadering van de VN. De EU had eerder gezegd dat ontmoetingen van individuele EU-lidstaten met Lavrov gezien de Russische opstelling bij de oorlog in Oekraïne niet veel zin hebben. Daarbij is de Unie bezig met nieuwe strafmaatregelen jegens Moskou.\n\n... maar heeft dat zin?\n\nOf Hongarije die steunt, moet blijken. Het land wil nota bene een referendum houden over het beëindigen van sancties tegen Rusland. Szijjártó vond dan ook dat een meeting met Lavrov wel zin had. 'Voor vrede heb je onderhandelingen nodig, en voor onderhandelingen een dialoog', stelde hij. Overigens heeft de Hongaarse regering geen mandaat van de EU of van Oekraïne om met Rusland te onderhandelen over vrede.\n\nIn New York ging ook minister van buitenlandse zaken Nikola Selakovic van EU-kandidaat-lidstaat Servië met Lavrov op de foto. Helemaal verrassend is dat niet: Servië schaarde zich niet achter de Europese sancties jegens Rusland.\n\nIn New York tekenden de twee ministers een plan voor toekomstige raadplegingen tussen Rusland en Servië. Dat verhinderde Selakovic zondag overigens niet om te waarschuwen dat Servië de uitslag van de 'referenda' in door Rusland bezette gebieden in Oekraïne niet accepteert.\n\nNog een minpuntje voor de Europese bondgenoten van Poetin: de Renaissance-partij van president Emmanuel Macron vraagt om een onderzoek naar Russische financiering van Franse politieke partijen, met name het radicaal-rechtse Rassemblement National van Marine Le Pen. Die partij wil nu een onderzoek naar geld uit Qatar dat Macrons beweging zou hebben gehad.\n\n2. Durft Macron toch de pensioenen te lijf te gaan?\n\nHervorming van het Franse pensioenstelsel lukte president Emmanuel Macron niet in zijn eerste ambtstermijn. Maar in de verkiezingscampagne beloofde hij dat hij een nieuwe poging gaat wagen. Nu is het zo ver.\n\nVorige week onderstreepte de president in een interview dat verhoging van de pensioenleeftijd 'een noodzakelijkheid' is. Frankrijk kan het huidige regime, dat uitgaat van een pensioengerechtigde leeftijd van 62, financieel niet meer opbrengen, waarschuwde Macron. Hij ijverde eerder voor een verhoging tot 65.\n\nMaandag overlegt Macron met de ploeg van premier Elisabeth Borne over een strategie voor hervorming van het stelsel. Alle opties liggen op tafel, klonk het vrijdag in Parijs. Eind van de week hakken we een knoop door, zei premier Borne maandag.\n\nEen van de mogelijkheden is de pensioenleeftijd te veranderen via een amendement op de wet die de sociale zekerheid in Frankrijk financiert. Dat is een snellere route dan uitgebreide parlementaire behandeling.\n\nMaar binnen de partijen die de president doorgaans steunen, rommelt het. Bijvoorbeeld Yaël Braun-Pivet, voorzitter van het parlement en lid van Macrons eigen partij, staat kritisch tegenover het genoemde amendement. Dat geldt ook voor François Bayrou, oprichter van de partij MoDem die al jaren met de president samenwerkt. 'Laten we samen drie of vier maanden nemen om samen na te denken', zei hij.\n\nLet wel, zei Bayrou, we hebben het hier 'niet over een budgettaire herziening, we hebben het over een hervorming van de maatschappij'. Via overleg en een respectvollere werkwijze, kan de regering volgens hem een 'beslissende stap' zetten.\n\nDe Franse oppositiepartijen LFI en RN zijn tegen een verhoging van de pensioenleeftijd. De Fransen die eerder dit jaar op Macron stemden, zijn volgens enquêtes ook sterk verdeeld.\n\nFoto: ANP/Alamy Limited\n\n3. Protestanten in Noord-Ierland op achterstand\n\nPolitiek zit het de protestantse, streng-Britse Democratic Unionist Party in Noord-Ierland al niet mee; bij de laatste verkiezingen was Sinn Fein, die ijvert voor hereniging met Ierland, het grootste. En nu zijn er voor het eerst ook nog minder protestanten dan katholieken in Noord-Ierland, zo gaf een census vorige week aan.\n\nDe leider van Sinn Fein, Mary Lou McDonald, verloor geen tijd. Ze riep op tot een referendum over de hereniging van Noord-Ierland en Ierland. Dat deed ze ook al toen Sinn Fein de verkiezingen won. Het Goede Vrijdag-vredesakkoord maakt zo'n volksraadpleging over het doorsnijden van de Noord-Ierse banden met Londen, oftewel de 'border poll', mogelijk.\n\nIn Dublin zijn ze evenwel niet enthousiast. Laten we eerst werken aan de relatie met het Verenigd Koninkrijk, zei de Ierse minister van buitenlandse zaken Simon Coveney. Die is verslechterd door onenigheid over, jawel, de grens tussen Noord-Ierland en Ierland.\n\nEuropamania in je mailbox? Wil je deze Europanieuwsbrief elke week per mail ontvangen? Schrijf je dan hier in. En hier zijn eerdere afleveringen.\n\nWaar moeten we deze week op letten?\n\n• President Christine Lagarde van de Europese Centrale Bank bezoekt maandag de commissie economische en monetaire zaken van het Europees Parlement.\n\n• Hoe verder met de euro? President Klaas Knot van De Nederlandsche Bank spreekt dinsdag bij het congres Euro at 20 van Studio Europa Maastricht. Fris uw geheugen op met de eurospecial van het FD.\n\n• Instituut Clingendael biedt woensdageen dagvullend debatprogramma over de oorlog in Oekraïne en de gevolgen daarvan voor Europa. Onder andere Jaap de Hoop Scheffer spreekt, net als Gerald Knaus van het European Stability Initiative.\n\n• De EU-ministers van economische zaken komen donderdag bijeen. Ze praten onder meer over de voorstellen van de Europese Commissie om het bedrijfsleven in tijden van crisis te verplichten voorraden op te bouwen.\n\n• Vrijdag overlegt de EU bij een ingelast energieoverleg over hulp aan huishoudens en bedrijven.\n\n• Het FD houdt op 6 oktober het debat Naar een Europees leger. Sprekers zijn onder anderen minister van Defensie Kajsa Ollongren, WRR-lid Mathieu Segers van Maastricht University en voormalig commandant der landstrijdkrachten Mart de Kruif. Lees ter voorbereiding dit artikel van Mathieu Segers.\n\nMeer lezen (en luisteren)?\n\nDe oorlog Gersthofen bij Augsburg heeft een Wernher von Braun-straat, de Duitse nazi die na de oorlog in de VS bij de Nasa in dienst trad. De bedoeling was die straat te hernoemen, maar de finale stemming in de gemeenteraad liep anders af dan gedacht.\n\nJe verwacht het niet De advocaat Rainer Fuellmilch zamelde geld in voor een aanklacht tegen de chef van het Duitse RIVM en een viroloog wegens het Duitse coronabeleid, met daarbij een eis om schadevergoeding. Die zou miljarden moeten bedragen. Intekenen op de claim kon via overmaking van €800 plus btw. Inmiddels beschuldigen voormalige partners Fuellmilch van bedrog.\n\nZonder (en met) Poetin Duitsland heeft een contract gesloten met de Verenigde Arabische Emiraten voor de leverantie van vloeibaar gas. Lees hier een reconstructie hoe Duitsland steeds afhankelijker raakte van Gazprom. Voor de liefhebbers ook nog dit interview met de Britse agent Christopher Steele. Verder: Le Figaro speculeert over het einde van Poetin.\n\nIn Oekraïne Rusland hield nepreferenda in de door haar bezette gebieden in Oekraïne. Denktank OSW belicht de recente deal over de ruil van gevangenen tussen Kiev en Moskou.\n\nEuropamania wordt geschreven door Han Dirk Hekking.Volg ook de FD-Brusselaars Ria Cats en Mathijs Schiffers. Heb je opmerkingen of nieuws? Laat het weten via feedback@fd.nl.",
    "Van je broeders moet je het hebben – De Groene Amsterdammer": "Posters met Vladimir Poetin in Srebrenica, Bosnië en Herzegovina © Pierre Crom / ANP\n\nRood-blauw-wit en wit-blauw-rood . De schoorsteen bij de olieraffinaderij in Bosanski Brod is geverfd in de kleuren van de Servische en Russische vlaggen. Op deze zonnige zomermiddag zijn de straten van het stadje in het noorden van Bosnië uitgestorven. Op het vrijwel lege terras van een hotel zit een man wiens glimlach onthult dat hij een paar tanden mist. ‘Noem me maar Lepi.’ ‘Lepi’ betekent knapperd. Lepi (51) was tot 2019 werkzaam in de raffinaderij.\n\nTot de overname door het Russische Neftegazinkor in 2008 was de raffinaderij met zo’n vijftienhonderd werknemers de economische motor van dit stadje in het Servische deel van Bosnië, Republika Srpska. De koop werd door de Bosnisch-Servische autoriteiten aangekondigd als de ‘grootste Russische investering in Bosnië’.\n\n‘In het begin waren we hoopvol’, zegt Lepi en hij neemt een slok van zijn bier. In die tijd hadden de werknemers van de raffinaderij maandenlang geen loon ontvangen. De nieuwe eigenaren betaalden in één keer al het achterstallige salaris uit. Dit ging gepaard met beloftes om de fabriek te renoveren. ‘Maar al gauw merkten we dat het de verkeerde kant op ging. De renovatie bleef uit en we kregen alleen maar schmink, een nieuwe lik verf voor verroeste pijpleidingen. Het management ging in gloednieuwe Audi’s en bmw’s rijden, terwijl de brandweerkazerne van de raffinaderij werd opgedoekt. Hoe kun je dat in godsnaam doen?’\n\nIn de herfst van 2018 ging het mis. Lepi zat thuis met zijn vrouw toen hij een enorme knal hoorde. De woning schudde. ‘Waar ga je heen?’ riep zijn vrouw toen hij op zijn fiets sprong en naar de raffinaderij racete. Een gaspijp was gebarsten. Eén werknemer kwam ter plekke om het leven. ‘Mijn collega’s en ik zagen het allang aankomen. Het is een oude raffinaderij met technologie uit de jaren zestig. Die kan twee maanden achtereen werken, daarna zijn er twee maanden nodig voor onderhoud. Maar de Russen lieten de fabriek vier jaar lang doordraaien. Aan één stuk door.’\n\nKort daarop werden Lepi en tweehonderd collega’s ontslagen, een van de vele grote ontslaggolven sinds de overname door Neftegazinkor. ‘Ik heb er nog vrienden zitten. De raffinaderij heeft sinds de explosie geen liter benzine of diesel geproduceerd. Nu is het een bestemming voor gesmokkelde brandstof uit de haven in Ploče. Onze autoriteiten knijpen een oogje toe. Klassieke witwaspraktijken.’\n\nLepi verdient nu zijn brood op een bouwplaats in Duitsland. ‘In ’92 heb ik die kloteoorlog in de loopgraven doorgebracht, om vervolgens zo behandeld te worden. Voor hen was het belangrijker om die verdomde schoorsteen voor honderdduizend euro te verven. Als ze echt om ons volk gaven zouden de Russen dat geld besteden aan het behouden van werknemers.’\n\nRusland ‘investeerde’ tot nu toe honderden miljoenen euro’s in Bosnië en Herzegovina, blijkt uit cijfers van de Bosnische Centrale Bank. Al die investeringen kwamen terecht in de Republika Srpska, de Servische deelentiteit in Bosnië. ‘Een teken dat Poetin groen licht heeft gegeven aan zijn oligarchen om hier geld wit te wassen’, zegt Svetlana Cenić, onderzoekster naar witwaspraktijken en voormalig minister van Financiën in Republika Srpska.\n\nVolgens haar gaan nagenoeg alle grote Russische investeringen in Bosnië gepaard met witwaspraktijken. Altijd volgens hetzelfde recept. ‘Een oligarch sluit een deal met de autoriteiten voor een zogenaamde gezamenlijke investering. Vervolgens trekken ze al het kapitaal uit het bedrijf en blijven er schulden over die uiteindelijk op het bord van de belastingbetaler komen.’\n\nNa de Russische invasie in Oekraïne inventariseerden denktanks mogelijke nieuwe brandhaarden waar Oost en West zouden botsen. Hoog op de lijst stond Bosnië, een EU-protectoraat waar na de oorlog van ’92-’95 etnische groepen in de politieke arena nog steeds recht tegenover elkaar staan. Waar Bosniakken de Russische agressie veroordelen, steunen Bosnische Serviërs Rusland, ondanks het feit dat juist Russische oligarchen het land leegroven.\n\nHoe valt deze op het eerste gezicht irrationele liefde tussen Bosnische Serviërs en Rusland te verklaren? En is er nog hoop voor een pro-Europese weg voor dit verdeelde land, of blijkt de Russische invloed te groot?\n\nDe Bosnisch-Servische president Milorad Dodik (Bosnië en Herzegovina kent drie presidenten, een voor de Bosniakken, een voor de Serviërs en een voor de Kroaten) pronkt graag met zijn nauwe banden met Poetin. Hij haalt daarbij de ‘eeuwenoude vriendschap’ tussen Serviërs en Russen aan, die beide een Slavische taal spreken en het christelijk-orthodoxe geloof delen. De Russische invloed is ook te zien in de staatsmedia van Bosnische Serviërs, die de Russische oorlogspropaganda klakkeloos overnemen, inclusief de termen ‘denazificatie’ en ‘speciale operatie’ als het gaat om Oekraïne. Ook worden de zelf uitgeroepen volksrepublieken Loehansk en Donjetsk beschreven als soevereine staten. En niet zonder reden: Dodik dreigt zelf ook met een referendum om Republika Srpska af te scheiden van Bosnië.\n\nHet Westen is nu wakker geschrokken. De EU en de Navo waarschuwen dat ze het door Rusland gesteunde Servische separatisme niet zullen tolereren. Amerika en het Verenigd Koninkrijk voerden eerder dit jaar sancties in tegen Dodik en de EU verdubbelde het aantal vredestroepen in Bosnië naar elfhonderd. Om een stokje voor de Russische invloed te steken willen de EU en de Navo de processen tot toetreding van Bosnië versnellen, maar zonder de toezegging van Bosnische Serviërs is die toetreding niet mogelijk. De Russische ambassadeur Igor Kalaboehov, met wie Dodik wekelijks contact heeft, dreigde dit jaar meermaals met een ‘Oekraïens scenario’ voor Bosnië als het toetreedt tot de Navo.\n\nDie berichten over Russische oorlogs-misdaden? ‘Pas als ik het met eigen ogen zie’\n\n‘Die ambassadeur, Kalaboehov? Ik neuk zijn moeder!’ De gepensioneerde econoom Edhem Zgonić (76) lacht terwijl hij en Rešo Rovčanin (81) hun dagelijkse wandeling maken tussen de flatgebouwen in de wijk Dobrinja, in de hoofdstad Sarajevo. De wijk werd gebouwd voor sporters en buitenlandse journalisten die afkwamen op de Olympische Winterspelen in 1984, toen gezien als hét bewijs dat verschillende etniciteiten in Bosnië samen een toekomst kunnen bouwen. Nu lopen de twee mannen op hun gemak naar een onzichtbare scheidslijn. Honderd meter voor ons begint het Servische deel van de wijk. Of de twee Bosniakken daar nog vaak komen?\n\nRovčanin knikt naar de vooruitgelopen Zgonić. ‘Ja hoor, Edhem mist onze oude buren. Hij blijft me maar naar ze toe slepen’, zegt hij met een grijns. ‘We zijn vaste gasten in de Republika Srpska. Maar we praten niet meer met de Serviërs over een paar thema’s: de oorlog van de jaren negentig, de oorlog in Oekraïne en de inrichting van ons land. Daar komen we toch niet uit. Wij Bosniakken vinden dat de agressie van de Russen erg lijkt op wat de Serviërs ons in de oorlog hebben aangedaan. Een herhaling willen we voorkomen. Het Westen moet ingrijpen. Méér sancties tegen Dodik en zijn separatisme.’\n\nBeide oorlogsveteranen schieten in de lach. ‘Valkenburg!’ roept Zgonić uit het niets. ‘Daar heb ik in de jaren zestig gewerkt. Een prachttijd gehad in Nederland. En Jezero, de plaats waar ik vandaan kom, was toen dit land nog Joegoslavië heette een bekende vakantieplek voor Nederlanders. Wij werden rijk door West-Europa, zeker niet dankzij de Sovjet-Unie.’ Rovčanin knikt. ‘Wat hebben de Russen ons ooit voor goeds gebracht?’\n\nEen paar straten verderop in het Servische deel van de wijk spelen kinderen op een schoolplein. Op de muur van de basisschool zijn Servische en Russische vlaggen geverfd. ‘Kus je broeder’, staat er in het door Russen en Serviërs gedeelde orthodox-cyrillische schrift. Op lantaarnpalen wapperen niet Bosnische maar Servische vlaggetjes.\n\nAan deze kant van de scheidingslijn is men pro Poetin. ‘Ik hoop dat Rusland heel Oekraïne overneemt’, zegt een Servische veteraan die liever anoniem wil blijven. In zijn rechterhand een plastic boodschappentas, met zijn linker veegt hij over zijn bezwete voorhoofd. ‘Het Westen heeft de mond vol over het beschermen van zogenaamde beschavingswaarden als het over Oekraïne gaat. Maar stuk voor stuk schenden die landen hun eigen waarden. Kijk maar naar dat Nederland van jou en wat ze in Indonesië hebben gedaan. En dan willen ze de Russen de les gaan lezen.’\n\nIn 1995 bombardeerde de Navo de posities van zijn voormalige Bosnisch-Servische leger, nadat het in Srebrenica genocide pleegde op Bosniakken. ‘Die bombardementen waren een groot onrecht’, vindt de veteraan. Eenzelfde soort onrecht wordt volgens hem nu Rusland aangedaan. ‘Het Westen heeft de oorlog uitgelokt in Oekraïne, natuurlijk moest Poetin ingrijpen. Anders had hij de Navo in zijn voortuin. Wel leef ik mee met de Oekraïners. Ze worden gebruikt voor een oorlog die Amerika uitvecht met Rusland.’\n\nDaar is ook Miloš Šolaja het mee eens. De Bosnisch-Servische hoogleraar internationale betrekkingen aan de Universiteit van Banja Luka staat naar eigen zeggen niet achter de invasie, ‘maar vanuit een strategisch standpunt is het heel begrijpelijk. Bush zou dit een pre-emptive intervention noemen. Dat is ook hoe de meeste Serviërs in Bosnië kijken naar het conflict in Oekraïne. Waarom mocht de Navo, een zogenaamde security community, in 1995 geweld op ons gebruiken, en in Irak, Afghanistan en Libië, maar mag Rusland dat niet in Oekraïne?’ De berichten over Russische oorlogsmisdaden gelooft Šolaja niet. ‘Pas als ik het met eigen ogen zie. In de oorlog sneuvelt altijd de waarheid als eerste.’\n\nBosnisch-Servische politici willen dan ook ‘neutraal’ blijven en weigeren sancties in te voeren tegen Rusland. Dit tot woede van de Europese gemeenschap. ‘Bosnië kan alleen de EU en de Navo in als er consensus is tussen de leiders van de Serviërs, Bosniakken en Kroaten’, zegt politiek analist Tanja Topic. ‘De Russen weten dat. Zij willen de tegenstellingen in Bosnië vergroten door het Servisch nationalisme te steunen en antiwesterse sentimenten aan te wakkeren. De oorlog in Oekraïne is daar perfect voor.’\n\nVolgens Topic schermt Dodik met nationalisme om af te leiden van de echte problemen in het land. Eén op de vijf mensen leeft onder de armoedegrens en tienduizenden inwoners verlieten vorig jaar de Republika Srpska. ‘De kritische massa verlaat het land en degenen die overblijven zijn gebrainwashed.’ Dodik gaat graag met Poetin op de foto. ‘De Russische leider is een alpha male. Een stoere kerel die met zijn vuist op tafel slaat en zijn tanden laat zien aan het hypocriete Westen. Dat is wat de mensen hier bewonderen.’\n\nVoor Bosnië bestaat er geen Europese toekomst als Dodik aan de macht blijft, vindt Topic. De verkiezingen op 2 oktober zullen daar uitsluitsel over geven. ‘Ik ben bang dat de oppositie op dit moment te zwak is. De leidende nationalistische partijen beschikken over veel meer budget dan de rest. Dit komt mede door ontwikkelingsgeld van de EU dat in de zakken van corrupte politici terecht is gekomen.’\n\nEen van Dodiks meest vocale tegenstanders in de Servische deelrepubliek is Dragan Mektić, die de president openlijk uitmaakt voor ‘crimineel’ en ‘Russische pion’. In een trainingsbroek en een strak Hugo Boss-T-shirt zit de voormalige politiechef aan een hoge tafel. We zijn in een winkelcentrum bij zijn woonplaats Prnjavor. Tussen 2015 en 2019 was Mektić minister van Binnenlandse Zaken. Nu is hij parlementariër namens de Servische oppositiepartij sds. In de oorlogsjaren was dit de ultranationalistische partij van Radovan Karadzić, die tijdens het Joegoslavië Tribunaal in Den Haag werd veroordeeld voor genocide. Nu presenteert de sds zich graag als pro-Europees. Mektić steekt een sigaret op.\n\n‘Vier jaar geleden kreeg Bosnië van de EU een lijst met veertien prioriteiten. Voldoen we daaraan, dan krijgen we de status van EU-kandidaat’, vertelt hij. ‘Die prioriteiten gaan vooral over het versterken van de rechtsstaat en het invoeren van anti-corruptiemaatregelen. Maar Dodik profiteert juist van schimmige privatiseringen waarbij hij samen met de Russen honderden miljoenen euro’s uit het land trekt. En Rusland wil Bosnië buiten de EU en de Navo houden. Aan die prioriteiten is dus ook nauwelijks gewerkt. Ons parlement is verlamd door Dodik en zijn snsd-partij.’\n\n‘Poetin is de enige wereldleider die op durft te staan tegen het Westen’\n\nAls het over de oorlog in Oekraïne gaat, is Mektić voorzichtig. Bijna neemt hij het woord ‘invasie’ in de mond. Snel corrigeert hij zich en spreekt over ‘de situatie in Oekraïne’. Onder het Servische volk leeft de christelijk-orthodoxe band met Rusland heel erg, weet hij. ‘Maar hoe heeft Rusland ons ooit geholpen? Zij kopen hier onze energiesector op zodat die niet in westerse handen komt; geïnteresseerd in echte investeringen zijn ze niet.’\n\nVolgens Mektić loopt de enige weg naar een stabiel Bosnië via de EU en de Navo. Als kandidaat-lid krijgt het land toegang tot fondsen die de zwakke economie in Republika Srpska tot leven kunnen wekken. ‘Neem alleen al onze gemeente Prnjavor. We hebben zo’n veertigduizend inwoners, waarvan er vijftienduizend in de EU werken en geld terugbrengen. Door het kapitaal in de EU houden de mensen hier hun hoofd net boven water.’\n\n‘Nederland, Zwitserland, Duitsland…’ Gordana Milosevic (62) noemt in haar café de landen waar haar buren hun geld hebben verdiend om hun villa’s in Laktaši te bouwen. De buurtbewoners zijn relatief rijk. Als Servische vluchtte Milosevic tijdens de oorlog uit Kroatië. Ze werkte meer dan twintig jaar in Duitsland. ‘Ik ben teruggekomen naar de Balkan omdat de mensen hier warmer zijn en niet alles om werk draait. Maar ik zeg je wel: zonder West-Europa zouden wij nergens zijn.’\n\nLaktaši is de woonplaats van president Dodik, waar hij grote steun geniet. ‘Ik ben geen fan van Dodik en zijn nationalistische politiek’, zegt Milosevic met gedempte stem als de laatste klant het café heeft verlaten. ‘Bosniak, Kroaat, Serviër, wat kan mij het schelen wat je bent. Maar hier moet je altijd oppassen wat je tegen wie zegt. Ook al is de oorlog 25 jaar geleden, de hoofden zijn nog heet. Vooral als ze drinken. Je wilt niet weten wat ik soms over de Kroaten en Bosniakken hoor.’\n\nToch is ook Milosevic vóór Poetin. ‘Hij is de enige wereldleider die op durft te staan tegen het Westen. Kijk hoe ze het Libië van Kadhafi hebben kapotgemaakt, verschrikkelijk. En die Zelenski vertrouw ik dus helemaal niet. Die leest altijd van een teleprompter, iemand anders schrijft zijn teksten.’\n\n‘Dat is de hele paradox!’ reageert Tanja Topic. ‘Mijn mede-Serviërs hebben hun mond vol van de warme banden met Rusland, maar van de honderdduizenden die Republika Srpska in de afgelopen twintig jaar hebben verlaten zijn er nog geen honderd naar Rusland gegaan. Die gaan allemaal naar het zogenaamde verrotte, hypocriete Westen. Als het in Rusland zo goed is, waarom ga je daar dan niet heen?’\n\nWaarom slaat de Kremlin-propaganda zo goed aan onder Bosnische Serviërs? Een verklaring is te vinden in de oorlog van de jaren negentig. Tijdens de Servische agressie werden Bosniakken en Kroaten massaal verdreven; de achterblijvers werden geterroriseerd, in concentratiekampen gezet of vermoord. De Servische autoriteiten hadden als rechtvaardiging voor deze acties dat een herhaling van de genocide die fascistische Kroaten in de Tweede Wereldoorlog pleegden op de Serviërs moest worden voorkomen. Deze retoriek lijkt erg op die van Poetin, die de invasie van Oekraïne rechtvaardigt om een ‘genocide tegen de Russische bevolking in Oekraïne’ te voorkomen.\n\nZo zijn er meer parallellen te trekken tussen Poetins retoriek en die van de Servische oorlogsleiders in de jaren negentig. ‘Denazificatie’; ‘bescherming van het Servische volk tegen moslim-fundamentalisme en Kroatisch fascisme’; ‘Oekraïners zijn klein-Russen’; en ‘Moslims (Bosniakken) zijn eigenlijk Serviërs, maar ze hebben hun geloof verraden’. En waar Poetin het heeft over het ‘herenigen van de Russische wereld’ propageerden Servische leiders het idee van ‘alle Serviërs in één land’. In een opiniestuk op de site van de Britse veiligheidsdenktank RUSI noemt de jonge Bosniakse veiligheidsexpert Ismet Fatih Čančar Poetins oorlogspropaganda een ‘bleke kopie’ van de Servische oorlogspropaganda in de jaren negentig.\n\nToch is het idee van ‘alle Serviërs in één land’ niet uitgestorven. Sterker nog, sinds 2020 is dat door de Servische politiek in Bosnië en Servië in een nieuw jasje gestoken: Srpski Svet (de Servische wereld). Dit idee omvat de hereniging van alle Serviërs in één land, wat in de praktijk neerkomt op afscheiding van Republika Srpska en de hereniging met buurland Servië.\n\nOnderdeel van Srpski Svet is ook het ontkennen van de genocide die Servische troepen pleegden in de jaren negentig. Zo dragen straten in Republika Srpska de namen van oorlogsmisdadigers als Ratko Mladić, de opperbevelhebber van het Servische leger die tijdens het Joegoslavië Tribunaal werd berecht voor de genocide in Srebrenica. Een studentencampus is vernoemd naar de oorlogspresident van Republika Srpska, Radovan Karadzić, ook veroordeeld in Den Haag voor oorlogsmisdaden en genocide.\n\nRusland mag dan wel de huidige Bosnisch-Servische leider in zijn zak hebben, toch heeft de EU de laatste troef in handen. De Hoge Vertegenwoordiger Christian Schmidt mag namens het Westen politici in Bosnië afzetten als deze de grondwet overtreden. Tot nu toe komt Dodik er met het ontkennen van genocide en het dreigen met een referendum voor de afscheiding van Republika Srpska nog mee weg, maar ook hij weet dat het geduld van het Westen niet oneindig is.\n\nEn dus zette Dodik in juni braaf zijn handtekening onder de Brusselse overeenkomst waarin leiders van de grootste politieke partijen in Bosnië hun toewijding beloven aan de toenadering tot de EU en het vervullen van de veertien prioriteiten. Maar nog geen week later gooide hij weer olie op het vuur, tijdens het Economisch Forum in Sint-Petersburg: ‘Bosnië blijft een instabiel land omdat het een protectoraat is van het Westen.’\n\nIn de wijk Dobrinja in Sarajevo zegt de Servische veteraan achter Dodik te staan. Toch heeft hij een prima verstandhouding met zijn vooroorlogse vrienden, Bosniakken en Kroaten. ‘In de jaren negentig hebben we op elkaar geschoten’, zegt hij. ‘Maar in de naoorlogse jaren voerden we moeilijke gesprekken en besloten we dat er thema’s zijn waar we het nooit over eens worden. Wij zijn vóór Poetin, zij tegen. Maar ’s nachts vind je ons samen in cafés, waar we dezelfde liedjes zingen als vroeger. Gelukkig zijn er ook nog vrouwen en sport. Niet alles is politiek.’",
    "WK roeien van 2026 onder voorbehoud naar Amsterdam": "Karolien Florijn wint voor Nederland de finale van het WK roeien in Tsjechië, 25 september van dit jaar. Beeld Getty Images\n\nDe internationale bond eist dat de kosten van de hotels en andere verblijfsaccommodaties die de Nederlandse organisatie op het oog heeft naar beneden gaan. Als aan die eis wordt voldaan, vinden de wereldkampioenschappen over vier jaar plaats op de Bosbaan in het Amsterdamse Bos. Dat voorstel werd met ruim 95 procent van de stemmen aangenomen. Voor 2026 was geen andere kandidaat. Sjanghai kreeg de WK van 2025 toegewezen. Volgend jaar zijn de WK in Belgrado, Servië, en in 2024 worden ze in Canada gehouden.\n\nIn 2014 streden de roeiers ook al op de Bosbaan om de wereldtitels. Twee jaar later werd het evenement gehouden op de Willem-Alexander Baan in Zevenhuizen, bij Rotterdam.\n\nDe Nederlandse roeiploeg pakte afgelopen week in Tsjechië tien medailles, met als hoogtepunt het goud voor Karolien Florijn in de skiff. Daarnaast was er acht keer zilver en één keer brons voor Oranje.",
    "Spanje verliest verrassend van Zwitserland en geeft koppositie uit handen aan overtuigend Portugal": "Spanje heeft zaterdagavond de koppositie in groep 1 van de A-divisie van de Nations League uit handen gegeven aan Portugal. De Spanjaarden verloren in eigen huis verrassend van Zwitserland (1-2), terwijl de Portugezen overtuigend wonnen bij Tsjechië (0-4). Dinsdag wacht tussen de twee landen een rechtstreekse clash om een ticket voor de Final Four.\n\nIn de groep van Spanje en Portugal kon zaterdagavond al een ontknoping vallen. Bij een Spaanse overwinning op Zwitserland en een nederlaag van Portugal bij Tsjechië, zou Spanje een speelronde voor het einde al van groepswinst en een plaats bij de Final Four verzekerd zijn. Maar het liep zaterdagavond volledig anders.\n\nSowieso omdat Spanje zelf niet won van Zwitserland. De ploeg van Luis Enrique kwam via een kopbal van Manchester City-verdediger Manuel Akanji na iets meer dan twintig minuten spelen op achterstand. Het gebeurde in een goede fase van de Zwitsers, die strijden tegen degradatie uit de A-divisie van de Nations League. Zwitserland had voor rust kansen op meer, maar liet die liggen.\n\nEmbolo slaat toe\n\nDat deed Spanje snel na rust niet. Via een hard schot in het dak van het doel van Jordi Alba kwam de ploeg van Luis Enrique op gelijke hoogte. Maar waar werd verwacht dat Spanje vervolgens door zou drukken, sloeg Zwitserland opnieuw toe. Monaco-spits Breel Embolo tikte de bal achter doelman Unai Simon het Spaanse doel in. Spanje probeerde het vervolgens nog met man en macht, maar kon het niet bolwerken tegen de hardwerkende Zwitsers.\n\nBekijk hier de 1-2 van Breel Embolo tegen Spanje. Via deze link zijn alle samenvattingen van de Nations League-duels te bekijken. Tekst gaat verder onder de video.\n\nDoor de nederlaag kreeg Portugal de kans de koppositie van Spanje over te nemen, wat de ploeg van Fernando Santos met volle overtuiging deed. Portugal, waar Cristiano Ronaldo een basisplaats had, beleefde een fijne eerste helft en stond al bij rust op een comfortabele 0-2 voorsprong, dankzij doelpunten van Manchester United-spelers Diogo Dalot en Bruno Fernandes.\n\nSmetje\n\nHet enige smetje voor Portugal was de bloedneus die Ronaldo vroeg in de wedstrijd opliep, na een flinke botsing met Tsjechië-doelman Tomas Vaclik. De 37-jarige Portugees kon de wedstrijd echter wel hervatten. Patrik Schick miste in de eerste helft nog een strafschop voor de Tsjechen.\n\nNa rust kwam Portugal niet meer in de problemen en liep het via opnieuw een doelpunt van Dalot (schot van afstand) en een treffer van Diogo Jota zelfs uit naar 0-4, wat tevens de eindstand was. Door de zege is Portugal de nieuwe koploper in de groep en wacht dinsdag een zinderende ontknoping. Om 20.45 uur speelt Portugal dan thuis tegen Spanje, in een rechtstreeks duel om een plek in de Final Four. Ronaldo en co hebben dan aan een gelijkspel genoeg.\n\nBekijk hier de 0-3 van Diogo Dalot tegen Tsjechië. Tekst gaat verder onder de video.\n\nVoor Israël werd het ook een mooie avond, want dat land promoveerde door een late zege op Albanië (2-1) naar de A-divisie van de Nations League. Met Ofir Marciano op de bank werd Tai Baribo met zijn doelpunt vlak voor tijd de gevierde man. Met nog één duel te gaan kan Israël, waar Eran Zahavi ontbrak vanwege een conflict over het delen van een hotelkamer bij de nationale ploeg, niet meer worden achterhaald door achtervolger IJsland.\n\nGoede zaken Servië\n\nServië en Dusan Tadic deden ook goede zaken in de strijd om groepswinst en promotie naar de A-divisie. Dankzij drie doelpunten van een ontketende Aleksandar Mitrovic en een van Sasa Lukic wonnen de Serviërs met 4-1 van Zweden. Daarmee profiteerde Servië optimaal van de nederlaag die koploper Noorwegen ondanks een doelpunt van Erling Haaland eerder op de avond leed bij Slovenië (2-1). Noorwegen en Servië maken dinsdag in een rechtstreeks duel uit wie zich bij de volgende editie van de Nations League bij de ‘grote jongens’ mag melden.\n\nEerder vandaag won Oekraïne ruim van Armenië (0-5). Daarmee maakt de ploeg van bondscoach Oleksandr Petrakov nog altijd kans op promotie naar de A-divisie. Oleksandr Timtsjik, Oleksandr Zoebkov, Artem Dovbik (2x) en Danilo Ignatenko maakten de doelpunten voor Oekraïne. Schotland nam door een zege op Ierland (2-1) wel weer de koppositie over. Dinsdag wacht in de laatste wedstrijd een rechtstreekse strijd tussen Oekraïne en Schotland.\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen.\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen.\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen.\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen.",
    "Kazachse volleybalsters zijn thuis in de Achterhoek": "“We zijn erg blij om hier te verblijven”, zegt Kristina Belova, buitenspeler van de Aziatische deelnemer aan het WK. Het Kazachse team traint in de Topsporthal en overnacht in de Heerlyckheid in Bredevoort. In die plaats vindt dit weekend ook het lichtevenement Bredevoort Schittert plaats, dat maakt indruk op Belova: “Het is een hele mooie en schattige plek.” Pascal Kamperman van Achterhoek in Beweging zorgde er als organisator mede voor dat de regio gastheer is van het WK. “Ik heb tot nu toe alleen maar positieve geluiden gehoord”, zegt Kamperman. “Zowel vanuit de hotels, de speelsters als de teambegeleiders. Ze hebben het allemaal goed naar hun zin.”\n\nHet toernooi begint voor Kazachstan zaterdagavond met een wedstrijd tegen Olympisch kampioen Amerika in de Gelredome. Verder spelen ze in de poulefase tegen titelhouder Servië, Bulgarije, Canada en Duitsland. “Voor ons is het al heel wat dat we meedoen aan het WK”, zegt bondscoach Darko Dobreskov. “We proberen het maximale eruit te halen en we proberen om iets op te bouwen voor de toekomst. Ik hoop dat we ons best doen en we zien wel wat het oplevert.” Speelster Belova vult aan: “Het zijn zulke sterke ploegen… Maar we zullen ons best doen.”\n\n‘Komen toch uit bij Servië’\n\nNaast Kazachstan verblijven ook de teams van Turkije, Colombia en Servië op dit moment in de Achterhoek. De drie andere teams overnachten op Marveld Recreatie in Groenlo. “Wij hopen dat één van die vier zo lang mogelijk in het toernooi blijft”, zegt organisator Kamperman. Wie van de vier daar de meeste kans op maakt? “Ik heb me laten informeren door onze deskundige Lonneke Slöetjes (projectleider toernooi, red.)”, aldus Kamperman. “En dan komen we toch uit bij Servië.”\n\nFoto: REGIO8",
    "EK 3x3: Lions stranden in kwartfinale, Servië kroont zich tot Europees kampioen": "clock 23:18 23 uur 18. Servië verplettert Letland in finale. Servië heeft zich tot Europees kampioen 3x3 gekroond. De topfavoriet had in de finale weinig moeite met Letland. De Serviërs wonnen met overtuigende 21-14-cijfers. In de troostfinale haalde Nederland het van Litouwen, dat eerder vandaag de Belgian Lions huiswaarts stuurde. . Servië verplettert Letland in finale Servië heeft zich tot Europees kampioen 3x3 gekroond. De topfavoriet had in de finale weinig moeite met Letland. De Serviërs wonnen met overtuigende 21-14-cijfers. In de troostfinale haalde Nederland het van Litouwen, dat eerder vandaag de Belgian Lions huiswaarts stuurde.\n\nclock 23:17 23 uur 17.\n\nclock 17:07 17 uur 07. Halve finalisten bekend. Letland kende weinig moeite met Israël. Met nog ruim 2 minuten op de klok stond er 21-7 af te lezen op het scorebord. Vanavond vanaf 19.20 uur volgen de halve finales: Servië-Nederland en Litouwen-Letland. . Halve finalisten bekend Letland kende weinig moeite met Israël. Met nog ruim 2 minuten op de klok stond er 21-7 af te lezen op het scorebord.\n\nVanavond vanaf 19.20 uur volgen de halve finales: Servië-Nederland en Litouwen-Letland.\n\nclock 16:51 16 uur 51. We hebben erg veel geluk dat we het zo kunnen afmaken. België speelde echt sterk en maakte het ons enorm moeilijk. Ignas Razutis, Litouwen. We hebben erg veel geluk dat we het zo kunnen afmaken. België speelde echt sterk en maakte het ons enorm moeilijk. Ignas Razutis, Litouwen\n\nclock 16:45 16 uur 45. Lions verliezen thriller: 17-18. De Belgian Lions hebben net niet kunnen stunten tegen vicewereldkampioen Litouwen. De Belgen hielden lang gelijke tred, maar de laatste poging van de tegenstander was beslissend. Marijus Uzupis dribbelde richting de ring en stuurde de Lions huiswaarts met een mooie lay-up. Jammer voor de Belgen, die een pak beter voor de dag kwamen dan afgelopen vrijdag. . Lions verliezen thriller: 17-18 De Belgian Lions hebben net niet kunnen stunten tegen vicewereldkampioen Litouwen. De Belgen hielden lang gelijke tred, maar de laatste poging van de tegenstander was beslissend.\n\nMarijus Uzupis dribbelde richting de ring en stuurde de Lions huiswaarts met een mooie lay-up. Jammer voor de Belgen, die een pak beter voor de dag kwamen dan afgelopen vrijdag.\n\nclock 16:37 16 uur 37. 15-15 met nog 55 seconden op de klok. Een nagelbijter. . 15-15 met nog 55 seconden op de klok. Een nagelbijter.\n\nclock 16:36 16 uur 36. Het blijft razend spannend. Met ruim 2 minuten op de klok is het verschil tussen beide ploegen slechts een punt. Wie trekt in het slot het laken naar zich toe? . Het blijft razend spannend. Met ruim 2 minuten op de klok is het verschil tussen beide ploegen slechts een punt. Wie trekt in het slot het laken naar zich toe?\n\nclock 16:32 16 uur 32. Halfweg de partij heeft Litouwen het evenwicht helemaal hersteld. De wedstrijd wordt iets potiger, de vicewereldkampioen grijpt voor het eerst de leiding: 8-7. . Halfweg de partij heeft Litouwen het evenwicht helemaal hersteld. De wedstrijd wordt iets potiger, de vicewereldkampioen grijpt voor het eerst de leiding: 8-7.\n\nclock 16:26 16 uur 26. Een goede start van de Lions. In tegenstelling tot vrijdag, lijken de Belgen vandaag makkelijker te scoren. Met dank aan snelle combinaties forceren ze zelfs een kloofje: 3-6. . Een goede start van de Lions. In tegenstelling tot vrijdag, lijken de Belgen vandaag makkelijker te scoren. Met dank aan snelle combinaties forceren ze zelfs een kloofje: 3-6.\n\nclock 16:22 16 uur 22. Lions zijn eraan begonnen! De Belgen zijn begonnen aan hun kwartfinale. Kunnen ze stunten tegen de vicewereldkampioen? . Lions zijn eraan begonnen! De Belgen zijn begonnen aan hun kwartfinale. Kunnen ze stunten tegen de vicewereldkampioen?\n\nclock 16:16 16 uur 16. Beetje vertraging. De wedstrijd stond ingepland om 16.05 uur, maar het schema heeft wat vertraging opgelopen. De Belgen zijn als volgende aan de beurt. . Beetje vertraging De wedstrijd stond ingepland om 16.05 uur, maar het schema heeft wat vertraging opgelopen. De Belgen zijn als volgende aan de beurt.\n\nclock 16:07 16 uur 07. Moeilijke opdracht. Omdat de Belgen hun groep niet konden winnen, treffen ze in hun kwartfinale een groepswinnaar. Litouwen is een stevige dobber, want het land won nog zilver op het afgelopen WK in Antwerpen. Rechten de Belgian Lions hun rug na wisselvallige wedstrijden op vrijdag? . Moeilijke opdracht Omdat de Belgen hun groep niet konden winnen, treffen ze in hun kwartfinale een groepswinnaar. Litouwen is een stevige dobber, want het land won nog zilver op het afgelopen WK in Antwerpen.\n\nRechten de Belgian Lions hun rug na wisselvallige wedstrijden op vrijdag?\n\nclock 11-09-2022 11-09-2022.\n\nclock 22:43 22 uur 43.\n\nclock 22:43 22 uur 43.\n\nclock 22:33 22 uur 33. Nederland te sterk: 17-21. De Belgian Lions hebben hun tweede groepswedstrijd niet kunnen winnen tegen Nederland. De noorderburen begonnen furieus aan de wedstrijd en speelden een versnelling hoger dan de Belgen, die moesten al snel achtervolgen. Met dank aan enkele goed getimede tweepunters kon Nederland de wedstrijd over de streep trekken. Geen groepswinst voor de Lions, wel een kwartfinale zondag (om 16.05 uur) tegen Litouwen. . Nederland te sterk: 17-21 De Belgian Lions hebben hun tweede groepswedstrijd niet kunnen winnen tegen Nederland. De noorderburen begonnen furieus aan de wedstrijd en speelden een versnelling hoger dan de Belgen, die moesten al snel achtervolgen. Met dank aan enkele goed getimede tweepunters kon Nederland de wedstrijd over de streep trekken. Geen groepswinst voor de Lions, wel een kwartfinale zondag (om 16.05 uur) tegen Litouwen.\n\nclock 22:16 22 uur 16. Klein technisch defect. De klok moet gereset worden, maar wil niet direct meewerken. De wedstrijd wordt even stopgezet. . Klein technisch defect De klok moet gereset worden, maar wil niet direct meewerken. De wedstrijd wordt even stopgezet.\n\nclock 19:51 19 uur 51. Nederland verplettert Azerbeidzjan: 22-6. Nederland heeft meteen een statement gemaakt in de groep van de Belgian Lions. Onze noorderburen waren te sterk voor Azerbeidzjan, dat met de billen bloot ging: 22-6. De Nederlanders neemt de leiding over in de groep, om 22.05 uur volgt de wedstrijd tegen de Belgen. . Nederland verplettert Azerbeidzjan: 22-6 Nederland heeft meteen een statement gemaakt in de groep van de Belgian Lions. Onze noorderburen waren te sterk voor Azerbeidzjan, dat met de billen bloot ging: 22-6. De Nederlanders neemt de leiding over in de groep, om 22.05 uur volgt de wedstrijd tegen de Belgen.\n\nclock 17:25 17 uur 25. Tweede opdracht volgt later deze avond. Met de eerste overwinning op zak, kunnen de Lions uitkijken naar hun partij tegen Nederland om 22.05 uur. Onze noorderburen spelen eerst nog tegen Azerbeidzjan om 19.30 uur. . Tweede opdracht volgt later deze avond Met de eerste overwinning op zak, kunnen de Lions uitkijken naar hun partij tegen Nederland om 22.05 uur. Onze noorderburen spelen eerst nog tegen Azerbeidzjan om 19.30 uur.\n\nclock 17:25 17 uur 25.",
    "Opinie: ‘Voor democratie op de Balkan moeten we eerlijke verkiezingen steunen en jongeren in gesprek brengen’": "Kinderen verzamelen zich op een heuvel bij Sarajevo voor de traditionele start van ramadan. Beeld Damir Sagolj/Getty Images\n\nSpanningen tussen Servië en Kosovo met Rusland op de achtergrond: het blijft onrustig op de Balkan. Ons recente bezoek aan Bosnië-Herzegovina illustreerde dat ook deze fragiele staat nog een lange weg te gaan heeft. Niet alleen vertoont Sarajevo nog vele sporen van oorlogsschade, ook de politieke vooruitgang is er minimaal. Elk jaar verlaten meer dan honderdduizend inwoners, veelal jong en getalenteerd, hun kleine land om hun geluk elders te beproeven.\n\nDe feestelijkheid van het recente filmfestival, de directe aanleiding voor ons bezoek, kon deze zorgen niet verbloemen. De drie dominante politieke partijen (SDA, SNSD en HDZ, voor elke etnische stroming één) houden alle macht stevig in handen en hebben zich genesteld in een schaamteloos cliëntelisme. Vehikel daarvoor zijn de ruim vijfhonderd staatsbedrijven, die op één uitzondering na alle verliesgevend zijn. Banen worden toegewezen in ruil voor politieke loyaliteit en de garantie van een stem tijdens de lokale en nationale verkiezingen, met een door de kiezer in het stemhokje genomen foto als bewijsmateriaal.\n\nPolitiek geweld\n\nOok de media zijn stevig in handen van het gevestigde belang. De door ons bezochte kleine liberale partij Nasa Stranka leverde onlangs weliswaar een vrouwelijke burgemeester aan Sarajevo, maar is net als andere oppositiepartijen volstrekt niet opgewassen tegen al dit politieke geweld.\n\nHet is niet verrassend dat de nu al tien jaar durende toetredingsonderhandelingen met de Europese Unie traag verlopen. Maar liefst veertien dossiers, waaronder rechtspraak, transparantie en corruptie, wachten nog steeds op afwikkeling. De toetredingscriteria van Kopenhagen, zoals goed functionerende instituties en respect voor de mensenrechten, staan niet ter discussie. Maar als een Balkanstaat als Bosnië buiten de speciaal voor Oekraïne en Georgië op te richten wachtkamer wordt gehouden, zal dat de zwakke beweging voor politiek fatsoen nog verder ontmoedigen.\n\nWat te doen? De oplossing is in ieder geval niet (nog) meer geld. De schitterende heropbouw van het stadhuis van Sarajevo op kosten van Europa illustreert dat het aan financiële generositeit niet heeft ontbroken, Alle positieve beeldvorming rond die subsidies wordt bovendien dankbaar geïncasseerd door het zittende corrupte regime. De internationale gemeenschap is eerder over- dan ondervertegenwoordigd.\n\nExtra aandacht voor jongeren\n\nMaar Europa zou zich wel kunnen concentreren op eerlijke verkiezingen, met door onafhankelijke internationale waarnemers geborgd effectief toezicht op het geheim van het stemhokje. Het zou de ontwikkeling van onafhankelijke digitale media krachtig kunnen bevorderen. Een enkele moedige officier van justitie zou al een verschil kunnen maken.\n\nJongeren met een Europese studiebeurs kunnen financieel aangemoedigd worden hun toekomst in eigen land te gaan zoeken.\n\nHet zijn vooral die jongeren die extra aandacht nodig hebben. Wij schrokken tijdens ons bezoek van de hardnekkige nationalistische vooroordelen onder de generatie die de Joegoslavische oorlogen niet bewust heeft meegemaakt. Dat het nationale geschiedenisonderwijs is uitgesplitst naar de herkomst van de leerlingen is daarvan een schrijnende illustratie.\n\nEr moet dringend een begin worden gemaakt met een verzoening tussen deze jongerengroepen, die uiteindelijk allemaal onderdeel willen uitmaken van een verenigd Europa. Nederland kan daaraan bijdragen door vanuit de hele Balkan kleine groepen jongeren van gemengde samenstelling uit te nodigen voor een bezoek, en hen dan met elkaar in gesprek te brengen.\n\nDe befaamde Engels-Duitse Königswinterconferenties ontstonden in 1950 vanuit het besef dat de verschrikkingen van de oorlog om een constructief vervolg vroegen in de relatie tussen de strijdende partijen van weleer. Vergelijkbare verzoeningsinitiatieven in de Balkan onder auspiciën van Europa zijn net zo belangrijk als de totstandkoming van volwaardige democratische rechtsstaten. Nederland is vanuit zijn historische rol in de regio bij uitstek een partij om daarbij voorop te lopen en zou daarmee wezenlijk bijdragen aan het broodnodige herstel van normale democratische verhoudingen op de Balkan.\n\nJan Hoekema is oud-burgemeester en oud-Tweede Kamerlid voor D66.",
    "Eerste Russische reservisten melden zich, opvallend druk aan grenzen": "Reuters\n\nNOS Nieuws • donderdag, 13:16 • Aangepast donderdag, 14:36 Eerste Russische reservisten melden zich, opvallend druk aan grenzen\n\nOp dag twee van de mobilisatie in Rusland hebben de eerste reservisten zich bij de mobilisatiecentra gemeld. Op sociale media is te zien hoe ze met bezorgde gezichten afscheid nemen van hun geliefden, voordat ze in bussen stappen.\n\nBeelden van het Russische nieuwskanaal Tayga.info uit de Siberische stad Jakoetsk:\n\n0:37 Russen nemen afscheid van geliefden bij mobilisatiecentra\n\nNadat president Poetin gisteren een gedeeltelijke mobilisatie had afgekondigd, werd het opvallend druk aan de grenzen met landen waar Russen zonder visum naartoe kunnen. Vermoedelijk werd de drukte veroorzaakt door Russen die bang zijn om het leger in te moeten.\n\nEen van de uitgeweken Russen is Sergej. Hij zei in Servië tegen persbureau Reuters dat zijn vrienden en collega's ook bang zijn om in Oekraïne te moeten vechten. \"Oorlog is verschrikkelijk. Het is oké om bang te zijn voor oorlog, de dood en dat soort dingen.\"\n\nFinse grenswachten zagen gisteren 4824 Russen hun land binnenkomen. Dat zijn er bijna 1700 meer dan vorige week woensdag. Bij een van de weinige grensovergangen met Georgië stond vanmorgen 5 tot 6 kilometer file, melden lokale media.\n\nWie achteraan aansluit, doet er 24 uur over om bij de grens te komen, zegt iemand die zelf ook in de file stond:\n\n0:22 File van Russen aan grens met Georgië\n\nGisteren waren directe vluchten naar Turkije en Armenië snel uitverkocht, schreef de Russische website Holod. In Armenië sprak persbureau AP met een Rus die net met zijn 17-jarige zoon was aangekomen. Hij had zich op deze ontwikkeling voorbereid, liet hij weten. Zijn naam wilde hij niet noemen. Een andere net aangekomen Rus zei dat de familie van zijn vrouw in Kiev woont. Alleen al vanwege dit \"morele aspect\" is hij tegen mobilisatie.\n\nIn Moskou stegen de prijzen van enkele vliegtickets naar het buitenland tot boven de 5000 euro. Voor de komende dagen zijn de meeste tickets uitverkocht. \"Dit is een paniekvraag van mensen die bang zijn dat ze later het land niet meer uit kunnen. Het maakt hen niet uit waar de vlucht heen gaat\", zei een bron in de toerismesector tegen persbureau Reuters.\n\nDe afgelopen maanden vertrokken al tienduizenden Russen, zei Ruslanddeskundige Laura Starink gisteren tegen de NOS. Uitwijken naar een ander land kan niet iedereen. Voor een buitenlandse reis is een speciaal reisdocument nodig, dat zeker 75 procent van de bevolking niet heeft.\n\n300.000 Russen opgeroepen\n\nPresident Poetin zei gisteren dat alleen reservisten worden opgeroepen. Volgens minister van Defensie Sjojgoe zijn dat er maximaal 300.000, maar veel Russen zijn bang dat het daar niet bij blijft.\n\nEerst worden reservisten met gevechtservaring of relevante specialismes opgeroepen, zei Sjojgoe. Onduidelijk is hoelang ze het leger in moeten, wat precies onder gevechtservaring wordt verstaan en hoe uitgebreid de training moet zijn die ze al hebben gehad.\n\nHet decreet waarmee de mobilisatie werd afgekondigd, bevat een geheime clausule. Volgens de Russische krant Novaja Gazeta staat daarin dat de regering de mobilisatie mag uitbreiden tot 1 miljoen man. \"Ze veranderden het aantal een paar keer en stopten bij 1 miljoen\", zei een bron in het Kremlin. Andere bronnen van de krant konden dat niet bevestigen.\n\n\"Iedereen in Rusland begrijpt dat hij bij een volgende lichting kan zitten en dat dit slechts een eerste lichting is\", zei Michael Kofman van de Amerikaanse veiligheidsdenktank CNA tegen persbureau AP.\n\nZoekopdrachten als \"Hoe verlaat ik Rusland?\" en \"Hoe breek ik een arm?\" waren gisteren trending op Google. De Russische internettoezichthouder Roskomnadzor laat weten dat websites die \"valse informatie\" over de mobilisatie verspreiden, worden geblokkeerd.\n\nIn tientallen Russische steden is gisteren tegen de oorlog en de mobilisatie gedemonstreerd, onder meer in Moskou en Sint-Petersburg. De deelnemers overwonnen hun angst om gearresteerd te worden. \"Het waardevolste dat ze van ons kunnen afpakken, is het leven van onze kinderen\", zei een demonstrant in Moskou.\n\nBij de demonstraties in heel Rusland zijn 1300 mensen opgepakt, zegt de Russische mensenrechtenorganisatie OVD-info. Op de vraag of demonstreren helpt, zei een Moskoviet: \"Nee, maar het is mijn burgerplicht om mijn standpunt duidelijk te maken. Ik zeg 'nee' tegen de oorlog!\".",
    "Zestien landen doen mee aan twintigste Junior Songfestival": "TWister 26 september 2022 Álle Expeditieleden opgeschud door twist: 'What the fuck?!' In elk seizoen van 'Expeditie Robinson' gebeurt het wel een keertje: het door elkaar gooien van de teams. In aflevering…",
    "Canadese vrouwen vervoegen Verenigde Staten in kwartfinales op WK basket": "De Canadese basketvrouwen hebben zich op het WK in Australië verzekerd van een plaats in de kwartfinales. Ze deden dat door tegen olympisch vicekampioen Japan hun derde groepswedstrijd op rij te winnen.\n\nBridget Carleton (19 punten, 11 rebounds) had het grootste aandeel in de 70-56 zege in Sydney. Japan blijft achter met een overwinning in poule B en moet maandag in een heruitgave van de olympische halve finale aan de bak tegen Frankrijk, dat tegen Mali zijn tweede zege behaalde (74-59).\n\nGastland Australië boekte zondag tegen Servië ook een tweede overwinning (69-54). In groep A, met de Belgian Cats, zijn de Verenigde Staten na drie zeges al zeker van de kwartfinales.\n\n- uitslagen van zondag -\n\nMali - Frankrijk 59-74\n\nAustralië - Servië 69-54\n\nJapan - Canada 56-70\n\n- stand in groep B (allen 3 matchen) -\n\n1. Canada 6 punten (geplaatst)\n\n2. Frankrijk 5\n\n3. Australië 5\n\n4. Servië 4\n\n5. Japan 4\n\n6. Mali 3\n\nDe top vier stoot door naar de kwartfinales.",
    "FUTSAL OVERZICHT: Belgen winnen driehoekstornooi in Servië": "De nationale ploeg vertoefde afgelopen week in Servië voor een driehoekstornooi, dat ook logisch gewonnen werd na zeges tegen Saudi-Arabië en San Marino. In eigen land sneuvelden elf van de vijftien Limburgers in de Beker van België.",
    "OFFICIEEL: Middenvelder van Kortrijk trekt voor één seizoen naar Servië": "De Jupiler Pro League is ondertussen al volop aan de gang. Toch zijn er nog steeds transferperikelen, contracten worden verlengd maar ook spelers kunnen nog andere oorden opzoeken. De deadline van sommige Europese competities ligt een stuk later dan die van de JPL.\n\nArtikel verder na advertentie\n\nDat is het geval bij KV Kortrijk. De ploeg van trainer Adnan Custovic laat Sambou Sissoko voor één seizoen gaan. De Malinese middenvelder wordt verhuurd aan het Servische Cukaricki. Dat liet de club op donderdag weten. Deze transfer is mogelijk door een latere deadline in de Servische competitie. De laatste dag van de zomermercato ligt in Griekenland en Servië op de 15e september.\n\nSissoko speelt sinds oktober 2020 bij KV Kortrijk. Eerder deze zomer heeft Kortrijk de optie in het contract van Sissoko gelicht. De 21-jarige Malinees ligt zo tot de zomer van 2024 vast in het Guldensporenstadion. De Malinees speelde dit seizoen al vier wedstrijden mee in de Jupiler Pro League maar kon trainer Custovic niet overtuigen om hem in Kortrijk te houden. Hij laat hem nu dus ervaring opdoen in Servië.\n\nSambou Sissoko wordt tot het einde van het seizoen verhuurd aan FK Cukaricki in Servië.\n\n\n\nWe wensen Sambou veel succes! pic.twitter.com/VRHToN0vpf — KV Kortrijk (@kvkofficieel) September 15, 2022",
    "Nieuws Edam-Volendam, Landsmeer, Purmerend en Waterland": "FC Volendam levert deze interlandperiode vijf internationals. De spelers zijn inmiddels aangesloten bij de selecties en spelen de komende week mogelijk één of twee interlands. Filip Stanković (Servië Onder 21), Ibrahim El Kadiri (Marokko Onder 23), Billy van Duijl (Oranje Onder 18) en Imran Nazih en Givairo Read (Oranje Onder 17) zijn opgeroepen. Een overzicht:\n\nFilip Stanković | Servië Onder 21\n\nDoelman Filip Stanković is voor de tweede keer opgeroepen voor Servië Onder 21. Eerder kwam hij ook al uit voor de Onder 17 en Onder 19. De vorige keer maakte Stanković geen minuten voor de Onder 21. Komende donderdag spelen de Serviërs een oefenduel tegen Bulgarije Onder 21.\n\nIbrahim El Kadiri | Marokko Onder 23\n\nHet Marokkaans elftal Onder 23 belegt tussen 19 en 27 september een trainingskamp. Ibrahim El Kadiri is hiervoor opgeroepen. Marokko Onder 23 speelt op donderdag 22 september en vrijdag 23 september een tweeluik tegen Senegal Onder 23.\n\nBilly van Duijl | Oranje Onder 18\n\nEen drukke week wacht voor Billy van Duijl. De verdediger is opgeroepen voor Oranje Onder 18. Er staan maar liefst drie interlands op het programma in het kader van een vierlandentoernooi in Spanje. Woensdag 21 september wordt gespeeld tegen Engeland Onder 18, vrijdag 23 september wacht het duel tegen België Onder 18 en het toernooi wordt afgesloten met een wedstrijd tegen Faeröer Onder 19 op maandag 26 september.\n\nImran Nazih & Givairo Read | Oranje Onder 17\n\nTot slot zijn er ook twee spelers opgeroepen voor Oranje Onder 17. Imran Nazih en Givairo Read maken komende week hun opwachting in een tweeluik tegen Ierland Onder 17. Nazih kwam eerder ook al uit voor een jeugdelftal van Marokko, maar maakt deze keer weer zijn opwachting in Oranje. Woensdag 21 september en vrijdag 23 september speelt Oranje Onder 17 een oefenduel tegen Ierland Onder 17 bij EGS ’20 in Escharen.",
    "Zoon: Oud-generaal Ratko Mladic ernstig ziek opgenomen in Haags ziekenhuis": "Het gaat niet goed met de voormalig bevelhebber van het Bosnisch-Servische leger Ratko Mladic (80). Hij is ernstig ziek opgenomen in het gevangenisziekenhuis in Den Haag, zegt zijn zoon Darko tegen het Russische persbureau Tass.\n\n,,Zijn toestand is ernstig. Hij is opgenomen in het ziekenhuis. Hij heeft een longontsteking en een verzwakt hart. Ons werd meegedeeld dat het onderzoek nog bezig is en dat zij ons op de hoogte zullen brengen wanneer de resultaten beschikbaar zijn. Ze hebben ons de resultaten uiterlijk maandag beloofd”, aldus Darko Mladic.\n\nIn mei van dit jaar kwamen al berichten naar buiten over de broze gezondheid van Mladic, die een levenslange celstraf uitzit in het internationale detentiecentrum van de Scheveningse gevangenis. Mladic zit daar wegens onder meer volkerenmoord en oorlogsmisdaden gepleegd tijdens de afscheidingsoorlog in Bosnië-Herzegovina in de jaren 1992-1995.\n\nMisdaden tegen menselijkheid en oorlogsmisdaden\n\nMladic werd al in 1996 gezocht door het Joegoslavië-Tribunaal, maar wist tot in 2011 uit handen van justitie te blijven. Hij werd uiteindelijk in het noorden van Servië gearresteerd en leed toen al aan gezondheidsproblemen zoals verlammingsverschijnselen als gevolg van beroertes.\n\nDe ‘Slager van Bosnië’ werd in 2017 door het Tribunaal veroordeeld wegens onder meer genocide, misdaden tegen de menselijkheid en oorlogsmisdaden. Er waren toen in totaal elf aanklachten. Vooral berucht werd hij door de belegering en inname van de Oost-Bosnische stad Srebrenica waar Nederlandse VN-soldaten gelegerd waren. Na de inname zijn er duizenden Bosnische moslimmannen vermoord.\n\nZowel Mladic als de aanklager van het Joegoslavië-Tribunaal gingen na de eerste uitspraak in 2017 in beroep. Die zaak moest echter herhaaldelijk worden uitgesteld vanwege zijn medische problemen. In 2021 werd Mladic ook in hoger beroep veroordeeld tot levenslang.\n\nBekijk onze nieuwsvideo’s in onderstaande playlist:",
    "Haaland kan Noren niet helpen; promotie naar A-divisie onzeker": "Noorwegen heeft zaterdagavond nagelaten om een grote stap te zetten naar promotie in de Nations League. De ploeg van superspits Erling Haaland verloor op bezoek bij Slovenië verrassend met 2-1. Daarom kan achtervolger Servië nog voor zijn laatste kans gaan.\n\nDe trouwe volgers van de Eredivisie kwamen in Ljubljana de nodige oude bekenden tegen. Helaas voor de fans van Feyenoord bleef Fredrik André Bjørkan de volledige wedstrijd op de bank en ontbrak Marcus Pedersen vanwege een schorsing. Natuurlijk was Haaland wel van de partij. De doelpuntenmachine van Manchester City werd in het eerste bedrijf echter in de tang gehouden door de verdediging van de Slovenen.\n\nKort na de thee begon de thuisploeg echter te klungelen. En natuurlijk was Haaland er als de kippen bij om Noorwegen aan de broodnodige 0-1 te helpen. Daarna lieten de bezoekers zich foppen in de hoofdstad van Slovenië. De gastheer kwam dankzij Andraz Sporar op de gelijke hoogte en sloeg negen minuten voor tijd nogmaals toe. De Noorse doelman verkeek zich op een schot van Benjamin Sesko, die Slovenië aan de punten hielp.\n\nNoorwegen ruikt promotie naar A-divisie nog steeds\n\nOndanks de nederlaag staat Noorwegen er nog steeds goed voor in groep B4 van de Nations League. De ploeg van bondscoach Ståle Solbakken blijft steken op tien punten en daarom zal concurrent Servië bloed ruiken. De ploeg van Dusan Tadic kan bij een overwinning op Zweden (vanavond, 20.45 uur) op gelijke hoogte komen met de Noren. Aanstaande dinsdag spelen Noorwegen en Servië nog tegen elkaar."
}