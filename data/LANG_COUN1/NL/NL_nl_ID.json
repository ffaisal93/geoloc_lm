{
    "Staatssecretaris Uslu leidt culturele missie naar Indonesië": "Staatssecretaris Uslu leidt culturele missie naar Indonesië\n\nStaatssecretaris Gunay Uslu (Cultuur en Media) brengt van 11 tot 16 september een bezoek aan Indonesië. Zij is door de Indonesische regering uitgenodigd om deel te nemen aan het G20-overleg van cultuurministers. Daarnaast leidt zij een missie die onder meer bestaat uit vertegenwoordigers van Nederlandse culturele instellingen op het gebied van erfgoed, film en archivering. Ook Lilian Gonçalves, voorzitter van de adviescommissie Teruggave Cultuurgoederen Koloniale Context, reist mee.\n\nCulturele en creatieve samenwerking\n\nMet Sandiaga Uno, de minister van Toerisme en Creatieve Economie, bekrachtigt staatssecretaris Uslu de goede samenwerking tussen Indonesië en Nederland op het gebied van design, film en fotografie. Uslu spreekt met Nadiem Makarim, de minister van Onderwijs, Cultuur, Onderzoek en Technologie over de uitstekende banden op het gebied van kunst en cultuur. Ook zal zij met hem spreken over de teruggave van collecties met een koloniale context.\n\nIn Jakarta staan ontmoetingen op het programma met jonge makers van Institut Kesenian Jakarta. Ook bezoekt de staatssecretaris onder meer het Arsip Nasional (het Nationale Archief), het Museum Nasional, verschilende kunstinstellingen en JIPFEST, het Jakarta International Photo Festival.\n\nTeruggave koloniale collecties\n\nIn de Indonesische hoofdstad spreken staatssecretaris Uslu en mevrouw Gonçalves met vertegenwoordigers van de Indonesische regering. De commissie-Gonçalves gaat verzoeken tot teruggave beoordelen van cultuurgoederen die tijdens de koloniale tijd mogelijk onrechtmatig naar Nederland zijn gehaald, en die nu in Nederlandse musea zijn te zien. Landen van herkomst, zoals Indonesië, kunnen deze verzoeken indienen. Naar verwachting kan de commissie dit najaar starten met haar werkzaamheden.\n\nG20\n\nStaatssecretaris Uslu is door gastland Indonesië uitgenodigd om deel te nemen aan het G20-overleg van cultuurministers. Met haar collega-bewindspersonen spreekt zij over de staat van het culturele veld na corona en over de bijdrage die cultuur kan leveren aan een meer duurzame wereld. Daarnaast heeft zij bilaterale ontmoetingen met de Indonesische minister Nadiem Makarim van Cultuur en haar Duitse ambtgenoot Claudia Roth.",
    "Noorwegen gaat Indonesië opnieuw betalen om bossen te beschermen": "Het beschermde Cikolewoud in de buurt van Bandung, Indonesië © Raisan Al Farisi via REUTERS\n\nNoorwegen gaat Indonesië opnieuw betalen om het kostbare regenwoud in het Zuidoost-Aziatische land te beschermen. Het Indonesische tropische regenwoud is het derde grootste ter wereld en wordt bedreigd door ontbossing en de productie van palmolie. Milieuorganisaties spreken van een belangrijke stap en hopen dat andere donoren volgen.\n\n2\n\nDe nieuwe overeenkomst tussen Indonesië en Noorwegen moet de uitstoot van COhelpen verminderen door het Indonesische regenwoud te beschermen en herstellen.\n\nDaarnaast heeft het akkoord ook een ander strategisch doel: er is de hoop dat deze samenwerking andere rijke landen aanzet om het voorbeeld van Noorwegen te volgen. Milieuactivisten zijn alvast enthousiast over de eerste belangrijke stap die nu is gezet.\n\nWrevel\n\nEen eerdere overeenkomst tussen Noorwegen en Indonesië kwam vorig jaar abrupt ten einde. Er was onenigheid en wrevel over de trage uitbetaling van fondsen, omdat die pas werden vrijgegeven nadat er resultaten over het afremmen van ontbossing waren voorgelegd.\n\n‘Dit helpt ook om de weg te banen voor donaties van andere landen die mee een bijdrage willen leveren aan het behoud en het herstel van bossen in Indonesië.’\n\nDe betrokken ministers ondertekenden vorige week een memorandum van overeenstemming dat de nieuwe, vijfjarige samenwerking beschrijft. Er staat in dat jaarlijkse betalingen volgen na het voorleggen van bewijzen dat ontbossing – en de uitstoot van CO 2 – is vermeden of verminderd.\n\nHet geld – in totaal ongeveer 1 miljard dollar – gaat naar een milieufonds en wordt beheerd door Indonesië.\n\n‘Sterke communicatie, het delen van gegevens en transparantie zullen sleutelelementen zijn om deze samenwerking tot een succes te maken’, zegt Aditya Bayunanda, waarnemend ceo van WWF in Indonesië. ‘Dit helpt ook om de weg te banen voor donaties van andere landen die mee een bijdrage willen leveren aan het behoud en het herstel van bossen in Indonesië.’\n\nVolgens Global Forest Watch (GFW) ging er vorig jaar wereldwijd 3,75 miljoen hectare aan tropische bossen verloren, zo’n tien voetbalvelden per minuut.\n\nIndonesië heeft het op twee na grootste tropische woud ter wereld, maar is ook de belangrijkste producent van palmolie en een belangrijke bron van hout. Dat is volgens milieuactivisten de reden waarom het land zo interessant is om te ontbossen.\n\nToerris Jaeger, de secretaris-generaal van Rainforest Foundation Norway (RFN) in Oslo, weet dat het Indonesische milieufonds innovatieve programma’s zal financieren om inheemse gemeenschappen ertoe te bewegen om leiding te nemen en de nodige inspanningen te leveren bossen te beschermen en te beheren.\n\nHet nieuwe geld, dat uit het Noorse budget voor ontwikkelingshulp zal komen, moet volgens hem echter worden gezien als ‘zaaifinanciering’.\n\n‘Het miljard dollar van Noorwegen is slechts een initieel fonds bedoeld om grotere bilaterale en multilaterale fondsen aan te trekken’, zegt Jaeger. ‘Fondsen uit de private sector worden bijvoorbeeld steeds relevanter in de strijd tegen ontbossing.’\n\nNood aan meer partners\n\nVolgens gegevens van GFW uit 2021 staat Indonesië als land op de vierde plaats wat betreft ontbossing. Het verlies aan bos daalde dat jaar echter voor de vijfde keer op rij nadat Jakarta beleidsmaatregelen invoerde om de bossen, veengebieden en mangrovewouden te beschermen.\n\nIn het kader van de Klimaatakkoord van Parijs heeft Indonesië, de op acht na grootste uitstoter van koolstof ter wereld, zich ertoe verbonden om de CO2-emmissie tegen 2030 met 29 procent te verminderen. Het land streeft ernaar om tegen 2060 zelfs netto nuluitstoot te bereiken.\n\n‘We hebben nood aan meer partnerschappen om de beloftes van Parijs te kunnen nakomen.’\n\nIndonesië was ook een van de ongeveer 140 landen die op de klimaattop in Glasgow (COP26) vorig jaar instemden om ontbossing en landdegradatie te beëindigen tegen het einde van dit decennium.\n\nMario Boccucci, chef van het VN-REDD-programma voor het Behoud van Bossen, zegt dat Indonesië de ontbossingsgraad heeft kunnen terugdraaien tot op het laagste niveau in twintig jaar en daarnaast een ambitieus plan heeft ontwikkeld voor het gebruik van bos en land met het oog op maximale opslag van CO 2 tegen 2030.\n\n‘Er is een momentum voor actie’, zegt hij, doelend op de verklaring van COP26. ‘We hebben nood aan meer partnerschappen zoals die met Noorwegen om onze actie te kunnen opschalen en de beloftes van Parijs te kunnen nakomen.’\n\nHoopvol\n\nHet milieufonds van Indonesië werd opgericht in 2019 en kende een eerder trage start. Zo berichtten lokale media regelmatig over het feit dat er amper financiën voor groene projecten in kas waren, omdat de uitbetalingen uitbleven.\n\nNochtans zou de Amerikaanse Ford Foundation alvast 1 miljoen dollar subsidie in het fonds gestopt hebben in maart van dit jaar, volgens de lokale nieuwssite Bisnis.com.\n\nJaeger van RFN zegt dat er ook steun is aangekondigd vanuit het Green Climate Fund en de Wereldbank.\n\n‘Het feit dat de deal tussen Indonesië en Noorwegen meteen de interesse heeft gewekt van andere donoren is erg hoopvol’, zegt ook Boccucci.\n\nMaar Marcus Colchester, een senior beleidsadviseur bij het Britse Forest Peoples Programme, waarschuwt dat de taal in de nieuwe overeenkomst onduidelijk is wat betreft de rechten van inheemse volkeren.\n\nHet risico bestaat dat de Indonesische regering de ontbossing tot op zekere hoogte zal beteugelen, maar wel zal toestaan dat een door grondstoffen aangedreven houtkap in naam van ‘progressie’ zal mogen doorgaan. Hij denkt ook dat in dit verhaal de rechten van inheemsen niet volledig zullen worden veiliggesteld.\n\nOok Iqbal Damanik, een bosactivist bij Greenpeace Indonesië, is de vaagheid in de formulering opgevallen. Hij noemt het ‘een punt van zorg’. In de overeenkomst wordt immers opgeroepen om ‘de ontbossing te verminderen’ in plaats van ‘te stoppen’, zegt hij.\n\n‘Het is betreurenswaardig dat deze overeenkomst blijkbaar niet tot doel heeft om de belangrijkste bosbouwproblemen in Indonesië op te lossen, zoals landconflicten, ontbossing en het verlies van biodiversiteit’, zegt hij.\n\nDit artikel is eerder verschenen bij IPS-partner Thomson Reuters News Foundation.",
    "Nederland en Indonesië gaan samenwerken aan energietransitie Indonesië": "Nederland en Indonesië gaan samenwerken aan energietransitie Indonesië\n\nVandaag hebben minister Jetten voor Klimaat en Energie en minister Arifin van Energie en Mineralen bekend gemaakt samen te gaan werken om de energietransitie in Indonesië te versnellen. Dit maakten zij bekend op de G20 klimaat- en energiebijeenkomsten in Bali, Indonesië. De samenwerking met Indonesië richt zich op kennisuitwisseling en ondersteuning van concrete projecten. Zo sloten het Nederlandse Pondera en Indonesische staatsenergiegigant Pertamina onlangs een overeenkomst voor de ontwikkeling van het eerste windpark op zee in Indonesië. Er wordt gezamenlijk een ‘renewable energy training school and center’ opgezet op Java einde dit jaar. En huidige projecten zullen worden versneld zoals pilotprojecten voor drijvende zonneparken en ondersteuning bij de eerste dunne film zonnepanelenfabriek van Indonesië.\n\nMinister Jetten voor Klimaat en Energie: “80% van de wereldwijde emissies komt van de twintig grootste economieën. Er ligt dus een gezamenlijke verantwoordelijkheid dit snel af te bouwen. De transitie naar een schoon en duurzaam energiesysteem levert hier een grote bijdrage aan. Ik ben heel blij om samen met Indonesië te gaan werken aan de energietransitie. Er is veel mogelijk in Indonesië met bijvoorbeeld zon- en windenergie, iets waar we in Nederland al veel ervaring in hebben opgedaan en dit graag willen inzetten in Indonesië.”\n\nNaast wind- en zonne-energie gaan de landen de huidige samenwerking ook uitbreiden naar andere gebieden, zoals geothermie, waterstof, energieopslag, bio-energie, en energie-efficiëntie. Dit zal onder andere gebeuren in de vorm van rondetafelbijeenkomsten waarin afgevaardigden van de publieke, private en academische sector zitten.\n\nDe samenwerking is vandaag bekrachtigd met het tekenen van een Memorandum of Understanding in Denpassar in Bali, Indonesië.",
    "Curaçao verliest met 3-2 van Indonesië": "DJARKARTA – Curaçao heeft gistermiddag een oefennederlaag geleden tegen Indonesië. Treffers van Juninho Bacuna en Rangelo Janga bleken uiteindelijk niet voldoende: 3-2. Het treffen met Indonesië was zaterdagmiddag de eerste van twee ontmoetingen in korte tijd voor Curaçao, waar FC Utrecht-verdediger Dylan Timber en Excelsior-verdediger Nathangelo Markelo hun interlanddebuut maakten.\n\nBeide landen nemen het dinsdag opnieuw tegen elkaar op, op Java. Bondscoach Remko Bicentini zag hoe zijn elftal zaterdag direct uit de startblokken schoot via Janga, die alert reageerde en na zeven minuten van dichtbij een rebound kon binnenwerken.\n\nIndonesië wist het duel echter halverwege de eerste helft te kantelen. De in Amsterdam geboren Marc Klok werd over het hoofd gezien door de Curaçaose defensie en hij liet doelman Tyrick Bodak vervolgens kansloos.\n\nDe 2-1 kwam al snel op naam van Saddil Ramdani, die een verre inworp met zijn hoofd tot doelpunt wist te promoveren. Bacuna zorgde er luttele minuten later voor dat er toch een 2-2 ruststand op het scorebord kwam te staan. De voormalig speler van FC Groningen kreeg de bal met enig geluk en trof hierna in de korte hoek doel.\n\nHet was Indonesië dat in het tweede bedrijf uiteindelijk met de oefenzege aan de haal ging, nadat Dimas Drajad op fraaie wijze met zijn hak Bodak het nakijken gaf: 3-2.",
    "Mokhtar speelt bij de politieclub van Indonesië: “Apart als je zelf geen agent bent”": "Youness Mokhtar speelde van 2013 tot 2015 bij FC Twente. Via Saudi-Arabië, PEC Zwolle, Turkije, Noorwegen, de Verenigde Staten, ADO Den Haag en Marokko is de linksbuiten terechtgekomen bij Bhayangkara FC uit Indonesië. Met die club is hij momenteel op trainingskamp in Bogor, twee uur ten zuiden van zijn woonplaats Jakarta.\n\n“We zitten hier nu midden in bergen”, vertelt Mokhtar tegenover Voetbal International. “We trainen hier in de buurt van een tropische jungle. Er zijn hier veel bananenbomen, al het groen groeit hier door elkaar heen.” Het is misschien een mooi gebied, maar het trainingsveld is nog niet echt je van het. “Het is natuurlijk moeilijk om op de bergen een mooi grasmatje neer te leggen. We trainen hier op een knollenveld. Het loopt niet echt vlak, laat ik het zo zeggen. Bij elke stap moet ik goed kijken waar ik mijn voet neerzet.”\n\nNa zijn vertrek bij ADO Den Haag en de zomer van 2021 was Mokhtar een tijdje transfervrij. Begin dit jaar werd hij opgepikt door het Marokkaanse Raja Casablanca. “Ik werd in januari gehaald door Marc Wilmots. Maar hij werd na drie weken alweer ontslagen. Toen kwam er een lokale trainer en die wilde natuurlijk zijn eigen spelers halen. Dan wordt het een lastig verhaal in dat soort landen. Ik belandde een beetje in een uitzichtloze positie”, aldus Mokhtar. Het was totaal geen succesverhaal in Marokko. Hij speelde geen enkele wedstrijd voor Raja Casablanca.\n\nIn mei maakte hij de overstap van Marokko naar Indonesië. “Op de een of andere manier weten zaakwaarnemers uit de hele wereld je altijd wel te vinden”, lacht de 31-jarige linksbuiten. “Ik ben wel echt een avonturier. Ik ben al in zo veel landen geweest.”\n\nEen avontuur heeft Mokhtar met zijn overstap naar Bhayangkara FC. De club is namelijk eigendom van de Indonesische politiemacht, iets wat hij bij aankomst in Indonesië gelijk merkte. “De politie was ervan op de hoogte dat ik kwam, dus de rode loper werd direct uitgerold. Het hele proces langs de douane ging allemaal een stuk sneller. 75 procent van de selectie is ook politieagent. Zolang ze bij Bhayangkara onder contract staan, hoeven ze zich alleen niet te melden voor hun politiedienst. Maar ze krijgen wel een dubbel salaris”, aldus de oud-speler van FC Twente.\n\nDat Bhayangkara een politieclub is, is ook terug te zien in een vast ritueel bij de selectie. “Voor de wedstrijd roepen ze: ‘Bhayangkara!’ En daarna: ‘Politie! Politie! Politie!’ Dat is natuurlijk wel apart als je zelf geen politieagent bent”, besluit Mokhtar.",
    "Nieuwe regels voor bitcoinbeurzen Indonesië, tweederde directeurs moet in land wonen": "Indonesië komt met extra regels voor cryptobeurzen. Ze zetten in op strengere regulering.\n\nBitcoinbeurzen\n\nIn het herziene wettelijke kader staat onder andere dat tweederde van de directeurs van een cryptobeurs ook daadwerkelijk Indonesische burger moet zijn. Ook moeten ze verplicht in het land land wonen.\n\nKoop gemakkelijk en snel Bitcoin bij Bitvavo. Ga aan de slag en betaal geen handelskosten voor je eerste aankoop tot €1.000 !\n\nAmbtenaren van het ministerie van Handel hebben samen met de Commodity Futures Trading Regulatory Agency (Bappebti) deze extra regels opgesteld. Ze vertelden er meer over bij een parlementaire hoorzitting in Jakarta.\n\nDidid Nordiatmoko, directeur van Bappebti, vertelt aan het parlement het volgende:\n\n\"Op deze manier kunnen we tenminste voorkomen dat het topmanagement het land ontvlucht als zich een probleem voordoet.\"\n\nVerder moeten de in Indonesië actieve cryptobeurzen verplicht hun fondsen bij een derde partij bewaren. Tot slot komt er een verbod op het herinvesteren van cryptovaluta.\n\nDe nieuwe maatregels volgen op de financiële problemen bij cryptobeurs ZipMex. De exchange is actief in Thailand, maar heeft ook in Indonesië voeten in de aarde gekregen. Het vroeg begin 2020 een licentie aan om op de archipel haar diensten te mogen aanbieden.\n\nZipMex zit momenteel in een proces van faillissementsbescherming. Het had blootstelling aan Babel Finance en Celsius Network.\n\nVergunningen\n\nJerry Sambuaga, vice-minister van Handel, vertelt verslaggevers na de parlementaire hoorzitting meer over de aanstaande regels:\n\n\"We willen niet achteloos vergunningen (aan beurzen) geven, dus alleen voor degenen die aan de vereisten voldoen en geloofwaardig zijn.\"\n\nHet is niet bekend wanneer de nieuwe regels van kracht gaan, behalve dat Bappebti hiervoor verantwoordelijk zal zijn.\n\nDe minister bevestigt dat de overheid druk bezig is met een eigen cryptobeurs voor digitale valuta. De lancering van dit platform is al meerdere keren uitgesteld, maar het plan is dus nog niet van tafel.\n\nLees ook Indonesië gaat 0,1% belasting heffen over bitcoin\n\nWil je op de hoogte blijven over alle ontwikkelingen? Kom dan eens langs in onze Telegram chat, en download ook vooral onze Android Nieuws app of iOS Nieuws app!",
    "Tien palmolie-concessies in Indonesië hebben in 2022 al 8.100 hectare bos en veen gekapt": "Indonesië blijft de ontbossingshaard in de regio volgens een door AidEnvironment uitgevoerde analyse van de oliepalmconcessiebedrijven in Indonesië, Maleisië en Papoea-Nieuw-Guinea met de meeste ontbossing in de eerste zes maanden van 2022. De top tien van concessies heeft gezamenlijk bijgedragen aan 8.100 hectare ontbossing en deze tien concessies liggen allemaal in Indonesië. Twee van de concessies bevinden zich in Papoea, drie in Sumatra en de rest in Kalimantan.\n\nAidEnvironment voert via het Chain Reaction Research consortium sinds 2018 onderzoek uit naar de top ontbossers onder palmoliebedrijven en publiceert dit. Dit onderzoek heeft als doel de implementatie van No Deforestation, No Peat, No Exploitation (NDPE) commitments te ondersteunen die in de palmolie-industrie op grote schaal zijn aangenomen.\n\nAls voorbeeld de plantage ‘PT Sawit Rokan Semesta’ op plaats 7:\n\nPT Sawit Rokan Semesta heeft in de eerste helft van 2022 600 ha bos gerooid. De concessie is gelegen in Rokan Hulu, Riau in Sumatra. PT Sawit Rokan Semesta is eigendom van de familie Widjaja uit Noord-Sumatra. Deze familie Widjaja is verbonden met de Sewangi Groep, een palmoliebedrijf dat gevestigd is in Medan, Noord-Sumatra. De Sewangi-groep komt in de NDPE-leveringsketens voor via AAK, ADM, Avon, BASF, Bunge, Cargill, Danone, FrieslandCampina, Fuji Oil, Golden Agri Resources (GAR), Grupo Bimbo, Innospec, Itochu, Johnson&Johnson, KAO, KLK, Kellogg’s, Mondelēz, Nestlé, Olam, Olenex, Oleon, Pepsico, P&G, Unilever, Vandemoortele en Wilmar.\n\nReactie Marcel van Wing (The Flower Farm): ‘Ontbossing van regenwoud gaat onverminderd door ondanks toezeggingen van de palmolie industrie’\n\nMarcel van Wing (The Flower Farm, producent van palmolie vrije boter en hazelnootpasta): “Het is maar weer eens bewezen vandaag in onafhankelijk onderzoek uitgevoerd door Aid Environment: 8.100 hectare cruciaal regenwoud alleen alweer dit jaar wederom ontbost in Indonesië. Even ter referentie om te voelen hoeveel dat wederom is: dat zijn 12.000 voetbalvelden. Het bouwt verder aan het systematisch vernietigen van een cruciaal ecosysteem. Met gevolgen die nu al merkbaar zijn (zoals het dreigende uitsterven van de orang-oetans) maar vooral merkbaar zal zijn voor de komende generaties. Het is een drama dat nu toch echt een keer halt geroepen moet worden.\n\nHet zure is dat de ‘palmolie lobby’ roept dat we niet moeten zeuren over ontbossing van regenwoud. Ze zijn immers duurzaam bezig. Maar de waarheid is dat deze zogenoemde “duurzame palmolie” maar maximaal 15 % uitmaakt van de totale productie. Simpelweg omdat er geen vraag naar is en bedrijven al helemaal niet een eventuele premie willen betalen. Daarom neemt de vraag naar duurzame palmolie alleen maar af. Het gruwelijke is dat niemand ingrijpt. Daardoor kan de palmolie-industrie vrolijk door blijven ontbossen totdat het op is.\n\nMijn mening? Palmolie dient een boycot te krijgen omdat dat de enige manier is om deze misdaad te stoppen. Regenwoud is de kraamkamer van al het leven op aarde. Het levert 80% van de biodiversiteit op aarde. Daarom is het dus essentieel voor de toekomst van ons maar vooral die van onze kinderen. Deze simpele logica blijkt maar niet door te dringen tot de hersenen van de Dagobert Ducken die achter deze industrie schuil gaan. ”\n\nLees verder over het onderzoek",
    "KNVB organiseert (ook) WK-fanevent in Indonesië": "Vlnr: Voetballer Marc Klok, Gijs de Jong (KNVB), Ibu Ira Puspita (vice SG PSSI), presentator ‘Coach’ Justin Lhaksana en voetbalcommentator Valentino Simanjuntak. - Foto: KNVB Media\n\nVoor miljoenen inwoners van Indonesië is Oranje hun favoriete team op het aankomend WK. Voor hen organiseert de KNVB op 25 november het eerste ‘Oranje Indonesia Festival’ in Jakarta. Betalende bezoekers kunnen daar live de WK-wedstrijd Nederland – Senegal bekijken en krijgen dankzij live muziek en entertainment de unieke Oranjesfeer mee.\n\nHet event is een blijk van waardering voor alle support uit Indonesië door de jaren heen. Als het Nederlands elftal speelt dan kleuren sommige straten massaal Oranje. Het ‘Oranje Indonesia Festival’ is bovendien onderdeel van de internationale (fan)strategie van de KNVB. Zo zijn er voor Indonesië speciale Oranje-social kanalen, voetbalclinics en merchandise ontwikkeld.\n\nFans from Indonesia visit Oranje and KNVB Campus Zie ook het (Engelstalige) artikel over twee Indonesische fans die de interland tegen Polen bezochten. Ook in eigen land organiseert de KNVB fanevents tijdens het WK: het Huis van Oranje. In de Johan Cruijff Arena kunnen 55.000 fans gezamenlijk op supergrote schermen van in totaal 600 vierkante meter live de wedstrijden van Oranje bekijken. Deze worden omlijst met optredens van verschillende topartiesten en topacts.\n\nHuis van Oranje Meer informatie en tickets.",
    "Indonesië start onderzoek naar betrokkenheid leger bij moorden in Papoea": "AFP\n\nNOS Nieuws • maandag 29 augustus, 18:26 Indonesië start onderzoek naar betrokkenheid leger bij moorden in Papoea\n\nDe Indonesische autoriteiten zijn een onderzoek gestart naar de mogelijke betrokkenheid van zes legerofficieren bij de moord op vier inheemse Papoea's vorige week. De zes zijn aangehouden en het leger en politie doen samen onderzoek naar de gruwelijke moorden.\n\nDe politie in de provincie Papoea zei dat de lichamen van de slachtoffers vlak bij de stad Timika zijn verminkt, in zakken zijn gestopt en vervolgens in een rivier zijn gegooid. De benen en hoofden van de slachtoffers zijn los van de lichamen gevonden. De vermoorde burgers zouden zijn ingegaan op een wapendeal, waarna ze werden bestolen en vermoord.\n\nVolgens de politie was een van de slachtoffers een separatist. Een woordvoerder van de onafhankelijkheidsstrijders riep de Indonesische regering op om de daders verantwoordelijk te houden. Hij waarschuwde voor meer geweld als dit niet gebeurt.\n\nIndonesië heeft een grote militaire aanwezigheid in de provincies Papoea en West-Papoea, waar een kleine groep separatisten al tientallen jaren strijdt voor onafhankelijkheid. Het leger wordt vaker beschuldigd van mensenrechtenschendingen, maar dit wordt zelden onderzocht.\n\nOnafhankelijkheidsstrijd\n\nDe onafhankelijkheidsstrijd in Papoea en West-Papoea, die de Papoea's zien als één gebied, is gaande sinds 1963. Tot die tijd was het een Nederlandse kolonie, terwijl in 1945 de onafhankelijkheid in Indonesië werd uitgeroepen. Er werd een referendum gehouden, maar Papoea's moesten onder dwang kiezen voor aansluiting bij Indonesië.\n\nHet merendeel van de Papoea's accepteerde de uitkomst niet, wat het begin werd van conflicten en mensenrechtenschendingen. Sinds 2018 is het conflict in het gebied verder geëscaleerd en zijn er meer dodelijke aanvallen gepleegd door de separatisten.\n\nIndonesië laat geen onafhankelijke onderzoekers en journalisten toe, waardoor het aantal slachtoffers niet te controleren is. Het zou gaan om 100.000 tot een half miljoen doden sinds 1963.",
    "Midden in de jungle van Borneo bouwt Indonesië een nieuwe hoofdstad: Nusantara": "Een luchtfoto van een ceremonie op ‘ground zero’ van Nusantara, de toekomstige nieuwe hoofdstad van Indonesië. Beeld AFP\n\nNusantara, zo gaat de nieuwe hoofdstad van Indonesië heten. De werkzaamheden zijn deze maand gestart op Oost-Kalimantan, het Indonesische deel van het eiland Borneo. Het moet een iconisch prestigeproject worden, zoals op wereldschaal nog nauwelijks is vertoond.\n\nHet bestuurscentrum van de Indonesische overheid moet al over twee jaar klaar zijn, inclusief het presidentiële paleis. Dat zou in 2024 open moeten gaan op Onafhankelijkheidsdag, 17 augustus. De video-impressie van het nieuwe gebouw voor het staatshoofd toont een megacomplex dat de contouren heeft van de mythische nationale vogel, deels mens en deels adelaar: de Garoeda. Zijn vleugels strekken zich, nu nog virtueel, uit om het presidentiële paleis met bijbehorende tuinen, arcades en enorme gazons te beschermen.\n\nHet optimisme druipt van de plannen voor Nusantara af, zeker als wordt bedacht dat de werkzaamheden nog nauwelijks zijn begonnen en de immense hoeveelheid materialen om de stad te bouwen nog besteld moeten worden.\n\nBosstad\n\nDesalniettemin staat Nusantara symbool voor het nieuwe Indonesische elan dat zittend president Joko Widodo wil uitstralen. Nusantara moet een groene stad worden, een ‘bosstad’ die economisch kan tippen aan Dubai en zich kan meten met Silicon Valley. De nieuwe hoofdstad zal nul broeikasgassen uitstoten en bestaande bomen in het huidige oerwoud zullen bij de bouw zoveel mogelijk worden gespaard. De smart city moet de nieuwe digitale metropolis van de wereld worden.\n\nHet project moet helpen om van Indonesië een welvarend en rijk land te maken. Als de stad eenmaal af is, in 2045, verwacht de regering dat er bijna vijf miljoen nieuwe banen zijn gecreëerd. Widodo hoopt dat Indonesië er in 2036 de Olympische Spelen gaat organiseren.\n\nOm Nusantara te beschrijven, schieten in regeringskringen in de huidige hoofdstad Jakarta op het eiland Java de superlatieven tekort. Al over twee jaar zullen vele tienduizenden, zo niet honderdduizenden ambtenaren het in het moeras wegzinkende Jakarta verlaten en hun intrek nemen in de gloednieuwe overheidsgebouwen en appartementencomplexen op Oost-Kalimantan. In de jaren daarna wordt een hele stad gebouwd om het overheidskwartier heen. De verwachting is dat er zo’n 1,9 miljoen mensen komen te wonen in het gebied, dat nu nog grotendeels jungle is. De kosten wordt geschat op zo’n 38 miljard dollar.\n\nBegrotingstekort\n\nHet grootste infrastructurele project van Indonesië ooit is haastig in zeer korte tijd vastgelegd in een wet. Volgens de regering is de nieuwe hoofdstad nodig omdat Jakarta in 2050 zo diep is gezonken door het zakkende grondwater en een stijgende zeespiegel, dat het grotendeels onderwater komt te staan.\n\nMaar te midden van alle jubel begint ook de kritiek los te barsten. Want de eerste fase, die de komende twee jaar beslaat, moet als alles volgens plan gaat worden gefinancierd door de schatkist, die los van de bouw al elk jaar kampt met een begrotingstekort van circa 3 procent. De regering wil voor de periode daarna 80 procent van de geschatte bouwkosten laten financieren door private partijen. Maar tot nu toe toont de markt weinig belangstelling om geld te lenen. Bovendien stijgt de rente en is het de vraag of Indonesië de benodigde leningen de komende jaren kan betalen.\n\nEn dan zijn er begin 2024 ook nog eens presidentiële verkiezingen, waarin de huidige president, onder wiens leiding het plan voor Nusantara tot stand is gekomen, niet mag meedoen voor een derde termijn. Wie zijn opvolger wordt en hoe die met de bouw van Nusantara omgaat, is een onzekere factor.\n\nGiftig afvalwater\n\nHet terrein van 256.000 hectare waar de nieuwe hoofdstad gebouwd moet worden, ligt bovendien in een steenkoolwinningsgebied. Er zijn 2451 verlaten mijnputten die zijn volgelopen met giftig chemisch afvalwater. Een plan om ze op te ruimen is er niet.\n\nVerder is veel grond in handen van ministers in de regering van Widodo en topambtenaren. De vrees voor corruptie, via het betalen van een veel te hoge grondprijs, is groot. De onteigening van de grond waarop Nusantara moet worden gebouwd, is niet geregeld. Inheemse volken, zoals de Dajaks van Borneo, konden weleens de dupe worden van duistere grondcontracten.\n\nOok het geprezen klimaatneutrale karakter van Nusantara wordt in twijfel getrokken. Want de bouwwerkzaamheden worden niet meegerekend in het plan voor de toekomstige broeikasvrije stad. Steden bouwen kost veel cement en staal, waarvan de productie gepaard gaat met een enorme uitstoot van CO 2 .\n\nTegelijk worden vraagtekens gezet bij de aanname dat Nusantara op groene energie zal draaien. In het gebied liggen de grootste steenkoolreserves van de wereld. De mijnbedrijven zijn machtig in Indonesië en de verwachting is dat zij het gebruik van steenkool als energie niet zonder slag of stoot zullen opgeven.\n\nMilieuactivisten zijn dan ook bang dat de natuur op Borneo, met zijn immense oerwouden die als longen van de wereld worden beschouwd, de dupe wordt van het megaproject.",
    "Indrukwekkende beelden uit Indonesische gevangenis: Arjan en Efi zien vijftig mannen tot bekering komen": "Arjan en Efi Knevel zijn enorm blij dat ze na de corona-nachtmerrie weer kunnen doen waar ze voor geroepen zijn, vertellen ze. Ze zijn nu in Indonesië voor een zendingsreis. Hun contactpersoon pastor John heeft voor ons allerlei evangelisatiediensten geregeld in Jakarta, Surabaya, Manado en in Bali! “In iedere dienst zien we dat tientallen mensen, vooral jongeren een keuze maken voor Jezus! Ook getuigen mensen van genezingen en worden velen bemoedigd!”\n\nEen van onze hoogtepunten was een optreden in een beruchte gevangenis in Manado. Arjan reageert opgetogen: “We kregen alle ruimte om te zingen en te getuigen! Toen we in de gevangenis arriveerden mochten we na een strenge controle het terrein oplopen waar een schitterende kapel staat! Terwijl we de muziek klaarzetten en het geluid testten, druppelde de eerste mannen de kerkzaal in! Ik werd voorgesteld aan onze tolk die ons vertelde dat hij een bekeerde crimineel is! Toen Efi begon te zingen gingen de mannen helemaal los en genoten zichtbaar!”\n\nArjan sprak over Gods onbegrijpelijke liefde voor ieder mens, ongeacht hun verleden! Ze waren geraakt en er was geen veroordeling alleen liefde en genade!\n\nSommigen hadden tranen in hun ogen!”\n\n“En toen ik tegen het einde begon te bidden en een bekeringsoproep deed namen van de ruim honderd jongemannen ongeveer 50 staande en met hun hand omhoog een keuze voor Jezus en baden het zondaarsgebed!! Sommigen hadden tranen in hun ogen! Wauw, wat een oogst en wat een wonder! Na de dienst mochten ze ons bij het podium allemaal gedag zeggen en een hand geven voordat ze weer naar hun cel liepen! (Zie video) Wat heerlijk dat we die middag in de gevangenis de mannen mochten bemoedigen en hoop konden brengen voor hun toekomst! To God be the glory!”",
    "Rutte herhaalt excuses voor geweld in Indonesische Onafhankelijkheidsoorlog": "ANP\n\nNOS Nieuws • zaterdag 3 september, 15:38 Rutte herhaalt excuses voor geweld in Indonesische Onafhankelijkheidsoorlog\n\nPremier Rutte heeft opnieuw zijn excuses aangeboden voor het \"extreme geweld\" tijdens de Indonesische Onafhankelijkheidsoorlog. Dat deed hij bij de jaarlijkse bijeenkomst bij het Nationaal Indië-monument in Roermond, waar vandaag de 6200 Nederlandse militairen zijn herdacht die tussen 1945 en 1962 zijn omgekomen in toenmalig Nederlands-Indië en Nederlands Nieuw-Guinea.\n\nHij bood nu ook expliciet excuses aan de Nederlandse militairen van destijds aan. Rutte sprak in Roermond van een \"onmogelijke missie\", waarbij de militairen en dienstplichtigen een strijd werden ingestuurd die niet te winnen was. Ze waren volgens hem \"op zichzelf aangewezen\" en werden onvoldoende gesteund door de \"falende gezagsdragers van toen\".\n\nDe premier benadrukte dat de verantwoordelijkheid voor de gewelddadige situatie in toenmalig Nederlands-Indië bij de toenmalige autoriteiten lag, \"zeker niet bij de individuele dienstplichtigen\".\n\nExcuses voor veteranen\n\nDe premier kwam in februari met excuses aan de bevolking van Indonesië en aan iedereen in ons land die werd geraakt door het geweld tijdens de strijd in de voormalige Nederlandse kolonie. Hij voegde daar vandaag in Roermond aan toe: \"Excuses aan alle veteranen die zich toentertijd als goed militair hebben gedragen. Excuses aan al diegenen die sindsdien kampen met zware lichamelijke en mentale gevolgen, iets waarvoor lang te weinig aandacht en te weinig erkenning is geweest.\"\n\nOok bood de premier zijn excuses aan de tweede en volgende generaties aan, \"die zijn opgegroeid met de pijn en het verdriet van hun ouders en grootouders\".\n\nOnderzoek\n\nRuttes excuses in februari volgden op een onderzoeksrapport naar de aard en oorzaak van het geweld in voormalig Nederlands-Indië. Wetenschappers concludeerden dat Nederland in de Indonesische Onafhankelijkheidsoorlog, die duurde van 1945 tot 1949, structureel extreem geweld heeft gebruikt. Eerder was het kabinetsstandpunt dat geweld in die periode wel was voorgekomen, maar dat het om excessen ging.\n\nHet Veteranen Platform vond het onderzoek te eenzijdig. Volgens de belangenbehartiger van Nederlandse veteranen lag de focus in de studie op geweld aan Nederlandse zijde, maar kwam het geweld van beide kanten.\n\nOok voorzitter Jo Kneepkens van de stichting Nationaal Indië-monument 1945-1962 uitte vandaag in Roermond kritiek op de conclusies van het onderzoek. Volgens hem ontbrak een juiste balans en is vergeten hoeveel positieve bijdragen de Nederlandse militairen in die tijd hebben geleverd aan de Indonesische bevolking. Als voorbeeld noemde hij onder meer de aanleg van wegen en het uitdelen van voedsel.\n\nDe onderzoekers en ook premier Rutte benadrukten eerder dat individuele militairen niet verantwoordelijk kunnen worden gehouden voor het geweld, maar dat de Nederlandse krijgsmacht en andere gezagsdragers daar verantwoordelijk voor waren.\n\nExcuses van koning\n\nSinds begin deze eeuw is er hernieuwde aandacht voor de rol van het Nederlandse leger in Indonesië. Koning Willem-Alexander bood twee jaar geleden zijn excuses aan voor het Nederlandse geweld in het land tijdens de onafhankelijkheidsstrijd.",
    "Mijnwerkers vluchten voor steenlawine in Indonesië": "Mart Hoogkamer vangt biertje (en drinkt hem op) bij zoveelste bierdouche",
    "‘Het leven in Indonesië was zó anders, zoveel rustiger dan Nederland’": "Diep in de nacht, een weelde aan rust op het strand voor de woning van haar vriend in Indonesië, vroeg Shyanne zich af waarom ze nog zo gehecht was aan haar bestaan in de Randstad.\n\nShyanne (30) woont samen met Eran (49), is moeder van Yaël (2) en zwanger van de tweede.\n\n“We werkten bij hetzelfde internationale bedrijf, Eran en ik. Hij in het veld, ik op kantoor. Ik had een appartement in de Randstad, hij een huis via ons bedrijf, want eigenlijk kwam hij uit het Midden-Oosten. Al snel na onze eerste kus trok Eran bij me in. Het leek logisch; waarom zou hij peperduur huren, ook al betaalde hij het niet zelf, als ik een koopwoning had?\n\nVertrokken\n\nWe hadden lucratieve banen en reisden de hele wereld over. Maar toen kreeg Eran een baan aangeboden in Indonesië, met voorwaarden die te mooi leken om waar te zijn. Ik gunde hem de kans, maar wilde er mijn eigen carrière niet voor opgeven. In goed overleg vertrok Eran, maar al tijdens mijn eerste vakantie daar voelde ik alle stress van mijn schouders glijden. Het leven op Kalimantan was zó anders, zoveel rustiger. We kampeerden nachten in de wildernis, spotten orang-oetans, zaten tot diep in de nacht bij een zelfgestookt vuur op het strand voor Erans woning – die overigens toen al voelde als de onze.\n\n“Ik begreep niet meer waarom ik zo hechtte aan de Randstad”\n\nHet was het paradijs. Natuurlijk was het een expat-bubbel, dat realiseerde ik me ook wel. Maar met ons driehoog achterappartement in mijn achterhoofd, de wachtlijsten voor Nederlandse scholen en de krapte op de huizenmarkt, begreep ik niet zo goed waarom ik nog hechtte aan mijn bestaan in de Randstad.\n\nLees ook – Expat-moeders vertellen: ‘Terug naar Nederland gaan we bijna nooit’ >\n\nDe knoop doorhakken\n\nMijn besluit had wel even tijd nodig. Want wat moest ik met mijn vrienden? Mijn vader en mijn broer? Ik zou ze allemaal moeten achterlaten en ik kon niet verwachten dat iedereen zomaar even een ticket boekte naar Kalimantan. Eran begreep mijn twijfels. Hij gunde me tijd en stelde zelfs voor dat als ik echt niet naar Indonesië wilde, hij altijd nog zijn baan kon opzeggen om bij mij te zijn.\n\n“Even overwogen we ontslag te nemen en een nomadenbestaan te leiden vanuit een zelfgebouwde camper”\n\nEn toen bleek ik, na drie jaar reizen en feesten, zwanger. Even overwogen we ontslag te nemen en een nomadenbestaan te leiden vanuit een zelfgebouwde camper. Gelukkig ontwaakten we tegelijkertijd uit die droom. Via ons bedrijf was er een internationale school voor ons kind beschikbaar, ik kon er als docent Engels aan de slag. Yaël zou opgroeien in ruimte en vrijheid. Dat vond ik nogal winst, en beter dan de huidige omstandigheden in Nederland.\n\nReizend bestaan\n\nHet pakte allemaal iets minder rooskleurig uit, met de coronacrisis die ons beperkte en zorgen over onze geliefden in Nederland. Maar inmiddels zijn we zo goed als terug naar normaal en ben ik twintig weken zwanger van de tweede. Mijn vakantie van destijds op Kalimantan heeft geresulteerd in een dagelijks leven dat ons bevalt, Nederland is nu ons vakantieland. En ik denk dat dat zo blijft: het reizende bestaan bevalt ons prima.”\n\nDit artikel staat in de Kek Mama Zomerspecial 2022.\n\nLees elke maand de mooiste verhalen, meest herkenbare columns en de leukste tips voor jou en je kids. Abonneer je nu op Kek Mama en krijg tot 45% korting.",
    "Indonesië: Nederlandse markt doet het heel goed": "Deel dit artikel\n\nNederlanders weten Indonesië weer goed te vinden, dat blijkt wel uit de officiële cijfers van internationale aankomsten in de periode januari – juli 2022 en juli 2022 die Indonesië heeft gepubliceerd.\n\nIn de gepubliceerde ‘Top 5 januari – juli 2022’ is Nederland geëindigd op een vierde plaats met 33.148 arrivals, waar men uitging van 7.800 arrivals. Ook in de maand juli bezochten met 12.896 arrivals meer Nederlanders Indonesië dan van tevoren was verwacht (1.200) waarmee Nederland in juli op de vijfde plek eindigde achter het Verenigd Koninkrijk (1), India (2), Australië (3) en Zuid-Korea (4).\n\nAlleen het Verenigd Koninkrijk (1), India (2) en Australië (3) scoren nog betere cijfers. Niet alleen de toplanden deden het goed, maar over het algemeen kwamen er van januari tot juli meer toeristen dan van tevoren was ingeschat. Waar men in Indonesië was uitgegaan van 984.100 arrivals, werden dat er uiteindelijk ruim 1,2 miljoen. Vooral in juli werd het verwachte aantal arrivals (166.300) fors overtroffen (476.970).\n\nAuthor Arjen Lutgendorff",
    "Turkije zegt dat Maleisië en Indonesië geïnteresseerd zijn in de aankoop van bewapende drones": "\"Veel Aziatische landen, met name Maleisië en Indonesië, tonen grote belangstelling voor onze producten uit de defensie-industrie. Er worden overeenkomsten ondertekend\", vertelde de Turkse minister van Buitenlandse Zaken Mevlut Cavusoglu op een persconferentie in Tokio.\n\n\"Wij zouden graag tegemoetkomen aan de behoefte van Japan aan drones\", voegde de minister eraan toe tijdens een bezoek aan Japan om de begrafenis van voormalig premier Shinzo Abe bij te wonen.\n\nDe internationale vraag naar Turkse drones is sterk gestegen na hun impact op conflicten in Syrië, Oekraïne en Libië. Op 21 september meldde Reuters dat Baykar deze maand 20 bewapende drones heeft geleverd aan de Verenigde Arabische Emiraten.",
    "Vrachtwagen rolt achteruit van helling in Indonesië": "Mart Hoogkamer vangt biertje (en drinkt hem op) bij zoveelste bierdouche",
    "Op zoek naar het verhaal van haar opa als soldaat in Indonesië": "Hanneke Coolen-Colsters vond het dagboek van haar opa. Hij werd in 1948 als dienstplichtig soldaat uitgezonden naar Indonesië. Het dagboekje eindigt abrupt. De lege bladzijden zijn voor Hanneke de reden om op onderzoek te gaan. Op reis langs familie, opa’s kameraden en Nederlandse veteranen. Kijk woensdagavond naar Oost-Indisch Doof op Omroep Brabant TV.\n\nMylêne Nieuwenstein Geschreven door",
    "Indonesië teelt de meeste kokosnoten ter wereld": "Indonesië oogst de meeste kokosnoten ter wereld: 16,82 miljoen ton in 2020. De Filipijnen en India volgen niet ver daarachter: deze drie landen zijn goed voor meer dan 70% van de wereldproductie. De meeste internationale handel in kokosnoten blijft binnen Azië, want Thailand en Maleisië zijn de belangrijkste importeurs.\n\nDe kokosboom is niet alleen een economische hulpbron, maar heeft ook een culturele en spirituele betekenis door zijn veelzijdigheid. In Indonesië staat hij bekend als de \"Boom van Overvloed\", terwijl de Filipino's hem de \"Boom van het Leven\" noemen. Met de groeiende trend van veganistische producten, neemt de vraag naar kokosnoot snel toe in de VS. Van 2020 tot 2027 wordt verwacht dat de markt 23,39 miljard dollar zal bereiken, een stijging van 10,5%.\n\nBron: tastingtable.com",
    "Opinie: ‘Begrip voor de context waarin geweld in het bevrijde Indonesië plaatsvond, is essentieel’": "Geweld nabij een kamp in het toenmalige Batavia (nu Jakarta) als reactie op de mogelijke terugkeer van het Nederlandse bestuur, na de Tweede Wereldoorlog. Beeld Corbis via Getty Images\n\nElke keer verbaas ik me erover wanneer mensen die onderdeel zijn geweest van een onderdrukkende macht, of hun nazaten, in de slachtofferrol kruipen. In Het Parool van 23 augustus is het weer eens raak: Hans Moll, voormalig voorzitter van de Federatie Indische Nederlanders, wacht blijkens zijn ‘Indonesië mag best een krans neerleggen, als dan ook spijt wordt betuigd voor orgie aan geweld’ nog steeds op excuses voor de wandaden begaan door mensen die hij als terrorist bestempelt.\n\nHet dieptepunt van zijn betoog is zijn vergelijking met de Vietnamoorlog waarbij een Amerikaan zich in dezelfde bewoordingen uitlaat over vrijheidsstrijders uit dit Zuidoost-Aziatische land. Er zijn drie zaken waar de heer Moll en zijn Amerikaanse vriend volledig aan voorbij gaan: Nederland had niets te zoeken in Indonesië (en de Verenigde Staten niets in Vietnam), het geweld waarmee de lokale bevolking is onderdrukt is onbeschrijfelijk geweest en mensen tegen wie jarenlang systematisch geweld wordt gebruikt, blijken zelf later ook vaak uitzonderlijk geweldadig. Om zelf ook maar eens de vergelijking met Vietnam te maken (ik ben zelf woonachtig in de hoofdstad Hanoi en ben getrouwd met een Vietnamese): jarenlange onderdrukking door Chinezen, Fransen en Amerikanen heeft haar sporen nagelaten.\n\nOf dichter bij huis: Afrikaners werden na het verlies in de Boerenoorlog de grootste voorvechters van rassenscheiding. En op het gevaar af antisemitisme te worden aangerekend: de Joodse staat, waarvan de stichting een rechtstreeks gevolg was van de Holocaust, is mijns inziens zeer gewelddadig ten opzichte van de Palestijnen. Keur ik daarmee het geweld tegen Nederlanders in de voormalige kolonie goed? Nee. Uiteraard niet, zou ik er aan willen toevoegen.\n\nIk keur ook het kaalscheren van moffenmeiden aan het einde van de Tweede Wereldoorlog af en andere misstanden die zich ongetwijfeld in recent bevrijd Nederland hebben voorgedaan. Begrijpelijk is het wel. In voormalig Rhodesië zijn blanken op een vaak gruwelijke wijze van hun bezittingen beroofd nadat zij als minderheid de macht verloren. En dat het in dit opzicht in Zuid-Afrika anders is verlopen, komt niet zozeer omdat de zwarte bevolking hier minder wraakzuchtig was, maar omdat men gezien heeft hoe de economie in Zimbabwe volledig instortte na de verdrijving van de voormalige machthebbers.\n\nHoe afkeurenswaardig al dan niet bloedig geweld ook moge zijn, het zou de heer Moll sieren enig begrip te hebben voor de context waarin het nodige – ongetwijfeld – is voorgevallen. En om eerst te kijken naar wat de oorzaak is van wat hij als terrorisme bestempelt, in plaats van alleen maar te jammeren over het onrecht dat hijzelf voelt, hoe reëel dat gevoel ook moge zijn.",
    "Convocazione Consiglio Comunale aperto del 12/09/2022": "",
    "Krapte op de arbeidsmarkt: Zuyderland zet Filipijnse en Indonesische verpleegkundigen in": "Als u denkt dat u -of iemand in uw omgeving – in een acute, levensbedreigende situatie verkeert, belt\n\nu het alarmnummer 112 en vraagt u om een ambulance.\n\nMeer informatie: Spoedeisende hulp.",
    "‘Indonesische meisjes steeds meer onder druk gezet om hijab te dragen’": "Volgens experts en mensenrechtenactivisten neemt in Indonesië de druk toe om een hijab te dragen.\n\n\n\n\n\nIn juli laaide in Indonesië het debat over de hijab weer op, toen een islamitisch meisje van zestien naar verluidt gedwongen werd om op school een hoofddoek te dragen.\n\nHet meisje is moslim, maar droeg nooit een hoofddoek. Een docent zou haar, waar alle andere leerlingen bij waren, gedwongen hebben om een hijab te dragen. Het meisje zou hierdoor zo van streek zijn geraakt, dat ze zich een uur in een wc had opgesloten.\n\nInmiddels hebben de autoriteiten de docent en de directeur van de school op non-actief gesteld, en accepteerde het meisje dat ze werd overgeplaatst naar een andere school.\n\n\n\n\n\nDit voorval staat niet op zichzelf. Er zijn meerdere gevallen bekend van docenten die meisjes hebben gedwongen om een hoofddoek te dragen.\n\nVolgens de NGO Human Rights Watch (HRW) gebeurt de verschuiving naar het verplicht dragen van de hijab ‘geleidelijk’ en via ‘lokale decreten’.\n\nZo is in de autonome provincie Atjeh de sharia ingevoerd. Ook in andere delen van Indonesië hebben scholen besloten dat het dragen van de hijab voor meisjes verplicht is. Zelfs christelijke leerlingen worden soms gedwongen om de hijab te dragen.\n\nIndonesië telt 280 miljoen inwoners. 88 procent is moslim. Officieel is Indonesië geen islamitisch land. Toch worden volgens de Australische professor James Chin (Azië-studies) Indonesische moslims op het platteland en in de semi-stedelijke gebieden steeds conservatiever.",
    "Groeten uit Indonesië: ‘Prachtige natuur, maar ook veel armoede’": "Jan en Ellen bij hun huurwoning in de Indonesische hoofdstad Jakarta. ...\n\nBARNEVELD/JAKARTA Jan en Ellen van den Brink droomden al jaren van een avontuur in het buitenland en in januari kwam die droom uit: het stel verruilde Barneveld voor Indonesië. Een land met twee gezichten dat de komende drie jaar hun thuis zal zijn. ,,Je beseft hier goed hoe rijk wij Nederlanders zijn.”",
    "Gallery Lukisan wil met hedendaagse kunst het moderne Indonesië laten zien  - Brabant Cultureel": "Gallery Lukisan, gespecialiseerd in hedendaagse kunst uit Zuidoost-Azië, streek in 2019 neer in Bergen op Zoom. De galerie bestaat al langer en vertegenwoordigt gevestigde en beginnende kunstenaars uit Indonesië, maar ook uit bijvoorbeeld Vietnam. In Bergen op Zoom bleek een ideale ruimte beschikbaar en de stad biedt toegang tot zowel Vlaanderen als de Randstad.\n\ndoor Albert Hagenaars (tekst en foto’s)\n\nEr was blijdschap in culturele kringen in Bergen op Zoom en omgeving toen Gallery Lukisan zich met een ambitieus programma in 2019 in de stad vestigde. Het was dan ook de bedoeling om na een jaar in een interview vast te stellen hoe het de initiatiefnemers, Sander Salim, oorspronkelijk afkomstig uit Bandung, en Roel van Veggel, geboren Tilburger, in de Scheldestad was vergaan. Maar ja, toen sloeg Covid 19 toe…\n\nSander Salim (l) en Roel van Veggel voor de ingang van hun galerie.\n\nNu, ruim twee jaar later, kan alsnog voorzichtig een balans opgemaakt worden, ditmaal gekoppeld aan het tienjarig Nederlands bestaan van Lukisan. De galerie is echter ouder. De eerste jaren, vanaf 2008, was die namelijk in Dublin gevestigd, de toenmalige werkplek van Van Veggel. Vier jaar later verhuisde Lukisan naar Amsterdam, vervolgens naar Neerijnen en tenslotte Bergen op Zoom waar Salim en Van Veggel niet alleen tentoonstellingen organiseren, maar hun ruimtes ook ter beschikking stellen aan andere initiatieven. Bijvoorbeeld onlangs een boekpresentatie van kunstenaar/dichter/musicus Fred de Ron en de productie Flarden van Hades van Theatergroep Honger, die meermaals voor een uitverkochte zaal werd opgevoerd.\n\nDe naam van de galerie, Lukisan, kent meerdere betekenissen, op de eerste plaats schilderij, maar ook schets, tekening, figuur en weergave worden ermee aangegeven. En dat is toepasselijk gezien de gevarieerdheid, niet alleen in thema’s maar ook in werkvormen. De rolverdeling tussen beide galeriehouders is simpel. Van Veggel: “Sander doet veruit het meeste, hij is het creatieve brein. Hij onderhoudt de contacten met de kunstenaars en ontwikkelt de tentoonstellingen. Ik houd me op de achtergrond en doe wat ik kan als het nodig is.”\n\nOp de vraag wat de doelstellingen van Lukisan zijn, antwoordt Salim: “We richten ons op hedendaagse kunst uit Zuidoost-Azië, met de nadruk op Indonesië. We willen een modern, zelfbewust en zich ontwikkelend Indonesië laten zien, met alle maatschappelijke, religieuze, en culturele uitdagingen die daarbij horen. Zoals gezegd richten we ons dus ook op de omringende landen, bijvoorbeeld Vietnam. Dat land vertegenwoordigen we onder meer met werk van Nguyen Dinh Vu. We werken samen met zowel gevestigde kunstenaars als jonge talenten. Belangrijk is dat ze een kritische kijk hebben op maatschappelijke vraagstukken, commentaar geven op religieuze invloeden, diversiteit, tolerantie en milieu.”\n\nScheidslijnen\n\nIn hoeverre zijn er bij Lukisan mogelijkheden voor bijdragen van Nederlandse of, breder nog, Europese kunstenaars?\n\n“We werken ook graag samen met kunstenaars van hier, jazeker, zolang die zich maar verwant voelen met onze uitgangspunten. Zo hebben we al werk getoond van de Indische kunstenares Edith Bons (Delft), de in Surabaya geboren Jan Wessendorp (Bergen op Zoom) en de Indonesische Juni Kusumanto, die al tientallen jaren in Roosendaal actief is. Onze scheidslijnen zijn bij voorkeur niet scherp afgetekend.”\n\n“Het is fascinerend om te zien hoe divers de perspectieven zijn op de geschiedenis van Indonesië en het gezamenlijke koloniale verleden. Indische kunstenaars en totoks (vrij vertaald: kaaskoppen • ah) hebben meestal een andere blik dan hun Indonesische collega’s, wat juist tot boeiende creatieve resultaten leidt.”\n\nDictatuur\n\nSalim verhaalt dat Van Veggel en hij tussen 2006 en 2008 een opwindende tijd in hun toenmalige standplaats Jakarta meemaakten. Na de dictatuur van het Suharto regime ontstonden tal van experimenten met democratie. Er kwamen kunstfestivals zoals de Biënnale van Yogyakarta, de stad die ook dankzij de toonaangevende kunstacademie ISI en vele galeries beschouwd wordt als de hoofdstad van in elk geval de Javaanse cultuur. Ook ontstonden er nieuwe vormen van expressie, wat tot een uitbundige creatieve bloei leidde. Regelmatig betrokken kunstenaars ook de lokale bevolking in hun projecten.\n\n“We werken samen met zowel gevestigde kunstenaars als jonge talenten. Belangrijk is dat ze een kritische kijk hebben op maatschappelijke vraagstukken, commentaar geven op religieuze invloeden, diversiteit, tolerantie en milieu.”\n\nHet netwerk dat toen voor Lukisan ontkiemde, groeide stevig door en werd dus doorgetrokken tot in West-Brabant. Vandaar dat hier nu ook werk van Agung Kurniawan, Prihatmoko Moki, Yoga Mahendra en anderen is te zien. Dit zijn voor de meeste bezoekers waarschijnlijk nog onbekende namen. Sommige hebben in eigen land echter al een bekende klank gekregen.\n\nGevraagd naar de aard van activiteiten en de frequentie van activiteiten legt Salim uit: “De eerste jaren in Nederland betrof het vooral deelnames aan kunstbeurzen in Nederland, België en Duitsland, gemiddeld vier per jaar. Sinds we in Bergen op Zoom zitten, is ons streven om de zes tot acht weken een nieuwe expositie te organiseren. Inmiddels zitten we gelukkig weer op het ritme van tweemaandelijkse tentoonstellingen. De laatste expositie heet Merdeka, wat Vrijheid betekent. Op 17 augustus 1945 riepen leiders Soekarno en Hatta de onafhankelijkheid uit. Die dag is één van de belangrijkste feestdagen van het land, zo niet de belangrijkste.”\n\nTraditie\n\nWaarom is specifiek voor Bergen op Zoom gekozen, een kleine provinciestad immers? De plaats staat ondanks dappere particuliere initiatieven, met name van groeperingen als SynapsZ, Krot & Co en Arsis, bepaald niet te boek als een oord van vernieuwing. Ze omschrijft zich graag als ‘Stad van stoet en spel’. Hoewel deze omschrijving moderne kunst niet uitsluit, is de associatie met de traditie sterker dan met experimenteerdrang.\n\nSalims ogen beginnen te glinsteren: “We waren op zoek naar een pand met smoel waar we wonen en tentoonstellen kunnen combineren. We kregen informatie over Het Wapen van Frankrijk in de Moeregrebstraat, waar in de Middeleeuwen ‘de lommerd’ zat ofwel een Lombardische financiële instelling. Voor ons was de kerk achter de woning een schot in de roos. Moet je eens zien hoe hoog de expositieruimte is en hoe fraai die wordt bekroond door de rijkelijk bewerkte nok. En wat denk je van de ondergrondse ruimtes?”\n\nRechts: het huis ‘Het Wapen van Frankrijk’ waar in de Middeleeuwen de lommerd zat. Tekening door Valentijn Klotz, 1672.\n\n“Voor ons was de kerk achter de woning een schot in de roos. Moet je eens zien hoe hoog de expositieruimte is en hoe fraai die wordt bekroond door de rijkelijk bewerkte nok.”\n\n‘I Stay’ werk van Yoga Mahendra.\n\nIn de gewelfde kelders van Lukisan.\n\nMet gespreide armen toont hij de aaneengeschakelde gewelfde kelders, van de kerk helemaal tot aan de straat. Ze lijken inderdaad, slim en sfeervol verlicht, bijzonder geschikt voor sculpturen en installaties. De belendende tuin met royale zithoek maakt het plaatje af. Ook hier kunnen activiteiten plaatsvinden, maar het is duidelijk dat dit een uitgelezen plek is voor informele contacten, spontane ontmoetingen.\n\nRuit\n\nSalim vervolgt: “O ja, belangrijk, ik moet nog vermelden dat we in toenemende mate belangstelling uit België krijgen, waardoor de locatie in Bergen op Zoom, gelegen tussen enerzijds de Vlaamse Ruit en anderzijds de Randstad, natuurlijk een bijkomend voordeel is.”\n\nWat zijn de positieve en negatieve ervaringen tot nu toe met Lukisan in Bergen op Zoom?\n\nVan Veggel: “Zonder meer positief is dat de galerie steeds beter bezocht wordt, door nieuwsgierige passanten maar ook door fijnproevers die soms van ver komen. We merken dat onze thema’s, in het bijzonder de combinatieprojecten, aanslaan. We willen doorgroeien. Het zou fijn zijn als het aantal collectioneurs/kopers stijgt.”\n\n“Negatieve ervaringen? Corona was natuurlijk beroerd, maar niet plaatsgebonden. Na de lockdowns is het zaak kunst weer nadrukkelijker op de kaart te zetten en het publiek te enthousiasmeren. Dit veronderstelt een samenspel met uiteenlopende instellingen en initiatieven.”\n\nDe productie ‘Flarden van Hades’ van Theatergroep Honger, meermaals voor een uitverkochte zaal opgevoerd. Foto > Lukisan\n\nIn dat verband, hoe is de verhouding in deze nieuwe fase tussen Lukisan en andere culturele clubs in stad en regio?\n\n“Ook hiervoor geldt dat partijen elkaar steeds beter vinden. We staan open voor zowel incidentele als structurele vormen van samenwerking. Dus organisaties en kunstenaars in Noord-Brabant, als je dit leest en plannen hebt die bij onze principes passen, laat gerust van je horen. Dit geldt trouwens voor iedereen die zich aangesproken voelt door onze uitgangspunten. Beter nog, kom langs! Selamat datang!”\n\nlukisan.art\n\nFoto voorpagina: Van Veggel en Salim in de voormalige protestantse kerk, nu galerieruimte. Foto > Lukisan\n\n© Brabant Cultureel 2022",
    "Prehistorisch skelet met oudste amputatie ooit gevonden in grot Indonesië": "tien vragen Wat als je een vast contract hebt en negen andere vragen over het prijspla­fond\n\nGoed nieuws deze week vanuit Den Haag: er komt een prijsplafond op energie en gas. Dat betekent dat je bij een gemiddeld verbruik nooit méér betaalt dan door de overheid is vastgesteld. Hoeveel is dat precies, hoe zit het met stadswarmte en wat als je nog een vast contract hebt? We zetten de meest gestelde vragen op een rij.\n\n8:52",
    "Dylan Timber naar Indonesië met nationale team Curaçao": "Curaçao en Indonesië staan op zaterdag 24 september en dinsdag 27 september tegenover elkaar in Indonesië. Pas in maart gaat voor het team van Bicentini de Nations League verder. In die competitie treft Curaçao op eigen veld WK-ganger Canada.\n\nTimber werd eerder dit jaar ook al geselecteerd voor de nationale ploeg van Curaçao, maar debuteerde nog niet in het shirt van Los Azules.",
    "Zware aardbeving bij Papoea-Nieuw-Guinea, ook Indonesische eilanden getroffen": "UPDATEPapoea-Nieuw-Guinea is zondag getroffen door een aardbeving met een kracht van 7.6, aldus het Europese Mediterrane Seismologische Centrum (EMSC). De beving was op een diepte van 61 kilometer, op ongeveer 67 kilometer van de stad Kainantu, een dunbevolkt gebied. De lokale bevolking meldt schade aan gebouwen in de buurt van de kustplaats Madang en verder landinwaarts. Er zijn geen slachtoffers gemeld.\n\nDe Amerikaanse geologische dienst USGS gaf na de beving een tsunamiwaarschuwing af voor een straal van duizend kilometer rond het epicentrum. De waarschuwing werd korte tijd later weer ingetrokken.\n\nLees ook Play Zeker vier doden en zestig gewonden na krachtige aardbeving in Filipijnen\n\nStroomstoringen en schade aan gebouwen worden gemeld in delen van Papoea-Nieuw-Guinea. De beving werd in het hele land gevoeld, zowel in steden in de buurt van het epicentrum tot in de hoofdstad Port Moresby, ongeveer 480 kilometer verderop.\n\nOp foto’s en video’s die zijn gedeeld op sociale media is te zien dat een universiteit in het oostelijke stadje Goroka flinke schade heeft opgelopen. Er zitten grote scheuren in muren en raamluifels zijn tijdens de aardbeving naar beneden gekomen. Bewoners in Lae en Madang, het dichtst bij het epicentrum, vertelden tegen persbureau AFP dat het schudden veel heviger was dan bij eerdere bevingen. ,,Zeer sterk, alles was alsof je op een zee zat - gewoon drijvend”, zei Hivi Apokore, werknemer bij Jais Aben Resort in de buurt van Madang.\n\nOok beving in Indonesië\n\nKort daarvoor trof een aardbeving met een kracht van 6,1 op de schaal van Richter de Mentawai-eilanden in Indonesië. Die beving vond plaats op een diepte van 40 kilometer, aldus het EMSC.\n\nGisteren werd de provincie Papoea in Indonesië ook al getroffen door een serie aardbevingen. De eerste had een kracht van 6,1, daarna volgden nog twee schokken met de kracht van respectievelijk 5,9 en 6,2.\n\nIndonesië en Papoea-Nieuw-Guinea liggen op de zogenoemde Ring van Vuur in de Stille Oceaan, waar ongeveer 90 procent van de aardbevingen wereldwijd plaatsvindt.\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen.",
    "Daan (17) uit Assen behaalt zilver op Informatica Olympiade in Indonesië": "Leest u al de (digitale) krant? Dan heeft u waarschijnlijk recht op het lezen van PREMIUM. Registreer u dan eenmalig en log in om toegang te krijgen.\n\nHeeft u al een account? Dan kunt u hieronder eenvoudig inloggen om dit PREMIUM-artikel te lezen.\n\nE-mailadres\n\nWachtwoord",
    "Dani stam Baliem vallei , West Papoea Indonesië in Baliem": "De vruchtbare Baliemvallei is de thuishaven voor de Dani-stam. Het zijn boeren. De Dani staan bekend om hun rituele oorlogsvoering en hun peniskokers en botjes door hun neus. Pas in 1938 is de Baliemvallei echt ontdekt door buitenlanders. Het belangrijkste voedsel voor de Dani is de zoete aardappel. Ze leven met 2 tot 5 gezinnen op ommuurde woonerven, in houten hutten met grasdaken. De mannen dragen peniskokers, gemaakt van een soort kalebas en de vrouwen dragen grasrokjes (gemaakt van vezels).\n\nEr werden veel “oorlogen” tussen de Dani onderling uitgevochten. Dit waren geen zware gevechten als gevolg van haat, maar meer uitingen van militaire bekwaamheid. De wapens bestonden uit pijl en boog en speren. Iedere krijger dost zich mooi uit. Er is veel zendingswerk in de Baliemvallei verricht, maar het gunstig stemmen van geesten en voorouderverering is veel belangrijker dan het Christendom. Ceremonies worden gehouden en varkens worden geslacht om de geesten gunstig te stemmen.\n\nBijgaande foto maakte ik in het Kurulu Dani dorp , de maaltijden worden hier bereid d.m.v. het zgn. kuil koken, in een diepe kuil worden op een houtvuur verwarmde stenen gelegd , een laag gras erop en daarop aardappelen, groente en vlees, deze worden dan weer afgedekt met een laag gras en hout, op deze manier wordt de inhoud gekookt en later wordt alles weer uitgegraven voor de maaltijd van de dorpsbewoners.\n\nWe hebben tijdens een door ons zelf georganiseerde trekking van een week de Baliem vallei bezocht en in diverse dorpjes overnacht , vaak waren we de enige bezoekers van zo'n dorp wat een bijzondere ervaring was.",
    "Burgemeester Aboutaleb bezoekt deze week topconferentie van grote steden in Indonesië": "Burgemeester Aboutaleb bezoekt deze week topconferentie van grote steden in Indonesië\n\nwo 31 aug, 14:00\n\nAlgemeen 13 keer gelezen\n\nRotterdam - Burgemeester Ahmed Aboutaleb is deze week voor een werkbezoek in Jakarta in Indonesië. Aanleiding voor de reis is de U20 Mayors Summit. Aboutaleb is vrijdag vertrokken, zaterdag 3 september is hij weer terug.\n\nDe jaarlijkse summit gaat vooraf aan de Urban 20 (U20), een netwerk van grote steden. Doel van de U20 is advies uitbrengen aan de G20 (19 landen en de Europese Unie). Indonesië is dit jaar voorzitter van de G20-top op Bali in november. Op de U20 spreekt burgemeester Aboutaleb tijdens verschillende vergaderingen, waaronder een paneldiscussie van de Wereldbank over (groene) stadsvernieuwing.\n\nOok bezoekt Aboutaleb Jakarta zelf. Sinds de jaren tachtig van de vorige eeuw werkt Rotterdam samen met Jakarta, vooral op het gebied van watermanagement. Regelmatig worden er wederzijds werkbezoeken georganiseerd: vorige maand bezocht de vicegouverneur van Jakarta Rotterdam.\n\nDeze week ontmoet Aboutaleb gouverneur Anies Baswedan om te praten over watermanagement. Een concreet voorbeeld van kennisdeling en samenwerking met Jakarta is de Dutch Training & Exposure Programme (DUTEP) waarin medewerkers van de hoofdstedelijke regio Jakarta stage lopen in Rotterdam. De gouverneur van Jakarta heeft eind 2019 een ‘challenge’ uitgeschreven voor DUTEP-alumni om hun in Rotterdam opgedane ervaringen te vertalen naar mogelijke projecten in Jakarta. Burgemeester Aboutaleb bezoekt op vrijdag enkele van deze projecten.",
    "Nieuwe Indonesische prijsvechter voortvarend gestart • Piloot & Vliegtuig": "JAKARTA – Leasemaatschappij CDB Aviation, een volledige Ierse dochteronderneming van China Development Bank Financial Leasing Co., Limited (CDB Leasing) heeft de leveringen voltooid van tien Airbus A320-200-vliegtuigen aan de nieuwe Indonesische prijsvechter Super Air Jet.\n\nDe vliegtuigen werden over een periode van achttien maanden geleverd. De luchtvaartmaatschappij hanteert een low-cost carrier-model dat zich richt op point-to-point reizen tussen eilanden in Indonesië, met de jonge generatie als doelmarkt.\n\nHet in 2021 opgerichte Super Air Jet is van plan zich te onderscheiden als digitale pionier en voorziet de implementatie van geavanceerde technologie om de ervaringen van volgende generaties flyers in Indonesië te verbeteren",
    "GoJek betaalt 8,38 miljoen euro voor cryptobeurs uit Indonesië - BLOX": "GoJek betaalt 8,38 miljoen euro voor cryptobeurs uit Indonesië\n\nGoTo heeft 8,38 miljoen euro betaald voor 100% van de aandelen van de Indonesische cryptobeurs PT Kripto Maksima Koin.\n\nTwee unicorns kopen cryptocurrency\n\nVorig jaar fuseerden de Indonesische unicorns GoJek en Tokopedia en hieruit werd GoTo geboren. Menig toerist kent GoJek vanwege de scooter- en autoritten en de mogelijkheid om boodschappen, eten en massages te bestellen. Tokopedia is een online koopplatform zoals Amazon of Bol.\n\nTen tijde van de fusie waren deze twee bedrijven de twee meest waardevolle start-ups van Indonesië. Gezamenlijk zijn ze verantwoordelijk voor 2% van het bruto binnenlands product van het land.\n\nVolgens het kwartaalrapport van Q1 2022, heeft GoTo ongeveer 2,5 miljoen geregistreerde chauffeurs en 14 miljoen geregistreerde handelaren. Het bedrijf beweert meer dan 100 miljoen maandelijkse actieve gebruikers te hebben.\n\nDiversiteit door crypto\n\nHet nieuws van de overname komt van Reuters. ‘Wij zijn van mening dat blockchain-technologie een reguliere rol kan spelen in de toekomst van financiën,’ zegt GoTo. Helaas hebben ze niets laten doorschemeren over wat hun plannen zijn met de pas verworven cryptobeurs.\n\nKeep support and Stay strong https://t.co/1Lcu5avcma — Kripto Maksima Koin (@kriptomaksima) August 31, 2022\n\nPT GoTo Gojek Tokopedia (bekend als GoTo) heeft dus 124,84 miljard rupiah (8,38 miljoen euro) betaald om alle 55 duizend aandelen van de Indonesische cryptobeurs PT Kripto Maksima Koin over te nemen. Het bedrijf zei dat de deal in lijn is met zijn doel om “een diverse hub voor geldbeheer” te worden.\n\nGoPay krijgt bijna alle aandelen cryptobeurs\n\nDe app van GoJek heeft namelijk al een functie genaamd GoPay, waarmee je in vrijwel alle winkels kan betalen. Het is niet verwonderlijk dat GoTo interesse heeft in cryptocurrency en wellicht plannen heeft om crypto te verweven in hun dienst.\n\nHet nieuwsplatform van BTC Direct, waarop jij nu dit artikel leest, gaat veranderen. De website wordt overgenomen door onze partner BLOX. Hierdoor gaan een aantal dingen veranderen. Benieuwd wat? Klik dan op de afbeelding of deze link: https://nieuws.btcdirect.eu/btc-direct-nieuws-wordt-blox-nieuws/\n\nDe meerderheid of (99,98 procent)van de aandelen van PT Kripto Maksima Koin zal eigendom worden van GoTo’s dochteronderneming GoPay. Daarnaast zal GoTo zelf slechts 0,02 procent van de aandelen van PT Crypto Maksima Koin beheren.\n\nCrypto en bitcoin goed vertegenwoordigd in Indonesië\n\nOndanks de negatieve houding van de Indonesische centrale bank van het land en enkele lokale islamitische organisaties, is cryptocurrency ontzettend populair in Indonesië. Als je deze zomer op Bali bent geweest, dan vind je verrassend veel crypto-cafe’s. Afgelopen weekend werd ook Coinfest gehouden in een beachclub op Bali.\n\nOp Bali vind je ook de co-workingspace T-Hub, waar de schrijver van dit artikel veel te vinden is.\n\nDaarnaast zijn er elke week meerdere bitcoin-meetups verspreid over heel Indonesië. Een van de organisatoren van de meet-up in Ubud schreef een betoog over waarom Indonesië Bitcoin nodig heeft. In haar betoog wordt ook de rol van het koloniale Nederland benoemd.\n\n2/ Money has become a tool to control Indonesian people since the colonial era\n\n\n\nThe Dutch established a central bank in Indonesia called De Javanesche Bank, printed and controlled the money supply to finance the forced plantation that enslaved many Indonesian — Dea Rezkitha (@dearezkitha) January 3, 2022\n\nVolgens een enquête van het Amerikaanse Gemini is Indonesië de wereldleider op het gebied van crypto-adoptie en deelt het de eerste plaats met Brazilië.\n\nWeinig concurrentie crypto-industrie Indonesië\n\nIn Indonesië (met 275 miljoen inwoners) zijn er drie grote cryptobedrijven die de dienst uitmaken: Indodax, TokoCrypto en in mindere mate Pintu. Daarnaast worden de websites en apps van veel internationale bedrijven (zoals Binance) geweerd uit het land. Er is weinig concurrentie waardoor er dus genoeg groei te behalen valt in Indonesië.\n\nNet als in Nederland moeten Indonesische cryptocbedrijven een licentie verkrijgen van de overheid. Naast de genoemde drie hierboven, zijn er nog 22 andere cryptobeurzen met een licentie, waaronder PT Kripto Maksima Koin.\n\nOndanks een beperkt aanbod aan bedrijven in verhouding tot het aantal inwoners, wordt er toch flink gehandeld in Indonesië. De grootste economie van Zuid-Oost Azië had in 2021 een totaal transactievolume in cryptocurrency van 859,4 biljoen rupiah (57,5 miljard euro). Dit is 1000% meer dan een jaar eerder.",
    "Tien doden doordat vrachtwagen op bushokje met schoolkinderen botst bij Jakarta": "In een voorstad van de Indonesische hoofdstad Jakarta zijn woensdag tien mensen omgekomen bij een verkeersongeluk. Een vrachtwagen botste op een grote paal, die op zijn beurt een bushokje verpletterde. Daarin stonden op dat moment veel schoolkinderen op de schoolbus te wachten, schrijven Indonesische media.\n\nZeker zeven van de tien doden zijn basisschoolleerling. Nog eens twintig anderen raakten gewond, citeren lokale media de lokale politiecommandant.\n\nEr zijn in totaal meer dan dertig slachtoffers. Volgens de lokale media zijn meer dan twintig van hen basisschoolleerling. De politie doet onderzoek naar de toedracht van het ongeval.\n\nJakarta is vooralsnog de hoofdstad van Indonesië. Over een paar jaar krijgt het land een nieuwe hoofdstad: Nusantara. De huidige hoofdstad, die op het eiland Java ligt, moet vervangen worden omdat stadsdelen aan de kust regelmatig onder water komen te staan. Die gebieden liggen onder zeeniveau.\n\nNusantara ligt op het eiland Borneo en wordt momenteel voorbereid op zijn toekomst als hoofdstad van Indonesië. Zo moeten er veel mensen kunnen leven: Jakarta telt ruim elf miljoen inwoners.",
    "Nederland is kampioen plastic afval exporteren, Plastic Soup Foundation wil een verbod": "Nederland is kampioen exporteren van plastic afval naar het buitenland. Dat blijkt uit nieuw onderzoek van Plastic Soup Foundation. 70 miljoen kilo belandt er jaarlijks in Indonesië. \"Er moet zo snel mogelijk een exportverbod komen.\"\n\nVan alle landen in de Europese Unie (EU) vervoert Nederland het meeste plastic afval naar landen daarbuiten, zoals Indonesië, 11.000 kilometer verderop. Dat blijkt uit het nieuwe onderzoek.\n\n'Exportverbod nodig'\n\nVoor 2018 ging bijna al het plastic afval ter wereld naar China, vertelt Jurjen de Waal van Plastic Soup Foundation. \"Maar dat zorgde daar voor enorme problemen, dus China heeft toen gezegd 'dit willen we niet meer' en ze hebben hun grenzen gesloten.\"\n\nDit zorgde voor een enorme opstopping in het systeem, waarna andere landen gevonden werden om het afval naartoe te brengen, zoals Indonesië. Plastic Soup Foundation wil zo snel mogelijk een exportverbod op plastic afval naar buiten de EU. \"We mogen de mensen in landen als Indonesië niet met onze problemen opzadelen\", stelt De Waal.\n\nAlbert Heijn en Jumbo\n\nPlastic uit Nederland komt bijvoorbeeld terecht in het dorp van de 15-jarige Nina Aqilani. Ze woont op Oost-Java aan de Brantas Rivier, in het district Gresik. Het liefst kijkt Nina films of leest ze stripboeken, maar meestal is ze bezig met het verzamelen van plastic.\n\n\"Thuis google ik dan de woorden op de verpakkingen\", zegt Nina. \"En ik kom vaak namen tegen van Nederlandse winkels als Albert Heijn, Jumbo, Hema en Kruidvat en merken als Verkade, Lay's en Haribo.\"\n\nBron: Plastic Soup Foundation Nina sorteert het plastic dat ze tegenkomt\n\nRecycling loopt stroef\n\nHoe het kan dat er zoveel export van plastic afval is? En hoe komt het in de tuin van Nina terecht? Dat al het plastic in Nederland wordt gerecycled is een mythe, zegt De Waal van Plastic Soup Foundation. \"Op dit moment wordt minder dan 50 procent van de plastic verpakkingen in Nederland gerecycled.\"\n\n\"Het plastic dat jij thuis scheidt, wordt keurig door de gemeente opgehaald. Vervolgens wordt het aangeboden voor recycling. Maar in de praktijk dat gaat niet altijd goed. Soms raakt het plastic afval vermengd met ander afval, of raakt het vervuild. En dan kan het niet meer gebruikt worden voor recycling.\"\n\nExporteren goedkoper\n\nAfgekeurd plastic afval kan de verbrandingsoven in, maar vaak wordt gekozen voor export, omdat dat goedkoper is, vertelt De Waal.\n\n\"Dan wordt het op transport gezet naar het buitenland. Daar zou het dan verder verwerkt moeten worden en zo staat het ook op de officiële papieren, maar in de praktijk komt daar niets van terecht.\"\n\nBron: Daru Aqilani Protestmars in Indonesië tegen plastic afval vanuit de EU\n\n'Ons land als jullie vuilnisbak'\n\nHet maakt Nina Aqilani uit Gresik verdrietig, bang en kwaad tegelijk. \"Jullie gebruiken ons land als vuilnisbak. Dat kwetst mij als Indonesiër. Het vervuilt onze lucht, bodem, het rivier- en grondwater. We voelen nu misschien niet meteen de gevolgen, behalve dat het er vreselijk uitziet, maar over 10 jaar komt ook onze fysieke gezondheid in gevaar.\"\n\nNina wordt vaak vergeleken met de Zweedse klimaatactiviste Greta Thunberg. Want inmiddels zoekt Nina, net als Thunberg, contact met leiders van de landen die export van plastic afval toestaan. \"Ik zou Greta graag ontmoeten. Niet alleen omdat ik haar bewonder, maar ook omdat ik behoorlijk wat Zweeds plastic afval in mijn regio heb gevonden.\"\n\n'Investeer in betere technieken'\n\nMet het exportverbod, waar Plastic Soup Foundation voor pleit, is Nina het roerend eens. \"Stop met het dumpen van plastic afval in mijn land. Haal terug wat jullie hebben gebracht. Jullie zijn een rijk land en hebben toegang tot hoogstaande technologieën. Waarom investeren jullie niet in betere recyclingtechnieken, zodat er meer plastic kan worden hergebruikt?\"\n\nIn Eindhoven gebeurt dit al wel. Een paar jaar geleden deed het bedrijf Ioniqa een uitvinding waardoor plastic afval eindeloos kan worden gerecycled. En dat betekent minder plastic afval.\n\nBron: Plastic Soup Foundation Nina Aqilani\n\nEindeloos nieuw plastic\n\n\"Wat we hebben gedaan is een slim middel bedenken waarmee we gekleurd plastic kunnen afbreken tot op het niveau van moleculen. Zo krijg je een hele zuivere grondstof, net zo zuiver als wat we nu uit olie halen\", zegt directeur Tonnis Hooghoudt. \"En daarmee kunnen we eindeloos nieuw plastic maken.\"\n\nDit proces heet 'chemische recycling'. \"Bij mechanisch recyclen, wat nu veel wordt gedaan, smelt je plastic voorwerpen om tot iets nieuws, maar elke keer gaat de kwaliteit van het plastic wat achteruit. Na 6 keer recycling is het 'op' en zit je toch weer met afval.\" Chemisch gerecycled plastic verliest volgens Hooghoudt niets aan kwaliteit. In Geleen staat inmiddels een chemische recyclingfabriek en wat de directeur betreft wordt het de norm.\n\nVerpakkingsvrij\n\nDe Waal van Plastic Soup Foundation is blij met de inspanningen van Hooghoudt en zijn mensen, maar vindt het nog belangrijker dat het gebruik van plastic vermindert. \"We moeten stoppen met alles in te willen pakken in plastic. Al dat wegwerpplastic is absoluut niet nodig\", zegt hij.\n\n\"In Frankrijk is het sinds dit jaar verboden om groente en fruit in plastic te verpakken en dat gaat daar prima. En in 2030 moet minstens 20 procent van de Franse winkels ingericht zijn voor 'refill' zodat je als klant je eigen verpakking kunt gebruiken. Dat zouden we in Nederland ook moeten doen.\"",
    "Indonesië vormt mogelijk consortium om Shell-belang in Masela-gasproject te nemen": "Bahlil Lahadalia vertelde het parlement dat Shell van het $20 miljard kostende project wilde afstoten, zodat een consortium van het staatsenergiebedrijf Pertamina, het staatsinvesteringsfonds Indonesia Investment Authority (INA) en andere bedrijven zijn aandeel kon overnemen.\n\n\"De president heeft mij en de minister van Staatsbedrijven opgedragen voorrang te geven aan het gasproject Masela,\" zei hij tegen de wetgevers.\n\nHet Japanse energiebedrijf Inpex corp controleert 65% van het project, dat ook bekend staat als het Abadi LNG-project, en hoopt in de latere helft van dit decennium een definitieve investering in Masela te doen.\n\nBahlil zei ook dat de president van mening was dat de stad Saumlaki op de Tanimbar-eilanden de juiste plaats is voor het project, omdat er basisinfrastructuur voorhanden is.\n\nPertamina zou alle mogelijkheden bekijken om de produktie te verhogen, met inbegrip van de ontwikkeling van het Masela-project, zei Arya Dwi Paramita, woordvoerder van haar upstream-eenheid Pertamina Hulu Energi.\n\nEen woordvoerder van Shell zei dat het bedrijf op dit moment geen commentaar kon geven op de portefeuille-activiteit van het project.\n\nInpex en INA reageerden niet onmiddellijk op verzoeken om commentaar.",
    "Sandy Walsh heeft bijna de Indonesische nationaliteit beet": "Een droom die werkelijkheid wordt voor Sandy Walsh. Zijn debuut zal niet meer lang op zich laten wachten.\n\nHet Indonesische Huis van Afgevaardigden heeft de naturalisatie dinsdag 20 september officieel goedgekeurd. De volgende stap is de eed afleggen in een officiële staatsceremonie. Dit weet Gazet van Antwerpen.\n\nAfgelopen mei trainde Walsh al met Indonesië ter voorbereiding van een oefeninterland tegen Bangladesh. Deze maand speelt Indonesië tegen Curaçao, maar deze wedstrijd moet hij nog aan zich voorbij laten gaan. Hopelijk kan hij er eind december bij zijn voor het Zuidoost-Aziatisch landentornooi en kan hij zijn debuut maken.",
    "Ontbossing door Nederlandse import aan banden door nieuwe bossenwet?": "Nederland is een handelsland en de Rotterdamse haven ziet dan ook dagelijks veel goederen binnenkomen. Een niet onaanzienlijk deel van de Nederlandse import draagt bij aan de wereldwijde ontbossing en verlies aan leefgebied voor (bedreigde) diersoorten. De strengere Europese bossenwet zal daar verandering in moeten brengen.\n\nNederland is een grote afnemer van producten als soja, palmolie, mais, kokosnoot, cacao, koffie, rundvlees, leer en hout uit landen als Brazilië, Kameroen en Indonesië. Voor de productie van wat wij jaarlijks importeren is een oppervlakte van vier keer Nederland nodig. En die productie gaat gepaard met natuurverwoesting, verlies aan leefgebied voor dieren en schending van mensenrechten. Een groot deel van wat Nederland importeert, wordt vervolgens geëxporteerd naar het buitenland. Het gaat veelal om producten die hier eerst worden verwerkt tot andere producten. Zo gaat 85 procent van alle soja in de vorm van vlees, sojaolie en zuivel naar andere landen. Maar ook meer dan de helft van alle geïmporteerde palmolie, cacao, rundvlees en leer wordt weer doorgevoerd.\n\nOntbossing door Nederlandse import\n\nIn de landen waar bijvoorbeeld palmolie vandaan komt, zoals Indonesië, Maleisië en Colombia, vindt grootschalige ontbossing plaats. Indonesië produceert ongeveer 60 procent van de palmolie in de wereld. Een vijfde daarvan komt uit de provincie Riau op het eiland Sumatra. Sumatra huist een aantal van de meest biodiverse plekken op aarde. Zo heeft het Tesso Nilo-bos volgens schattingen de grootste diversiteit aan vaatplanten van alle tropische bossen ter wereld. Twintig procent van de 2475 plant- en diersoorten die op het eiland zijn geregistreerd, wordt bedreigd, zoals de Sumatraanse tijger, de Sumatraanse neushoorn, Aziatische olifant en Sunda-pangolin. In tien jaar tijd is het oliepalmareaal verdubbeld, wat leidt tot de bedreiging van het leefgebied van veel dieren. In Brazilië, waar bijna de helft van de soja vandaan komt, zorgt de teelt van soja voor ongeveer een derde van de ontbossing die wordt veroorzaakt van import uit de EU.\n\n.\n\nSoja\n\nDe populariteit van soja is de laatste jaren enorm toegenomen, omdat het goedkoop voer is voor vee in de intensieve landbouw. Bijna negentig procent van de geïmporteerde soja wordt verwerkt tot veevoer voor kippen, varkens en (melk)koeien. En die populariteit zet nog meer druk op bedreigde natuurgebieden. Het bedreigde Cerrado-gebied voorziet Nederland van bijna de helft van zijn importbehoefte aan soja. Steeds meer grond van het savanne-ecosysteem van dit gebied wordt omgezet naar landbouwgrond voor de productie van onze soja.\n\nBijna een kwart van het totale verlies aan leefgebied in Brazilië komt uit twee staten in het gebied, namelijk Mato Grosso en Goias. Wat Nederland importeert, staat volgens berekeningen van WWF in verhouding met 41.000 hectaren van conversie van de grond tussen 2009 en 2018. De Nederlandse import is ook verantwoordelijk voor veel CO2-uitstoot. De soja die Nederland jaarlijks importeert, zorgt voor 21,8 miljoen ton CO2. Ter vergelijking, dat is zo’n 12 procent van wat Nederland in eigen land in 2019 uitstootte.\n\n.\n\nGebrek aan transparantie\n\nMaar ook op het oog onschuldige producten, zoals cacao hebben een bittere nasmaak. Nederland importeert een kwart van alle cacao die geproduceerd wordt. Daarvan komt een groot deel weg uit Kameroen, een land met een rijke natuur en het leefgebied van bosolifanten, chimpansees en westelijke laaglandgorilla’s. Maar door gebrek aan transparantie is de kans groot dat Nederland cacao importeert waarvoor grootschalige ontbossing en natuurverwoesting plaatsvindt.\n\nStrengere EU bossenwet\n\nToch is er ook goed nieuws. Het Europees parlement heeft 13 september gestemd voor een sterkere Europese bossenwet. Dit is een belangrijke stap om producten waarvoor de natuur verwoest wordt, te weren van de Europese markt. Onderdeel van het nieuwe wetsvoorstel zijn strengere traceerbaarheidseisen naar de oorsprong van het product – om zo te kunnen vaststellen of er geen sprake is van (illegale) ontbossing. Ook komen er meer productcontroles. Bovendien besteedt de nieuwe bossenwet meer aandacht aan mensenrechten en de bescherming van lokale en inheemse groepen. Een andere belangrijke toevoeging is dat met het huidige wetsvoorstel niet alleen bossen worden beschermd, maar ook savannes en andere natuurgebieden. Dat betekent dat ook de Cerrado in Zuid-Amerika beschermd wordt onder de nieuwe wetgeving. Seline Meijer, voedselexpert bij WWF-NL:\n\n“Dit wetsvoorstel is een belangrijke stap om ervoor te zorgen dat er straks geen producten meer in ons boodschappenmandje liggen waarvoor natuur is vernietigd.”\n\nBronnen:\n\n©AnimalsToday.nl Sophie Jongma",
    "Uitstelbrief antwoorden Kamervragen over wijzigingen Nationale Indiëherdenking": "Staatssecretaris Van Ooijen (VWS) meldt dat de antwoorden op vragen over wijzigingen bij de Nationale Indiëherdenking en over het aandringen bij Indonesië op het maken van excuses voor de Bersiap later komen dan gebruikelijk.\n\nUitstelbrief antwoorden Kamervragen over wijzigingen Nationale Indiëherdenking (PDF | 1 pagina | 82 kB)",
    "De bommenmaker achter de aanslagen in Bali van 2002 komt vervroegd vrij": "De bommenmaker van de aanslag op het Indonesische toeristeneiland komt waarschijnlijk vervroegd vrij. Bij de terreurdaad kwamen 202 mensen om het leven en raakten 209 gewond. Hisyam bin Alizein (55) alias Umar Patek heeft pas de helft van zijn twintigjarige gevangenisstraf uitgezeten.\n\nDe Indonesische minister van justitie en mensenrechten, Yasonna Laoly maakte dit deze week bekend. Patek heeft, volgens hem aan alle voorwaarden voldaan om vervroegd in vrijheid te worden gesteld. Hij zou naar tevredenheid een deradicaliseringsprogramma hebben doorlopen en zich de afgelopen tien jaar goed hebben gedragen in de gevangenis.\n\nPatek zou, na aftrek van een aantal jaar cel, eigenlijk pas in 2029 in aanmerking komen om de maatschappij in te gaan. De nieuwe datum van zijn vrijlating moet nog worden bekend gemaakt en is mede afhankelijk van eventuele bezwaren. De Australische premier Anthony Albanese noemde de halvering van de gevangenisstraf ‘weerzinwekkend’. Hij kondigde aan via diplomatieke weg actie ertegen te gaan ondernemen. In totaal kwamen 88 Australische toeristen om bij de bomaanslag in Kuta op Bali.\n\nBin Laden\n\nOverlevenden spraken hun woede en ongeloof uit in talkshows op de Australische televisie. Jan Laczynski zei bij Channel 9 dat hij helemaal in de vernieling zat door de mogelijke vervroegde vrijlating van Patek. “Zo’n gast moet nooit zonder permanent toezicht de straat op gaan.” In Australië is er weinig vertrouwen dat Patek is gederadicaliseerd.\n\nPatek, die in zijn terroristenjaren in contact stond met Osama bin Laden, de leider van Al-Qaida, werd na negen jaar op de vlucht in 2011 opgepakt door de Pakistaanse veiligheidsdienst in de stad Abbottabad. In datzelfde jaar werd Bin Laden, woonachtig in diezelfde stad, doodgeschoten door Amerikaanse elitetroepen. Een jaar later werd Patek tot 20 jaar gevangenisstraf veroordeeld. Hij mengde de chemicaliën voor de drie bommen die afgingen in Bali. Maar hij was ook bij eerdere aanslagen betrokken als bommenmaker, zoals bij de aanslagen in 2000 op kerken in Indonesië.\n\nTijdens zijn rechtszaak bood hij excuses aan de slachtoffers en nabestaanden aan. Hij zei dat zijn bommen voor Israëliërs bestemd zouden zijn geweest en niet voor Westerse toeristen.\n\nDeradicaliseren\n\nDe aanslag in 2002 op Bali was de grootste en meest dodelijke die het land meemaakte. Sindsdien zijn er nog meer geweest. In 2003 op het Marriott Hotel in Jakarta waarbij 14 mensen omkwamen en wederom op Bali in 2005 met veel minder slachtoffers dan bij de aanslag in 2002. In de periode 2002 tot nu heeft Indonesië bijna duizend vermoedelijke terroristen gearresteerd en meestal veroordeeld. Nog steeds worden er door jihadisten in het grootste islamitische land ter wereld aanslagen gepleegd, maar nu vooral op overheidsgebouwen en politiekantoren.\n\nPatek zou nu bereid zijn de regering te helpen om via het deradicaliseringsprogramma van terroristen fatsoenlijke burgers te maken. Indonesië probeert actief met zulke trainingen jihadisten tot inkeer te laten komen.\n\nAnderhalf jaar geleden werd het brein achter de aanslagen in Bali en veel andere terreurdaden Abu Bakar Bashir (83) vrijgelaten. De extremistische prediker, de baas van Patek, werd uiteindelijk niet veroordeeld voor de aanslagen op Bali, maar ging de afgelopen decennia wel voor tal van andere terroristische misdrijven de cel in en uit. Hij richtte twee terreurbewegingen op: de een gelieerd aan IS en de ander aan Al-Qaida. Ook Bashir zou met goed gevolg het deradicaliseringsprogramma hebben doorlopen.\n\nLees ook:\n\nIndonesische jihadleider komt vervroegd vrij.\n\nIn Indonesië is de beruchte extremistische prediker Abu Bakar Bashir vrijgelaten uit de gevangenis. Hij stond lange tijd bekend als de belangrijkste jihadleider van Zuidoost-Azië.",
    "Indonesische centrale bank verhoogt rente voor 2e achtereenvolgende vergadering": "Bank Indonesia (BI) heeft, zoals algemeen verwacht, de 7-daagse reverse repurchase rate met 25 basispunten verhoogd tot 4,25%. Van de 30 door Reuters gepolste economen hadden 27 een dergelijke maatregel verwacht, terwijl de overige drie hadden ingezet op een grotere renteverhoging van 50 basispunten.\n\nDe bank verhoogde ook de overnight depositofaciliteit en de kredietfaciliteit met hetzelfde bedrag tot respectievelijk 3,50% en 5,00%.",
    "Boek: SURAPATI - Held van Indonesië": "Boek: SURAPATI - Held van Indonesië\n\nHet is de zeventiende eeuw. Het eiland Java is grotendeels in handen van de Nederlanders van de VOC. De Balinese Untung is een slaafgemaakte, maar heeft het als hoofdbediende relatief goed in het huis van zijn meester Pieter Cnoll.\n\nAlles verandert echter na de dood van Cnoll: een groot schandaal komt aan het licht en Untung belandt zwaargewond in de cel. In de gevangenis ontmoet hij Soenan Madi.\n\nDe blinde, oude man vertelt Untung dat hij ooit vrij zal zijn, dat hij uitverkoren is en noemt hem SURAPATI, ‘moedig tot de dood’. Later, als vrij man, beseft Untung: Soenan Madi had gelijk. SURAPATI leeft ! - En SURAPATI is het spannende, waargebeurde levensverhaal van een man die veel rollen had: slaafgemaakte en regent, bediende en vrijheidsstrijder, vijand en held.\n\nZonder overdreven te polariseren als wij terugkijken in de historie naar de verhoudingen tussen landen en culturen mogen wij toch wel vaststellen dat Nederland veel schatten heeft te danken aan het land wat vroeger Indië werd genoemd en nu Indonesië heet. In aanmerking nemend dat ook van ons land uit mensen niet alleen verstorend maar ook naar vermogen trachten zoveel mogelijk gevend hier vandaan naar Indonesië vertrokken ligt hier een indrukwekkend stuk van de geschiedenis van de voorouders van burgers van beide landen.\n\nDaarin spelen maatregelen een rol in die overheden zich niet graag herinneren en situaties waarin men door verkeerde beslissingen ten onrechte een aanzienlijke hoeveelheid leed aan een bevolking heeft veroorzaakt maar gezien in het licht van de veranderende tijdgeest heeft men met een zekere mildheid het bittere oordeel weten te herzien.\n\nEn slechts enkele jaren geleden heeft koning Willem Alexander tijdens zijn reis officieel excuus aangeboden namens ons land over gebeurtenissen die door 'de Hollanders' in het verleden aan de bewoners van Indonesië schade hebben veroorzaakt. Zijn vorstelijke houding en oprechte excuses werden op een elegante wijze door hoogwaardigheidsbekleders van het gastland zonder enige nadruk geaccepteerd. (In onze vorige Bos & Baruch Podcasts zijn wij uitgebreid op deze gebeurtenis ingegaan.)\n\nAangezien de geschiedenis van Nederland en Indonesië zowel in het verleden als ook in onze tijd nog met elkaar verweven is en hier veel mensen met een Indonesische achtergrond wonen lijkt het bijna onmisbaar in het onderwijs leerlingen uitgebreider over deze periode door het lezen van verhalen en boeken voor te lichten. Als je meer weet over je voorouders begrijp je ook meer over de manier van denken in je familie heerst en de omstandigheden waar ze vroeger mee te maken hadden. En dat kan ervoor zorgen dat je je beter kunt ontwikkelen. Ook al is dit een tijd waarin diversiteit qua levensstijl zeer wordt gewaardeerd zijn er ook andere soms 'overerfde' verworvenheden die hun plaats terecht mogen opeisen. Daar draagt het verhaal uit dit boek zeker aan bij.\n\nSURAPATI STIERF IN 1706 TIJDENS EEN VELDSLAG MET DE VOC.\n\nHIJ WORDT TOT DE DAG VAN VANDAAG GEËERD ALS HELD VAN INDONESIË.\n\nDe auteur baseerde dit verhaal op VOC-bronnen en historische Javaanse Babads.‘Surapati’ van Robin Raven is een onweerstaanbare combinatie van historie, legende en literaire fictie.\n\nRobin Raven werkte mee aan een speciale uitzending van Het Klokhuis over de Revolusi!- en de Slavernijtentoonstellingen in het Rijksmuseum. Eerder verscheen van hem bij Uitgeverij Omniboek ‘De laatste reis van Garoeda’.\n\nBoek: HELD VAN INDONESIË - Vijand van de VOC, volksheld van Indonesië\n\nAuteur: Robin Raven\n\nUitgeverij OMNIBOEK\n\nVerschijnt 20 september 2022\n\nSURAPATI WORDT TOT DE DAG VAN VANDAAG GEËERD ALS HELD VAN INDONESIË...",
    "Engelen uit Europa schetst een genuanceerd portret van een minister van Koloniën ★★★★☆": "Beeld Prometheus\n\nNa alle boeken uit de afgelopen jaren met inktzwarte pagina’s over de gewelddadige dekolonisatie van Indonesië, verscheen deze zomer een zeer leesbare studie over de periode die aan de Onafhankelijkheidsoorlog voorafging. Aan de hand van het leven van ARP-politicus en bestuurder A.W.F. Idenburg (1861-1935) beschrijft historicus Hans van der Jagt het tijdvak van de ‘ethische politiek’, in de geschiedenis doorgaans gedateerd tussen 1900 en het uitbreken van de Tweede Wereldoorlog.\n\nEthische politiek was kort gezegd de gedachte van een intellectuele voorhoede dat de bevolking van de koloniën (Indië, Suriname, de Caribische eilanden) niet louter geknecht diende te worden, maar ook moest worden meegenomen in een zekere verheffing. De ruimte voor dit idee ontstond nadat in 1870 het gehate Cultuurstelsel – waartegen Multatuli zo ageerde – was afgeschaft. Niet langer hoefden Javaanse boeren 20 procent van hun opbrengst af te staan aan de overheid. De kolonisator kreeg een vriendelijker gezicht, al bleef de knoet nadrukkelijk binnen handbereik.\n\nDe orthodox-protestantse Alexander Idenburg was dertig jaar lang de personificatie van wat volgens Van der Jagt ontwikkelingshulp avant la lettre mag heten. Hij was gedurende drie perioden minister van Koloniën (toen belangrijker dan Buitenlandse Zaken), gouverneur van Suriname (1905-1908) en gouverneur-generaal van Nederlands-Indië (1909-1916). De laatste tien jaar van zijn leven was hij lid van de Raad van State.\n\nIn de eerder dit jaar verschenen studie van drie onderzoeksinstituten (NIOD, KITLV en NIM) naar extreem geweld tijdens de dekolonisatie wordt Idenburg in het samenvattende deel wat zuinig ‘enigszins hervormingsgezind’ genoemd. Van der Jagt denkt daar duidelijk positiever over, zonder uit het oog te verliezen dat ook voor Idenburg volledige onafhankelijkheid van Indonesië en Suriname geen reële optie was. Hij zag de landen in ‘associatie’ (niet door assimilatie of integratie) en op voet van gelijkwaardigheid tot in lengte der tijden binnen koninkrijksverband aan Nederland verbonden blijven.\n\nDubbelzinnige houding\n\nIdenburg verwelkomde emancipatiebewegingen en stimuleerde culturele, economische en sociale verheffing. Hij deed dit in de verwachting dat het tot een duurzaam verbond zou leiden, in een tijd waarin alle Europese landen hun imperiale belangen probeerden veilig te stellen. Maar deze door veel tijdgenoten als ‘softe politiek’ ervaren attitude verkeerde in haar tegendeel, mede doordat verloop en afloop van de Eerste Wereldoorlog de mondiale relaties op scherp zetten.\n\nHet woord ‘paradox’ wordt vaak verkeerd gebruikt, maar is in het geval van Idenburg volstrekt van toepassing. In zijn – in huidige ogen – dubbelzinnige houding school inderdaad ‘een schijnbare tegenstrijdigheid’: de aan de Koninklijke Militaire Academie opgeleide Idenburg was imperator én emancipator ineen, maar zoals journalist (en Multatuli-biograaf) Paul van ’t Veer ooit schreef, waren dat ‘twee armen aan hetzelfde lichaam’.\n\nBloedig eindspel\n\nVan der Jagt heeft zijn boek Engelen uit Europa genoemd, naar een wrang citaat van de Indonesische schrijver Pramoedya Ananta Toer. De beoogde zachtmoedigheid van goedbedoelende bestuurders uit Europa moest, gelet op hun weigering om ware onafhankelijkheid toe te staan, wel leiden tot een bloedig eindspel toen de verhoudingen in de jaren dertig verhardden. Het ethisch imperialisme had uiteindelijk een ontwrichtende werking.\n\nIdenburg heeft het niet meer meegemaakt. De verdienste van Van der Jagt is dat hij deze bestuurder uit de schaduw van zijn vriend en partijleider Abraham Kuyper haalt. Kuyper was de partijpoliticus, Idenburg de ‘dienaar’ die in 1918 geen minister-president wilde worden. Hij had het oor van koningin Wilhelmina en gaf les aan de jonge Juliana. En passant breekt Van der Jagt een lans voor voortgaande studie naar de bestuurders van destijds. Juist nu zo veel terechte aandacht uitgaat naar de leidende figuren in de emancipatie van toen, blijft het begrijpen van de Europese houding bittere noodzaak.",
    "Indonesië regering verwacht inflatie van 6,6% tot 6,8% voor 2022 na verhoging brandstofprijzen": "Febrio Kacaribu, het hoofd van het bureau voor begrotingsbeleid van het ministerie, vertelde verslaggevers dat de regering na de prijsstijging nog steeds een begrotingstekort van 3,92% van het BBP verwacht in 2022. De inflatie bedroeg in augustus 4,69% op jaarbasis.",
    "‘De koloniale wereldkaart bestaat nog altijd’": "In zijn bestseller Revolusi beschrijft David Van Reybrouck minutieus hoe omvangrijk de misdragingen waren die Nederland beging tijdens de onafhankelijkheidsstrijd van Indonesië. Voormalig Radboud-hoogleraar Louis Beel? ‘Die is serieus van zijn voetstuk gevallen’, zegt Van Reybrouck in een interview met Vox, voorafgaand aan zijn lezing op donderdag in Nijmegen.\n\n‘We moesten allemaal aantreden en naar Lombok wandelen. (…) De gevangenen uit Majene werden met een auto gebracht en vervolgens een voor een geëxecuteerd. Er was geen ondervraging of niks. Ze waren “strijders”. Op één meter afstand kregen ze de kogel. Ze waren niet geblinddoekt. Hun lijken lagen gestapeld als hoofdkussens.’\n\nMaar toen moest het ergste nog komen. ‘Om drie uur ’s middags kwam er een jeep met boze Nederlanders. (…) Vermoord alle inwoners van Baruga! Het schieten begon meteen vanaf de jeep waarin drie Nederlanders zaten, maar alle soldaten vuurden. De kogels waren als een ketting.’ (Harun Masa in Revolusi, p. 377)\n\n1 februari 1947 doodden Nederlandse troepen meer dan 150 mensen in het dorpje Galung Lombok, op het Indonesische eiland Sulawesi. Harun Masa was toen tien jaar. Hij is een van de honderden, veelal hoogbejaarde, ooggetuigen die David Van Reybrouck in alle uithoeken van de archipel sprak over de Indonesische onafhankelijkheidsstrijd. Die turbulente periode reconstrueerde hij vervolgens minutieus in het vuistdikke Revolusi (De Bezige Bij, 2020). Donderdagavond is de archeoloog, historicus en schrijver te gast bij Radboud Reflects.\n\nWaar Nederlanders op school en in films, boeken en musicals als Soldaat van Oranje bijna doodgegooid worden met de Tweede Wereldoorlog, is de dekolonisatieperiode die daarop volgde in voormalig Nederlands-Indië nogal een ondergeschoven kindje. Indonesië riep onverwacht de onafhankelijkheid uit op 17 augustus 1945. Nederland probeerde hier met militair ingrijpen – eufemistisch de ‘politionele acties’ genoemd – een stokje voor te steken. Dat is zo’n beetje het schoolboekverhaal.\n\nPas de laatste jaren komt maatschappijbreed het besef dat Nederland grensoverschrijdend oorlogsgeweld gebruikte in de jaren 1945-1949. Het leger maakte onder meer op grote schaal gebruik van martelingen en standrechtelijke executies. Afgelopen februari concludeerde het NIOD in een onderzoeksrapport dat ‘extreem geweld van de kant van de Nederlandse krijgsmacht niet alleen wijdverbreid was, maar vaak ook bewust werd ingezet. Dit werd op alle niveaus – politiek, militair en justitieel – getolereerd.’\n\nWaarom komt dat inzicht nu pas?\n\nVan Reybrouck: ‘Dat heeft met verschillende dingen te maken. Er was lang sprake van een zwijgcultuur. Veteranen spraken er liever niet over, ook uit frustratie omdat ze militair eigenlijk gewonnen hadden, maar politiek verloren (Nederland erkende de Indonesische onafhankelijkheid uiteindelijk onder druk van Amerika en de Verenigde Naties, red.). Veteraan Joop Hueting sprak zich eind jaren zestig als eerste op televisie uit over de misstanden, maar snel daarna nam het parlement een wet aan die oorlogsmisdaden in Nederlands-Indië liet verjaren.’\n\n‘De Belgische koning heeft zijn diepste spijt betuigd. Die stap heb ik Nederland nog nergens zien maken’\n\n‘Wat minstens zo sterk meespeelt is de hervormingen binnen het onderwijs in de tweede helft van de twintigste eeuw. Daardoor hoefden leerlingen nog maar drie jaar geschiedenisonderwijs te volgen. In België is dat zes jaar. Als er niet over gesproken wordt, wordt er ook niet veel doorgegeven. Niet voor niets waren Nederlanders tot voor kort de Europeanen die het meest trots zijn op hun koloniale verleden.’\n\nWaardoor is er nu meer aandacht voor dat verleden?\n\n‘De kennis was er vaak al wel op academisch niveau, in proefschriften bijvoorbeeld, maar dat drong niet door tot het brede publiek. Dat veranderde na het proces van de weduwen van Rawagede in 2011, toen weduwen Nederland aanklaagden voor het bloedbad dat militairen daar hadden aangericht op 9 december 1947. Ook een film als De Oost (over de executies die kapitein Westerling zonder proces in 1946 uitvoerde op Sulawesi, red.) heeft voor meer zichtbaarheid van de misstanden gezorgd.’\n\nBiografie David Van Reybrouck (Brugge, 1971) is een Vlaamse auteur. Hij studeerde archeologie en filosofie in Leuven, en promoveerde in 2000 in Leiden. Tien jaar later schreef hij Congo: een geschiedenis, over de geschiedenis van dit Afrikaanse land en zijn relatie met België. Het kreeg de AKO Literatuurprijs en Libris Geschiedenisprijs. In 2020 verscheen Revolusi, dat de onafhankelijkheidsstrijd van Indonesië beschrijft. Met een theaterversie van dit boek gaat Van Reybrouck momenteel schouwburgen langs.\n\nU heeft het over oorlogsgeweld en misstanden. Moet je die tijd niet door de bril van toen bekijken?\n\n‘De bril van toen had ook twee glazen! Het is manifest onwaar dat heel Nederland de kolonie wilde behouden. Integendeel, het land was eind jaren veertig ten diepste verdeeld. Destijds waren er twee grote petities, een koloniale en een antikoloniale. Allebei haalden ze ongeveer 300.000 handtekeningen op. Ook het parlement was volkomen verdeeld. In die periode was er feitelijk meer debat over de koloniale tijd dan in de vijftig jaar daarna. De bril van toen? Heel graag – maar dan wel met beide brilglazen erin.’\n\nWat is de volgende stap?\n\n‘Onderwijs, onderwijs, onderwijs. Scholen moeten meer aandacht besteden aan het koloniale verleden. Musea eveneens. Na de laatste verbouwing van het Rijksmuseum, in 2014, was er slechts één kamertje dat ‘Nederland overzee’ heette. Terwijl Nederland drie eeuwen lang op de drie zuidelijke continenten actief was. Dat is wel heel schaars. Gelukkig maken musea inmiddels een inhaalslag, net als media.’\n\nIn Congo beschreef u de dekolonisatie van de voormalige kolonie van België. Kunnen wij van onze zuiderburen leren?\n\n‘Onzer beide landen zijn op zoek naar een zinvolle omgang met het bezwaarde verleden, België lijkt daarin wat verder te zijn. Nederland is nu wakker geschoten wat betreft de periode ’45-’49: de Nederlandse koning en de premier hebben zich inmiddels verontschuldigd voor de dekolonisatiestrijd. Maar de 350 jaar daarvóór zijn nog nauwelijks bekeken. Ja, de wandaden van de VOC onder leiding van Coen in de zeventiende eeuw zijn redelijk bekend, maar verder? De genocide op de Chinezen op Java in de achttiende eeuw? De grote koloniale oorlogen van de KNIL in de negentiende? De genadeloze repressie van politieke dissidenten in de jaren twintig en dertig van de vorige eeuw? De Belgische koning heeft zijn diepste spijt betuigd voor de hele koloniale periode in Congo. Die stap heb ik Nederland nog nergens zien maken.’\n\n‘Beel vloog er steeds met gestrekt been in en heeft tijdens de tweede politionele actie de diplomatie moedwillig gedwarsboomd’\n\nVoormalig premier en oud-Radboudhoogleraar Louis Beel (1902-1977) staat er slecht op in Revolusi. Op de Radboud Universiteit hangt zijn portret en is een prominente overlegkamer naar hem vernoemd. Die moeten weg, betoogde hoogleraar Klaas Landsman in een opiniestuk.\n\n‘Beel is voor mij serieus van zijn voetstuk gevallen, om niet te zeggen dat hij een belangrijke kwade genius was in de dekolonisatiestrijd. Hij speelde een zeer kwalijke rol, als premier tijdens de eerste politionele acties en Hoge Vertegenwoordiger van de Kroon in Jakarta tijdens de tweede. Hij vloog er steeds met gestrekt been in en heeft tijdens de tweede politionele actie de diplomatie moedwillig gedwarsboomd om militair in te kunnen grijpen.’\n\nMoeten eerbetonen aan hem verdwijnen van de campus? Dat zou ook aansluiten bij Nijmeegse actiegroepen die geregeld voor dekolonisatie van de universiteit pleiten.\n\n‘Mijn idee zou zijn dat het college van bestuur een commissie van vier onderzoekers benoemt met historische en culturele expertise. Zij kunnen dan een aanbeveling doen na het lezen van de biografie van Beel, het NIOD-onderzoek, eventueel mijn boek en dat van anderen. En luisteren naar stemmen uit de universitaire gemeenschap die hiermee bezig zijn, zoals actiegroepen. Maar laten we er alsjeblieft geen tien jaar over bakkeleien, binnen drie maanden moet zoiets duidelijk zijn – één zwartepietendiscussie is voldoende.’\n\n‘Overigens word ik soms moe van die discussies over straatnaambordjes en beelden. Dat is slechts symbolisch onrecht, de echte aandacht zou moeten gaan naar structureel onrecht: hoe kolonialisme nog altijd doorwerkt, ook los van evidente zaken als racisme.’\n\nDe koloniale wereldkaart bestaat nog altijd, schrijft u in een recent pamflet. Kunt u dat uitleggen?\n\n‘Denk aan de coronavaccins, die gingen vooral naar westerse landen. Of aan de klimaatproblematiek. De voormalige koloniserende landen stoten de meeste CO 2 uit, terwijl klimaatverandering hun oude kolonies het hardst raakt. In Pakistan zijn momenteel 33 miljoen mensen getroffen door de recente overstromingen. “Wij betalen de prijs voor de vervuiling van het Westen”, zegt de regering daar – volkomen terecht.’\n\n‘We kunnen helaas geen ander verleden kiezen – maar wel ijveren voor een betere wereld’\n\n‘Nederland en België hebben in die zin dubbel schuld. Wij vervuilen al twee eeuwen door ons industriële verleden én we hebben een groot deel van onze welvaart te danken aan onze koloniën. Dat moet ons tot grote bescheidenheid nopen. In discussies over de Derde Wereld gaat het vaak over de financiële schulden die landen bij het westen en het IMF aangegaan zijn toen ze hun landen opbouwden na de dekolonisatie. Het zou interessant om die af te zetten tegen onze koolstofschuld. Wie is er nu eigenlijk aan wie iets verschuldigd?’\n\nWat moet er gebeuren?\n\n‘De huidige generatie in het Westen moet verantwoordelijkheid nemen jegens de toekomst. Hoe slecht mensen voor ons zich ook gedragen hebben, we kunnen helaas geen ander verleden kiezen – maar we kunnen wel ijveren voor een betere wereld. Ik denk dat een burgemeester die erin slaagt zijn gemeente CO 2 -neutraal te krijgen in 2030 meer doet tegen koloniaal onrecht en discriminatie dan één die overal politiek correcte straatnaambordjes ophangt maar wiens gemeente nog volledig op fossiele energie draait.’\n\n‘Ook de regering moet meer doen. Op de klimaattop van Parijs hebben landen toegezegd jaarlijks een pot van 100 miljard euro ter beschikking te stellen aan landen die buiten hun schuld getroffen worden door klimaatopwarming, zoals Pakistan nu. Maar niemand leeft die afspraak na. Laten Nederland en België daar eens mee beginnen.’\n\nDavid Van Reybrouck gaat 15 september in het Collegezalencomplex in gesprek met studenten, onder leiding van ethicus Marcel Becker. Het evenement, georganiseerd door Radboud Reflects en het Diversity, Equity and Inclusion Office, begint om 20.00 uur. Medewerkers betalen 5 euro, voor studenten is de avond gratis. Inschrijven kan hier.",
    "“Ik kan wel janken dat Dries Mertens niet naar Bali United is gegaan: Turkije was al erg, maar Indonesië is pas echt Taku-Taku-land”": "Een verzoek aan documentairemakers in Vlaanderen. Leg al uw werk opzij en probeer daarna uit alle macht de man of vrouw te worden die de komende twee jaar Dries Mertens en zijn vrouw Kat volgt. Maakt niet uit aan welke documentaire u nu werkt.",
    "Expositie ‘Ode aan 60 jaar Molukse wijk Wormerveer’ geopend": "De geschiedenis*\n\nDe Molukkers vochten mee met Nederland tegen de Japanners in Nederlands-Indië. Japan gaf zich gewonnen in 1945, maar Indonesië wilde daarna onafhankelijk van Nederland verder. Daarop ontstond een felle strijd waarbij Molukse beroepsmilitairen aan de kant van Nederland stonden. Na vier jaar gaf ons kikkerland het op, ook omdat er steeds meer internationale druk kwam om ermee te kappen. De macht in Indonesië werd overgedragen aan de Indonesiërs onder Soekarno**. De Molukkers zouden binnen dat nieuwe Indonesië een onafhankelijke staat krijgen, maar dat gebeurde toch niet. Zij probeerden het nog door zelf de Republiek der Zuid-Molukken (RMS) op te tuigen, maar Soekarno stuurde zijn troepen eropaf om er een einde aan te maken. Nederland besluit dan om de Molukse militairen en hun gezinnen naar Nederland te laten komen. Dat zou tijdelijk zijn zeiden ze in 1951.\n\nIn Nederland*** is het koud. Niet alleen qua temperatuur, maar ook de ontvangst is allermist warm. De barakken van kamp Westerborg en kamp Vught staan niet bekend om hun gezelligheid, en de militairen van de Molukken ontvingen hun ontslag uit het Nederlandse leger. Het werd steeds meer duidelijk dat het ‘tijdelijke verblijf’ van de 12.500 mensen uit de Molukken permanent zou worden. Daarom bouwde Nederland op verschillende plekken Molukse wijken. Waarvan Wormerveer er een is.\n\n*Dit is de geschiedenis zoals wij die in grote lijnen meekregen van meester Voet op Mavo Groen van Prinsterer. Verbeter, vul aan en bezoek de expositie.\n\n**Heeft Soekarno eigenlijk ook een achternaam? Of is dit zijn achternaam? In dat geval: wat is zijn voornaam?\n\n***Wij merkten tijdens het tikken van dit stukje dat het makkelijker voelt om ‘Nederland’ in plaats van ‘bij ons’ te gebruiken. Normaal is Nederland (en al zeker de Zaanstreek) van ons. Nu het gaat om een geschiedenis waar we niet helemaal trots op zijn wurmen we ‘ons’ een klein beetje weg.",
    "‘De Witte’ doet het: Hemiksemnaar brengt missie met 1.800 fietskilometer in Indonesië tot goed einde": "“Missie volbracht.” Dat kunnen Hemiksemnaar Ivan ‘De Witte’ Goethals (50) en kameraad Alex Fabry(49), die beiden al jaren op het exotische Bali wonen, op hun palmares schrijven. Ze legden een 1.800 kilometer lange fietstocht af, van Jakarta naar Bali. Dat deden ze ten voordele van een schooltje in Bali.\n\n“We zijn bij momenten door een hel gegaan maar voor al die lachende gezichten hier is het dat waard”, laat Ivan weten, die al meteen aankondigt dat er volgend jaar een vervolg komt.\n\nOp woensdag 17 augustus, uitgerekend de nationale feestdag van Indonesië, vertrokken Ivan en Alex onder ruime belangstelling voor hun 1.800 kilometer lange fietstocht van hoofdstad Jakarta naar hun ‘thuishaven’ in Bali. Zelfs delegaties van de Belgische en Australische ambassade kwamen hen uitwuiven. Hun doel: fondsen inzamelen voor een schooltje in Suwung Village waar honderden gezinnen leven en wonen op de grootste stortplaats van het idyllische eiland.\n\nAlex en Ivan onderweg op hun afmattende fietstocht. — © rr\n\nZestien dagen waren ze onderweg. “Het is een ‘hell of an adventure’ geweest”, laten de heren weten. “Het was een rollercoaster met ups en downs, plezier en gevloek. We hebben elkaar dikwijls moeten oppeppen, zeker bergop. Dag 3 was de zwaarste met acht uren bergop door de bergen van Bandung. Ik speelde vijf kilogram kwijt op drie dagen”, zegt Ivan.\n\nZotte witte\n\n“Onderweg zijn we aan verschillende schooltjes gestopt ‘in the middle of nowhere’. De kinderen gingen door hun dak, twee blanken op ne fiets. ‘Bulé gila’, ‘zotte witte’, noemden ze ons”, lacht Ivan. “Het was zwaar, bij momenten pijnlijk, maar we hebben ook heel veel leuke en hartverwamende momenten beleefd. In Sitibondo maakten we het lokale carnaval mee, prachtig en mee gefeest uiteraard. Iedereen wuifde constant naar ons. Bussen, vrachtwagens, auto’s toeterden om ons te steunen. Overal waar we stopten, leek het wel alsof we filmsterren waren: foto’s, handtekeningen,... Bij onze aankomst in Canggu stond een escorte van vijftig fietsers en scooters ons op te wachten.”\n\nBij hun aankomst werden Alex en Ivan verwelkomd door een escorte van scooters en fietsers. — © rr\n\nAllemaal heel tof, maar het belangrijkste is dat ze met hun exploot zowel daar in Indonesië als in hun thuisland hier harten wisten te verwarmen om tientallen Balinese kinderen meer kansen te bieden op een betere toekomst.\n\n“De teller staat momenteel op 20.000 euro. De fundraising laten we nog twee weken doorlopen om daarna ter plaatse de cheque te gaan overhandigen. We gaan zelf de volledige opvolging doen in verband met wat en hoe het project gaat verlopen.” De Hemiksemnaar kondigt meteen aan dat ze volgend jaar een vervolg aan hun missie willen breien.\n\nOp Bicycletourforcharity kan je nog eens alles nalezen. “En op Instagram en YouTube blijven we updates posten.”",
    "Boudewijn (47) leert zijn buddy Arfah (36) Nederlands op loopschoenen: “Terwijl we rennen, praten we over alles”": "GENTBoudewijn Van Autreve (47) heeft één missie: alle straten van Gent aflopen. Sinds kort loopt zijn buddy, nieuwkomer Arfah (36) met hem mee. Ze werden aan elkaar gematcht voor het buddyproject ‘2Run’. “We trainen ondertussen al voor een halve marathon”.\n\nEr wordt een beetje gestretcht en opgewarmd met Sportaround-begeleidster Sigrid om samen enkele kilometers te joggen, maar Arfah Durahman, oorspronkelijk uit Indonesië en zijn buddy Boudewijn Van Autreve hebben er al dusdanig veel kilometers op zitten dat ze het even skippen om met ons te praten. “Toen ik naar hier kwam voor mijn studies, hield ik wel van lopen, maar alleen is maar alleen”, zegt Arfah. Hij is intussen drie jaar in België en volgt nog steeds cursussen Nederlands bij inburgeringsdienst InGent, daar stelden ze hem voor om aan dit proefproject te werken. “Dat kwam goed uit, ik wou net trainen voor de halve marathon”.\n\nVolledig scherm Vlnr: Schepen voor Gelijke Kansen en voorzitter van INGent Astrid De Bruycker (Vooruit), buddy's Arfah en Boudewijn, Sportaround-trainster Sigrid, buddy's Anouk en Bella. © svwg\n\nLopen en leren\n\nDus matchten InGent en Sportaround, die samen de schouders onder dit project zetten, hem met Boudewijn. Je kent hem sowieso van zijn project om elke straat in Gent af te lopen, maar hij is ook sociaal geëngageerd en dus was hij meteen te vinden voor een sportbuddy. “Het is niet de bedoeling dat Arfah de resterende 16 procent van de straten meeloopt met mij”, lacht hij. “Maar af en toe pikt hij wel een laan mee die nog op mijn programma stond”.\n\nSport en inburgeren, het lijkt geen directe match, maar bij InGent merkten ze dat buddyprojecten, waarbij een Gentenaar gekoppeld wordt aan een nieuwkomer, vaker succes hadden als het duo ook een gemeenschappelijke hobby had. “Vooral lopen kwam vaak naar voor”, zegt schepen voor Gelijke Kansen Astrid De Brucyker. “Dus hebben we in samenwerking met Sportaround dit project opgestart”.\n\nDat werkt. Want tijdens het lopen praat je veel, je leert er dus Nederlands mee. “Maar we leren ook veel van elkaar, ik vertel wat over Gent, hij wat over Indonesië. Nu trainen we dus ook voor een halve marathon samen”.\n\n10 jaar buddy’s in Gent\n\nVolgens De Bruycker is het de bedoeling om inburgering niet alleen in de klas te laten lopen. “We hebben al talloze buddyprojecten, het is de tiende verjaardag van ons allereerste proefje. Nu springt ook Vlaanderen op de kar. Minister Somers zoekt 10.000 buddy’s voor nieuwkomers, maar wij hebben wel al wat ervaring, durf ik te zeggen”.\n\nVolledig scherm Bella en Anouk © svwg\n\nOok Anouk Windey (27) uit Merelbeke heeft haar loopschoenen aan. De kinesiste, diëtiste en Beweging Op Verwijzingscoach hoorde van 2Run op de Boterkoekenloop. “Ik wou al even beginnen met lopen, dit leek me een leuke manier om ook iemand wat te helpen én zelf weer in form te geraken”. Ze werd gekoppeld aan Bella (25), een studente Verpleegkunde die enkele jaren geleden uit Jakarta, Indonesië kwam om hier een opleiding te volgen. “Ik ben niet zo’n goede loper en ik deed het eigenlijk ook niet zo graag”, zegt ze met een lach. “Maar nu leer ik veel sneller Nederlands dan in de klas én ik vind het lopen zelfs een beetje tof”.\n\nDe duo’s lopen regelmatig met z’n allen, onder begeleiding van Sportaround, maar spreken dus ook samen af om tussendoor te trainen. “Dan praat je over je hele leven”, vertelt Anouk. “Zo ga ik volgend jaar trouwen en toonde ik mijn jurk aan Bella. Dan hebben we trouwtradities in Indonesië en België vergeleken. Superinteressant, helemaal anders dan hier. Ik haal er dus ook véél uit.”\n\nLEES OOK\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen."
}