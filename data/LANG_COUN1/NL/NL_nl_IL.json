{
    "Kakkerlakvlag bij anti-Israël demonstratie is strafbaar": "Inhoud 1\n\nDe verdachte toonde op de Dam in Amsterdam een afbeelding van de Israëlische vlag waarin de davidster was vervangen door een grote blauwe kakkerlak. Hij deed dat in de marge van een demonstratie tegen het beleid van de staat Israël. Hij toonde de afbeelding aan mensen met een tegengesteld standpunt. Omdat de davidster een symbool is voor leden van het Joodse volk, kan de afbeelding volgens het hof evident worden begrepen als beledigend voor Joodse mensen. Ook gelet op de historische context van de Tweede Wereldoorlog waarin miljoenen Joden in Duitse concentratiekampen zijn omgebracht als waren zij ongedierte. Die context maakt de afbeelding des te beledigender.\n\n\n\nDat ook een uitleg van de afbeelding denkbaar is waarin deze kritiek op de staat Israël inhoudt, betekent niet dat het tonen van deze afbeelding valt onder de vrijheid van meningsuiting. De strafbaarheid van deze afbeelding beperkt de verdachte niet in zijn mogelijkheden op andere manieren kritiek te uiten en aandacht te vragen voor het beleid van de staat Israël.\n\n",
    "Israël promoveert naar divisie A, Tadic doet goede zaken met Servië": "Israël is zaterdag voor het eerst in de geschiedenis gepromoveerd naar de hoogste divisie in de Nations League. Door een late goal van Tai Baribo wonnen de Israëliërs met 2-1 van Albanië en was promotie een feit. Dusan Tadic deed met Servië uitstekende zaken in de strijd om een plek in divisie A.\n\nIsraël maakte pas na rust het verschil tegen Albanië. Aanvaller Shon Weissman, die in clubverband uitkomt voor Real Valladolid, zette direct na de onderbreking zijn ploeg op voorsprong in Tel Aviv.\n\nLang leek Israël probleemloos af te stevenen op promotie, maar een wereldgoal van Albanees Myrto Uzuni leek roet in het eten te gooien. De buitenspeler scoorde in de 88e minuut met een fraaie volley uit een hoekschop.\n\nDat Israël toch promoveerde, had het te danken aan Baribo. De aanvaller kreeg de bal na een scrimmage voor zijn voeten, dacht niet na en schoot zijn land voor het eerst in de historie naar divisie A. Bij de start van de Nations League in 2018 kwam Israël nog in divisie C uit. In de eerste jaargang volgde gelijk promotie naar divisie B.\n\nIsraël heeft een voorsprong van vijf punten op IJsland en kan niet meer ingehaald worden als koploper. Omdat Rusland vanwege de oorlog in Oekraïne door de UEFA uit werd gesloten van deelname aan de Nations League, was dit de enige poule van divisie B met drie ploegen.\n\nBij Israël ontbrak voormalig PSV'er Eran Zahavi. De topscorer aller tijden van Israël heeft een conflict met de voetbalbond omdat hij niet in zijn eentje op een hotelkamer mag slapen. Ook nadat de spits had aangeboden zelf de kosten te dragen voor een eigen kamer, werd het verzoek afgewezen. Het is niet bekend of Zahavi nog terugkeert in de nationale ploeg, die zich niet plaatste voor het WK in Qatar.\n\nStand groep 2 divisie B Nations League 1. Israël 4-8 (+2)\n\n2. IJsland 3-3 (+0)\n\n3. Albanië 3-1 (-2)\n\nDusan Tadic heeft met Servië promotie naar divisie A in eigen hand. Dusan Tadic heeft met Servië promotie naar divisie A in eigen hand. Foto: Reuters\n\nServië profiteert van misstap Noorwegen\n\nIn groep 4 van divisie B valt de beslissing pas op de laatste speeldag. Met Ajax-aanvoerder Dusan Tadic in de basis won Servië met 4-1 van Zweden, waardoor de Serviërs optimaal profiteerden van de 2-1-nederlaag van koploper Noorwegen tegen Slovenië.\n\nBij Servië was Aleksandar Mitrovic de grote man met drie goals. De spits van Fulham verkeert al lang in uitstekende vorm en etaleerde dit ook tegen Zweden. Na een vroege goal van de Zweedse aanvaller Viktor Claesson scoorde Mitrovic in de 15e, 46e en 48e minuut. Sasa Lukic maakte in de slotfase het vierde doelpunt voor de Serviërs.\n\nNoorwegen liet eerder op de dag punten liggen tegen Slovenië: 2-1. De Noren domineerden de wedstrijd in Ljubljana en maakten via superster Erling Haaland de openingstreffer. Vervolgens verzuimde Noorwegen het duel te beslissen, wat de ploeg van bondscoach Stale Solbakken duur kwam te staan.\n\nAndraz Sporar gleed in de 69e minuut de gelijkmaker binnen voor Slovenië en tien minuten later maakte Benjamin Sesko de winnende treffer, al was dat schot houdbaar voor de clubloze Noorse doelman Ørjan Nyland.\n\nDinsdag volgt in Belgrado de allesbeslissende wedstrijd om promotie naar de hoogste divisie in de Nations League. Dan neemt het Servië van Ajax-aanvoerder Dusan Tadic het in eigen huis op tegen de ploeg van Haaland. De eerste wedstrijd tussen beide landen eindigde in 1-0 voor de Noren, waardoor zij op basis van onderling resultaat bovenaan staan.\n\nStand groep 4 divisie B Nations League 1. Noorwegen 5-10 (+2)\n\n2. Servië 5-10 (+6)\n\n3. Slovenië 5-5 (-4)\n\n4. Zweden 5-3 (-4)\n\nOekraïne kan Schotland dinsdag in Krakau nog inhalen. Oekraïne kan Schotland dinsdag in Krakau nog inhalen. Foto: Getty Images\n\nSchotland maakt geen fout tegen Ierland\n\nSchotland deed goede zaken in groep 1 van divisie B. De Schotten wonnen met 2-1 van Ierland en hebben dinsdag aan een gelijkspel tegen concurrent Oekraïne genoeg voor promotie naar de hoogste divisie in de Nations League.\n\nNog voor rust kwamen de Ieren - die alleen op papier de groep nog konden winnen - op voorsprong in Glasgow. Dat gebeurde via een doelpunt van verdediger John Egan, die een afgeslagen hoekschop binnenschoot in de korte hoek.\n\nNa de onderbreking maakte Jack Hendry gelijk met een kopbal na een fraaie actie en dito voorzet van Ryan Christie. In de slotfase zorgde diezelfde Christie vanaf de strafschopstip voor de winnende treffer, waardoor Schotland met twaalf punten uit vijf wedstrijden koploper is.\n\nOekraïne won met grote cijfers van Armenië. Met dank aan doelpunten van Oleksandr Tymchyk, Oleksandr Zubkov, Danylo Ignatenko en Artem Dovbyk (twee keer) haalde het door oorlog verscheurde land uit tegen de Armenen, die slechts één keer wisten te winnen in de poule.\n\nSchotland en Oekraïne treffen elkaar dinsdag om 20.45 uur in Krakau. Alleen bij een overwinning promoveren de Oekraïners naar de hoogste divisie. Eerder deze interlandperiode wonnen de Schotten in eigen huis overtuigend van Oekraïne (3-0).",
    "Britse premier overweegt ambassade Israël naar Jeruzalem te verhuizen": "De Britse premier Liz Truss en haar Israëlische ambtgenoot Yair Lapid tijdens een ontmoeting rondom de Algemene Vergadering van de Verenigde Naties in New York. Beeld AP\n\nTijdens een bijeenkomst in de marge van de Algemene Vergadering van de Verenigde Naties in New York, vertelde Truss de Israëlische premier Yair Lapid volgens de Britse krant The Guardian over een ‘evaluatie van de huidige locatie’ van de ambassade. De status van Jeruzalem, dat zowel de Israëli’s als de Palestijnen als hun hoofdstad claimen, is een van de gevoeligste kwesties in het langlopende conflict tussen Israël en Palestina.\n\nDonderdag tweette de Israëlische premier zijn dank aan Truss voor wat hij beschreef als het ‘positief overwegen’ van de verhuizing. ‘We zullen het partnerschap tussen de landen blijven versterken’, zei hij.\n\nPalestijnen zien Oost-Jeruzalem als hun hoofdstad. Israël heeft de hele stad sinds 1967 in handen en riep in 1980 heel Jeruzalem uit tot hoofdstad van het land. Volgens de Verenigde Naties ging de inlijving van Oost-Jeruzalem in tegen het internationaal recht.\n\nNet als de overgrote meerderheid van de internationale gemeenschap was het standpunt van het Verenigd Koninkrijk tot nu toe dat Jeruzalem consulaten zou moeten huisvesten in plaats van ambassades, totdat een definitief vredesakkoord is bereikt.\n\nIn 2018 loste toenmalig VS-president Trump een campagnebelofte in door Jeruzalem te erkennen als de hoofdstad van Israël, wat de internationale gemeenschap veroordeelde en tot hevige protesten leidde. Bij een betoging in de Gazastrook werden toen meer dan 200 mensen doodgeschoten. De toenmalige Britse premier Theresa May had destijds kritiek op de stap.",
    "Israël verzegelde de deuren, maar Palestijnse organisaties werken door": "EPA\n\nNOS Nieuws • zondag 11 september, 10:29 Israël verzegelde de deuren, maar Palestijnse organisaties werken door Ties Brock correspondent Israël/Palestijnse gebieden\n\nTies Brock correspondent Israël/Palestijnse gebieden\n\n\n\nDe zware metalen deur is met geweld opengebroken, dat is duidelijk te zien. De voordeur van mensenrechtenorganisatie Al-Haq zit vol met butsen en deuken. \"Daar aan de zijkanten hebben de soldaten hem open gebeukt\", zegt ngo-directeur Shawan Jabarin. \"Ondanks de beschadigingen hebben we de deur maar laten zitten. Voor als ze nog een keer willen binnenvallen.\"\n\nDe ingang werd vorige maand geforceerd door Israëlische militairen, die midden in de nacht het kantoor van Al-Haq (45 werknemers) binnenvielen in de Palestijnse stad Ramallah. \"Van de serverruimte tot de administratie, alles hebben ze opengebroken\", zegt Jabarin. Bij Al-Haq lijkt niets meenomen, maar bij andere organisaties nam het Israëlische leger documenten, computers en printers in beslag.\n\nOok plakte het leger overal een militair bevel aan de deur: op last van de bevelhebber gesloten en toegang verboden. De deur werd verzegeld. \"Maar dezelfde dag zijn we weer aan het werk gegaan\", zegt Jabarin. \"We laten ons niet intimideren.\"\n\nTerrorisme-stempel\n\nDe Israëlische invallen kwamen niet als een verrassing. Zes van de zeven organisaties waar invallen plaatsvonden, allemaal op de bezette Westelijke Jordaanoever, werden namelijk ongeveer een jaar geleden door Israël als terroristische organisaties bestempeld.\n\nDe ngo's (niet-gouvernementele organisaties) komen op voor rechten en belangen van verschillende Palestijnse groepen, zoals kinderen, vrouwen en gevangenen. Maar volgens Israël hebben ze in het geheim banden met een terreurbeweging die meermaals aanslagen heeft gepleegd op Israëlische burgers.\n\nIsraël beweert namelijk dat de organisaties geld doorsluizen naar het linkse Volksfront voor de Bevrijding van Palestina (PFLP). Die militante groep is ook door de Europese Unie en de Verenigde Staten als terroristische organisatie aangemerkt. Ook zouden de ngo's het gedachtengoed van het PFLP verspreiden.\n\n\"Als dat zo is, laat ze het dan bewijzen\", zegt Shawan Jabarin. De directeur van Al-Haq wordt door Israël al langer beschuldigd van banden met het PFLP, heeft meermaals gevangen gezeten en kreeg eerder een reisverbod opgelegd. \"Maar bewijs hebben ze niet. Het is een politieke beslissing om ons het zwijgen op te leggen.\"\n\nEPA Schade bij een ngo na een inval door het Israëlische leger, vorige maand\n\nDe impact van het stempel 'terrorisme' is groot, zegt ook Milena Ansari, die als mensenrechtenadvocaat werkt voor ngo Addameer. \"Normaal zetten wij ons in voor politieke gevangenen, maar nu zijn we ons vooral aan het verdedigen tegen beschuldigingen aan ons eigen adres.\"\n\nEn ook voor haar persoonlijk kunnen er consequenties volgen. \"Volgens Israël zit je hier nu te praten met een medewerker van een terroristische organisatie\", zegt ze. \"Ik kan ieder moment gearresteerd worden, een collega zit al vast. Ook kunnen ze bepalen dat ik niet meer naar het buitenland mag, of zelfs Jeruzalem uit moet, waar ik vandaan kom. Dat voelt niet goed, het is onveilig.\"\n\nTwijfel aan bewijs\n\nVolgens Israël is het bewijs tegen de organisaties onweerlegbaar, maar de buitenwereld is daar niet van overtuigd. Israëls bondgenoten, waaronder Europese landen en de VS, vroegen Israël om onderbouwing van de aantijgingen, desnoods in vertrouwelijke briefings. Toen het bewijs in de ogen van Nederland en acht andere EU-landen uitbleef, lieten zij deze zomer weten met de Palestijnse organisaties te blijven samenwerken.\n\nEerder dit jaar gaf Nederland juist een ander signaal af, toen het de financiële steun opzegde aan een van de zes ngo's, ontwikkelingsorganisatie UAWC. Jarenlang financierde Nederland landbouwprojecten van deze organisatie om Palestijnse boeren te ondersteunen.\n\nMaar dat veranderde toen twee oud-medewerkers van UAWC door Israël verdacht werden van betrokkenheid bij een aanslag waarbij een Israëlisch meisje was gedood. Toenmalig minister Kaag schortte de steun op. Na lang wikken en wegen en een extern onderzoek besliste Nederland begin dit jaar de steun aan UAWC definitief stop te zetten.\n\nToch was Nederland vorige maand een van de landen die na de Israëlische militaire invallen zijn steun uitsprak aan de zes ngo's. \"Onacceptabel\" noemden EU-lidstaten het Israëlische handelen. En dezelfde dag nog bezochten Europese diplomaten het kantoor van Al-Haq, dat enkele uren eerder door Israël verzegeld was.\n\nEen heel belangrijk signaal, zegt directeur Jabarin van Al-Haq. \"Maar of het ook genoeg is, is weer een heel andere vraag. Zo lang de kritiek alleen bij woorden blijft en er geen sancties aan vast zitten, kan Israël zijn gang blijven gaan.\"",
    "Israël levert anti-dronetechnologie aan Oekraïne": "Israël levert anti-dronetechnologie aan Oekraïne. De stap is een reactie op de aankoop van Iraanse drones door Rusland.\n\n\n\nEen Israëlisch defensiebedrijf levert anti-dronesystemen aan het Oekraïense leger, meldt Zman Yisrael. Een bron meldt aan de nieuwswebsite dat de apparatuur indirect wordt geleverd aan Oekraïne. Het bedrijf verkoopt de systemen aan Polen, die deze vervolgens levert aan Oekraïne. Zo omzeilt het bedrijf een Israëlisch verbod op het leveren van defensietechnologie en wapens aan Oekraïne. Het bedrijf zelf stelt dan ook de systemen aan Polen te leveren, en spreekt niet over leveringen aan Oekraïne.\n\n\n\nDe bronnen melden dat het gaat om systemen die onbemande drones kunnen onderscheppen en verstoren. Deze technologie is door Israël geclassificeerd als 'geavanceerde defensietechnologie', waarvan de verkoop aan Oekraïne niet is toegestaan. De Israëlische overheid zou echter geen poging hebben de deal tegen te houden, meldt Zman Yisrael op basis van bronnen.",
    "Journalist Al Jazeera waarschijnlijk gedood door Israël, concludeert Israël zelf": "AFP\n\nNOS Nieuws • maandag 5 september, 16:57 Journalist Al Jazeera waarschijnlijk gedood door Israël, concludeert Israël zelf Ties Brock correspondent Israël/Palestijnse gebieden\n\nTies Brock correspondent Israël/Palestijnse gebieden\n\n\n\nBijna vier maanden na de dood van de Palestijns-Amerikaanse journalist Shireen Abu Akleh heeft Israël de resultaten van een intern onderzoek naar haar overlijden bekendgemaakt. Volgens het Israëlische leger is er een \"grote kans\" dat de verslaggever van Al Jazeera werd gedood door geweervuur van een Israëlische militair. Dat zou per ongeluk zijn gebeurd: er komt dan ook geen strafrechtelijk onderzoek.\n\nDe journalist deed op 11 mei verslag van een Israëlische inval in de stad Jenin op de bezette Westelijke Jordaanoever, toen ze door een kogel in het hoofd werd getroffen. Abu Akleh had op dat moment een helm op en een kogelvrij vest aan met daarop duidelijk het woord 'pers'. Een collega-journalist raakte gewond.\n\nHaar werkgever Al Jazeera en de Palestijnse autoriteiten spraken al snel van een opzettelijke aanslag op de journalist en hielden Israël verantwoordelijk. Ook internationale media als CNN, persbureau AP en onderzoekscollectief Bellingcat concludeerden dat Israël verantwoordelijk was voor haar dood, net als het mensenrechtenbureau van de Verenigde Naties.\n\nIsraël komt nu dus ook tot de conclusie dat Abu Akleh waarschijnlijk door Israëlisch vuur gedood werd. Ze zou zijn doodgeschoten door een militair die het op Palestijnse schutters had voorzien. Met die verklaring wijkt het leger af van de aanvankelijke bewering van de Israëlische autoriteiten dat Abu Akleh vermoedelijk door een Palestijnse schutter werd gedood.\n\nAnalyse\n\nDe chef-staf van het Israëlische leger noemt de dood van de journalist vandaag \"een onfortuinlijk incident\". Israël houdt verder vol dat het niet uitgesloten is dat Abu Akleh toch getroffen werd door een kogel van een Palestijn, die het op de Israëlische militairen gemunt had. Maar volgens ooggetuigen, onder wie collega's van de doodgeschoten journalist, waren er geen Palestijnse militanten in haar directe omgeving.\n\nIsraël zegt de zaak onderzocht te hebben door het ondervragen van militairen en door een analyse van onder meer de fatale kogel, de plaats van Abu Aklehs dood en audio- en video-opnames. Ook zou het leger materiaal van buitenlandse nieuwsorganisaties hebben bestudeerd.\n\nDe familie van Abu Akleh noemt het Israëlische onderzoek in een reactie een poging om de waarheid te verhullen en de verantwoordelijkheid te ontlopen. Hoewel de nabestaanden niet verrast zijn, zijn ze wel \"diep getroffen, gefrustreerd en teleurgesteld\", laten ze weten in een verklaring. De familie eist een diepgravend onderzoek door de Verenigde Staten en het Internationaal Strafhof.\n\nGeen strafrechtelijk onderzoek\n\nHet Israëlische leger heeft vandaag bevestigd dat er in Israël geen strafrechtelijk onderzoek komt naar de dood van Abu Akleh. Dat strafvervolging zou uitblijven, werd eerder al gemeld door Israëlische media. Volgens de militair aanklager zijn er geen aanwijzingen dat militairen strafbare feiten hebben gepleegd. Bovendien zou een onderzoek \"weerstand en controverse oproepen binnen het leger en de Israëlische samenleving\", schreef de krant Haaretz.\n\nShireen Abu Akleh is een van de tientallen Palestijnen die dit jaar zijn doodgeschoten bij invallen door het Israëlische leger op de bezette Westelijke Jordaanoever. Volgens Palestijnse cijfers waren het er sinds het begin van het jaar meer dan negentig.\n\nSommige van de Palestijnse dodelijke slachtoffers waren betrokken bij aanslagen of vuurgevechten met Israëlische militairen, maar ook ongewapende Palestijnen werden gedood. Israël zegt dat de invallen zijn bedoeld om terroristische netwerken op te rollen. Volgens persbureau AP werden sinds maart bij diverse Palestijnse aanslagen aan Israëlische kant in totaal negentien mensen gedood.",
    "Vijf doden door luchtaanval Israël op vliegveld Syrische hoofdstad Damascus": "Bij Israëlische luchtaanvallen op het vliegveld van Damascus zijn volgens het Syrische regime vijf soldaten omgekomen. Er is ook materiële schade. Het is nog niet duidelijk wat de gevolgen zijn voor het luchtverkeer van en naar de Syrische hoofdstad.\n\nIsraël heeft nog niet gereageerd. Het land heeft de luchtaanvallen op Syrische luchthavens de afgelopen weken geïntensiveerd. In juni lag het vliegveld van Damascus twee weken plat na een luchtaanval. De luchthaven van Aleppo was afgelopen maand twee keer het doelwit van Israëlische bombardementen.\n\nVolgens ingewijden wil Israël met de aanvallen de aanvoerroutes van militaire steun uit Iran uitschakelen. Teheran zet vooral in op vrachtvliegtuigen om aan Iran gelieerde groeperingen in Syrië en Libanon van wapens te voorzien.\n\nIsraël heeft in de loop van de jaren honderden luchtaanvallen uitgevoerd op stellingen van de Syrische strijdkrachten en door Iran gesteunde groeperingen zoals het Libanese Hezbollah.\n\nDe Israëlische regering zegt te willen voorkomen dat aartsvijand Iran voet aan de grond krijgt in buurlanden Syrië en Libanon.",
    "Palestijnse president Abbas noemt Israël 'apartheidsregime'": "New York\n\nPresident Mahmoud Abbas van de Palestijnse Autoriteit heeft Israël vrijdag een \"apartheidsregime\" genoemd. Dat deed Abbas in zijn toespraak voor de Algemene Vergadering van de Verenigde Naties.\n\nAbbas zei niet langer te geloven dat Israël oprecht geïnteresseerd is in vrede met de Palestijnen en dat Israël met geweld de \"status quo\" in het land wil handhaven. Die status quo vergeleek hij met een \"apartheidsregime\".\n\nDonderdag zei de Israëlische premier Yair Lapid in zijn speech voor de VN nog te willen werken aan een tweestatenoplossing voor Israël en Palestina. Abbas noemde dat een \"positieve ontwikkeling\", maar voegde daaraan toe dat Lapids woorden pas waarde krijgen als hij die meeneemt naar de onderhandelingstafel. Het probleem is volgens de Palestijnse leider dat Israël in werkelijkheid \"de tweestatenoplossing opzettelijk ondermijnt\".\n\nVN-lidmaatschap\n\nAbbas haalde ook uit naar de VN, die volgens hem niets doen om Israël verantwoordelijk te houden voor zijn bezettingsbeleid. Hij eiste van de VN erkenning van een volledig VN-lidmaatschap voor Palestina en een einde aan de \"Israëlische bezetting\".\n\nDe Palestijnse leider besprak ook de dood van de Palestijns-Amerikaanse journaliste Shireen Abu Akleh. Begin september stelde Israël dat onderzoek had uitgewezen dat Abu Akleh \"waarschijnlijk onbedoeld\" was doodgeschoten door een Israëlische militair. Volgens Abbas werd zij echter opzettelijk gedood door een Israëlische scherpschutter. Abu Akleh, die werkte voor de Arabische zender al-Jazeera, kwam op 11 mei om het leven terwijl ze verslag deed van een Israëlische militaire operatie op de bezette Westelijke Jordaanoever.",
    "Israëlzondag": "Israëlzondag\n\nma 26 september 2022\n\nOp de eerste zondag in oktober geeft de Protestantse Kerk Nederland op een bijzondere manier uiting aan haar verbondenheid met Israël.\n\nIn 1949 stelt de Hervormde synode een Israëlzondag in, net na de Tweede Wereldoorlog en de vestiging van de staat Israël. Dit jaar dus op 2 oktober. Ook in Twenterand wordt hier aandacht aan besteed in liturgie en door het uitdelen van verschillende magazines. Voor de Israel-zondag zijn drie motieven : Gestalte geven aan de liefde voor het volk Israël, bezinning op de relatie van de Kerk met Israël, gebed voor het volk Israël en de vrede voor Jeruzalem.\n\nDe Protestantse Kerk biedt ieder jaar een handreiking aan om mensen in de kerk bij de joodse wortels van hun geloof brengen en mede daardoor het begrip voor en gesprek met joden te bevorderen. In Twenterand worden de magazines aangeboden in de meeste kerken op zondag 2 oktober: Israel Aktueel, een gratis magazine van Christenen voor Israel, gericht op volwassenen, ook via CVI.nl/krant, met veel QR codes voor vervolg uitleg, Op Weg, PKN magazine voor Ontmoeting met het Jodendom, opvraagbaar via kerkenisrael@protestantsekerk.nl, Bijbelstudiegids via Centrum voor Israel studies te Ede, www.hetcis.nl, Tov Clubmagazine, voor kinderen op de basisschool, Israelity, jongerenmagazine voor Israel, via Israelity.nl en Whatsapp.\n\nAlle magazines zijn gratis, een gift wordt gewaardeerd, abonneren is eenvoudig en er wordt gewerkt met veel QR codes dus digitale aanvullingen en uitleg. Na Israël zondag zijn deze magazines nog beschikbaar via boekhandel de Akker, Westeinde 305 te Vriezenveen. Hier worden ook producten verkocht uit Israël van het Israël Product Center, zoals wijn, cosmetica, boeken, kruiden en diverse souvenirs.",
    "VS geeft Israël gestolen zeldzame munt ter waarde van ruim 1 miljoen euro terug": "VS geeft Israël gestolen zeldzame munt ter waarde van ruim 1 miljoen euro terug\n\nDe Verenigde Staten hebben Israël een zeldzame munt teruggegeven die een waarde heeft van ruim 1 miljoen euro. Het gaat om een kwartje van de Israëlische munteenheid sjekel, die tegenwoordig nog steeds het betaalmiddel in het land is.\n\nDoor Robbert van der Linde\n\nDe munt is zo'n 2.000 jaar oud en wordt ook wel de vierdejaarssjekel genoemd, omdat hij werd geslagen in het vierde jaar van de Joodse opstand tegen de Romeinen (66-70). De munten die toen geslagen werden, vormen een symbool van Joodse onafhankelijkheid tegenover de Romeinen.\n\nHet geldstuk werd twintig jaar geleden gevonden bij een archeologische opgraving in de Vallei van Ella, in het zuiden van Israël. Het werd vervolgens gestolen door dieven en via Jordanië en het Verenigd Koninkrijk naar de Verenigde Staten gesmokkeld.\n\nEen internationaal team van onderzoekers kwam de munt op het spoor nadat die geveild zou worden in de stad Denver. Volgens de hoofdonderzoeker heeft de munt \"immense culturele waarde\" voor Israël en is daarom besloten hem terug te geven.\n\nDe Israëlische antiekautoriteit (IAA) laat weten dat een vergelijkbare munt sinds de jaren dertig in het bezit is van het British Museum. De IAA vermoedt dat er \"ongeveer drie\" van de munten rondgaan op de internationale zwarte markt.\n\nAanbevolen artikelen\n\n\n\n\n\n\n\n\n\n\n\n",
    "Google-personeel eist stopzetten samenwerking met Israël": "Google moet het lucratieve cloud-contract met de Israëlische regering opzeggen, eist de groeiende groep personeelsleden van de techreus. Met Project Nimbus, een contract ter waarde van 1,2 miljard dollar, voorzien Google en Amazon de Israëlische regering van AI- en clouddiensten. Het contract, met een looptijd van zeven jaar, ging in juli vorig jaar in.\n\nEen petitie tegen de deal is volgens de organisatoren door zeker 800 Google-medewerkers ondertekend. \"Door zaken te doen met de Israëlische apartheid, maken Amazon en Google het de Israëlische regering makkelijker om de Palestijnen in de gaten te houden en hen van hun land te verdrijven\", luidt de tekst van de petitie, die in totaal door 38.000 mensen is getekend.\n\nBeeldanalyse-tools\n\nUit opleidingsmateriaal blijkt dat het bedrijf de mogelijkheden van zijn beeldanalyse-tools had aangeprezen om gezichten, gezichtskenmerken en emoties te detecteren. Ook kunnen de Google-systemen objecten in video's volgen.\n\nKlagers spreken van een ondoorzichtig militair contract waarbij het de vraag is of de technologie aan nationalistische legers moet worden gegeven. \"Vanwege Project Nimbus schaam ik me om bij dit bedrijf te werken\", zegt een van de kritische medewerkers.\n\nGoogle zegt tegen Bloomberg dat het project overheidsdiensten voorziet van clouddiensten voor dagelijkse werkzaamheden, zoals financiën, gezondheidszorg, transport en onderwijs, maar het is niet gericht op gevoelige of geheime werkzaamheden.\"",
    "Israël: 'Berghuis is geen echte middenvelder'": "Rinus Israël is van mening dat Steven Berghuis geen echte middenvelder is. De Amsterdammer vind dat de Ajacied te weinig duelkracht heeft als nummer tien. 'Als je met een elftal druk wil zetten, moet iedereen die in de buurt is een tegenstander vastzetten en ik zie hem dat niet doen.'\n\n'Ik ben de mening toegedaan dat ik het geen middenvelder vind', vertelt Israël bij NH Sportcafé. 'Berghuis heeft natuurlijk een fantastische trap. Hij kan die bal leggen waar hij wil, die bal die hij aan Daley Blind gaf bijvoorbeeld. Daar mankeert het niet aan. Maar ik denk: als je tegen een goede tegenstander speelt, je op het middenveld ook duelkracht moet hebben en met de beste wil van de wereld zie ik niet in hem een middenvelder die de bal afpakt bij de tegenstander in een duel. Als je met een elftal druk wil zetten, moet iedereen die in de buurt is een tegenstander vastzetten en ik zie hem dat niet doen, hij beheerst dat niet.'\n\nJeroen Haarsma, chef sportredactie van het Noordhollands Dagblad, is het niet met Ijzeren Rinus eens: 'Als je met bijvoorbeeld Teun Koopmeiners in zijn rug speelt, knap je natuurlijk wel een hoop op. Dan denk ik dat Berghuis wel als een creatieve nummer tien spelen. En als je zelf zoveel mogelijk de bal hebt, maakt het niet zoveel uit.'\n\nSteven Berghuis kwam in de zomer van 2021 van Feyenoord naar Ajax en speelde tot op heden 56 wedstrijden voor de Amsterdammers. Daarin kwam de Oranje-international tot vijftien goals en zeventien assists.\n\nWeet Nederland van België te winnen? Het levert je 2,18 keer je inzet op!\n\nAls je verantwoord speelt, houd je het leuk. Wat kost gokken jou? Stop op tijd, 18+.",
    "‘Ik hoor hier’ – De Groene Amsterdammer": "Een groep Afrikaanse Hebreeuwse Israëlieten in de Negev-woestijn bij Dimona. Israël, 2015 © Richard Blanshard / Getty Images\n\nAls je Israëliërs vraagt wie die mensen zijn die ze liefkozend ‘ha koeshiem mi Dimona’ noemen, wat je niet anders kunt vertalen dan als ‘de zwarten uit Dimona’, dan verwijzen ze je waarschijnlijk naar de Afrikaanse zang- en dansgroepen die onder begeleiding van de tamtam populaire attracties vormen op Israëlische feesten en partijen. Iedereen kent ook de donkergekleurde mensen die een keer per jaar met de collectebus beleefd bij de Israëlische huizen aankloppen om voor hun non-profitorganisatie geld in te zamelen, want ze worden niet gesubsidieerd.\n\n‘Nee, we hebben geen last van hen’, zeggen mijn buren en collega’s. De Afrikaanse Hebreeuwse Israëlieten leiden een afgeschermd leven in hun eigen stedelijke kibboets Dorp van de Vrede. Ze dragen Israël een warm hart toe, willen belasting betalen, de dienstplicht vervullen, gaan naar school, respecteren de joodse feestdagen en geloven dat ze afkomstig zijn van de oude Israëlieten. Kortom, zo op het eerste gezicht zijn ze voorbeeldige burgers.\n\nMaar de Hebreeuwse Israëlieten zijn niet joods en daar wringt de schoen. Op dit moment worden meer dan tweehonderd van de ongeveer drieduizend leden, die al 53 jaar in Israël wonen, en hun kinderen die hier geboren en getogen zijn, met uitzetting bedreigd. Het exacte aantal is niet precies aan te duiden omdat een deel van de gemeenschap niet geregistreerd is. De juridische positie van de overige leden is wankel, omdat ze slechts een permanente verblijfvergunning hebben. Maar enkelen hebben het Israëlisch staatsburgerschap verworven.\n\nLuister naar De Groene In De Groene Amsterdammer Podcast interviewt Kees van den Bosch journalist Simone Korkus over de toekomst van de Afrikaans Hebreeuwse Israëlieten. Onze podcast is elke vrijdagochtend gratis beschikbaar via onze website en via de andere bekende podcastkanalen.\n\nAls rond het middaguur de hitte uit de hemel ploft en de smeltende asfaltwegen, armoedige flatgebouwen en ratelende airconditionings van Dimona onder het opwaaiende woestijnzand vaal beige zijn geworden, lijkt de stad meer op een van de mislukte zandkastelen uit mijn jeugd dan op de moderne industriestad die het volgens de website van de gemeente pretendeert te zijn. Dimona in de Negev-woestijn in het zuiden van Israël, met een stille kernreactor – ook wel eufemistisch het Shimon Peres Nucleaire Onderzoekscentrum genoemd – en de vervuilende Rotem Amfert-fosfaatfabrieken verderop en voor de rest alleen woestijnzand, is voor veel Israëliërs het einde van de wereld. Maar juist in deze stad, in een verlaten centrum voor Marokkaanse immigranten, vonden de Hebreeuwse Israëlieten hun thuis.\n\n‘Het was lotsbeschikking dat we hier in 1969 neerstreken’, zegt Ahmadiel Ben Yehuda, de 66-jarige minister van Informatie, terwijl we in een prieel op het dorpsplein zitten. Mannen en vrouwen hangen feestverlichting op en zetten stoelen neer. Morgen vieren de Hebreeuwse Israëlieten het New World Passover-feest, een tweedaagse happening waarin ze hun komst naar Israël herdenken.\n\nDie ontstaansgeschiedenis van de Afrikaanse Israëlieten in Israël wordt inmiddels, in lijn met de Israëlitische traditie, van ouders op kinderen doorverteld. Ben Carter, een jonge Afro-Amerikaanse baptist uit Chicago, kwam in contact met de eerste ‘African Hebrew Israelites’ in zijn stad, een beweging die de wortels van Afro-Amerikanen in Israël zag, en werd omgedoopt tot Ben Ammi, dat in het Hebreeuws ‘zoon van mijn volk’ betekent. In 1966, tijdens de rassenrellen en stedelijke onrusten in Amerika’s armste zwarte buurten, kreeg Ben Ammi een visioen van de engel Gabriël die hem zei dat hij de kinderen van Israël – hiermee bedoelde hij de Afro-Amerikanen – naar Dimona in het beloofde land moest brengen. En dat deed hij. Met zo’n vierhonderd volgelingen reisde Ben Ammi eerst naar Liberia, omdat men volgens de profetieën naar Israël moest terugkeren zoals men het land verlaten had.\n\nBen Ammi’s omstreden leer gaat ervan uit dat de Afro-Amerikanen nazaten zijn van de oude Israëlitische stam van Judea en directe afstammelingen van de zonen van Jacob. Tijdens de joodse diaspora – de verstrooiing van de joden vanuit Israël – bezetten de Romeinen in 70 voor Christus het Heilige Land en veroorzaakten ze een migratie van Israëlieten in zuidelijke richting en verder naar West-Afrika, waar ze als Israëlieten leefden in met name de Igbo-stam.\n\nAhmadiel Ben Yehuda onderbouwt dit verhaal met de conclusies van de Schotse ontdekkingsreiziger Mungo Park: ‘Aan het einde van de achttiende eeuw volgde Park de rivier de Niger en reisde door de binnenlanden van West-Afrika. Hij stelde al in 1799 een continuïteit van de joodse identiteit vast onder de Igbo’s, een stam in het huidige Nigeria, die dateerde uit de pre-talmoedische periode. De Igbo’s erkenden de Hebreeuwse bijbel, maar niet de talmoed, dat wil zeggen de discussies over de toepassing van de thora, die de basis vormt voor de joodse wetten, ethiek en filosofie en de levenswijze van veel joden. De Igbo’s hadden soortgelijke praktijken als de oude bijbelse joden. Ze besneden de mannelijke kinderen acht dagen na de geboorte, ze aten kosjer voedsel, rouwden zeven dagen om de doden en vierden Rosj Chodesj, het feest van de nieuwe maan. Hun liederen gingen over de rivier de Jordaan en over Jericho, Jeruzalem en de Kanaänieten. Deze tradities dateerden van vóór de komst van de christelijke missionarissen. Ook zijn er in de Igbo-taal woorden en zinnen die refereren aan de bijbel. Zo is “Asaa bu taa”, letterlijke vertaling “vandaag is de zevende”, zaterdag. In het Hebreeuws is dat sabath.’\n\nAan het eind van de zestiende eeuw kwam de trans-Atlantische slavenhandel op gang; de driehoek tussen Europa, Afrika en de Amerika’s waarbij Afrikanen tot slaaf werden gemaakt en naar de Amerika’s werden verscheept en als Amerikaanse koopwaar weer naar Europa werden vervoerd. Het was volgens Ben Yehuda niet verwonderlijk dat sommige West-Afrikaanse heersers gebruikmaakten van deze mogelijkheid om vooral die vreemde Igbo’s, die Israëlieten, te kidnappen en aan de handelaren te verkopen, om zo hun eigen stamgenoten te beschermen.\n\nVolgens de database van slavevoyages.org zijn in de trans-Atlantische slavenhandel tussen de zestiende en negentiende eeuw meer dan 12,5 miljoen Afrikanen verhandeld. Bijna vierhonderdduizend Afrikanen werden naar de Verenigde Staten verscheept. ‘Een groot deel van hen kwam uit West-Afrika en met name de Bight of Biafra. Zestig procent van hen behoorde tot de Igbo-stam’, stelt Ben Yehuda. ‘Dat betekent dat de huidige Afro-Amerikanen en de Creolen van het noordelijke Zuid-Amerika grotendeels nazaten zijn van deze Igbo’s en dus van de gevluchte Israëlieten. Ben Ammi begreep dat toen hij in 1963 in contact kwam met de zwarte Hebreeuwse Israëlieten.’\n\nVier jaar later vertrok hij met vierhonderd volgelingen naar West-Afrika, een opzettelijke, zij het vreemde beslissing die volgens Ben Yehuda bedoeld was om de identiteit die zwarte Amerikanen door de slavernij hadden aangenomen uit te wissen. Waar kon dat beter dan in de staat Liberia die al in de negentiende eeuw gesticht was om vrije zwarte en gekleurde Amerikanen te repatriëren naar Afrika?\n\nEen van zijn volgelingen was Ahmadiel Ben Yehuda. ‘Mijn vader was een makelaar in Washington-Stad. Ik had politicologie gestudeerd en werkte als adviseur in het Capitool. Maar ik was woedend over de manier waarop de Amerikaanse witte bevolking de Afro-Amerikanen behandelde. Ik was woedend op mijn joodse grootmoeder die tot die gevestigde orde behoorde. Ik wist dat ik iets moest doen en kwam in contact met de Hebreeuwse Israëlieten en Ben Ammi. Toen hij opriep om de VS te verlaten en via Liberia naar het beloofde land te reizen om het koninkrijk van God op aarde te stichten, verkocht ik mijn huis, mijn auto, nam ontslag en volgde hem.’\n\nHet pakte anders uit, want de fysieke en mentale ontberingen van het barre leven in de Liberiaanse jungle waren zo groot dat Ben Yehuda en nog maar 112 volgelingen in 1969 met Ben Ammi naar Israël reisden. De anderen waren teruggegaan naar de VS. ‘De meesten kwamen uit grote steden als Chicago, Washington, New York en wisten niet hoe ze in de Afrikaanse jungle moesten leven. We werden geplaagd door malaria en hepatitis. Onze kleine groep reisde naar Israël op een toeristenvisum. We kochten deze plek in Dimona en bouwden ons dorp. Voor de Israëliërs waren we in die tijd echt een bezienswaardigheid. De meesten hadden nog nooit zwarte mensen gezien.’\n\nIntussen is de kleine groep van Ben Ammi uitgegroeid tot zo’n drieduizend volgelingen. Door de jaren heen hebben nieuwe Afro-Amerikaanse migranten zich bij hen gevoegd. Bovendien huldigt de gemeenschap het beginsel van polygamie dat aan iedere man vijf vrouwen toestaat, en dat tot een grote kinderschare leidt. Ben Yehuda heeft 22 kinderen.\n\nDemonstratie tegen de deportatie van 46 gezinnen uit de Afrikaans Hebreeuwse Israelieten gemeenschap. Tel Aviv, juni 2021 © David Goldman / AP / ANP\n\n‘Onze gemeenschap is geen godsdienst, want die maakt in onze ogen veel kapot. We zijn een volk dat met iedereen in vrede wil leven’\n\nOok in Nederland en Suriname hebben zich splintergroepen van de Hebreeuwse Israëlieten gevestigd. Volgens minister Ahmadiel Ben Yehuda is er nauwelijks contact en profileren de Nederlandse en Surinaamse Hebreeuwse Israëlieten zich anders dan in Dimona. Ze kwamen de laatste jaren vooral negatief in het nieuws door hun luidruchtige straatmanifestaties in Rotterdam en Amsterdam. In Rotterdam veroorzaakten ze overlast door clashes met Rotterdammers van islamitische afkomst. In Amsterdam waren ze actief bij een winkelcentrum in de Bijlmer en vertelden het publiek dat corona een complot is, dat de vrouw ondergeschikt is aan de man en dat het witte ras vernietigd zal worden door een ‘nucleair vuur’, aldus Het Parool.\n\nIn Suriname kregen zij hun grootste bekendheid dankzij het boek De Hebreeuwse identiteit van de journaliste Rachael van der Kooye, dat in 2016 leidde tot de oprichting van de vereniging Hebreeuwse Israëlieten in Suriname (his). Ook in Suriname zouden ze op agressieve wijze hun overtuiging op straat verkondigen.\n\nDorp van de Vrede is een plek die bijna te mooi is om waar te zijn. Glimlachende mannen, vrouwen en kinderen in Afrikaanse jurken en kaftans van regenboogkleurige, zelfgesponnen stoffen. Ze leven voor het zionisme en op biologisch-veganistisch voedsel, want dat is in de bijbel bepaald. Ze hebben hun eigen scholen, eigen vroedvrouwen en artsen, en brengen al drie generaties kinderen groot die zowel Hebreeuws als vloeiend Engels spreken. Ze sluiten de moderne wereld niet buiten, maar staan niet toe dat die hun leefgewoonten beïnvloedt.\n\n‘We zijn tot de ontdekking gekomen dat de moderne wereld op z’n kop staat. Mannen en vrouwen verwarren hun rollen in het leven’, zegt Ben Yehuda. ‘Wij geloven in een traditionelere sociale orde waarin iedereen zijn plaats heeft. De mannen zijn de jagers, de vrouwen de verzorgers van de gezinnen. Het betekent niet dat polygamie verplicht is of dat vrouwen ondergeschikt zijn aan de man. We leven in vrede samen zonder elkaar te vermoorden en drugs of alcohol te gebruiken.’\n\nIk begrijp dat Israëliërs moeite hebben om de Hebreeuwse Israëlieten te plaatsen, zeg ik. Wat zijn ze nou eigenlijk? Een religie? Een genootschap? Of mogelijk een sekte?\n\nBen Yehuda schudt zijn hoofd. ‘Onze gemeenschap is geen godsdienst, want die maakt in onze ogen veel kapot. We zitten niet te wachten op een messias die ons zal redden. We zijn allemaal voor onszelf een messias. We zijn ook geen sekte. Onze gemeenschap is na het overlijden van onze leider Ben Ammi in 2014 blijven bestaan. We zijn een volk met een eigen levensfilosofie, die met iedereen in vrede wil leven.’\n\nDe staat weet intussen niet wat hij moet denken van deze vreemdelingen, die Hebreeuwse namen aannemen, de Sabbath respecteren, vloeiend Hebreeuws spreken en zichzelf als de echte pre-talmoedische joden beschouwen. Ze vallen niet onder de Wet van terugkeer, een wet uit 1950 die bepaalt dat elke jood het etnische recht van terugkeer naar Israël heeft; in de praktijk betekent dat het recht op de Israëlische nationaliteit, een paspoort en het recht om in Israël te wonen, te werken en te stemmen.\n\nBij de stichting van de staat is namelijk bepaald dat Israël het nationale tehuis van het joodse volk en een joodse staat is, een immigranten-kolonistensamenleving waar, anders dan in Nederland, immigratie openstaat voor iedereen ongeacht zijn sociale, culturele of geografische afkomst, als men maar kan aantonen dat men joods is. Volgens de halacha, de joodse leefregels, behoort iedereen die een joodse moeder heeft tot het joodse volk, of hij nu religieus is of niet en waar ter wereld hij ook is geboren, maar de wet gaat verder en mensen met één joodse ouder of grootouder worden ook als jood aangemerkt. Verder worden bekeerlingen als joden beschouwd en kunnen de niet-joodse kinderen en echtgenoten van een jood onder specifieke voorwaarden de Israëlische nationaliteit krijgen.\n\nEen pragmatische oplossing ligt voor de hand. Als de Hebreeuwse Israëlieten zich bekeren tot het jodendom, worden ze automatisch erkend. Maar ze houden stug vol dat ze geen religie wensen en de rabbijnen afwijzen.\n\nAfrikaanse Hebreeuwse Israelieten vieren het New World Passover feest in Dimona, mei 2016 © Corinna Kern / Laif / ANP\n\nHet is één uur en de school gaat uit. Een van de schoolkinderen, Amitia, een verlegen pubermeisje dat goed Hebreeuws en Engels spreekt, is veertien jaar geleden in Dimona geboren en kent geen ander land. Ze droomt ervan om piloot bij de Israëlische luchtmacht te worden en na haar dienstplicht aan de universiteit geografie te studeren.\n\nMaar Amitia is niet Israëlisch. Ze heeft geen paspoort noch een verblijfsvergunning en ze heeft samen met haar gezin een uitzettingsbevel ontvangen. ‘Ik voel me verbonden met Israël’, zegt ze. ‘Ik ben een Israëliër maar ook weer niet. Israël wil me niet en dat maakt me bang want ik heb geen ander land waar ik naartoe kan. Mijn ouders zijn al twintig jaar geleden naar Israël verhuisd. Ze kwamen uit Atlanta.’\n\nIk suggereer dat ze Amerikaanse is en misschien weer terug kan naar de VS. Amitia is even stil. Dan zegt ze: ‘Maar daar kan ik toch niet naartoe? Ik ken daar niemand.’\n\nAls ik even later nieuwsgierig het veganistische supermarktje inkijk, komt zuster Tovit – de Hebreeuwse Israëlieten spreken elkaar aan met ‘broeder’, ‘zuster’, ‘prins’ of ‘minister’ – met grote boodschappentassen naar buiten. Tovit is in 1998 met haar man uit de VS naar Israël verhuisd. Inmiddels hebben ze acht kinderen. Ja, allemaal in Israël geboren. ‘Ik was geschokt door het bericht dat Israël mij en mijn kinderen wil deporteren’, zegt ze. ‘Ik heb nog een Amerikaans paspoort, maar de situatie in de VS is voor Afro-Amerikanen zo gevaarlijk dat ik het mijn kinderen niet wil aandoen. Wij leven hier heel vredig en we zijn hier als Hebreeuwse Israëlieten thuis.’\n\nAls ik zeg dat Israël bijna permanent in conflict en oorlog is en daarom niet de veiligste plek op aarde, reageert Tovit scherp. ‘Dit land is er voor iedereen, het is een geweldige smeltkroes. Het in vrede samenleven met joden en Palestijnse moslims is juist interessant en een uitdaging.’\n\nZe heeft in 2015 voor de hele familie een verblijfsvergunning aangevraagd. Vanaf dat moment trad ze uit de anonieme illegaliteit en werd ze zichtbaar. De staat reageerde met een uitzettingsbevel. De gevolgen voor haar gezin zijn desastreus. ‘Een van mijn dochters studeert aan de universiteit, maar als ze klaar is heeft ze geen werkvergunning. Ik ben zelf journalist en lerares Engels. Ik wil werken en belasting betalen, maar officieel kan dat niet. Ik heb contact met de lokale joodse bevolking en doe als vrijwilliger mee aan de organisatie van seminars, sportactiviteiten en festivals. De autoriteiten stellen nu dat wij geen lid van de Israëlische gemeenschap zijn. Kun jij je dat voorstellen? Na 24 jaar? Waar moeten we dan naartoe? Mijn kinderen zijn nog nooit in het buitenland geweest.’\n\n‘Laten we het lelijke beestje bij de naam noemen: de overheid is bang voor een influx van Afro-Amerikanen’\n\nOp het sportveld van het dorp legt onderhoudsman broeder Zadok (55) de elektrische bedrading voor het feest aan. Hij is het met Tovit eens. Hij woont hier al 32 jaar illegaal volgens de staat. Zadok komt oorspronkelijk uit Bermuda en moest in het begin erg wennen, want hij miste de oceaan en de mentaliteit in Israël was anders dan op Bermuda. Maar nu wil hij hier coûte que coûte blijven. ‘Het is het enige leven dat mijn kinderen en kleinkinderen kennen’, zegt Zadok.\n\nZijn vijf kinderen en negen kleinkinderen wonen hier net als hij zonder papieren. ‘Ik ga niet akkoord met die deportatie en zal er alles aan doen dat mijn kinderen een status krijgen. Men kent mij in Dimona. De burgemeester staat nota bene aan onze kant. Onze kinderen gaan gewoon naar school, want de joodse directeur knijpt een oogje dicht. We hebben heel goede contacten met de plaatselijke bevolking. Dat is het rare. Israël heeft twee gezichten: de gewone mensen die ons volledig accepteren en de overheid die ons afwijst.’\n\nNatuurlijk is het een scheve vergelijking, maar als de overheid Asjkenazische joden uit Europa, Sefardische joden van het Iberisch schiereiland en Mizrachi-joden uit het Midden-Oosten en Noord-Afrika wel erkent omdat hun voorouders hier tweeduizend jaar geleden hebben gewoond, en als ze Russische immigranten erkent waarvan men zich kan afvragen of die allemaal joods zijn volgens de regels van het landelijk rabbinaat, dan zou je verwachten dat deze Afrikaanse nazaten van de verloren stam van Jacob eenzelfde recht kunnen doen gelden. Waarom reageert de overheid dan zo negatief? vraag ik Ahmadiel Ben Yehuda. Waar is men bang voor?\n\nBen Yehuda is duidelijk: ‘Laten we het lelijke beestje bij de naam noemen: men is bang voor een influx van Afro-Amerikanen. We zijn al jaren bezig met de status van onze gemeenschap. Er is indertijd nog een poging ondernomen om de zaak recht te zetten, maar het ministerie van Binnenlandse Zaken heeft dat genegeerd. En dus erkennen wij het Israëlische opperrabinaat niet.’\n\nDie houding schijnt de staat nauwelijks te deren. Yafit Weisbuch, de advocaat die zich met de deportatiezaken bezighoudt, schetst een aaneenschakeling van afmattingstactieken, verdraaiingen en ronduit racistische opmerkingen van de Israëlische overheid. Ze heeft haar strepen als mensenrechten- en strafrechtadvocaat verdiend, verschijnt regelmatig in de pers en ergert zich blauw aan de chicanes van de staat, vooral omdat de zaak betrekkelijk gemakkelijk kan worden opgelost. Negentien jaar geleden heeft het ministerie van Binnenlandse Zaken voor eens en altijd de zaak willen oplossen door de Hebreeuwse Israëlieten een verblijfsvergunning te geven, maar door fouten en nalatigheden vielen toen 120 mensen om onverklaarbare reden buiten de boot en bleven dus illegaal. De uitermate moeilijke en kostbare visumprocedure voor niet-joden weerhield hen ervan om ook daarna een verblijfsvergunning aan te vragen.\n\nWeisbuch interviewt nu in de kantine van Dorp van de Vrede een deel van deze 120 mensen en hun kinderen en kleinkinderen en legt hun namen en telefoonnummers vast. Tot haar verbazing loopt hun aantal volgens een voorzichtige schatting in de honderden.\n\nJe zou verwachten dat de toen gemaakte fouten nu met een pennenstreek door de huidige minister worden rechtgezet. Weisbuch schudt haar hoofd. Niets is minder waar. Ze heeft voor een groep van 49 leden al een vergunning aangevraagd. De staat reageerde met een deportatiebevel. Voor deze eerste urgente groep is Weisbuch in 2021 een procedure tegen de staat begonnen, maar de andere groepen zullen volgen.\n\nZe beschrijft de frustrerende juridische manoeuvres van de staat: ‘Ik heb een groepsclaim bij de rechtbank ingediend tot opheffing van de uitzetting en toekenning van een visum, omdat dat goedkoper was voor deze mensen. De rechtbank heeft op vordering van de staat deze groepsclaim afgewezen omdat de gemeenschap van de Hebreeuwse Israëlieten geen wettelijke status zou hebben. Alle 49 mensen zouden dan individuele vorderingen moeten indienen en dus 49 keer dure gerechtskosten moeten betalen. Natuurlijk ben ik in hoger beroep gegaan en werd dat vonnis vernietigd. Maar nu komt de staat met de volgende aap uit de mouw: de gemeenschap zou weliswaar wettelijk zijn, maar de 49 mensen zouden geen lid zijn van die gemeenschap. Ik moet nu met geboorteakten bewijzen dat men in Dorp van de Vrede geboren en getogen is. Door deze juridische foefjes worden de mensen langzaam maar zeker wanhopig. Er zijn al verschillende leden naar het buitenland vertrokken en daarop speculeert de staat.’\n\nVolgens Weisbuch zou een minnelijke schikking te prefereren zijn en daarom had ze een gesprek aangevraagd met minister van Binnenlandse Zaken Ayelet Shaked, maar dat liep uit op een fiasco. ‘Op de bewuste dag was ze niet aanwezig en liet zich vertegenwoordigen door haar immigratie-adviseur, een uitermate rechtse en rigide man. Hij wees elke vorm van compromis af en zei letterlijk: “Als we ze een vergunning geven wordt het net als met de Ethiopiërs. Eerst komen er een paar en in mum van tijd heb je het land vol zitten.” Voor alle duidelijkheid: Ethiopiërs zijn joden volgens de wet. Hun enige overeenkomst met de Hebreeuwse Israëlieten is hun huidskleur. Dit is dus puur racisme. En nu het kabinet gevallen is, houd ik mijn hart vast. Alles wijst erop dat Netanyahu de verkiezingsstrijd gaat winnen en een rechtser kabinet zou een nog scherper vreemdelingenbeleid kunnen hanteren.’\n\nDe man die negentien jaar geleden wel bereid was om de Hebreeuwse Israëlieten een rechtsgeldige status te geven is voormalig minister van Binnenlandse Zaken Avram Poraz. Tijdens ons Zoom-gesprek – het is vrijdagmiddag net voordat de Sabbath ingaat – nuanceert deze voorzitter van de voormalige liberale partij Shinui mijn opmerking: ‘Kijk, ik geloof in Israël als joodse staat die voor de joden is. De Hebreeuwse Israëlieten zijn op een toeristenvisum naar Israël gekomen en nadat het visum verlopen was, waren ze dus formeel illegaal in Israël. Dat is een reden om het land te worden uitgezet. Dat is een gebruikelijke procedure, ook in Nederland. Maar hier heeft de staat de situatie van deze mensen eindeloos laten voortduren. Ze woonden hier al jaren en sommigen waren hier zelfs geboren. Ik heb als minister in 2003 door een eenmalige beslissing alle Hebreeuwse Israëlieten die op dat moment in Israël woonden een permanente verblijfsvergunning willen geven. Velen hebben hiervan gebruik gemaakt. Een aantal niet.’\n\nPoraz heeft nu voor het gerechtshof verklaard dat in de geest van zijn beslissing die laatste groep uit 2003 met hun kinderen en kleinkinderen retroactief ook een vergunning moet krijgen, maar de huidige minister van Binnenlandse Zaken voert haar eigen, harde koers. Ze trekt zich van Poraz’ verklaring niets aan. Poraz waarschuwt voor een intolerante houding van de staat: ‘In het kader van de gerechtigheid straf je deze groep dan disproportioneel.’\n\nAls ik aan het eind van de middag Dorp van de Vrede uitloop, is het dorpsplein feestelijk versierd met vlaggetjes in alle kleuren van de regenboog. Op de bühne stelt de negentienjarige rapper Eli Sasson het geluid van de microfoon af. Morgen zal hij optreden. Hij is een geboren en getogen Israëliër en Hebreeuwse Israëliet, een energieke jongen die net zijn eindexamen middelbare school heeft gehaald en tussen de bedrijven door ook nog jeugdburgemeester van de stad was. Hij weet precies wat hij wil.\n\nIn hypertempo somt hij op: eerst een jaar vrijwilligerswerk, een in Israël gebruikelijke move voor jongeren voordat ze in dienst gaan, daarna drie jaar leger en vervolgens elektrotechniek studeren aan de universiteit.\n\nEn als je geen verblijfsvergunning krijgt? vraag ik.\n\n‘De staat gaat me echt niet het land uitsturen’, zegt hij terwijl zijn dreadlocks ritmisch om zijn hoofd bungelen. Als ik hem verbaasd aankijk voegt hij toe: ‘Nou lady, ik ben hier geboren hoor. Ik heb geen andere nationaliteit of land. This is what there is.’\n\nIneens begrijp ik Eli: hij heeft het laissez-fairebeleid van de overheid – of misschien is ‘het doorschuiven naar de volgende regering’-beleid een betere typering – door. Israël is voor hem niet zomaar een gastland voor een vreemdeling of immigrant.\n\n‘Dit’, zegt hij, terwijl hij vanaf de tribune om zich heen wijst, ‘dit is mijn vaderland. Dit is mijn thuis en dat laat ik nooit meer gaan. Because I belong here.’",
    "Zeldzame grafgrot uit tijd van Egyptische farao Ramses II ontdekt in Israël": "In Israël is een grafgrot ontdekt uit de tijd van de Egyptische farao Ramses II, dat melden archeologen zondag in Israëlische media. De grot is gevuld met tientallen aardewerkstukken en bronzen voorwerpen. De Israëlische Oudheidkundige Autoriteit (IAA) noemt het een \"extreem zeldzame\" vondst die teruggaat tot het jaar 1231 v. Chr.\n\nDe grot werd dinsdag bij toeval ontdekt op een strand nabij Tel Aviv, toen een graafmachine het dak raakte van een door mensen gemaakte grot. Archeologen daalden met een ladder de grot in.\n\nVolg dit onderwerp Volgen Ontvang meldingen bij archeologienieuws\n\nEr werden vooral veel kommen, kelken, kookpotten, voorraadpotten, lampen en bronzen pijl- en speerpunten aangetroffen. Het aardewerk is uit meerdere plaatsen afkomstig, onder meer uit Cyprus, Libanon en Noord-Syrië. Dat duidt volgens de archeologen op \"levendige handelsactiviteiten die plaatsvonden langs de kust\".\n\nDe voorwerpen waren begrafenisoffers om de overledenen te vergezellen op hun laatste reis naar het hiernamaals. De spullen zijn er ongeveer 3.300 jaar geleden geplaatst. Ten minste één intact skelet is in de grot gevonden.\n\nDe grot is inmiddels vergrendeld en wordt bewaakt totdat er een plan voor een complete opgraving ligt, aldus de IAA. De organisatie besloot bewaking in te stellen toen duidelijk werd dat in de korte tijd tussen de ontdekking en de sluiting al \"een paar items\" zijn geplunderd.",
    "‘Israël wéét dat de EU wereldkampioen veroordelen-maar-geen-actie-ondernemen is’": "‘Op een moment dat de realiteit van het Israëlische apartheidsregime steeds meer wordt blootgelegd is het Palestijnse maatschappelijk middenveld essentieel’, schrijft Willem Staes van 11.11.11. Chetanya Robinson (CC BY 2.0)\n\nOp 18 augustus werden de kantoren van zeven gerespecteerde Palestijnse middenveldorganisaties door het Israëlische leger vernield en twee directeurs werden enkele dagen later opgepakt of ontvingen bedreigingen. Volgens Willem Staes van 11.11.11 maakt het deel uit van een Israëlische campagne om het Palestijnse middenveld monddood te maken. ‘Er is geen nood aan een zoveelste tandeloze veroordeling of uiting van ongerustheid, maar aan krachtige diplomatieke druk op Israël.’\n\nIn de kantoren van 7 vooraanstaande Palestijnse organisaties deed het Israëlische leger op 18 augustus een inval. Het gaat om Addameer, Al Haq, Defense for Children International – Palestine (DCI-P), Union of Agricultural Work Committees (UAWC), Bisan, Union of Palestinian Women Committees (UPWC) en de Health Work Committees (HWC).\n\nStuk voor stuk zijn dit uiterst gerespecteerde organisaties. Ze verrichten cruciaal humanitair- en ontwikkelingswerk en documenteren schendingen van het internationaal recht.\n\nHet Israëlische leger vernielde hun kantoren en bureaumateriaal en nam documenten in beslag. Ook werden de voordeuren van de organisaties dichtgelast met een militair bevel om heropening of voortzetting van de werkzaamheden van de organisaties te verbieden. Onder de organisaties bevinden zich ook verschillende partners van Belgische ngo’s die gesteund worden met middelen van de Belgische ontwikkelingssamenwerking.\n\nDeze raids waren het zoveelste orgelpunt in een Israëlische campagne om het Palestijnse middenveld monddood te maken. Dat gebeurt met vage en niet-onderbouwde beschuldigingen van banden met terroristische organisaties.\n\nIn oktober 2021 bestempelde de Israëlische minister van Defensie, Benny Gantz, de organisaties als “terreurorganisaties”. Kort daarop werden ze ook door de militaire bevelhebber op de Westelijke Jordaanoever als illegale organisaties buiten de wet gesteld.\n\nGeen snipper bewijs\n\nBewijs voor die groteske beschuldigingen werd nooit geleverd, ondanks herhaaldelijke vragen vanuit de EU, de Verenigde Staten en individuele Europese lidstaten. ‘Ja maar, natuurlijk vindt 11.11.11 dat er niets aan de hand is’, lieten online trollen al snel op sociale media weten. Goed nieuws, ze hoeven ons of andere ngo’s niet op hun woord te geloven.\n\nDe Verenigde Naties hadden het eind vorig jaar al over ‘extreem vage en irrelevante’ aantijgingen. Na eigen onderzoek bestempelden Europese lidstaten, waaronder België, de Israëlische verklaringen in juli 2022 als ongegrond en stelden ze hun ‘sterke steun voor het Palestijnse middenveld verder te zetten’.\n\nZelfs de Amerikaanse inlichtingendienst CIA, toch niet bepaald gekend als een “pro-Palestijnenclub”, zoals politieke tegenstanders graag schrijven, vond in een eigen onderzoek geen enkel element dat de Israëlische beschuldigingen bevestigde.\n\nFrontale aanval\n\nDeze frontale aanval op het Palestijnse middenveld past binnen een breder plaatje. De betrokken ngo’s zijn immers cruciaal in de minutieuze documentatie en rapportage van mensenrechtenschendingen en schendingen van het oorlogsrecht.\n\nDeze organisaties vormen het laatste bastion voor de verdediging van mensenrechten van Palestijnen.\n\nOp een moment dat de realiteit van het Israëlische apartheidsregime steeds meer wordt blootgelegd is het Palestijnse maatschappelijk middenveld essentieel. Ze vormen het laatste bastion voor de verdediging van mensenrechten van Palestijnen.\n\nBlaffen maar niet bijten\n\nVerschillende van de geviseerde organisaties leverden de afgelopen maanden ook bewijsmateriaal aan het onderzoek dat het Internationaal Strafhof in Den Haag voert naar schendingen van het internationaal recht in bezet Palestijns gebied sinds 2014.\n\nDeze aanval omvat dan ook een existentiële dreiging voor het Palestijnse middenveld. 11.11.11 en verschillende andere Belgische ngo’s trokken daarom op 19 augustus aan de alarmbel.\n\n‘Zonder duidelijke Europese reactie is de kans reëel dat ze meer arrestaties moeten vrezen of hun werkzaamheden moeten staken, in navolging van hun collega’s in tal van andere landen. Louter verklaringen vanuit de EU, zonder concrete gevolgen, maken geen indruk op de Israëlische overheid, dat is nu opnieuw duidelijk’, klonk het toen.\n\nEn wat deden de EU en haar lidstaten? Die uitten op 19 augustus hun ‘diepe ongerustheid’ en stuurden een delegatie diplomaten naar Ramallah. Een welgekomen reactie, ware het niet dat ze negen maanden te laat kwam. Als de EU al enige hoop had dat dergelijke actie enig diepgaand effect zou sorteren, had ze dit eind oktober 2021 moeten doen.\n\nHet feit dat de EU er maanden over deed om nog maar een ‘diepe ongerustheid’ te uiten, gaf Israël het signaal: ‘Doe maar’.\n\nHet feit dat het maanden en maanden duurde om zelfs maar ‘diepe ongerustheid’ te uiten, gaf Israël een duidelijk signaal: ‘Doe maar, wij leggen jullie geen strobreed in de weg, hooguit zullen we even blaffen maar niet bijten’. Een boodschap die duidelijk goed werd opgepikt in Jeruzalem, getuige de raids van 18 augustus.\n\nIsraël wéét dat de EU wereldkampioen veroordelen-maar-geen-actie-ondernemen is en dat het straffeloos haar gang kan gaan. Ook bij de bouw van nieuwe illegale nederzettingen of het slopen van Palestijnse huizen tekent de EU routineus protest aan en uit ze haar ‘diepe bezorgdheid’. En soms stuurt ze zelf een diplomatieke delegatie om toe te kijken hoe Palestijnse huizen vernield worden.\n\nDie Europese “veroordeelitis” doet denken aan de definitie van waanzin van Albert Einstein: altijd hetzelfde doen in de hoop dat het tot een ander resultaat leidt. Bovenal maakt ze bitter weinig indruk in Israël.\n\nOf hoe verklaart men anders dat de Israëlische veiligheidsdiensten op 21 augustus nog een stapje verder gingen? Twee dagen na de initiële “ferme” Europese reactie ging de Israëlische inlichtingendienst Shin Bet doodleuk over tot de arrestatie en intimidatie van de directeurs van twee Palestijnse organisaties, al-Haq en DCI-P.\n\nGeen tandeloze verklaringen meer\n\nPalestijnse organisaties hebben geen nood aan een zoveelste tandeloze veroordeling of uiting van ongerustheid, maar aan krachtige diplomatieke druk op Israël. Indien de komende dagen en weken woorden en veroordelingen niet gevolgd worden door concrete daden, zal er snel sprake zijn van verdere arrestaties en geweld tegen het personeel van de Palestijnse organisaties, naast het blokkeren van hun bankrekeningen.\n\nAls eerste stap moet de EU-Israël Associatieraad, een diplomatiek topoverleg gepland in oktober 2022, opgeschort worden. Minister van Buitenlandse Zaken Lahbib moet de Israëlische ambassadeur op het matje roepen, en Israël duidelijk maken dat bij gebrek aan concreet bewijs de terreurbeschuldigingen moeten ingetrokken worden. België en de EU moeten onmiddellijk overleg plegen met de geviseerde organisaties en concrete maatregelen formuleren om de organisaties, hun personeel, kantoren en tegoeden te beschermen.\n\nOm de vicieuze cirkel van straffeloosheid te doorbreken, moet België ook haar ondubbelzinnige steun betuigen aan de lopende onderzoeken van het Internationaal Strafhof in Den Haag en de VN-Onderzoekscommissie voor Palestina en Israël in Genève. Het kan daartoe ook extra financiële steun geven aan de Palestijnse organisaties die bewijsmateriaal van oorlogsmisdaden verzamelen op het terrein, maar nu geviseerd worden door Israël.\n\nBelgië kan zo twee vliegen in één klap slaan: een concrete uiting van solidariteit en steun aan de geviseerde organisaties, én een duidelijk signaal dat ons land zich nooit zal neerleggen bij de staat van straffeloosheid in Palestina.\n\nMiddenveldorganisaties buiten de wet stellen is ontoelaatbaar. Dit zijn autoritaire toestanden in de zelfverklaarde “enige democratie in het Midden-Oosten”.\n\nHoelang nog vooraleer Europa beseft dat blaffen maar niet bijten geen enkele indruk maakt in zo’n autoritaire context?\n\nWillem Staes is beleids- en partnermedewerker Midden-Oosten bij 11.11.11.",
    "Genade voor Israël": "",
    "Waarom sympathie voor Israël sinds bloedbad van 1972 verdween": "Vijftig jaar geleden, ten tijde van de Palestijnse terreuracties op de Olympische Spelen in München, was solidariteit met Israël in Nederland nog vanzelfsprekend. Dat is radicaal veranderd, constateert Roelof Bouwman.\n\nRoelof Bouwman (1965) is historicus en journalist. Hij schrijft wekelijks over politiek, geschiedenis en media\n\nPiet Keizer en Sjaak Swart speelden nog bij Ajax, onze premier heette Barend Biesheuvel, Richard Nixon woonde in het Witte Huis en Creedence Clearwater Revival won de populariteitspoll van maandblad Muziek Expres. 1972 is een halve eeuw geleden – en dat is lang.\n\nDe Olympische Zomerspelen van 1972 werden gehouden in München. Ze moesten het spiegelbeeld worden van de door de nazi’s gekaapte Spelen van 1936 in Berlijn.\n\nPalestijnse terreuraanslagen op Olympische Spelen München\n\nMaar het evenement werd ruw verstoord toen een Palestijns overvalcommando op 5 september een aanslag pleegde op het flatgebouw waar het Israëlische team was gehuisvest. Twee coaches werden doodgeschoten en negen Israëlische sporters werden gijzelaar gemaakt.\n\nBij een mislukte bevrijdingsactie op het vliegveld van München vielen vervolgens nog eens vijftien doden: alle negen gijzelaars, vijf van de acht Palestijnse terroristen en een Duitse politieman. ‘Dramatische mislukking gijzelingsactie. Gijzelaars verbrand’, kopte De Telegraaf de volgende ochtend over de volle breedte van de voorpagina.\n\nJan Latten over pro-Palestinademonstraties in Nederland: Immigratie verandert het collectieve geheugen\n\nHet grote verschil tussen 1972 en 2022 is – helaas – niet dat anti-Israëlische terreuracties van dit kaliber ondenkbaar zijn geworden. Wat wél is veranderd, is het positieve gevoel dat Nederlanders destijds als vanzelf kregen zodra iemand ‘Israël’ zei.\n\nIsraël als veiligheidsgarantie en Bijbelse belofte\n\nDat positieve gevoel had historische wortels. Het merendeel van de Nederlandse Joden was tijdens de Duitse bezetting gedeporteerd en vermoord. In 1972 was dat pas drie decennia geleden, iets korter dan nu de val van de Berlijnse Muur. De stichting van de staat Israël (1948) leek een logisch antwoord op de verschrikkingen van de Holocaust. Joden hadden nu een ‘veiligheidsgarantie’.\n\nSpeciaal voor landgenoten met een christelijke achtergrond kwam daar nog iets bij. Aan de nazaten van de Joodse aartsvader Abraham, zo stond in het Bijbelboek Genesis te lezen, had God een eigen land beloofd. Welk ander land kon dat zijn dan Israël? In 1948, zo leek het, was een Bijbelse belofte in vervulling gegaan. God hield woord, aan Israël kon je dat zien.",
    "Joods-Duitse organisatie klaagt leiders Israël aan voor oorlogsmisdaden - DeWereldMorgen.be": "De Joods-Duitse organisatie 'Jüdische Stimme für gerechten Frieden in Nahost' heeft bij het federale gerecht klacht ingediend voor oorlogsmisdaden en misdaden tegen de mensheid tegen eerste minister Yair Lapid en defensieminister Benny Gantz van Israël, voor hun rechtstreekse bevelvoering over de bombardementen van augustus 2022 op Gaza, waarbij 50 mensen omkwamen, onder wie 17 kinderen.\n\nSpread the love\n\n\n\n\n\n\n\n\n\n\n\n\n\n\n\n\n\nDe Joods-Duitse organisatie Jüdische Stimme für gerechten Frieden in Nahost (Joodse Stem voor rechtvaardige Vrede in het Nabije Oosten) heeft bij het Duitse federale gerecht klacht ingediend voor misdaden tegen de mensheid en oorlogsmisdaden door eerste minister Yair Lapid en defensieminister Benny Gantz van Israël, voor hun rechtstreekse, bevelvoerende betrokkenheid bij de bombardementen van 5 tot 8 augustus 2022 op de bevolking van Gaza, waarbij 50 mensen omkwamen, onder wie 17 kinderen. 360 anderen werden verwond.\n\nVolgens de organisatie werd de aanval van de Israëlische luchtmacht op de bevolking van Gaza uitgevoerd zonder dat er van een concrete dreiging sprake was.\n\nVolgens de organisatie werd de aanval van de Israëlische luchtmacht op de bevolking van Gaza uitgevoerd zonder dat er van een concrete dreiging sprake was. “In het openbaar werd deze excessieve aanval weergegeven als zelfverdediging tegen de Palestijnse Islamitische Jihad, die in werkelijkheid raketten afvuurde als antwoord op het Israëlisch bombardement. Zelfs als het omgekeerde zich zou hebben voorgedaan, was er geen rechtvaardiging voor deze schaal van menselijk lijden en vernietiging.”\n\n“Israël heeft dankzij internationale – waaronder Duitse – medeplichtigheid de meest moderne wapentechnologie ter beschikking en is uiteraard in staat precisie-aanvallen uit te voeren. Wanneer zoveel menselijke slachtoffers aanvaard worden om enkele strijders te elimineren is het eindresultaat doelbewuste slachtpartijen.”\n\nEin Interview zu unserer Strafanzeige https://t.co/OECBO2IKb8 — Jüdische Stimme für gerechten Frieden in Nahost (@JNahost) September 12, 2022\n\nJüdische Stimme werd opgericht op 21 oktober 2007 en handelt op basis van de oprichtingsverklaring van de European Jews for a Just Peace (EJJP). Deze verklaring werd in september 2002 aangenomen door 18 Joodse organisaties uit 9 Europese landen. In België maken Een Andere Joodse Stem (EAJS) en de Union des Progressistes Juifs de Belgique (UPJB) deel uit van de EJJP, in Nederland Een Ander Joods Geluid (EAJG).\n\nJüdische Stimme ziet het als haar essentiële taak ervoor te ijveren dat de Duitse regering haar buitenlands beleid en haar economisch gewicht in de EU, in de VN en niet in het Midden-Oosten, nadrukkelijk en ondubbelzinnig aanwendt in het belang van de vestiging van een levensvatbare, soevereine staat Palestina op geïntegreerd grondgebied en binnen veilige grenzen, en actief bijdraagt aan de totstandbrenging van een duurzame en voor beide volkeren leefbare vrede.\n\nDe organisatie diende zijn aanklacht in tijdens het tweedaags bezoek van eerste minister Yair Lapid aan Duitsland om de militaire samenwerking en wapenhandel tussen beide landen te promoten. Jüdische Stimme verwerpt volledig de bewering dat Lapid in vergelijking met zijn voorganger Benjamin Netanyahu een centrist of gematigd politicus zou zijn. “In werkelijkheid is Lapid’s beleid en anti-Palestijns geweld niet te onderscheiden van dat van zijn voorgangers.”\n\n“Als Joodse organisatie staan wij voor universele mensenrechten. Zoals zovele andere Joodse organisaties over heel de wereld benadrukken wij dat Israël niet alle Joden vertegenwoordigt en ook niet in hun naam spreekt. Israël moet ter verantwoording worden geroepen voor zijn oorlogsmisdaden zoals elke andere staat.”",
    "Amnesty-voorzitter in CIDI-podcast, zwijgt over bezettingspolitiek Israël": "Frank Heemskerk, bestuursvoorzitter van Amnesty Nederland, ligt onder vuur bij Palestina-activisten. In een ruim vijftig minuten lange podcast van het Centrum Informatie en Documentatie Israël (CIDI) zou hij te onkritisch over Israël zijn.\n\n\n\n\n\nIn de podcast-aflevering praten twee CIDI-medewerkers over de successen van de ‘innovatieve’ Israëlische economie en waarom de Palestijnse economie zo achter blijft. Tussendoor wordt de jaarlijkse CIDI-reis naar Israël gepromoot, voor journalisten en anderen die meer over het Israëlisch-Palestijnse conflict willen weten. Critici noemen deze trip een propagandareis.\n\nTe gast in de CIDI-podcast is Amnesty-voorzitter Frank Heemskerk, oud-staatssecretaris van Economische Zaken in het kabinet-Rutte II namens de Partij van de Arbeid. Hij is tegenwoordig ook secretaris-generaal van de European Round Table for Industry (ERT) in Brussel, een forum van ruim 50 CEO’s van Europese multinationale bedrijven, gericht op het promoten van groei van de Europese economie. Ook is hij gastdocent van het vak Geo-Economics op de Universiteit van Leiden.\n\nEen van de CIDI-gastheren vraagt aan Van Heemskerk in de podcast: ‘Maakt het feit dat Israël een liberale democratie is een verschil [met de Palestijnen] in het drijven van handel?’ Een spannende vraag, want volgens Van Heemkerks eigen Amnesty valt dat liberale en democratische gehalte van Israël nogal mee: dat land zou zich schuldig maken aan apartheidspolitiek jegens de Palestijnen, aldus Amnesty International in een rapport dit jaar – waar het CIDI overigens felle kritiek op had. Toch praat Van Heemskerk vrolijk met zijn gastheren mee.\n\nSoms is Heemskerk een enigszins kritisch. Zo heeft hij kritiek op ‘veiligheidsmaatregelen’ van Israël: die zorgen voor infrastructurele belemmeringen zorgen, die weer leiden tot economische problemen in de Palestijnse gebieden. Toch mag je Israël niet verwijten dat het land een ‘veiligheidsbeleid’ heeft, vindt Heemskerk.\n\n\n\n\n\nLater in de uitzending verwijst hij naar het lijvige Amnesty-rapport dat Israël een apartheidsstaat noemt. Een van de CIDI-medewerkers zegt dat je veel gaten in dit rapport kan schieten, maar Heemskerk gelooft dat niet. De andere CIDI-medewerker houdt zich op de vlakte: ‘Ik ben geen kenner van internationaal recht.’\n\nDe CIDI-gastheren gaan vervolgens over op een ander onderwerp. Heemskerk laat het gaan.\n\nDit kan allemaal op weinig goedkeuring rekenen bij strijders voor de Palestijnse zaak. De pro-Palestijnse twitteraar Jan Tervoort spreekt over een ‘bizar en beschamend optreden’. Tervoort merkt op dat Van Heemskerk het niet één keer heeft over de 55-jarige durende Israëlische militaire bezetting en de – volgens het internationaal recht illegale – kolonisatie van Palestijnse gebieden.\n\nOok The Rights Forum, een Nederlandse NGO die zich voor de Palestijnen inzet, is verontwaardigd en heeft het over ‘ongelofelijke uitspraken’ van de Amnesty-voorzitter.\n\nAmnesty Nederland zegt, na een verzoek van de Kanttekening, nu niet te willen reageren.",
    "Werkbezoek AMLC aan Israël": "Werkbezoek AMLC aan Israël\n\nEind augustus waren drie AMLC-collega’s samen met collega's van FIU-Nederland op bezoek bij de Israel Money Laundering and Terror Financing Prohibition Authority (IMPA) in Tel-Aviv. Het bezoek stond in het teken van kennisuitwisseling op het gebied van data, tooling en analyse methodes.\n\nIMPA heeft het AMLC het door hun in-house ontwikkelde analyse platform laten zien dat sterke overeenkomsten heeft met de AMLC Browser. Het AMLC heeft contact gelegd met de software ontwikkelaars van IMPA en er zal in een online vervolgmeeting verder worden gesproken over een functionaliteit van IMPA die het AMLC ook kan implementeren.\n\nVerder is het AMLC in Jeruzalem door IMPA geïntroduceerd bij het \"Joint Fusion Center\". Dit is een samenwerkingsverband tussen de Israëlische Politie, de Tax Authority en IMPA. Hier kreeg het AMLC een presentatie over netwerkanalyse waarbij informatie van de drie dienstonderdelen samengebracht werd. Al met al twee interessante dagen waarin gebleken is dat AMLC en IMPA op het vlak van data en analyse op hoofdlijnen op hetzelfde spoor zitten.",
    "Zahavi uit selectie Israël omdat hij geen eigen hotelkamer meer mag": "Eran Zahavi ontbreekt vanwege een conflict over de indeling van hotelkamers in de selectie van de Israëlische voetbalploeg voor de komende wedstrijden in de Nations League. De topscorer aller tijden van Israël met 33 doelpunten denkt dat hij ook niet meer terugkeert in de nationale ploeg.\n\n\"Jammer dat we uit elkaar gaan vanwege een beslissing die me in mijn professionaliteit belemmert\", schrijft de oud-speler van PSV in een lange verklaring op Instagram. De 35-jarige aanvaller was het de laatste jaren gewend om een hotelkamer voor zichzelf te hebben en die niet te hoeven delen met een teamgenoot.\n\n\"Om de simpele reden dat ik voor iedere training of wedstrijd vroeg opsta om te eten, bidden en mijn ochtendvoorbereidingen te doen. En 's avonds ga ik altijd vroeg naar bed, om klaar te zijn voor de volgende training of wedstrijd.\"\n\nDe nieuwe technisch directeur Yossi Benayoun, recordinternational van Israël met 101 wedstrijden, besloot dat privilege in te trekken. Zahavi kreeg te horen dat hij bij de nationale ploeg zijn hotelkamer weer moet delen met een teamgenoot.\n\nZeventigvoudig international Zahavi, die afgelopen zomer na twee jaar bij PSV terugkeerde bij Maccabi Tel Aviv, heeft naar eigen zeggen voorgesteld om zelf te betalen voor een eigen kamer. De bond ging daar niet mee akkoord.\n\nDaardoor ontbreekt Zahavi nu in de selectie die de nieuwe bondscoach Alon Hazan presenteerde voor de duels met Albanië (Nations League) en Malta (vriendschappelijk). \"Helaas heeft de bond besloten mij niet uit te nodigen vanwege het 'kamerverhaal'. Tot mijn grote verdriet eindigt mijn bijdrage aan het Israëlische elftal waarschijnlijk hier.\"",
    "Israël: 747’s en A380’s niet meer welkom": "De Israëlische Autoriteit voor Vliegvelden (IAA) maakte deze week bekend dat er vanaf 31 maart 2023 geen viermotorige vliegtuigen meer van en naar Israël mogen vliegen.\n\nHet verbod wordt ingevoerd vanuit milieu-, geluids- en duurzaamheidsoverwegingen. Met de restrictie kunnen viermotorige vliegtuigen alleen in uitzonderlijke omstandigheden van of naar Israël vliegen en moet er vooraf speciale toestemming worden verkregen van Tel Aviv Ben Gurion Airport (TLV). Hoewel details over welke vliegtuigen worden uitgezonderd nog onduidelijk zijn, zouden regeringsvliegtuigen zoals de Air Force One waarschijnlijk nog wel op bezoek mogen komen. Het ligt in de lijn der verwachting dat er voor noodlandingen en mogelijk voorzorgslandingen een uitzondering wordt gemaakt. Verder is het onduidelijk in hoeverre militaire operaties kunnen doorgaan, daar de Israëlische luchtmacht zelf over meerdere Boeing 707’s en KC-130 Hercules-toestellen beschikt. Ook komen er geregeld C-17’s langs in het land.\n\nHagai Topolansky, CEO van de IAA, zegt over de maatregel: ‘De toename van het passagiers- en vliegtuigverkeer op Ben Gurion Airport is een milieu-uitdaging. Ik ben van plan de IAA en TLV te leiden, niet alleen op het gebied van digitalisering, maar ook van milieu en duurzaamheid in de luchtvaart. Het weigeren van viermotorige vliegtuigen op de luchthaven is een stap in een breder plan dat momenteel wordt opgezet.’ Verschillende critici denken dat het verbod niet geheel effectief zal zijn. Moderne vliegtuigen met vier motoren zijn niet altijd minder milieuvriendelijk dan hun tweemotorige tegenhangers. Dankzij de grote passagierscapaciteit heeft de Airbus A380 bijvoorbeeld een lager brandstofverbruik per passagier dan veel tweemotorige vliegtuigen.\n\nTerminal TLV Chris Hoare, CC BY 2.0, via Wikimedia Commons\n\nHuidige situatie\n\nMomenteel zijn er geen commerciële lijnvluchten van en naar Israël waarop een viermotorig vliegtuig wordt ingezet. Emirates vliegt momenteel met Boeing 777’s op de route naar Tel Aviv, al gingen er geruchten rond dat het binnenkort haar Superjumbo zou gaan inzetten. De luchthaven is nog wel de thuisbasis voor een aantal Boeing 747-vrachtoperators, waaronder El Al Cargo, die met Boeing 747-400’s vliegt. Het is nog afwachten hoe luchtvaartmaatschappijen en vrachtvervoerders gaan reageren op het verbod.",
    "Palestijnen geëxecuteerd in Gaza, onder meer wegens samenwerking met Israël": "In de Gazastrook zijn zondagochtend twee Palestijnen terechtgesteld omdat ze zouden hebben samengewerkt met Israël. Ook drie anderen die voor moord waren veroordeeld zijn geëxecuteerd, staat in een verklaring van Hamas, de organisatie die de Gazastrook bestuurt.\n\nEen van de wegens collaboratie geëxecuteerde mannen zou in 1991 Israël hebben geïnformeerd over \"verzetsstrijders\" en de locatie waarvandaan zij projectielen op Israël afschoten hebben doorgegeven. De andere zou in 2001 het Israëlische leger informatie hebben gegeven die leidde tot een beschieting en \"het martelaarschap van burgers\", luidt de verklaring.\n\nLeden van Hamas vuren geregeld zelfgemaakte projectielen af op Israël. Als represaille voert het Israëlische leger bombardementen uit op doelen in de Gazastrook. Ook is Israël het gebied een aantal keren binnengevallen.\n\nHamas bestuurt de tussen de Middellandse Zee en Israël ingeklemde Gazastrook sinds 2007. De Europese Unie beschouwt de organisatie als terroristische groepering. Op grond daarvan zijn strafmaatregelen als de bevriezing van tegoeden en economische middelen van kracht.",
    "NOS bestookt met haatberichten over journalist in Israël en Palestijnse Gebieden": "NOS bestookt met haatberichten over journalist in Israël en Palestijnse Gebieden\n\nDe NOS ontvangt \"discriminerende, seksistische of haatdragende berichten\" sinds de benoeming van Nasrah Habiballah tot correspondent Israël en Palestijnse Gebieden. Adjunct-hoofdredacteur Wilma Haan noemt de uitlatingen woensdag op Twitter \"onaanvaardbaar\".\n\nDoor onze entertainmentredactie\n\n\"Al ruim een week ontvangen we hier discriminerende, seksistische of haatdragende berichten over onze nieuwe correspondent Israël en Palestijnse Gebieden\", schrijft Haan.\n\n\"Het is volstrekt onaanvaardbaar dat onze collega op basis van haar achternaam wordt veroordeeld, of zelfs onterecht wordt beschuldigd. Laat journalisten gewoon hun werk doen, en beoordeel dat op een normale manier.\"\n\nDe NOS maakte vorige week maandag bekend dat Habiballah (34) per januari aan de slag gaat in het Midden-Oosten. Ze is de opvolger van Ties Brock, die terugkeert naar Nederland.\n\nHabiballah werkt al twaalf jaar in verschillende functies voor de NOS en beschikt volgens de omroep al over een groot netwerk in zowel Israël als de Palestijnse Gebieden.\n\nAanbevolen artikelen\n\n\n\n\n\n\n\n\n\n\n\n",
    "Israël: Palestijnse gevangene beëindigt hongerstaking die halfjaar duurde": "De Palestijnse gevangene Khalil Awawdeh heeft na een halfjaar zijn hongerstaking beëindigd. Dit, nadat hij van Israël te horen kreeg dat zijn ‘administratieve detentie’ in oktober niet verlengd zal worden.\n\n\n\n\n\nAwawdeh (40) begon in maart aan zijn hongerstaking. Hij protesteerde tegen het feit dat hij sinds december zonder proces of officiële aanklacht wordt vastgehouden, de zogenoemde ‘administratieve detentie’.\n\n\n\n\n\nEnkele dagen geleden weigerde een Israëlische rechter om de Palestijn meteen vrij te laten. Mensenrechtenactivisten maakten zich grote zorgen. Awawdeh zou nog meer zo’n veertig kilo wegen, zijn leven zou in gevaar zijn.\n\nMomenteel worden in Israël ongeveer 4.450 Palestijnen vastgehouden, waarvan ongeveer 670 op basis van ‘geheim bewijs’. Ook zij hebben geen rechtszaak of aanklacht gehad.\n\nVolgens Israël is deze ‘administratieve detentie’ nodig om staatsgevaarlijke Palestijnen van de straat te houden, zonder gevoelige vrij te geven. Critici menen dat deze procedure wordt misbruikt tegen de Palestijnse bevolking. Sommige gevangenen wordt zelfs medische hulp ontzegd. Volgens de Palestijnen zijn de 670 gevangenen politieke gevangenen en geen criminelen met terreurbanden, zoals Israël vaak beweert.",
    "Israël klaar voor de uitdagingen van het Europese aardappelseizoen": "De komende Europese winter wordt een van de meest onzekere periodes voor de aardappelsector, met grote onduidelijkheid over welke lokale hoeveelheden er beschikbaar zullen zijn en hoeveel import er nodig zou kunnen zijn uit een land als Israël. Dit zegt Eitan Botzer, directeur van Atzmona Potatoes Production, een grote Israëlische leverancier van conventionele en biologische aardappelen.\n\n\"We zijn net terug van Euro Potato, waar we hebben gehoord over de slechte situatie in Europa op dit moment. De situatie is onduidelijk en erg complex. We zagen demonstraties van rooiers in aardappelvelden waar duidelijk geen knollen van meer dan 60 mm in de grond zaten. Misschien zal Europa veel aardappelen hebben van tussen de 40 en 60 mm. Dat is misschien niet zo erg.\"\n\n\"Aan de ene kant geven de cijfers van de West-Europese landen aan dat het areaal met 2% is toegenomen ten opzichte van het 5-jarig gemiddelde, maar aan de andere kant wordt geschat dat de opbrengst 9% lager zal zijn dan vorig jaar. Dit betekent gemiddeld ongeveer 2 miljoen aardappelen minder. De vraag is ook lager, wat betekent dat er een evenwicht zal zijn; dan zou er geen grote behoefte zijn aan import-aardappelen,\" legt Botzer uit.\n\nHij wees erop dat, hoewel Israëlische aardappeltelers altijd bereid zijn de Europese kopers te helpen, de toegenomen kosten van arbeids-, water-, energie- en meststoffen hun marges aanzienlijk hebben verlaagd. De sterkere Israëlische shekel ten opzichte van de dollar en de euro is ook een probleem.\n\n\"Al deze kostenstijgingen betekenen dat er, afhankelijk van het geteelde ras, weinig of geen marge is. Dat wordt erg moeilijk uit te leggen aan de klanten. Sommige klanten verwachten het al, andere weten niet wat ze moeten doen. Aan het begin van dit seizoen betaalden sommige van onze klanten 70 of 80 euro extra voor dezelfde aardappelen. In de seizoenen 2021 en 2022 begonnen we goed en gingen de prijzen omhoog, maar ze gingen aan het eind hopeloos omlaag.\"\n\n\"De situatie in de supermarkten zal ook veranderen. Als er import nodig is voor Europa, moeten de prijzen omhoog om onze kosten te dekken. Lokale telers in heel Europa ondervinden ook hogere extra kosten, vooral die in Frankrijk, Duitsland, België, Nederland enz.\"\n\n\"In het Verenigd Koninkrijk en delen van Europa hebben de Covid-lockdowns het consumentengedrag veranderd. Mensen willen nu het gemak van het laten bezorgen van eten. Men doet minder moeite om naar een supermarkt te gaan voor de ingrediënten voor een maaltijd. Dit alles leidt tot een lagere vraag.\"\n\n\"In sommige landen, zoals Italië of Spanje, is er echter een andere trend, die een kans kan bieden. In Spanje hebben ze vroeg behoefte aan Israëlische aardappelen. Ik weet dat ze goede opgeslagen aardappelen hebben, maar op een gegeven moment daalt de kwaliteit daarvan, terwijl de opslagkosten de pan uit rijzen. Daarom kunnen wij van half februari tot begin april naar Spanje en Italië exporteren. Er is ook een aardappeltekort in Oost-Europa. Iedereen zal daar onze aardappelen nodig hebben door de oorlog in Oekraïne,\" concludeert Botzer.\n\nVoor meer informatie:\n\nEitan Botzer\n\nAtzmona Potatoes Production L.T.D\n\nTel: + 972 8 6468218\n\nMobiel: + 972 52 6947238\n\neitan@atzmona.co.il\n\nwww.atzmona.com",
    "In ‘het heilige land’ wordt iedere letter van de journalist gevolgd": "Jannie Schipper moet even twee keer nadenken, maar wil toch iets kwijt over haar voormalig werk als correspondent in Israël en Palestina. Tot aan dit jaar was ze correspondent voor NRC, nu werkt ze als onderzoeksjournalist bij de regionale dagbladen van Mediahuis. „Misschien is die aarzeling ook tekenend voor de terughoudendheid van Israël-correspondenten”, erkent ze.\n\nTerwijl Schipper het land vaarwel zegt, staat Nasrah Habiballah nog op het punt van beginnen. Al vóór ze voet aan wal zet in Tel Aviv maakt haar benoeming als NOS-correspondent in Israël en Palestina veel los. Op sociale media regent het sinds haar aankondiging discriminerende, seksistische en haatdragende berichten aan haar adres. Haar wordt op voorhand partijdigheid verweten, omdat ze in Palestina heeft gestudeerd, een Arabische achternaam heeft en in 2017 een bericht heeft gedeeld op Twitter dat critici als pro-Palestijns beschouwen.\n\nReden om deze baan eens onder de loep te nemen. NRC sprak vier journalisten over verslag doen in ‘het heilige land’, en de gevolgen daarvan voor hun werk en persoonlijk leven.\n\nSchipper, op dat moment correspondent in het Midden-Oosten, kreeg in 2017 de vraag om naar Israël te verhuizen en daar aan de slag te gaan. „Ik dacht mijn vrienden in het Midden-Oosten kwijt te raken. Dat is niet gebeurd, maar ik vertelde het ook niet tegen iedereen.” Haar achtergrond in de Arabische wereld deed haar ook twijfelen over haar positie in Israël. „Ik vroeg me af of ik open en neutraal naar de Israëlische samenleving kon kijken.”\n\nOok Peter ter Velde, NOS-correspondent tussen 1996 en 2001, zat met vragen over zijn eigen achtergrond. Vader Feike ter Velde werkte bij de EO en was uitgesproken pro-Israël. Conny Mus, op dat moment RTL-correspondent in het Midden-Oosten, liet zich in een interview uit over de achtergrond van zoon Peter en was van mening dat collega’s met een Joodse achtergrond te betrokken waren bij Israël. Ter Velde: „De NOS wist van mijn achtergrond. Ik bleef gewoon aan als correspondent.”\n\nDe allereerste Israël-correspondent voor De Telegraaf, Hans Knoop, had alles behalve twijfels over zijn aanstelling in 1965. Sterker nog, hij dwong zijn benoeming zelf af bij de hoofdredactie. „Het was mijn droom om daar correspondent te worden.” Als zoon van ondergedoken Joodse ouders werkte Knoop ook voor de AVRO in Israël en was hij hoofdredacteur bij het Nieuw Israëlietisch Weekblad.\n\nFelle reacties\n\nIn een hele andere tijd, waar de westerse wereld Israël veelal zag als lieveling, gaf Knoop vooral voor Israël positieve berichten door aan de Nederlandse lezer. „De krant en de lezers wilden het voor Israël negatieve nieuws niet hebben.” Toch verliep ook zijn correspondentschap allerminst geruisloos. Knoop werd naar eigen zeggen „verrot gescholden” na negatieve berichtgeving over de Jom Kippoer-oorlog van 1973. „Ik werd persoonlijk verantwoordelijk gehouden voor hoe belabberd het Israëlische leger ervoor stond.”\n\nWaar het voor Israël goede nieuws domineerde in de socialistische beginjaren van het land, heeft Knoop de berichtgeving zien kantelen. „Nu komt er nauwelijks positief nieuws over Israël in de krant.” Ook Sacha Kester, die schrijft over Israël en Palestina voor de Volkskrant, heeft de afgelopen jaren het sentiment zien veranderen. „Nu worden de Palestijnen ook als slachtoffer gezien.”\n\nKester wist dat er felle reacties zouden komen, dat hadden al haar voorgangers ook. Hoewel de échte bedreigingen haar bespaard blijven, kan het vooral op Twitter „heel lelijk” zijn. Voor Schipper vielen de reacties mee. „Ik werd er ook heel erg voor gewaarschuwd vanuit de redactie. Ik verwachtte door mijn achtergrond als Arabiste en verslaggever in Arabische landen vooral veel pro-Israëlische reacties te krijgen, maar eerst roerden de pro-Palestijnen zich.”\n\nVan kritische brieven tot haattweets, alle correspondenten die NRC sprak kregen er mee te maken. En niet alleen burgers weten de journalisten te vinden. Ook formele instanties, zoals belangengroepen of ambassades hebben de nodige kritiek. Dat kan zelfs leiden tot het belemmeren van vrije en kritische nieuwsgaring. Zo werd in 2017 het visum van NRC-correspondent Derk Walters niet verlengd nadat hem „activisme” was verweten - waardoor hij Israël moest verlaten. „Elke letter wordt gevolgd, iedereen is erbij betrokken en iedereen vindt er wel wat van”, vertelt Schipper.\n\nSchouderophalend, zo reageerde voormalig Israël-correspondent Knoop op de haatbrieven tijdens de Jom Kippoer-oorlog. „Ik zat daar om de werkelijkheid te verslaan, niet om een sprookje te vertellen.” Waar de berichten van Knoop nog per post of telefoon verstuurd werden, maakt de opkomst van de sociale media reageren een stuk eenvoudiger.\n\nOngefundeerde beschuldigingen laat Schipper van zich af glijden. Inhoudelijk kritiek op haar journalistieke werk doet haar het meest. „Ik ben ook echt bang om fouten te maken.” Ook Kester vindt negatieve reacties allerminst plezierig. „Maar”, zegt ze, „als beide kanten vinden dat ik het verkeerd heb gedaan, dan is het blijkbaar evenwichtig.” Dat is volgens Schipper nog geen garantie dat je het goed doet: „Het liefst krijg je helemaal geen kritiek. Maar als mensen te blij zijn, dan wantrouw ik mijn werk des te meer.”\n\nOnterecht beschuldigd\n\nDe ophef rond Nasrah Habiballah verbaast niemand. „Je verwacht niet dat iedereen gaat juichen, met haar achternaam ga je gedoe krijgen”, laat Kester weten. „Toch schrik je ervan als je het zwart op wit leest.” Ook Schipper heeft te doen met de aankomende correspondent. „Ik heb haar meteen een LinkedIn-connectieverzoek gestuurd, om steun te betuigen.”\n\nDe NOS kwam zelf naar buiten met een statement: „Het is volstrekt onaanvaardbaar dat onze collega op basis van haar achternaam wordt veroordeeld, of zelfs onterecht wordt beschuldigd”, laat adjunct-hoofdredacteur Wilma Haan weten op Twitter. De omroep meldde de beledigingen ook bij meldpunt PersVeilig. Dat ziet nog geen reden tot aangifte, maar benadrukt dat die nog kan komen.\n\nHabiballahs benoeming past in een trend, ziet Schipper. „Er heeft een verschuiving plaatsgevonden. Redacties sturen meer mensen met kennis van de Arabische wereld naar Israël en Palestina, waar vroeger meer mensen correspondent werden die bijvoorbeeld door hun Joodse achtergrond een band met Israël voelden.” Dat correspondenten met een Arabische achtergrond dit werk ambiëren is voor de hand liggend, stelt Knoop. „Iedereen verdient een eerlijke kans.”\n\nIk zat daar niet om een sprookje te vertellen Hans Knoop Oud-Israël-correspondent Telegraaf\n\nIemand beoordelen op het werk dat ze aflevert, en niet op haar achtergrond, daar zijn de collega’s het over eens. Toch kan iemands achtergrond wel degelijk journalistieke gevolgen hebben, benadruk Schipper. Welke perspectieven zijn straks moeilijk te belichten? En in welke gebieden ben je niet welkom? „Als Israëliër kan je niet naar Gaza, en Arabische journalisten kunnen weer moeilijker met Joodse nationalisten praten. Het zou natuurlijk niet uit moeten maken, maar je moet ook eerlijk zijn over de praktische consequenties.”\n\nPeter ter Velde, tegenwoordig veiligheidscoördinator bij de NOS en projectleider bij PersVeilig, voorziet geen problemen voor Habiballah. „Je moet gewoon een goede journalist zijn. Achtergrond doet er niet toe. Er zijn allerlei manieren om perspectieven te belichten die minder vanzelf gaan. Ik had bijvoorbeeld iemand die naar de Israëlische radio luisterde en iemand voor de Palestijnse kanalen.”\n\nPalestina of Palestijnse gebieden?\n\nIs het de ‘bezette’ Westelijke Jordaanoever? Is Hamas een ‘terroristische’ organisatie? Zijn het ‘Joodse’ of ‘Israëlische’ kolonisten? Woorden alleen al liggen gevoelig. „Je bent er altijd mee bezig. Maar gelukkig had de krant al bepaalde keuzes voor mij gemaakt”, vertelt Schipper. Zo spreekt NRC van ‘Palestina’, terwijl de NOS het de ‘Palestijnse gebieden’ noemt. „Je moet er echt goed over nadenken.”\n\nKester herkent deze worsteling met woorden. Zo hing ze aan de lijn met een Joodse vrouw over de woorden ‘Joodse knokploegen’. Die gingen vorig jaar mei op de vuist met Arabieren in een aantal Israëlische steden. Maar de woorden zouden antisemitisme in de hand werken. Kester: „Het antisemitisme groeit, daar hebben wij last van, liet ze me weten.” Maar wat te doen? Als de Volkskrant ‘Israëlische knokploegen’ gebruikt, vallen de Arabische Israëliërs daar ook onder. Kester: „Ik wil zeker niet bijdragen aan welke vorm van haat, maar ik moet mijzelf ook niet censureren.”\n\nDe NOS lijkt het vaakst de gebeten hond in dit debat. „Ze hebben de moeilijkste positie”, ziet Knoop. „De correspondent heeft in zo’n kort tv-item weinig ruimte voor de context achter het nieuws.” Ook het publiek is groter en algemener, waardoor critici vooral de NOS weten te vinden.\n\nTer Velde: „De rol van de NOS is het nieuws brengen en duiden. Wij kunnen niet uitweiden over Theodore Herzl (vader van het moderne zionisme) zoals sommige dag- of weekbladen.”\n\nDat alles onder een vergrootglas ligt, is ook een voordeel voor de correspondenten. Ter Velde: „Je weet dat elk woord gewogen werd. Je bent er meer van bewust dat alles in balans moest zijn.” Ook voor Schipper helpt dat. „Het houdt je ook heel scherp, als iedereen er bovenop zit. Je kunt het je niet veroorloven geen wederhoor te vragen of niet alles te dubbelchecken, anders krijg je iedereen over je heen.”\n\nCorrectie (19 september 2022): In een eerdere versie stond dat Nasrah Habiballah in 2017 op Twitter een pro-Palestijns bericht had gedeeld. Dat is veranderd in: „een bericht [...] dat critici als pro-Palestijns beschouwen”.\n\nCommotie op Twitter Nieuwe correspondent\n\nEr is, met name op sociale media, veel te doen om de benoeming van de nieuwe NOS-correspondent in Israël en Palestina, Nasrah Habiballah. Sommige twitteraars voorzien een partijdige correspondent. Ze vallen onder andere over haar Palestijnse achtergrond en over een retweet uit 2017 die ze als pro-Palestijns beschouwen. De NOS laat weten blij te zijn met Habiballah in Israël en denkt dat ze met „frisse perspectieven kan komen”. Habiballah zelf is ervan overtuigd dat haar persoonlijke connectie met het gebied ertoe leidt dat verschillende standpunten tot haar komen. Habiballah heeft zowel in Israël als Palestina gestudeerd. Op dit moment werken slechts twee Nederlandse correspondenten in Israël en Palestina. Ties Brock is werkzaam bij de NOS en Nieuwsuur en wordt per 1 januari opgevolgd door Habiballah. Ralph Dekkers is Israël-correspondent voor de Telegraaf. De dagbladen NRC, Trouw en AD zijn op zoek naar geschikte kandidaten. De Volkskrant en RTL-nieuws hebben momenteel geen vaste correspondent in Israël.",
    "Israël lost echte probleem niet op": "Het gaat niet goed op de Westelijke Jordaanoever. Het beleid van Israël in dit gebied blijkt niet te werken, zoals iedereen had kunnen voorzien. Dat is de Palestijnen in hun enclaves de kans te geven zich economisch te ontwikkelen zonder ze politieke vooruitzichten te bieden.",
    "Israël veroordeelt hulpverlener Gaza tot twaalf jaar op grond van ‘geheim bewijs’": "Een Israëlische rechtbank heeft Muhammad Al-Halabi, een hulpverlener uit Gaza, op 30 augustus veroordeeld tot een celstraf van twaalf jaar. In juni werd Al-Halabi al schuldig bevonden aan onder meer lidmaatschap van een terroristische organisatie, het financieren van terroristische activiteiten, en het ‘doorgegeven van informatie aan de vijand’.\n\n‘Oneerlijk proces’\n\nAl-Halabi werd zes jaar in voorarrest gehouden alvorens een Israëlische rechtbank na ruim 160 zittingen tot zijn veroordeling besloot. Gedurende die periode werd hij als ‘veiligheids­gevangene’ vastgehouden, mishandeld en gemarteld. Hem wachten nu nog zes jaar gevangenisstraf.\n\nHet vonnis wordt wereldwijd bekritiseerd vanwege het gebrek aan geloofwaardig bewijs. Ook de EU-vertegenwoordiging in Jeruzalem stelde in een tweet dat geen sprake is geweest van een eerlijk proces:\n\nSamen met lidstaten, gelijkgezinde landen en de VN was de EU aanwezig bij de veroordeling van Muhammad Al-Halabi. [We] betreuren de uitkomst van een juridische procedure die onverenigbaar is met de internationale normen voor een eerlijk proces.\n\nAl-Halabi’s advocaat maakte bekend dat hij tegen het vonnis in beroep zal gaan bij het Israëlische Hooggerechtshof. Hij voegde eraan toe dat zijn cliënt verschillende schikkingsvoorstellen heeft afgewezen. Al-Halabi weigert principieel schuld te bekennen aan de niet-bewezen tenlastelegging, temeer daar aanvaarding van een schikking ook zijn voormalige werkgever zou compromitteren.\n\nAchtergrond\n\nAl-Halabi werd in 2016 door de Israëlische veiligheidsdienst Shin Bet opgepakt. Als directeur van de internationale christelijke hulporganisatie World Vision International in Gaza zou hij tientallen miljoenen dollars hebben doorgesluisd naar Hamas.\n\nZowel Al-Halabi als World Vision ontkennen de beschuldigingen. Volgens World Vision is de misdaad waarvan Al-Halabi wordt verdacht zelfs onmogelijk: het vermeende verduisterde bedrag van vijftig miljoen dollar is ruim twee keer zo hoog als het gehele operationele budget van het kantoor in Gaza in de tien jaar voor Al-Halabi’s arrestatie.\n\nWorld Vision gaf daarnaast het accountantskantoor Deloitte en advocatenkantoor DLA Piper opdracht tot een onafhankelijk onderzoek naar de Israëlische beschuldigingen. Die bekeken 280 duizend e-mails, interviewden zeventig betrokkenen en controleerden elke bestede cent over een periode van vijf jaar.\n\nIn juli 2017 concludeerden zij dat er geen enkel bewijs bestaat voor de door Israël gesuggereerde verduistering van fondsen. Sterker nog, uit het onderzoek bleek dat Al-Halabi zich actief had ingezet om te voorkomen dat geld in handen van Hamas zou vallen. Ook de Australische regering, die bijna een kwart bijdroeg aan het budget van World Vision in Gaza, stelde een onderzoek in en kwam tot dezelfde conclusie.\n\nGeheim bewijs\n\nEen groot deel van het door de Israëlische aanklagers aangedragen bewijs tegen Al-Halabi is geheim. Ondanks jarenlang aandringen van onder meer mensenrechten­organisaties en de VN om de beschuldigingen tegen Al-Halabi te substantiëren heeft Israël dat structureel nagelaten.\n\nDe Israëlische rechters lijken zich volledig te hebben gebaseerd op een vermeende bekentenis die Al-Halabi in de gevangenis zou hebben gedaan tegenover een Israëlische mol. Die legde daarover in het geheim een verklaring af aan de Israëlische autoriteiten.\n\nRepressie van maatschappelijk middenveld\n\nDe zaak tegen Al-Halabi is exemplarisch voor de wijze waarop Israël – op grond van geheim bewijs en in strijd met onderzoeken en oordelen van deskundige derde partijen – Palestijnen arresteert, opsluit en veroordeelt. De beschuldigde Palestijnen en hun advocaten krijgen het bewijs niet te zien, en kunnen zich er daarom niet juridisch tegen verweren.\n\nIn een verklaring naar aanleiding van het vonnis tegen Al-Halabi benadrukt World Vision dat de slachtoffers van het Israëlische beleid veelal medewerkers van humanitaire en maatschappelijke organisaties zijn:\n\nDe arrestatie, het zesjarige proces, het onrechtvaardige vonnis en de strafmaat zijn emblematisch voor de acties die humanitair werk in Gaza en op de Westelijke Jordaanoever belemmeren. Dit draagt bij aan de krimpende ruimte voor World Vision en andere hulp- of ontwikkelingsorganisaties die ernaar steven de Palestijnen bij te staan.\n\nSalah Hammouri\n\nTwee weken geleden werd bekend dat Israël 723 gevangenen in administratieve detentie vasthoudt, ook wel ‘preventieve detentie’ genoemd. Dat is het hoogste aantal sinds 2008. Tegen de gevangenen is geen aanklacht ingediend, zij hebben geen recht op een proces, noch het recht om het ‘geheime’ bewijs tegen hen te zien, en ze kunnen in principe levenslang worden vastgehouden. Alle 723 zijn Palestijn.\n\nEen van hen is de Palestijns-Franse advocaat Salah Hammouri, die sinds 7 maart van dit jaar in Israël vastzit. Volgens Israël bestaat er geheim bewijs dat aantoont dat hij verbonden is aan het Volksfront voor de Bevrijding van Palestina (PFLP), een politieke partij annex verzetsbeweging met een gewapende vleugel die door Israël als terroristische organisatie is bestempeld.\n\nVorig jaar al trokken de autoriteiten zijn status van inwoner van zijn geboorte- en woonplaats Oost-Jeruzalem in vanwege een ‘gebrek aan loyaliteit aan Israël’. Human Rights Watch en tal van andere mensenrechten­organisaties eisen dat Hammouri, die in het verleden al jaren onder vergelijkbare omstandigheden werd vastgezet, direct op vrije voeten wordt gesteld en het intrekken van zijn verblijfsstatus ongedaan wordt gemaakt.\n\nPalestijnse ngo’s\n\nHammouri werkt voor de Palestijnse ngo Addameer die zich inzet voor de mensenrechten van Palestijnse gevangenen. Addameer is een van de zeven Palestijnse ngo’s die in oktober 2021 (respectievelijk januari 2020) door Israël tot ‘terroristische organisaties’ werden bestempeld en wier kantoren op 18 augustus van dit jaar door het Israëlische bezettingsleger werden overvallen en gesloten verklaard. Ook in al deze gevallen beroept Israël zich op geheim bewijs van banden met de PFLP.\n\nIn augustus 2020 publiceerden we een uitgebreid artikel waarin we ingingen op de strategie van Israël en zijn lobby om Palestijnse ngo’s te belasteren. Om de beschuldigingen aan het adres van de ngo’s te onderbouwen produceerde Israël in 2021 geheime dossiers met ‘bewijsmateriaal’, bedoeld om de Europese donoren van de ngo’s ervan te overtuigen hun financiering stop te zetten. Die dossiers lekten uit en bleken niets om het lijf te hebben.",
    "Nasrah Habiballah NOS-correspondent Israël en Palestijnse gebieden": "NOS\n\nNOS Nieuws • maandag 29 augustus, 13:22 Nasrah Habiballah NOS-correspondent Israël en Palestijnse gebieden\n\nNasrah Habiballah wordt de nieuwe correspondent voor NOS Nieuws en Nieuwsuur in Israël en de Palestijnse gebieden. Per 1 januari volgt ze Ties Brock op, die weer teruggaat naar Nederland.\n\nHabiballah werkt nu twaalf jaar in verschillende functies voor de NOS en beschikt al over een ruim netwerk in zowel Israël als de Palestijnse Gebieden. Ze zal zowel radio-, televisie- als online-verhalen gaan maken.\n\nNasrah Habiballah (34) werkte afgelopen twee jaar als binnenlandverslaggever met als focus de regio Rotterdam-Den Haag. In 2010 begon ze bij de NOS, eerst bij het NOS Jeugdjournaal, vervolgens op de onlineredactie en tot 2020 als buitenlandredacteur. Ze maakte reportages, deed onderzoek en schreef artikelen. Eerder werkte ze voor het VPRO-radioprogramma Bureau Buitenland en het Zapp Weekjournaal.\n\nZe studeerde Journalistiek aan de Fontys Hogeschool in Tilburg. Ook studeerde ze een half jaar Arabisch aan de Birzeit University in de Palestijnse Gebieden en twee jaar Conflictstudies aan de Haifa University in Israël.\n\n'Gezonde dosis Rotterdamse nuchterheid'\n\nHabiballah spreekt van een droombaan. \"In deze baan komt voor mij alles samen: werken als correspondent in het gebied waar ik graag ben voor een organisatie waar ik nu al met zo veel liefde voor werk. Het is een ontzettend interessante regio en ik kan niet wachten om aan deze droombaan te beginnen. Ik ben ervan overtuigd dat mijn persoonlijke connectie met het gebied ertoe leidt dat verschillende standpunten en unieke verhalen tot mij komen, en dat ik die kan verwerken tot inzichtelijke verhalen voor de NOS.\"\n\nHoofdredacteur NOS Nieuws Marcel Gelauff over de benoeming: \"Nasrah is een ervaren multimediale journalist met een geweldige drive en een gezonde dosis Rotterdamse nuchterheid. In zo'n gespannen regio als Israël en de Palestijnse gebieden waar je als journalist te maken hebt met een enorm krachtenveld van opinies en belangen zijn die eigenschappen essentieel. We zijn ontzettend blij met haar op die plek, en denken dat ze met echt nieuwe, frisse perspectieven kan komen.\"",
    "Succesvolle test met elektrisch vliegtuig in Israël": "Elektrisch vliegen, het is een van de opties voor een duurzame luchtvaart. Maar het aantal vliegtuigen dat daadwerkelijk de lucht in gaat op stroom is nog op één hand te tellen. Maar daarin komt binnenkort verandering. Veel bedrijven zijn hun elektrische toestellen aan het testen. Zo ook de Israëlische start-up Eviation dat werkt aan een passagiersvliegtuig voor negen personen en twee bestuurders. Deze week rondde het bedrijf een succesvolle startbaantest af.\n\nVliegbereik van ruim 800 kilometer\n\nDe elektrische motoren van de ‘Alice’ zoals het toestel is genoemd, kunnen een snelheid halen van 407 kilometer per uur. Het vliegtuig is met een bereik van ruim 800 kilometer bedoeld voor regionale vluchten.\n\nEcht vliegen heeft het toestel nog niet gedaan. Maar de startbaanproef was een belangrijke mijlpaal voor het bedrijf dat het vliegtuig een jaar geleden onthulde. Wanneer de ‘Alice’ een eerste echte testvlucht zal maken, is niet bekendgemaakt. Andere bedrijven lukte dat wel zoals Rolls-Royce dat zijn 'Spirit of Innovation' vorig jaar 15 minuten in de lucht wist te houden.\n\nLuchtvaart snelst groeiende sector\n\nDe luchtvaart is verantwoordelijk voor 3,5 procent van de uitgestoten broeikasgassen die leiden tot de opwarming van de aarde. Vooral regionale vluchten zijn boosdoeners. Daarbij komt dat de luchtvaart de snelst groeiende sector is wat betreft CO2 uitstoot. Wetenschappers stellen dat als er niks verandert, de luchtvaart ergens tussen 2070 en 2100 alle emissies die volgens de doelstelling van het Parijse klimaatakkoord nog mogelijk zijn zal opsouperen.",
    "Tom Van Asbroeck 2 jaar langer bij Israël-Premier Tech: \"Nog steeds vertrouwen in het potentieel van de ploeg\"": "Tom Van Asbroeck heeft zijn contract bij Israël-Premier Tech verlengd. Hij blijft 2 jaar langer bij de ploeg.\n\nSinds 2019 rijdt Tom Van Asbroeck al voor Israël-Premier Tech. In de 4 seizoenen die hij voor de ploeg reed, boekte de spurter 1 overwinning: Binche-Chimay-Binche. Daarnaast heeft hij vooral een dienende rol. Op het einde van 2022 is hij einde contract, maar hij zag zijn contract met 2 jaar verlengd. Hij blijft tot einde van 2024 bij het team.\n\n\"Ik ben blij dat ik mijn contract hier kon verlengden\", zegt Van Asbroeck. \"We kenden in 2022 veel pech, maar Rome is ook niet op een dag gebouwd. Ik geloof nog steeds in het potentieel van het team. Het doel blijft om voor de zege in de grootste koersen te vechten.\"\n\nNaast Van Asbroeck zagen nog 3 andere renners hun contract bij Israël-Premier Tech verlengd. Mads Würtz Schmidt en Rick Zabel blijven net als Van Asbroeck tot eind 2024. Guillaume Boivin blijft tot eind 2023.",
    "Oorlog tussen Israël en Libanon is reëel": "Er zijn van die weken dat er simpelweg teveel gebeurt in het Midden-Oosten. Hamas executeert burgers, in Irak loopt de spanning tussen sjiitische partijen hoog op en de nucleaire deal met Iran loopt opnieuw vertraging op. Allemaal onderwerpen die vragen om context.",
    "Israëlische politici zetten EU-gezant Koopmans in de kou": "Het beklag van Koopmans werd wereldkundig gemaakt door de nieuwswebsite Axios. Die kreeg via Israëlische ambtenaren een verslag in handen van een ontmoeting tussen Koopmans en Aliza Bin Noun, directeur Politieke Zaken van het Israëlische ministerie van Buitenlandse Zaken, waarin de Nederlander zijn grieven uitte.\n\nKoopmans, voormalig Tweede Kamerlid voor de VVD, werd in mei 2021 door de EU-lidstaten aangesteld als Speciaal Vertegenwoordiger – kortweg EU-gezant – voor wat formeel het ‘Midden-Oosten Vredesproces’ heet. In die rol wordt van hem verwacht een actieve bijdrage te leveren aan de ‘definitieve oplossing van het Israëlisch-Palestijns conflict op basis van de tweestatenoplossing’, en daartoe contact te onderhouden met alle betrokken partijen.\n\nDaar wringt in Israël de schoen. Voorafgaand aan zijn ontmoeting met Bin Noun, die naar verluidt begin september plaatsvond, zou Koopmans hebben aangedrongen op gesprekken met de Israëlische premier Yair Lapid, president Isaac Herzog en minister van Defensie Benny Gantz. Al die verzoeken werden afgewezen. Daarover beklaagde Koopmans zich bij Bin Noun:\n\nIn every country in the region, I meet the foreign minister, but in Israel, I don’t even get a meeting with the director general of the Foreign Ministry.\n\nEU-Israël Associatieraad\n\nDe Israëlische tegenwerking is opmerkelijk in het licht van de voor 6 oktober geplande EU-Israël Associatieraad. Die Raad is sinds 2012 niet bijeengekomen vanwege politieke meningsverschillen over het vredesproces, maar wordt op aandringen van Israël dit jaar weer gehouden. Van Koopmans wordt verwacht dat hij de lidstaten voordien informeert over zijn vorderingen. Tijdens zijn ontmoeting met Bin Noun maakte hij duidelijk dat het ontwijkgedrag van Israëls leiders ertoe leidt hij dat geen ‘positieve betrokkenheid’ van Israël bij het vredesproces kan rapporteren.\n\nOp 1 september beschreef Koopmans het belang van die betrokkenheid in een opiniestuk in het Israëlische dagblad Haaretz. Daarin onderstreept hij de nood­zaak om met alle betrokkenen het einddoel van het ‘nu niet meer bestaande’ vredesproces te benoemen. Met de kennis van nu leest Koopmans’ artikel als ultieme poging om Israël in beweging te krijgen.\n\nTweets over Gaza\n\nDe publicatie van Axios geeft inzicht in de Israëlische weigering met Koopmans samen te werken. Tijdens zijn ontmoeting met Bin Noun bleek die gepikeerd over tweets van Koopmans naar aanleiding van de Israëlische aanval op Gaza van begin augustus. Daarin uitte hij zijn ‘diepe bezorgdheid over de doden en gevaarlijke escalatie in en rondom Gaza’, en riep hij alle partijen op tot ‘maximale terughoudendheid’.\n\nBin Noun verweet Koopmans dat hij geen melding had gemaakt van ‘Israëls recht om zich te verdedigen’. Volgens het verslag van de bijeenkomst hield Koopmans vast aan zijn tweets, verwijzend naar Gaza als ‘een gevangenis waar van tijd tot tijd bommen vallen’. Hij benadrukte dat het zijn werk is zich uit te spreken over het EU-standpunt en op te komen voor de burgerslachtoffers.\n\nStructurele tegenwerking\n\nDe affaire-Koopmans is geen incident. Eerder deze maand beschreven we de structurele Israëlische tegenwerking van onder meer de VN. Zo weigert Israël al twee jaar visa te verstrekken aan medewerkers van de Hoge VN-Commissaris voor de Mensenrechten. Daarbij is sprake van een verontrustende trend: de lijst met VN-medewerkers, non-gouvernementele organisaties en anderen die het land zijn uitgezet of de toegang is geweigerd groeit gestaag.\n\nDie tegenwerking valt nog in het niet bij de Israëlische pogingen om de Europeanen te misleiden. Zo kregen de EU en een tiental lidstaten, waaronder Nederland, in mei en december 2021 twee ‘geheime Israëlische dossiers’ voorgeschoteld waaruit zou blijken dat zes door de EU en lidstaten gesubsidieerde Palestijnse ngo’s feitelijk ‘terreur­organisaties’ zijn. Beide dossiers vielen in handen van de media en bleken niets om het lijf te hebben. In juli van dit jaar bevestigden de betreffende Europese staten zelf dat de Israëlische dossiers niet deugden.\n\nSpionage en destructie van EU-gelden\n\nIn 2021 barstte een andere bom toen uitkwam dat wereldwijd politici, dissidenten, journalisten, advocaten, vakbondsleiders, ngo’s, mensenrechtenverdedigers, ministers en zelfs staatshoofden werden bespioneerd met de Israëlische spyware Pegasus. Op een gelekte lijst met vijftigduizend potentiële doelwitten staan onder meer de president van Frankrijk en de voorzitter van de Europese Raad.\n\nEen laatste voorbeeld van tegenwerking betreft de sloop door Israël van Europese hulpprojecten voor de Palestijnen. In september 2020 becijferden we de schade voor de Europese belastingbetaler op liefst tachtig miljoen euro.",
    "Basketballers maken Israël nerveus op EK, maar NBA-ster Avdija maakt het verschil": "NOS Sport • zondag 4 september, 00:14 Basketballers maken Israël nerveus op EK, maar NBA-ster Avdija maakt het verschil\n\n1:53 Basketballers maken Israël nerveus op EK, maar NBA-ster Avdija maakt het verschil\n\nDe Nederlandse basketballers hebben op het EK hun tweede nederlaag geleden. Ze boden vaste EK-deelnemer Israël goed partij, maar scoorden te weinig na rust en verloren nipt: 67-74.\n\nOranje had vier van de elf eerdere duels met Israël gewonnen, maar voor het laatst in 2000. Na het eerste kwart was de stand 18-18, waarna de formatie van bondscoach Maurizio Buscaglia mede dankzij vier driepunters bij rust leidde met 40-32.\n\nHet gat werd zelfs tien punten, maar na drie kwarten was het verschil minimaal (51-50). In de laatste tien minuten nam Israël snel de leiding en gaf het die niet meer uit handen, al bleef Oranje knokken tot de laatste seconde.\n\nEK vol NBA-sterren (en een filmster) De laatste jaren spelen Europese basketballers een steeds grotere rol in de grootste competitie van de wereld, de NBA. En dat zie je terug bij de Europese kampioenschappen. Een kleine greep uit de grote namen die deze weken in Europa te bewonderen zijn: Griekenland: Giannis Antetokounmpo (Milwaukee Bucks), vergezeld door zijn broers Kostas en Thanasis Slovenië: Luka Doncic (Dallas Mavericks) Servië: Nikola Jokic (Denver Nuggets) Frankrijk: Rudy Gobert (Minnesota Timberwolves) en Evan Fournier (New York Knicks) Duitsland: Dennis Schröder (Boston Celtics) Kroatië: Bojan Bogdanovic (Utah Jazz) Ook Spanje mag tot de titelfavorieten gerekend worden, met de broers Hernangómez als blikvangers. Juancho Hernangómez (Toronto Raptors) zou je ook kunnen kennen van de Netflix-film Hustle, waarin hij de hoofdrol speelt naast Adam Sandler.\n\nEerder leed Nederland al een forse nederlaag tegen Servië. Heel verwonderlijk is dat niet, want Oranje beschikt als een van de weinige deelnemers aan dit EK niet over een absolute NBA-ster.\n\nBij Servië was het Nikola Jokic, de center van Denver Nuggets die de laatste twee seizoenen werd uitgeroepen tot MVP van de NBA, die de Nederlanders de maat nam. Bij Israël waren de meeste ogen gericht op Deni Avdija.\n\nDe forward van Washington Wizards tekende tegen Nederland voor 21 punten, 4 rebounds en 1 assist. Worthy de Jong was met 12 punten, 4 rebounds en 3 assists de beste Nederlander.",
    "Ingezonden opinie: De droogte die Nederland doormaakt, is Israël niet vreemd": "Het is al lange tijd warm en droog in Nederland. Er is sprake van een neerslagtekort en de wateraanvoer in de rivieren wordt door Rijkswaterstaat ‘uitzonderlijk laag’ genoemd. Inmiddels geldt zelfs officieel een feitelijk watertekort. Israël kent een zeer droog klimaat, maar heeft geen last van zo’n tekort. De Israëlische ambassadeur Modi Ephraim over de lessen die Nederland van Israël kan leren.\n\nModi Ephraim (1965) is sinds februari 2022 ambassadeur van Israël in Nederland. Ingezonden opinieartikelen worden geselecteerd door de redactie, maar vertegenwoordigen niet noodzakelijkerwijs het standpunt van EW.\n\nHet zal u niet verbazen dat Israël vroeger kampte met enorme droogte en watertekorten . Het zal u misschien wel verbazen dat het land dat voor de helft uit woestijn bestaat, dit probleem heeft weten op te lossen. Sterker nog, Israël produceert nu 20 procent meer water dan dat het nodig heeft.\n\nVanaf de onafhankelijkheid van de moderne staat Israël in 1948, zag men in dat om water voor burgers en boeren te garanderen, er creatief gedacht moest worden. In 1964 werd de National Water Carrier voltooid, een ambitieus project om water uit het noordelijke Meer van Galilea naar regionale waternetwerken in Midden- en Zuid-Israël te pompen.\n\nEfficiënte waterverdeling door druppelirrigatie en recycling\n\nHet werd echter al snel duidelijk dat dit niet genoeg zou zijn om voldoende in de behoefte aan water te voorzien. In Israël – niet voor niets bekend als de innovatieve start-up nation – werd vervolgens druppelirrigatie ontwikkeld, waarmee water veel efficiënter wordt verdeeld. Niet minder dan 75 procent van de gewassen in Israël wordt op deze wijze bewaterd.\n\nEen andere wijze waarop Israël watertekorten tegengaat, is het recyclen van afvalwater. Het water dat door onze gootstenen, douches en toiletten wordt gespoeld, is niet afhankelijk van klimaatschommelingen of seizoensgebonden weerpatronen, maar eerder van bevolkingsgroei en levensstandaarden. Door middel van tertiaire behandelingsprocessen wordt het afvalwater gezuiverd tot bijna drinkwaterniveau, en wordt het vervolgens gebruikt voor irrigatie. 90 procent van het afvalwater wordt hergebruikt in de landbouw, waardoor meer vers drinkwater overblijft voor hen die het nodig hebben.\n\nDe dorstige landbouwgronden in Israël worden ook bewaterd met wat van oorsprong regenwater is. Door middel van biofilters in reservoirs waarin de regen wordt opgevangen, werd nog een bron voor water geopend.\n\nOntzilting: oplossing voor Israël én voor Nederland\n\nDe droogtes in de jaren negentig leerden Israël echter dat dit allemaal niet genoeg was. Hierop richtten de ogen zich op het zoute water van de Middellandse Zee. Aan de kust zijn sindsdien vijf ontziltingsinstallaties gebouwd, en er zijn er nog twee in ontwikkeling. Zodra alle zeven installaties in gebruik zijn, zal 90 procent van al het water dat in Israël wordt gebruikt, afkomstig zijn uit de zee.\n\nHet bouwen van ontziltingsinstallaties zou de ideale oplossing voor Nederland kunnen zijn. Net als in Israël is er geen tekort aan zeewater. Bovendien is ontzilting van groot belang, daar de Nederlandse bodem als gevolg van de droogte zouter wordt.\n\nCritici beweren dat ontzilting voor Nederland niet haalbaar zou zijn, doordat hiervoor niet genoeg energie voorhanden zou zijn. Los van het watertekort staan we echter al voor de enorme uitdaging van de energietransitie: de overstap van een fossiele naar een duurzame toekomst. De enorme kansen die ontzilting biedt, zijn een aanjager om de nodige stappen te zetten om de toekomst van energie veilig te stellen.\n\nNederland staat er niet alleen voor. Als ambassadeur heb ik er alle vertrouwen in dat uit de uitstekende bilaterale betrekkingen met Israël prachtige oplossingen zullen voortbloeien, die als voorbeeld voor de rest van wereld zullen dienen.",
    "De 50 jaar durende zoektocht van Israël-correspondent Ankie Rechess na het bloedbad in München: wie vermoordde haar man?": "Voor Duitsland waren de Spelen in 1972 erg belangrijk. Ze moesten namelijk de Spelen van 1936 doen vergeten, die toen in nazi-Duitsland georganiseerd werden. Er was zelfs bijzondere aandacht voor de Israëlische ploeg atleten, omdat er overlevenden van de Holocaust deel van uitmaakten. En net toen gebeurde het ondenkbare. Tijdens de nacht van 4 op 5 september drong een moordcommando van de Palestijnse terreurbeweging Zwarte September de vertrekken van de Israëlische ploeg binnen en werden 11 atleten en officials gegijzeld. In een ultieme poging van de Duitse politie om de gijzeling te stoppen, kwamen ze alle elf om het leven, samen met een Duitse politieman en vijf van de acht leden van het Palestijnse commando.\n\nVijftig jaar na de aanslag neemt Duitsland de verantwoordelijkheid op voor de fouten die toen gemaakt zijn. Bovendien is nu ook een akkoord bereikt met de families van de Israëlische slachtoffers. De Duitse regering zal de nabestaanden van de aanslag 28 miljoen euro aan compensaties uitbetalen. Over dat bedrag werd jaren onderhandeld. De Duitse regering hakte de knoop door nadat naast de Israëlische president Isaac Herzog ook de voorzitter van het Internationaal Olympisch Comité Thomas Bach dreigde weg te blijven van de herdenking. In 1972 en 2002 betaalde het land al ongeveer 4,6 miljoen euro uit als humanitaire steun voor de getroffenen.",
    "Richtlijn Duitse omroep DW eist steun aan Israël": "Journalisten van de omroep Deutsche Welle moeten in hun werk het bestaansrecht van Israël aanvaarden. Vanaf deze maand staat dat in de interne gedragscode.",
    "Gevallen in New York en Israël: keert polio terug?": "Afghaanse vrouwen die verlamd zijn door polio spelen rolstoelbasketbal voor een vaccinatiecampagne in Herat, eind augustus. Beeld Mohsen Karimi / AFP\n\nDe noodtoestand. Voor een ziekte die de laatste tijd maar één patiënt trof, lijkt het nogal veel eer. Maar in de Amerikaanse staat New York ziet men dat anders. Met polio is het als met ijsbergen: vind één patiënt, en er zijn gegarandeerd nog veel meer besmettingen, waarvan je het niet weet.\n\nDe infectie openbaart zich in de regel als onopvallende keelverkoudheid, als je er al wat van merkt. Maar bij wie niet is gevaccineerd, gaat het eens in de pakweg honderd tot duizend keer mis, valt het virus het zenuwstelsel aan en raakt de patiënt verlamd. De beruchte kinderverlamming, die soms dodelijk is en slachtoffers die het overleven vaak voorgoed verzwakt of gehandicapt achterlaat.\n\nIntussen is het virus in en rondom New York op vijf plekken opgedoken. Alle reden voor de noodtoestand, die er in de praktijk op neerkomt dat er luidere alarmbellen gaan rinkelen, medici meer bevoegdheden krijgen en instanties in een hogere staat van paraatheid komen. ‘Met polio kunnen we gewoon geen risico nemen’, zei Mary Bassett, gezondheidscommissaris van de staat begin deze week. ‘Als u of uw kind nog ongevaccineerd rondloopt, is het gevaar van verlammingsziekte reëel. Ik roep New Yorkers op geen risico te nemen.’\n\nMicrobioloog Monica Trujillo toont eind augustus in New York een monster van rioolwater. Beeld ANP / AFP\n\nDe ontwikkelingen in New York vormen de jongste tegenslag in een gevecht dat nu al dertig jaar duurt en zeker 16 miljard euro heeft gekost. Eigenlijk had de WHO zich voorgenomen het virus rond het jaar 2020 de wereld uit te krijgen – nadat men dat voor 2000, 2004 en 2012 ook al had beloofd. Maar het virus glipte medici alweer door de vingers in Pakistan en Afghanistan, twee landen die worden geplaagd door geweld, religieus gemotiveerde vaccinscepsis en algehele onherbergzaamheid. Lastig, want de laatste jaren duikt de ‘Pakistaanse’ polio ook weer elders op. Zoals in Malawi, waar het virus vorig jaar opdook, en Mozambique, waar sinds mei een uitbraak is.\n\n‘Levend’ vaccin\n\nMaar dat is niet wat er in New York gebeurde, of in Jeruzalem, een andere plek waar een ziektegeval aan het licht kwam. Daar heeft het virus een andere, verrassender oorsprong: de vaccins ertegen. Zoals men soms vuur met vuur bestrijdt, zette men in veel landen een oraal vaccin in dat bestaat uit levend, verzwakt poliovirus. Goedkoop, makkelijk in te nemen en effectiever tegen doorgifte van polio dan de geïnjecteerde vaccins die men gebruikt in westerse landen zoals Nederland. Maar het heeft wel één nadeel: het vaccin ‘leeft’ nog, voor zover je dat woord voor virussen mag gebruiken.\n\nPoliovaccinaties in Lahore, Pakistan, eind augustus. Beeld ANP / AFP\n\nMeestal is dat geen probleem. Polio-expert Erwin Duizer van het RIVM schetst hoe men in mei nog levend poliovirus aantrof in een riool in de Nederlandse ‘bijbelgordel’, die van Zeeland tot Drenthe schuin door het land loopt. Nader onderzoek wees uit dat het slechts een restje uitgepoept poliovaccin was. ‘Dat is dan een opluchting. Dan weten we: kennelijk is dit van iemand die kortgeleden in het buitenland is gevaccineerd en daarna hierheen is gekomen.’ Wie is gevaccineerd, geeft immers nog een paar weken lang vaccinvirus af via de ontlasting.\n\nIn onder meer Niger, Nigeria, Congo, Somalië en Nieuw-Guinea liep het anders: daar muteerden de onschuldige virussen uit het vaccin tot ziekmakende versies, kennelijk omdat ze konden rondgaan in slecht gevaccineerde gemeenschappen of konden ‘rijpen’ in het lichaam van iemand met een slecht werkend immuunsysteem. ‘Vaak leveren die mutaties geen gevaarlijker virus op. Maar aan de andere kant: het virus heeft maar zes tot tien mutaties nodig om weer te veranderen in iets wat ziekmakend kan zijn’, vertelt Duizer.\n\nEn nu waart zo’n weer opgepept vaccinvirus ook rond in westerse landen. Al in juni sloegen Britse virologen alarm. In het riool van Londen vond men vier maanden achtereen restjes genetisch nauw aan elkaar verwant poliovirus. Een teken dat een vaccinstam was gaan evolueren en nu een manier had gevonden om weer rond te gaan tussen mensen.\n\nGemeenschappelijke voorouder\n\nDie poliovirussen die zijn opgedoken in Londen, Jeruzalem en New York hebben een gemeenschappelijke voorouder. ‘Die stam is dus al behoorlijk verspreid’, vertelt Duizer. De remedie daartegen is, een beetje paradoxaal, méér vaccineren. Met het ‘gewone’ injectievaccin, dat in westerse landen zoals Nederland bij de kindervaccinaties zit – polio is de ‘p’ uit de DKTP-prik bij baby’s, om precies te zijn. Het vaccin voorkomt weliswaar niet alle doorgifte van het virus, maar remt die wel flink af, legt Duizer uit, vooral omdat het ervoor zorgt dat de keel minder virus kan aanmaken. ‘En die uitscheiding uit de keel – bij hoesten bijvoorbeeld – kan een heel efficiënte verspreidingsroute zijn.’\n\nVerder zal men in New York en Israël weer de nadruk leggen op handen wassen. Polio verspreidt zich immers vooral via ontlasting en handen, waarvandaan het – onsmakelijk maar waar – in de mond kan komen, al dan niet via voedsel. ‘Oplevingen zoals in New York zijn opmerkelijk, en heel jammer. Maar het wil niet zeggen dat het slechter gaat met de uitroeiing van polio’, duidt Duizer. ‘Eigenlijk was dit gewoon voorzien. En we weten ook wat we ertegen moeten doen: de vaccinatiegraad verhogen en goede handhygiëne nastreven.’\n\nIn Nederland was de laatste polio-uitbraak in 1992, in de omgeving van Streefkerk bij Rotterdam. Bij een reeks infecties onder protestantse mensen die zich niet hadden laten vaccineren, werden toen 71 patiënten ontdekt. Twee kwamen om het leven. Die uitbraak werd overigens nog veroorzaakt door een ‘natuurlijk’ poliovirus, geen gemuteerde versie van het vaccinvirus.",
    "Waterpeil Meer van Galilea steeds hoger, genoeg water voor Israël en zelfs voor buurlanden": "Het grootste zoetwatermeer van Israël, het meer van Galilea – of Kinneret (harp) in het Hebreeuws vanwege zijn harpachtige vorm – is zo’n 3 meter boven het onderste “rode lijn”-watermerk. En het meer is de hele zomer bijna vol gebleven, een seizoen waarin er geen regen valt in Israël.\n\nDoor: Ron Cantor\n\nDe Kinneret Authority publiceerde onlangs nieuwe cijfers over de gezondheid van het meer. Het Meer van Galilea is zo’n 40 centimeter hoger dan vorig jaar rond deze tijd, en daalde deze zomer slechts ongeveer 90 cm.\n\nHet Meer van Galilea registreerde afgelopen april haar hoogste niveau in drie decennia toen het 33 cm boven de bovenste rode lijn zat. De rode lijnen helpen de autoriteiten om de gezondheid van het meer te bewaken. Ze houden vooral de onderste rode lijn in de gaten, aangezien een daling onder dat punt zou aangeven dat het ecosysteem van het meer in gevaar is.\n\nBelangrijkste bron\n\nIn tegenstelling tot veel landen in het Midden-Oosten waarvan de waterbronnen opdrogen, is de watervoorziening van Israël in goede staat. Het Meer van Galilea was vroeger de belangrijkste bron van zoet water voor Israël, maar dankzij de ontziltingstechnologie en de vooruitgang op het gebied van waterbehoud bloeit de Kinneret en heeft Israël een overvloed aan water… zelfs genoeg om te verkopen aan buurlanden.\n\n“We hebben een grote voorraad waterbronnen, die met elkaar zijn verbonden door een nationaal waternetwerk dat in staat is om water van Hadera [in het noorden van het land] naar Mitzpe Ramon [in het zuiden] te brengen,” zei Matan Hadari, een waterkwaliteitsingenieur van het waterbedrijf Mekorot.\n\nHet Meer van Galilea is de belangrijkste manier waarop Israëli’s de seizoensgebonden regenval meten. Het meer heeft door de jaren heen grote schommelingen doorgemaakt. Nog maar zes jaar geleden was het waterpeil gevaarlijk laag. In 2016 was het meer 3,35 meter lager dan het nu is, 212 meter onder zeeniveau.\n\nGeestelijk leven\n\nOvervloed aan regen en water staat in de Bijbel symbool voor geestelijk leven. Moge God zijn Geest als regen uitstorten over heel Israël!\n\nLees hier het originele artikel.",
    "Oproep aan kunstenaars: transformeer symbool van onderdrukking tot baken van verzet": "De vooraanstaande mensenrechtenorganisatie verwelkomt ‘alle creatieve ideeën om de metalen platen om te zetten in artistieke manifestaties van Palestijnse veerkracht en verzet tegen Israëls koloniale en apartheidsregime’, schrijft ze op haar website. De uitdagende oproep is niet alleen gericht aan professionele kunstenaars, maar ook aan kunstenaars in spe en creatievelingen in het algemeen. Ideeën kunnen per mail aan Al-Haq worden gestuurd.\n\nAchtergrond\n\nIn de vroege ochtend van 18 augustus vielen Israëlische militairen de kantoren binnen van Al-Haq en zes andere Palestijnse maatschappelijke organisaties in en rond Ramallah, gelegen op de door Israël bezette Westelijke Jordaanoever. De militairen verzegelden de deuren en lasten die met grote metalen platen (één bij twee meter) dicht. Blijkens een op de platen geplakte kennisgeving waren de organisaties op militair bevel buiten de wet gesteld en hun kantoren gesloten.\n\nDe actie was het voorlopige dieptepunt in een Israëlisch offensief tegen de organisaties, die essentiële diensten verlenen aan de onder bezetting levende Palestijnse bevolking. Ze bieden praktische steun aan uiteenlopende doelgroepen, van kinderen en vrouwen tot boeren en Palestijnen in Israëlische detentie, en documenteren mensenrechten­schen­dingen, zowel van Israël als de Palestijnse Autoriteit. Israël beschouwt ze als luizen in de bezettingspels waarmee moet worden afgerekend.\n\nIn eerdere artikelen beschreven we hoe Israël probeerde Nederland en andere Europese landen zo ver te krijgen hun subsidiëring van de organisaties te staken. In twee ‘geheime dossiers’, die uitlekten en niets om het lijf bleken te hebben, probeerde het de Europese regeringen ervan te overtuigen dat de organisaties in werkelijkheid ‘terroristische mantelorganisaties’ zijn. Toen die pogingen niets opleverden plaatste Israël de organisaties op de nationale terrorismelijst, daarmee zichzelf de mogelijkheid verschaffend ze ‘legaal’ op te rollen. De sluiting van hun kantoren is daar een uitvloeisel van.\n\nGeheim bewijs\n\nDe organisaties hebben op papier de mogelijkheid zich juridisch te verweren tegen hun opname op de terrorismelijst. In de praktijk is dat echter een wassen neus, aangezien Israël zich beroept op ‘geheim bewijs’ dat de organisaties niet mogen zien. ‘Hoe kun je je dan verdedigen?’, zei Michael Sfard, de Israëlische advocaat van Al-Haq, onlangs in een interview met NRC.\n\nHet aanklagen en veroordelen van organisaties en personen op grond van geheim bewijs is een in Israël gangbare methode, met name als de ‘verdachten’ Palestijnen zijn. Sfard zelf ontving een brief met de mededeling dat hij speciale toestemming van het ministerie van Defensie moet aanvragen om Al-Haq te kunnen blijven verdedigen. ‘Dit tast de vrijheid van advocaten aan om hun werk te doen’, aldus Sfard.\n\nSteun en solidariteit noodzakelijk\n\nAl-Haq, dat in 2009 de prestigieuze Nederlandse Geuzenpenning ontving, en de overige zes organisaties hebben hun werk inmiddels hervat. Ze hebben de metalen platen verwijderd en hun kantoren weer in gebruik genomen. Ze realiseren zich echter dat hen draconische maatregelen boven het hoofd hangen. ‘Ik vermoed dat de leiding van Al-Haq en de andere organisaties binnenkort wordt gearresteerd’, stelde Sfard. ‘Tenzij er vanuit het buitenland stevige tegendruk wordt gegeven.’\n\nDie noodzakelijke druk zal echter niet komen van de betrokken Europese landen en de EU. Die handhaafden dan weliswaar na lang (ruim een jaar) beraad hun subsidiëring, maar weigeren druk op Israël uit te oefenen om de organisaties van de terrorismelijst te halen. Minister Wopke Hoekstra van Buitenlandse Zaken duidde Israël onlangs zelfs aan als een ‘democratische rechtsstaat’. Het is exemplarisch voor de Nederlandse en Europese houding, die in de praktijk neerkomt op medeplichtigheid aan de Israëlische bezetting.\n\nDe zeven organisaties moeten het hebben van steun en solidariteit van organisaties en burgers uit het buitenland. Die krijgen zij volop, maar tot dusver heeft dat Israël niet weerhouden van steeds verdergaande maatregelen. In dat perspectief is de oproep van Al-Haq van grote betekenis. Het creatieve initiatief heeft in potentie grote publicitaire waarde – denk bijvoorbeeld aan een online expositie van tientallen beschilderde of beschreven metalen platen. The Rights Forum moedigt creatievelingen met het hart op de juiste plaats aan hun beste beentje voor te zetten.",
    "Niet-Joods geboren, maar wel opgeleid tot rabbijn in Israël": "Niet-Joods geboren, maar wel opgeleid tot rabbijn in Israël\n\n21 september 2022\n\nRabbijn Corrie Zeidler werd christelijk opgevoed, maar vertrok voor de liefde naar Israël. Daar bekeerde ze tot het jodendom en volgde later de opleiding tot rabbijn. In deze aflevering van En Profiel vertelt ze aan Shula Tas waarom ze rabbijn werd en welke uitdagingen dat met zich mee heeft gebracht.",
    "Wereldraad van Kerken kiest ervoor Israël geen apartheidsstaat te noemen": "Na dagenlang gesproken en gebeden te hebben, zit de elfde vergadering van de Wereldraad van Kerken erop. De vergadering vond plaats in Karlsruhe, Duitsland en duurde acht dagen. Er waren 655 afgevaardigden van 352 kerken uit 120 landen. Ook waren er nog duizenden andere gasten op het congres dat eens in de zeven jaar plaatsvindt, meldt CNE.\n\nEen van de zaken die besproken werd, was het slotdocument over rechtvaardige vrede in het Midden-Oosten. Daar ontstond een discussie over met als belangrijkste vraag of het beleid van Israël m.b.t. de Palestijnen ‘apartheid’ genoemd moet worden volgens het internationaal recht. Er is met regelmaat kritiek op de Wereldraad, omdat de raad voorstander is van de Palestijnen.\n\nRecht en vrede\n\nDe Wereldraad spreekt haar onenigheid over de kwestie in haar verklaring uit: “Sommige kerken en afgevaardigden ondersteunen het gebruik van deze term als een nauwkeurige beschrijving van de realiteit van het volk van Palestina/Israël en de positie onder internationaal recht, terwijl anderen het ongepast, nutteloos en pijnlijk vinden.” De Wereldraad roept lidkerken echter op om “te blijven worstelen” met de verhouding tussen Israël en de Palestijnen en samen te werken op “de reis van recht en vrede”.\n\nLees hier het volledige artikel.",
    "Interview Fabian Sporkslede: \"Bnei Sakhnin is de grootste Arabische club in Israël\"": "Afgelopen winter verruilde Fabian Sporkslede de Georgische competitie voor die van Israël. Met Bnei Sakhnin FC dong hij voor het eerst sinds jaren een plekje in de play-offs af en na vier wedstrijden in de huidige jaargang is de club terug te vinden op plek vier. De nu 29-jarige rechtsback is weer bijna fit na een knieblessure en hoopt na de interlandbreak weer te vlammen. \"Technisch vind ik het niveau hier goed.\"\n\n16-09-2022 10:00 door Sander Berends\n\nVoor de tweevoudig Jong Oranje-international betekent Israël zijn derde buitenlandse avontuur. Via Ajax en Willem II belandde hij bij Chievo Verona en Lupa Roma in Italië. Na een driejarig dienstverband bij NAC Breda en een seizoen RKC Waalwijk vertrok Sporkslede in de winter van 2021 naar Dinamo Tbilisi. Een jaar later tekende hij een contract voor anderhalf jaar bij Bnei Sakhnin FC in Israël met een optie voor nog een jaar.\n\nHoe ben je afgelopen winter in Israël terechtgekomen?\n\n\"Vorig jaar zomer speelden we met Dinamo Tbilisi in de voorronde voor de Conference League tegen Maccabi Haifa. In deze wedstrijden liet ik een goede indruk achter waarna contact met Maccabi Haifa ontstond. Uiteindelijk liep dat helaas op niets uit, maar gaven ze tegelijk aan dat een andere club uit Israël naar mij had geïnformeerd. Kort daarna kreeg ik via een Israëlische agent een aanbieding van Bnei Sakhnin.\"\n\nWas het bewuste keuze om Georgië te verlaten?\n\n\"Nee, ik had nog een jaar contract, maar in mijn vakantie kreeg ik een belletje dat de clubleiding wilde dat ik zou vertrekken. Dat kwam als een verrassing, omdat ik in het voorgaande seizoen alles had gespeeld. Toen heb ik gezegd; jullie willen van mij af dus doe mij maar een voorstel. Uiteindelijk kreeg ik wat centen mee en vond ik vrij snel een nieuwe club in een betere competitie.\"\n\nKun je iets vertellen over de club Bnei Sakhnin?\n\n\"Bnei Sakhnin is de grootste Arabische club in Israël. Daardoor supporten de Arabische mensen door het hele land deze club. Qua professionaliteit kunnen hier nog grote stappen worden gezet, maar op het veld draaien we goed mee.\"\n\nHoe sterk is de Israëlische competitie?\n\n\"Je hebt een top 3 hier met Maccabi Haifa, Maccabi Tel Aviv en Hapoel Be'er Sheva. Zij steken er wel bovenuit. Maccabi Haifa speelt nu ook Champions League, dat zegt ook veel. Elke wedstrijd is hier lastig. Technisch vind ik het niveau goed. Qua tactiek kan het zeker beter. Dat komt ook omdat winnen boven alles gaat. Dan maar wat minder verzorgd, haha.\"\n\nWoon je ook in Sakhnin?\n\n\"Nee, ik woon op een kwartiertje van Sakhnin. Die plaats heet Karmiel. Dat is een rustige stad. Twintig minuten van het strand. En ook Haifa is niet ver als ik de drukte wat meer wil opzoeken.\"\n\nIs het niet eenzaam daar? Of trek je op met meerdere Nederlanders?\n\n\"Ik ben een familiemens. Dus af en toe voel ik me wel eenzaam. Aan de andere kant vind ik het prettig dat ik alleen met mezelf rekening hoef te houden. Met het team gaan we bijna wekelijks uit eten. In het begin heeft Tjaronn Chery mij heel goed opgevangen met zijn gezin. Hele fijne mensen. En hij doet het geweldig op het veld.\"\n\nVoel je je helemaal veilig in Israël?\n\n\"Ik wist dat die vraag zou komen. Maar ja ik voel mij helemaal veilig. Als er wat gebeurt, is dat altijd best ver van waar ik zit ook.\"\n\nWat is de doelstelling van Bnei Sakhnin dit seizoen?\n\n\"Vorig seizoen bereikten we voor de eerste keer in lange tijd de play-offs. En daar had ik met een beslissende goal (de winnende 1-0 tegen Hapoel Hadera op 5 maart, red.) een mooi aandeel in. En dat is de doelstelling ook voor dit seizoen.\"",
    "Israël stierf in vernietigingskamp, Roza bewaarde al die jaren zijn poppenpetje: ‘Dit raakt enorm’": "tien vragen Wat als je een vast contract hebt en negen andere vragen over het prijspla­fond\n\nGoed nieuws deze week vanuit Den Haag: er komt een prijsplafond op energie en gas. Dat betekent dat je bij een gemiddeld verbruik nooit méér betaalt dan door de overheid is vastgesteld. Hoeveel is dat precies, hoe zit het met stadswarmte en wat als je nog een vast contract hebt? We zetten de meest gestelde vragen op een rij.\n\n8:52",
    "De missies van Israël, de kerk en Messiasbelijdende Joden": "In zijn Romeinenbrief stelt Paulus dat de roeping en gaven van het volk Israël nooit zijn herroepen. Als christenen op grond hiervan erkennen dat dit volk (het huidige Joodse volk) nog steeds aanspraak mag maken op de benaming ”Gods volk”, dan houdt dit ook een erkenning in van zijn roeping (missie) om getuigevolk te zijn van de enige ware God."
}