{
    "Özcan Akyol is door zijn familie heen, maar gaat toch weer naar Turkije": "Schrijver Özcan Akyol heeft een opeens grijs baardje. Vijf jaar na de eerste reeks De neven van Eus (NTR) zie ik een wijzere, en meer zorgelijke man in het nieuwe seizoen. Hij zoekt in afleveringen over jong ondernemerschap, rijke gastronomie in Gaziantep en vredig samenlevende minderheden (deze zondag), vooral naar positieve kanten van het land. Maar er is ook iets verloren gegaan. De vurigheid waarmee Eus in 2017 de verhoudingen in hedendaags Turkije wilde onderzoeken, is weg.\n\nDe neven van Eus, zijn tv-debuut, was een urgente zoektocht van een migrantenzoon naar zijn wortels in Turkije. Hij kreeg er de eervolle vermelding van de Zilveren Nipkowschijf voor. Er was een spanning tussen de in Deventer geboren man en zijn land van origine, met zijn familieleden met minder westerse kansen.\n\nHij behoort niet alleen in Nederland, maar ook in Turkije tot een minderheidsgroep: de alevieten, een humanistisch-liberale stroming binnen de islam. In het dorpje van zijn ouders glibberde hij destijds over de modderwegen; soennitische dorpen worden eerder geasfalteerd. “Ik had herder kunnen zijn hier”, mompelde hij.\n\nIn de stad Sanliurfa is alles pais en vree, vertelt een bewoonster aan Özcan Akyol.\n\n\n\nMaar nee, in Nederland werd hij schrijver, columnist en inmiddels televisiepersoonlijkheid. Dat laatste zie je aan zijn nieuwe serie af. Özcan is een professional geworden, die nu zelfbewust leunt op zijn Turkse achtergrond om een ingang te vinden in het land met zijn sleutelpositie tussen continenten. “Ik ga Turkije aanraken, bekijken, horen, proeven. Ik wil de ziel van Turkije doorgronden”, zegt hij.\n\nErnstige bedreigingen\n\nToe maar. Op zich een prima insteek, zeker omdat Nederlanders alles wat Turks is grotendeels met Erdogan associëren. Alleen lijken de neven op, helaas. Bij familie kon hij zich niet achter politiek-culturele neutraliteit verschuilen en dat was fijn en oprecht voor de kijker. Het was ook naïef voor hem. Na een paar kritische afleveringen over teruglopend toerisme en conservatisme, werd hij ernstig bedreigd door Turkse Nederlanders met zinnen als: ‘Er staat een doodskist voor je klaar in Antalya’.\n\nIn zijn nieuwe serie lijkt hij meer op zoek naar kansen en verbinding dan naar frictie en kritiek. Het levert ook nieuwe beelden van het land op, maar ik geloof het niet altijd. Je moet meer tussen de regels door kijken.\n\nÖzcan Akyol spreekt met een Armeniër die vertelt juist graag Turks te spreken.\n\nDeze zondag liet hij zien hoe Turken, Arabieren en Koerden harmonieus samenleven in de traditionele zuidoostelijke stad Sanliurfa. “De mensen zijn gelukkig hier”, zeggen ze. Gemengde huwelijken zijn geen probleem, de islam is de grote bindende factor. “Hier kun je jezelf zijn.” Hij vraagt niet door. Hoe bestaat het, in het Turkije van Erdogan? Zijn lange arm reikt tot ons land, maar krijgt Sanliurfa niet te pakken?\n\nEven later, in het zuidwesten, bezoekt Eus enkele leeglopende dorpjes van minderheden. In één ervan wonen nog maar vijftien gezinnen, en die strijden tegen het verdwijnen van de Suryoye-taal en -cultuur. Hier géén huwelijk met een Turk, hoor. Hij bezoekt ook Vakifli, het allerlaatste Armeense dorpje na ‘de massaslachting’. Er wonen nog 130 mensen, maar ‘opa Musa’ vindt het niet nodig om in het Armeens te schrijven en praten. Nee, hij spreekt Turks!, zegt die. Uit angst? Dat vraagt Eus niet. Maar ja, misschien was die verhulde benadering wel de enige manier om in beeld te brengen hoe die minderheidsdorpjes in het land gedecimeerd raken.\n\nVijf keer per week schrijven Maaike Bos en Renate van der Bas columns over televisie.",
    "Turkije in rep en roer na nieuwe blamage: 'Voetbal is niet langer onze sport'": "Turkije keert in de volgende editie van de Nations League terug op het tweede niveau, maar het is de vraag of bondscoach Stefan Kuntz dat nog gaat meemaken. De Duitser betaalt mogelijk de prijs voor een rampzalige interlandweek.\n\nArtikel verder na advertentie\n\nDrie dagen na het gênante gelijkspel tegen Luxemburg (3-3) verloor Turkije zondagavond van de Faeröer (2-1). Viljormur Davidsen en Joan Edmundsson maakten de goals voor de nummer 125 van de wereldranglijst, die hun tweede Nations League-zege boekten. De tegengoal van Serdar Gürler was slechts voor de statistieken.\n\n\"We hadden te maken met een tegenstander die het meer wilde dan wij. Dit doet echt pijn\", concludeerde Kuntz na afloop. \"De kracht van de Faeröer verrast ons niet, maar ons onvermogen om te reageren is wel verrassend. We moeten de realiteit onder ogen zien. Beter zijn we niet.\"\n\nKuntz stond ondanks de promotie van Turkije naar de B-divisie van de Nations League al onder grote druk. Dat wordt nu alleen maar meer. 'Geen enkele slechte wedstrijd in onze geschiedenis was zo beschamend als deze tegen de Faeröer', aldus Fanatik. 'Het was een complete ramp en het is nu de tijd om radicale beslissingen te nemen.'\n\n'Bedankt Faeröer dat jullie ons hebben laten zien dat voetbal niet langer een sport voor ons is', schrijft Fotomac. We hebben geschiedenis geschreven: jullie houdbaarheidsdatum is verstreken.' Ferdi Kadioglu (ex-NEC) had zondagavond een basisplaats.\n\nKuntz staat sinds een jaar aan het roer bij de Turken. In twaalf wedstrijden boekte hij zeven overwinningen. Turkije ontbreekt op het WK in Qatar.\n\nA Millî Takımımızın yer aldığı UEFA Uluslar C Ligi 1. Grup’ta son maçların ardından oluşan puan durumu. 🇹🇷 #BizimÇocuklar #NationsLeague pic.twitter.com/VIGHaqceFb — Türkiye #BizimÇocuklar 🇹🇷 (@MilliTakimlar) September 25, 2022",
    "Douane adviseert om nieuwe naam van Turkije te gebruiken": "Bedrijven die handel drijven met Turkije kunnen voortaan beter de nieuwe Engelse benaming voor het land, ‘Türkiye’, gebruiken. Dat adviseert de Douane.\n\nDe Turkse regering heeft bekendgemaakt voortaan ‘Republic of Türkiye’ of ‘Türkiye’ als officiële Engelse benaming te gaan gebruiken. Deze benaming vervangt het oude ‘Republic of Turkey’ of ‘Turkey’.\n\nHoewel Turkije EU-documenten met de oude naam nog niet afwijst, adviseert de Nederlandse Douane bedrijven om de nieuwe benaming alvast te gebruiken in Engelstalige commerciële documenten, oorsprongsbewijzen en ATR-certificaten.\n\nNederlandse naam\n\nDe Douane zegt nog geen informatie te hebben ontvangen over een eventuele wijziging van de Nederlandse benaming van het land. In Nederlandstalige vergunningen, documenten en certificaten blijft daarom de naam ‘Turkije’ gehandhaafd.\n\nDe Verenigde Naties hebben de naamswijziging voor Turkije in juni doorgevoerd. Turkije daarop de Europese Commissie gevraagd om de nieuwe Engelse benaming te gaan gebruiken.",
    "Turkse staatsmedia: ‘Grieken sturen pantserwagens naar Egeïsche eilanden’": "Een nieuwe aantijging vanuit Turkse hoek jegens Griekenland: dat heeft gepantserde voertuigen naar de Egeïsche eilanden Lesbos en Samos gestuurd, beweert de Turkse staatskrant Sabah.\n\n\n\n\n\nHet gaat volgens Daily Sabah om 23 gepantserde voertuigen naar Lesbos en achttien voertuigen naar Samos. Een Turkse drone zou de voertuigen hebben gespot.\n\nVolgens Sabah is dit in strijd met het internationaal recht, omdat de Griekse eilanden aan de Turkse kust gedemilitariseerd moeten blijven.\n\nAnkara beweert dat Griekenland de laatste maanden bezig is met provocerende acties en retoriek tegen Turkije, waaronder het militariseren van Lesbos en Samos. Deze acties zouden de vrede in gevaar brengen. Griekenland op zijn beurt wijst met een beschuldigende vinger naar Turkije, dat de agressor zou zijn.\n\nGriekenland waarschuwt voor het gevaar van een oorlog met Turkije in de Egeïsche Zee, nu de spanningen tussen beide landen oplopen. Dit kan zelfs een oorlog worden op de schaal die vergelijkbaar is met de oorlog tussen Rusland en Oekraïne, aldus Athene.\n\nAl enige tijd is Turkije bezig met wat Griekenland als provocaties beschouwt: een Turks boorschip in Griekse wateren, de dreiging om Egeïsche eilanden te annexeren en de beschuldiging dat Griekenland het Turkse luchtruim zou schenden.\n\n\n\n\n\nDe Turkse president Erdogan waarschuwde enkele weken geleden dat de Grieken een ‘hoge prijs’ zullen betalen en dat de Turken ‘zomaar kunnen toeslaan’.\n\nVolgens Turkije heeft Griekenland met zijn luchtafweer ook enkele Turkse F-16’s in het vizier genomen, die op missie waren boven de Egeïsche Zee, boven het internationale luchtruim. Griekenland ontkent de Turkse beschuldigingen.\n\nOok zei de Turkse minister van Binnenlandse Zaken dat een migrantenkamp nabij Athene een basis is geworden voor ‘terroristen’, die in Turkije belanden om aanslagen uit te voeren namens de Koerdische PKK. Griekenland noemt dit ‘treurige en provocerende leugens’.\n\nOok is er de kwestie van de Griekse pushbacks van migranten, waartegen Turkije ageert. Vorige week betichtte Erdogan Griekenland er nog van de Egeïsche Zee te veranderen in een heus ‘vluchtelingen-kerkhof’.\n\nGriekenland ontkent alle aantijgingen. Het land heeft klachten ingediend bij de NAVO, de Europese Unie en de Verenigde Staten over de steeds scherpere houding van Turkije.\n\nErdogan brak onlangs de dialoog met Griekenland al af, omdat dat land lobbyde tegen Amerikaanse wapenverkopen aan Turkije. De relatie tussen de twee landen was dit voorjaar juist net in wat rustiger vaarwater gekomen, nadat in 2020 de spanningen hoog opliepen over gasboringen in wateren die beide landen tegelijkertijd claimen.",
    "Drievoudige moord zet debat over straathonden in Turkije op scherp": "Buren wisten wel dat er ruzie was over straathonden in de wijk, maar niemand had gedacht dat het zo uit de hand zou lopen. Tot die dag in juni, toen in het centrum van de Turkse havenstad Izmir een drievoudige moord plaatsvond. Met 28 kogels, op klaarlichte dag, in een steeg naast hun huis, voor het oog van de wijk, schoot Ali Ihsan Kiliç zijn buurman Yahya Kösek (61), diens vrouw Meryem Kösek (57) en hun dochter Funda Güçlü (37) dood.\n\nKiliç kwam die fatale dag naar het huis van buurman Kösek. De kinderen speelden voetbal in de tuin. Hij begon op de deur te bonzen en probeerde de woning binnen te dringen. Kösek stormde naar buiten en er ontstond een vechtpartij. Die escaleerde dusdanig dat Kiliç een pistool trok en Kösek in zijn borst schoot. De chauffeur van een langsrijdende minibus hoorde de schoten, zag Kösek roerloos in de steeg liggen, en begon te filmen met zijn telefoon. De beelden zijn in handen van NRC.\n\n„De buurman ging terug naar huis, dus we dachten dat het voorbij was”, vertelt dochter Filiz Kösek Topaloglu, die de schietpartij overleefde. „We haalden kleren om op mijn vaders wonden te drukken en het bloeden te stelpen. Toen kwam de buurman weer naar buiten en begon hij op mijn moeder te schieten. Ze viel op de grond. Ik was te gefocust op mijn bloedende ouders om bang te zijn. Maar de buurman was door zijn munitie heen, dus hij ging weer naar huis om zijn pistool te herladen.”\n\nChauffeur Burak Salman, een belangrijke getuige, zegt dat de schutter hulp kreeg van familieleden, die hem telkens nieuwe munitie aanreikten. „Ze gaven ons niet eens de kans om de gewonden naar het ziekenhuis te brengen”, vertelt hij verbolgen. „Toen ik dat wilde doen, regende het kogels, zodat ze ter plekke zouden sterven. Terwijl ze bloedend op de grond lagen, kwam de jonge zoon van de schutter het huis uit en begon Funda te schoppen. Waar komt die intense haat vandaan?”\n\nDe burenruzie draait om een groep straathonden in een park bij hun huis die door de Köseks werd gevoerd. De familie Kiliç houdt niet van honden, hun kleinzoon is bang voor ze. De man van Funda, Ridvan Güçlü, had een grote jachthond. „Daar klaagden ze ook altijd over”, vertelt hij. „Enkele maanden geleden begonnen ze voor de ogen van mijn zoon stenen naar de hond te gooien in een poging hem te doden. Om de hond te beschermen en een conflict met de familie te voorkomen, heb ik hem aan een goede vriend gegeven.”\n\nRondzwervende roedels\n\nHet grote aantal zwerfhonden is de afgelopen tijd uitgegroeid tot een nieuwe splijtzwam in het toch al zo gepolariseerde Turkije. Hoeveel het er precies zijn, is onduidelijk. Maar volgens schattingen leven er alleen al in Istanbul 400.000 tot 600.000 straathonden en -katten. Veel Turken zien de dieren als een volwaardig onderdeel van hun wijk. Ze geven ze een naam, bouwen provisorische onderkomens en zetten eten voor ze neer. Anderen menen dat straathonden vies zijn en mensen aanvallen.\n\nHoewel dierenliefde zich niets aantrekt van geloof, klasse of opleidingsniveau, kun je in het algemeen zeggen dat seculiere Turken vaker hondenliefhebbers zijn. De vrome aanhangers van president Recep Tayyip Erdogan hebben de neiging om honden als onrein te beschouwen, in lijn met bepaalde islamitische leerstellingen. Daarbij zijn de problemen met straathonden groter in arme, conservatieve buitenwijken en provinciesteden, waar ’s nachts roedels rondzwerven die zeer territoriaal kunnen zijn.\n\nDie honden zijn de honden van de rijken Recep Tayyip Erdogan president van Turkije\n\nDe polarisatie wordt aangewakkerd door president Erdogan, die in december een felle toespraak gaf nadat een meisje van vier was gebeten door een pitbull in de conservatieve stad Gaziantep. Erdogan riep de bestuurders van grote steden op om honden van de straat te halen en eiste dat ‘witte Turken’ [synoniem voor de seculiere elite] beter op hun huisdieren zouden letten. „Witte Turken, neem de verantwoordelijkheid voor je huisdieren, zei hij. „Die honden zijn de honden van de rijken.”\n\nBekijk ook de fotoserie Straathond Boji neemt de metro\n\nHet was ook een verkapte uithaal naar Ekrem Imamoglu, de oppositieburgemeester van Istanbul. Hij organiseerde een campagne rond de straathond Boji, die lange afstanden aflegt met het openbaar vervoer en uitgroeide tot een sociale mediaster. Maar regeringsgezinde Twitteraccounts probeerden de hond in diskrediet te brengen. Ze postten foto’s van poep in een tram, en zeiden dat Boji dat had gedaan. Uit beveiligingscamera’s bleek later dat de poep was neergelegd door een man.\n\nDoor de polarisatie neemt het geweld tegen zwerfhonden en mensen die hen verzorgen toe. Volgens dierenrechtenorganisaties zijn de afgelopen maanden honderden honden vergiftigd, doodgeslagen of verdwenen. Een toneelspeelster uit Ankara werd aan haar haren door de straat gesleept omdat ze honden voerde. De directrice van een dierenrechtenorganisatie in Antalya werd aangevallen met een bijl. En een dierenactiviste in Alanya werd in haar auto bekogeld met stenen en stokken.\n\nDit wordt aangemoedigd door – veelal anonieme – accounts op Twitter en andere sociale media. „Ik strooi citroen, zout en chilipeper over het hondenvoer dat mensen buiten op de stoep neerzetten”, twitterde ene Oguzhan Ilbay. „Ik gooi er ook bleekmiddel over als ik dat heb. Kom de honden rond mijn huis maar voeren.” Mensen worden ook opgeroepen om dierenliefhebbers een lesje te leren. „Als iedereen één hondeneigenaar in elkaar slaat, zal het hondenprobleem zijn opgelost.”\n\nZwerfhonden-app\n\nDe situatie escaleerde deze zomer na lancering van de controversiële app Havrita, die gebruikers in staat stelt om de locatie van straathonden te delen, evenals van de mensen die ze verzorgen. De app is het werk van het Zwerfhondenprobleem Platform, dat werd opgericht nadat een middelbare scholier in de stad Kayseri begin 2019 overleed die door straathonden was aangevallen. Het platform is met name actief op sociale media, waar het dit soort incidenten onder de aandacht brengt.\n\n„Het debat in de media werd altijd gedomineerd door dierenrechtenorganisaties, die in staat zijn om de publieke opinie te manipuleren”, meent Elif Ercanli, woordvoerder van het Zwerfhondenprobleem Platform. „Degenen die vinden dat de bescherming van mensen prioriteit moet krijgen, hadden geen podium waarop ze hun zorgen konden uiten. Dankzij ons voelen ze zich eindelijk gehoord. Het aantal volgers steeg snel tot 45.000, onder wie beroemdheden, journalisten en politici.”\n\nOver de vele zwerfhonden is in Turkije een beladen debat losgebarsten, zeker na de lancering van een controversiële app die geweld tegen de dieren en hun verzorgers zou faciliteren. Foto Yasin Akgul/AFP\n\nErcanli komt uit Istanbul, maar verhuisde twaalf jaar geleden naar de Verenigde Staten, waar ze werkt als bedrijfsmanager. Ze wil dat Turkije op dezelfde manier omgaat met zwerfhonden als de VS, waar strikte wetten gelden. „De meeste ontwikkelde landen hebben geen zwerfhondenprobleem, omdat ze zwerfhonden vangen en enige tijd onderbrengen in een asiel, om ze de kans te geven om geadopteerd te worden. Als dat niet gebeurt, worden ze op humane wijze geëuthanaseerd.”\n\nTurkije heeft altijd veel straathonden gehad. Reizigers die Istanbul bezochten in de Ottomaanse tijd verbaasden zich erover dat zwerfhonden deel uitmaakten van het sociale weefsel van de stad. Moskeeën zetten drinkwater voor ze neer, speciale liefdadigheidsinstellingen gaven ze te eten, en overal waren kleine strohutten voor ze gebouwd. „De honden slapen op straat, overal in de stad,”, schreef de Amerikaanse schrijver Mark Twain in 1867. „Ze bewegen niet, ook al komt de sultan langs.”\n\nVanaf de 19de eeuw zijn er diverse pogingen gedaan om de straathonden in Istanbul uit te roeien. De Ottomaanse sultans wilden de stad een schonere, modernere en meer Europese aanblik geven. De autoriteiten slachtten de honden eens in de zoveel tijd massaal af. In 1910 werden 80.000 honden naar een rotsachtig, onbewoond eiland voor de kust van Istanbul gestuurd. Daar stierven ze van de honger en de dorst, terwijl hun gehuil over het water droeg en tot in de stad te horen was.\n\nSterilisatie\n\nBegin deze eeuw kwam er pas een einde aan deze periodieke massaslachtingen. Onder druk van dierenbeschermingsorganisaties nam de Turkse regering in 2004 een wet aan die het doden van straatdieren verbiedt. Gemeenten kregen de plicht om alle dieren in hun district te steriliseren en in te enten tegen ziektes. Het idee was dat naar verloop van tijd de populatie zou afnemen omdat de dieren zich niet meer konden voortplanten. Maar de uitvoering liet nogal te wensen over.\n\n„Slechts 281 van de 1.003 gemeenten hebben de wet geïmplementeerd”, vertelt Erman Paçali, de voorzitter van de Stichting Dierenbescherming. „Het probleem is dat het duur is om sterilisatiecentra te openen. Gemeenten hebben een beperkt budget en geven hun geld liever aan andere zaken uit. Ze wilden ook niet dat sterilisatie hun verantwoordelijkheid zou worden, maar van één uitvoerende overheidsinstantie. Daar lobbyden ze in 2004 ook voor bij de regering, maar zonder succes.”\n\nDe gebrekkige uitvoering is volgens Paçali de belangrijkste reden voor de huidige polarisatie. Want er kwamen steeds meer straathonden, en dat leidde tot problemen. „Mensen kregen het gevoel dat het welzijn van de honden belangrijker is dan dat van hen. De wet beschermt immers dieren en de gebieden waar ze leven, zoals parken. Stel je voor dat er een park in je wijk is, maar daar kun je niet heen omdat er een troep van twintig honden leeft. Je belt de gemeente maar die doet niks.”\n\nDe weerzin groeide naarmate de incidenten met straathonden toenamen. Hoeveel mensen gebeten worden is onduidelijk, want dat wordt niet bijgehouden. De enige indicatie is het aantal injecties dat wordt gegeven tegen hondsdolheid. Vorig jaar waren dat er 180.000. „Het probleem was wellicht opgelost als mensen die lobbyen tegen straatdieren de regering onder druk hadden gezet om de wet uit te voeren”, meent Paçali. „Maar ze verspreiden liever haat en willen de straathonden afmaken.”\n\nDe drievoudige moord in Izmir was een keerpunt. Daarna kwam er meer aandacht voor het geweld tegen straathonden en dierenliefhebbers. De publieke woede richtte zich vooral op Havrita, dat ervan werd beschuldigd hen tot doelwit te maken. De hashtag #havritakapatilsin [sluit Havrita] was drie dagen achtereen trending topic op Twitter. Diverse rechtbanken blokkeerden de toegang tot Havrita na aanklachten van dierenrechtenorganisaties.\n\nWetgeving verplicht gemeenten om straathonden in te enten en te steriliseren, maar in de praktijk gebeurt dat maar weinig. Foto Yasin Akgul/AFP\n\nHet Zwerfhondenprobleem Platform is boos dat Havrita is geblokkeerd. „Deze censuur belet ons om een database te maken van incidenten met straathonden”, zegt woordvoerder Ercanli. De 2.700 dierenrechtenorganisaties in Turkije hebben volgens haar belang bij de status quo. „Hoewel een deel legitiem is, maken velen misbruik van de situatie door dierenliefhebbers miljoenen dollars aan donaties af te troggelen. Ze wenden hun invloed aan om te voorkomen dat die geldstroom opdroogt.”\n\nDiverse dierenrechtenorganisaties waren in de rechtszaal aanwezig toen het proces tegen de verdachten van de moord in Izmir vorige maand begon. Ze zien het als een gelegenheid om de aandacht te vestigen op de escalerende geweld rond straathonden. In het midden van de rechtszaal zaten de geboeide verdachten, de gebroeders Kiliç, geflankeerd door politie. Terwijl de rechters getuigen verhoorden over de fatale dag, begon Ridvan Güçlü, de man van de vermoorde Funda, te schreeuwen: ‘de moordenaars zullen boeten’. Daarop werd de zitting geschorst. Het proces zal in november verder gaan.\n\nNaderhand hielden dierenactivisten een kleine betoging buiten het gerechtsgebouw. Eén van hen was Evren Collison, die met andere vrijwilligers een sterilisatieprogramma voor straathonden in Istanbul runt in samenwerking met de gemeente. „Ik ben erg gevoelig voor het lot van honden”, zegt Collison. „Steeds meer gemeenten gaan heimelijk over tot het afmaken van zwerfhonden. Soms worden de haat en het geweld me te veel. Ik had laatst bijna een zenuwinzinking. Ik kon er niet meer tegen en heb al mijn sociale media accounts gedeactiveerd. Dat doet dit land soms met je.”\n\nNieuwsbrief NRC De Haagse Stemming Volg politiek Den Haag op de voet en word zelf een Haagse ingewijde Inschrijven",
    "Toerisme in Turkije neemt toe, wel minder vakantiegangers uit Rusland": "De Blauwe Moskee en de Hagia Sophia in Istanbul zijn toeristische trekpleisters. Beeld Getty Images\n\nVooral Europeanen bezochten de Turkse Rivièra en andere hotspots weer vaker. Het aantal Russen dat op vakantie ging naar Turkije nam wel iets af. Anders dan andere landen heeft Turkije Rusland geen sancties opgelegd in reactie op de invasie van Rusland in Oekraïne. Daardoor kunnen Russen ook naar Turkije op vakantie blijven gaan.\n\nIn augustus kozen 806 duizend Russen voor Turkije als zonbestemming. Dat waren er in augustus vorig jaar nog 906 duizend. In totaal bezochten ruim 204 duizend Nederlanders Turkije in augustus. Dat waren er een jaar eerder dik 116 duizend. Duitsers togen in augustus het vaakst naar Turkije. In totaal bezochten 858 duizend Duitse vakantiegangers het land. Dat waren er een jaar eerder nog 611 duizend. Het aantal Britten dat naar Turkije vloog nam fors toe naar 555 duizend, tegen 21.500 in de zomermaand in 2021.",
    "Turkije teelt de meeste perziken en nectarines ter wereld": "Turkije is de derde grootste teler van perziken en nectarines ter wereld en is in 2021/22 de Europese Unie voorbijgestreefd om de grootste exporteur ter wereld te worden. Perziken en nectarines worden hoofdzakelijk geteeld in de kustprovincies Bursa, Canakkale, Izmir en Mersin, waar perziken bijna 80% van de teelt uitmaken. Tussen 2001/2002 en 2011/2012 waren de opbrengsten vrij stabiel met gemiddeld 500.000 ton. In 2012/2013 steeg de productie voor het eerst naar meer dan 600.000 ton en is sinds 2015/16 niet meer gedaald.\n\nDe uitbreiding van de teelt is grotendeels te danken aan de toenemende populariteit van nectarines bij consumenten in binnen- en buitenland. Het perzikareaal is de afgelopen tien jaar licht gekrompen, maar dit werd gecompenseerd door een toename van het nectarineareaal, waardoor het totale steenfruitareaal vrijwel ongewijzigd is gebleven. Perzik- en nectarinetelers hebben ook hun boomgaarden verbeterd door oudere rassen te vervangen door nieuwere hoogproductieve rassen, waardoor de opbrengst de afgelopen tien jaar met bijna 30% is toegenomen.\n\nKlik hier om het volledige verslag te lezen met ook informatie over de kersenteelt.\n\nBron: apps.fas.usda.gov",
    "Servië en Turkije kanten zich eveneens tegen Russische referenda Oekraïne": "Ook van zijn doorgaans trouwe bondgenoten hoeft de Russische president Vladimir Poetin niet te rekenen op steun voor de schijnreferenda in vier bezette Oekraïense gebieden. Net als Kazachstan, zullen Turkije en Servië de uitslagen en inlijving bij Rusland niet erkennen, hebben de buitenlandministers van de landen gezegd volgens het Russische persbureau Tass. Volgens Nikola Selakovic van Servië — dat zelf de onafhankelijkheid van Kosovo niet erkent — druisen de Russische referenda in tegen het principe van territoriale integriteit.\n\nVan internationale steun voor de referenda in de regio’s Donetsk, Loehansk, Zaporizja en Cherson is vrijwel niets meer over. Zonder de referenda expliciet te veroordelen, uitten eerder India en China al hun zorgen over de situatie in Oekraïne. Afgelopen vrijdag zei het Indiase ministerie van Buitenlandse Zaken dat het land de nationale soevereiniteit van Oekraïne respecteert. Westerse landen hadden de internationale gemeenschap opgeroepen een duidelijk statement te maken tegen de plannen van het Kremlin. De regering van de zelfverklaarde volksrepubliek Loehansk reageerde maandag door te zeggen dat het Westen „de werkelijkheid niet erkent”, aldus Tass.\n\nIn Rusland is men ondanks de achterblijvende buitenlandse steun onverminderd tevreden over het verloop van de schijnreferenda. In de zelfverklaarde maar internationaal niet erkende volksrepublieken Loehansk en Donetsk zou de opkomst sinds vrijdag minstens 76 procent zijn, meldt persbureau RIA Novosti. Ook in Cherson en Zaporizja zou de kiesdrempel van 50 procent bijna gehaald zijn. Volgens een exitpoll in Zaporizja zou zondag een dubieuze 93 procent van de stemmers voor aansluiting bij Rusland hebben gekozen.\n\nDit artikel maakt ook deel uit van ons liveblog: Servië en Turkije kanten zich eveneens tegen Russische referenda Oekraïne",
    "Turkije trotseert economische wetten met lagere rente": "De Turkse centrale bank besloot donderdag tot een flinke renteverlaging. En dat terwijl de inflatie in Turkije officieel 80 procent is, het hoogst in 24 jaar, en de centrale banken van veel andere landen juist de rente verhogen. In een verklaring stelde de bank dat er sprake was van een „verlies van momentum in de economische activiteit”. Met de parlements- en presidentsverkiezingen van volgend jaar in het zicht zet president Erdogan alle zeilen bij om – in zijn ogen – de economische groei aan te jagen.\n\nDe rente ging van 13 naar 12 procent. Erdogan is van mening dat lage rente leidt tot lage inflatie in plaats van andersom – een onorthodox standpunt waar de meeste economen gehakt van maken. De gangbare theorie is juist dat een hoge rente inflatie dempt, omdat mensen dan geld op de bank houden en minder uitgeven, wat de vraag en daardoor de prijzen drukt. Maar de gouverneur van de centrale bank is een geestverwant van Erdogan, die trouw het beleid van de president uitvoert. En alles staat nu in het teken van de herverkiezing van Erdogan, die de economie probeert aan te jagen met behulp van grotere overheidsuitgaven, fiscale voordeeltjes en goedkope kredieten.\n\nLees ookDe economische theorieën van Erdogan brengen chaos naderbij\n\nDit gaat wel ten koste van de prijsstabiliteit. De Turkse lira verloor dit jaar al 27 procent aan waarde ten opzichte van de dollar, waarmee het een van de slechtst presterende munten wereldwijd is. De afwaardering van de lira vertaalt zich in hogere inflatie, aangezien de Turkse economie afhankelijk is van de import van energie en andere producten en grondstoffen – die door de lage lira duurder zijn. De stijgende inflatie zal de financiële zorgen van burgers vergroten. Zij hebben hun koopkracht al zien eroderen sinds een reeks valutacrises.\n\nIn een interview met het Amerikaanse programma PBS Newshour zei Erdogan dat de inflatie geen groot probleem is. „Inflatie is geen verlammende economische bedreiging.” Hij beloofde dat de inflatie volgend jaar zou dalen en merkte op dat de Turkse supermarkten vol liggen. „In ons land zijn de schappen niet leeg”, verklaarde Erdogan. „In Amerika zijn de schappen leeg. In Frankrijk en Duitsland ook.”\n\nDe Turkse inflatie bedraagt 80 procent, het hoogste punt in ruim een kwart eeuw\n\nToch weet Erdogan dat Turkse burgers zuchten onder de hoge inflatie. Om de pijn te verzachten verhoogt hij de salarissen en sociale uitgaven. Zo verhoogde Erdogan in juli het minimumloon met 30 procent. Dit had gevolgen voor bijna de helft van de dertig miljoen werknemers in Turkije. Vervolgens verhoogde hij ook de overheidssalarissen met 42 procent, waar vijf miljoen ambtenaren van profiteerden. Particuliere bedrijven voelden zich verplicht om hun salarissen eveneens te verhogen.\n\nLees ookErdogan bouwt zijn bruggen en tunnels nu, maar betaalt later\n\nDaar blijft het niet bij. Vorige week nog kondigde Erdogan een hulppakket aan voor burgers met een laag inkomen. De regering zal 30 miljard lira (1,6 miljard euro) betalen om leningen van meer dan vijf miljoen mensen af te lossen. Eerder schrapte de regering al de rente op studieleningen. Erdogan lanceerde ook een sociaal huisvestingsproject voor starters, en een systeem dat goedkope kredieten verstrekt aan bedrijven. Al deze maatregelen zijn gericht op belangrijke kiezersgroepen.\n\nHet gevolg is evenwel dat het begrotingstekort toeneemt. Dat is een van de weinige terreinen waar nog enige financiële speelruimte zit. Want verder staan de Turkse overheidsfinanciën er niet florissant voor. Door de sterk gestegen energieprijs kijkt Turkije dit jaar waarschijnlijk tegen een tekort op de betalingsbalans aan van 60 tot 70 miljard dollar. Daarbij moet 180 miljard dollar aan buitenlandse schuld worden geherfinancierd. De centrale bank is bijna door zijn reserves heen.\n\nDaarom voorspellen sommige economen een nieuwe valutacrisis in de winter als het toerismeseizoen is afgelopen en de stroom aan buitenlandse valuta is opgedroogd. Om dat te voorkomen is Erdogan naarstig op zoek naar buitenlands geld. President Poetin is tot nu toe de enige die te hulp is geschoten. Russische staatsbanken maakten onlangs miljarden dollars over naar Turkije om de bouw van een kerncentrale aan de Turkse Middellandse Zeekust te voltooien.",
    "Naar Turkije vluchten vanuit Rusland? Tickets bijna niet meer te krijgen": "AFP\n\nNOS Nieuws • donderdag, 21:50 Naar Turkije vluchten vanuit Rusland? Tickets bijna niet meer te krijgen\n\nRussen die naar landen als Turkije, Armenië, Georgië, Servië of Qatar willen vluchten om onder de mobilisatie uit te komen, krijgen het lastig. Er zijn op korte termijn vrijwel geen vluchten meer naar veel buitenlandse bestemmingen.\n\nRussen die wel Istanbul hebben weten te bereiken, vertellen dat de zorgen in hun land toenemen. \"Niemand wil vechten voor een onbekend of raar doel.\"\n\nDe keus aan buitenlandse locaties is voor Russen beperkt. Door de internationale boycot vliegen nauwelijks nog luchtvaartmaatschappijen van en naar Rusland. Hoewel de vraag naar vliegtickets sinds Poetin de gedeeltelijke mobilisatie aankondigde sterk is toegenomen, hadden de meeste Russen die vandaag op Istanbul Airport aankwamen hun ticket al eerder geboekt.\n\n\"Mensen waren niet blij met het nieuws\", zegt Sergej over de aankondiging van president Poetin gisteren. Hij is met zijn vrouw met vakantie in Turkije. In meerdere steden in Rusland gingen gisteren mensen de straat op om te demonstreren. Van een grote opstand was geen sprake, \"maar je kon wel het ongemak aflezen op de gezichten van de mensen in het vliegtuig\", aldus Sergej.\n\nTurkije-correspondent Mitra Nazar: \"Turkije is vanaf het begin van de oorlog een toevluchtsoord geweest voor dissidenten en voor Russische journalisten, maar dit keer verwacht men toch wel een nieuwe stroom van een ander soort mensen. Van jonge mannen die het land willen ontvluchten omdat ze niet naar het front willen.\"\n\nEen vlucht van Moskou naar Istanbul is op korte termijn vrijwel niet meer te boeken. Aeroflot en Turkish Airlines hebben deze week geen tickets meer beschikbaar. Voor de komende weken zijn er alleen heel dure tickets te koop.\n\nOok voor reizen van Rusland naar minder bekende steden is op dit moment grote belangstelling. Wie bijvoorbeeld van Moskou naar de Turkse stad Adana wil vliegen, kan pas vanaf 27 september terecht en betaalt omgerekend minstens 1.500 euro voor een enkele reis.\n\nVeel Russen die vandaag aankomen op Istanbul Airport willen de media niet te woord staan. Degenen die wel spreken, geven meestal uitsluitend hun voornaam. Eén Russische man zegt op voorwaarde van anonimiteit dat hij in Turkije is om vakantie te vieren, maar twijfelt of hij wel terug wil naar Rusland. Hij is bang dat hij wordt opgeroepen.\n\nWe hebben overwogen om te vluchten, maar we gaan over drie dagen gewoon weer terug. We hebben kinderen in Rusland. Irina, die drie dagen vakantie viert in Turkije\n\n\"We hebben vrienden die zich zorgen maken of ze ook moeten vechten\", zegt Irina, die zojuist met haar man is aangekomen vanuit Moskou. \"Die vrienden hebben nog geen brief ontvangen, maar komen wel in aanmerking voor de oproep.\" Irina en haar man gaan drie dagen \"sightseeën en genieten van de zon\". Zij zeggen te hebben overwogen om voorgoed te vertrekken uit Rusland, maar keren over drie dagen toch terug. \"Er vertrekken veel mensen, maar niemand weet wat de beste keus is. En we hebben kinderen in Rusland.\"\n\nDe net in Istanbul aangekomen Igir zegt na zijn zakenreis ook terug te gaan. Ook hij ziet dat mensen zich zorgen maken. \"Mensen zijn gedeprimeerd en gestrest vanwege de mobilisatie. Niemand wil vechten voor een onbekend of raar doel.\"\n\nDe 300.000 mensen die op dit moment worden gemobiliseerd zijn volgens defensieminister Sjojgoe reservisten met gevechtservaring of relevante specialismes, maar er zijn ook signalen dat mensen zonder gevechtservaring worden opgeroepen. Bang dat haar man wordt opgeroepen is Irina echter niet. Hij heeft geen oproep ontvangen. \"En ik denk niet dat er de komende drie dagen dat wij hier zijn iets drastisch gaat veranderen.\"",
    "Privacyinstellingen op VI.nl": "Voetbal International\n\nHeb je Adblockers aan staan of gebruik je een private browser?\n\nWelkom bij Voetbal International!\n\nVoordat je verder gaat hebben wij je cookievoorkeuren nodig.\n\nHet menu waarop je deze kunt instellen kan niet worden geladen, wellicht doordat je een Adblocker of private prowser gebruikt.\n\nSwitch naar een reguliere browser of schakel de Adblocker uit om je voorkeuren aan te geven, waarna je toegang tot de site verkrijgt.\n\nVeel leesplezier!\n\n\n\nVervers",
    "Woordvoerder Erdogan: Turkije staat achter Oekraïne": "Turkije is bereid de territoriale integriteit en soevereiniteit van Oekraïne te verdedigen. Dat heeft de woordvoerder van president Recep Tayyip Erdogan vrijdag laten weten in een interview op de Turkse televisie.",
    "27 september 2022": "Turkije - Zuid-Korea\n\nWereldkampioenschap (W) – Volg de Volleybal wedstrijd tussen Turkije en Zuid-Korea in dit liveblog. De wedstrijd begint om 14:00 op 27 september 2022. Met ons liveblog mis je geen enkel moment.\n\nCheck de statistieken voor Turkije en Zuid-Korea. Blijf op de hoogte van Volleybal: de wedstrijden, resultaten en standen.",
    "Corendon komt met lange winterzonvakanties in Turkije": "Deel dit artikel\n\nCorendon biedt komende winter vakanties aan met een langere verblijfsduur aan de Turkse Riviera. In tien accommodaties in de badplaatsen Alanya, Antalya, Kemer en Side zijn vakanties te boeken van 4, 6 en 8 weken.\n\nAtilay Uslu, oprichter Corendon: “Omdat de kosten in Nederland zo stijgen, hebben wij de mogelijkheid gecreëerd voor onze klanten om twee vliegen in één klap te slaan. Ze kunnen nu langer genieten van een verblijf aan de mooie Turkse Riviera en tegelijkertijd besparen zij op hun kosten thuis. De langere verblijven zijn populair onder traditionele overwinteraars en daarnaast zijn ze ideaal voor een workation waarbij je werkt op een prachtige vakantiebestemming.”\n\nDe keuze aan accommodaties in de Turkse badplaatsen noemt Corendon ruim: er zijn zowel driesterrenappartementen met alleen logies als vier- en vijfsterrenhotels waar gasten kunnen genieten van half pension of het all-inclusive concept. Bekende All Inclusive hotels zoals Grand Park Lara en de geliefde My Home Appartementen in Alanya zijn in het aanbod te vinden.\n\nEen lang verblijf in Turkije is nu al boekbaar. Het complete aanbod is te vinden op www.corendon.nl/longstay.\n\nAuthor Sharon Evers",
    "Westen zet druk op Turkije, wenst meer economische actie tegen Rusland": "De Verenigde Staten en de Europese Unie willen dat de Turkse financiële sector niet langer als ‘achterdeur’ voor Rusland fungeert, waardoor de westerse sancties worden ontweken. Westerse ambtenaren laten dit aan Ankara weten, meldt de Britse krant the Financial Times.\n\n\n\n\n\nTurkije doet niet mee met de westerse sancties tegen Rusland. De VS en de EU maken zich met name zorgen over de Turkse banken die zijn geïntegreerd met Mir, het Russische betaalsysteem voor binnenlandse transacties.\n\nDe druk op Turkije is onderdeel van het westerse streven om de sancties tegen Rusland beter te organiseren, omdat ze tot nu ‘gefaald’ hebben om de Russische economie schade te berokkenen.\n\n\n\n\n\n‘De focus zal nu liggen op de ontwijking van sancties in de financiële sector’, aldus een van de westerse ambtenaren. ‘We zenden een duidelijke boodschap naar financiële instellingen van derden, zodat ze geen banden meer aangaan met het Mir-betalingsnetwerk, omdat die ontwijkingsrisico’s van de sancties met zich meebrengen. We moeten de geitenpaadjes afsluiten’.\n\nTurkije volgt naar eigen zeggen een ‘gebalanceerde route’ wat betreft het conflict in Oekraïne. Maar het Westen is bezorgd. Hoewel Turkije Oekraïne militair en politiek steunt, volgt het dus de economische sancties van het Westen niet op en wil het zelfs nog nauwere economische banden aangaan met Rusland, door bijvoorbeeld het Mir-betalingsnetwerk uit te breiden in Turkije.\n\nVijf van Turkije’s grootste banken zijn al leden van het Mir-betalingssysteem, dat door Rusland als alternatief is ontwikkeld voor Visa en Mastercard.",
    "‘Migrantencaravaan vormt zich in Turkije, nieuwe grenscrisis dreigt’": "Een groot aantal vluchtelingen en andere migranten in Turkije maakt zich klaar voor een nieuwe poging om Europa te bereiken. Dit meldt de Israëlische krant the Jerusalem Post.\n\n\n\n\n\nHet zou volgens sommige bronnen gaan om een groep van minstens 16.000 Syriërs, Afghanen en mensen uit andere buurlanden, zoals Iran en Pakistan.\n\nVolgens the Jerusalem Post is het ‘niet duidelijk of Turkije de karavaan bemoedigt’ om een poging naar Europa te wagen.\n\nDe karavaan zou georganiseerd worden via Arabischtalige boodschappen in de versleutelde berichtenapp Telegram.\n\n‘We zullen het vertrek aankondigen als het tijd is om te vertrekken, zegt één van de organisatoren tegen het Franse persbureau AFP. Volgens dit medium wordt het konvooi opgedeeld in groepen van maximaal vijftig personen.\n\n\n\n\n\nMocht het zover komen, dan zal Griekenland naar verwachting de deur dicht houden. Griekenland beschuldigt Turkije al langer van ‘wrede en immorele bewapening’ van migranten zonder papieren richting de Griekse grens om ‘Europa en Griekenland te chanteren’. Dit hele jaar waagden al 150.000 migranten de overstap van Turkije naar Griekenland, aldus Athene.\n\nDe spanningen tussen Griekenland en Turkije lopen al wekenlang op. De migrantenkwestie vormt daarin slechts één van de vele twistpunten. Er is ook rumoer om een Turks boorschip in Griekse wateren en de Turkse dreiging om Egeïsche eilanden te annexeren, evenals de beschuldiging vanuit Ankara dat Griekenland het Turkse luchtruim zou schenden.\n\nVolgens Turkije heeft Griekenland met zijn luchtafweer ook enkele Turkse F-16’s in het vizier genomen. Gisteren beschuldigde Turkije de Griekse kustwacht ervan te hebben geschoten op een vrachtschip in de Egeïsche Zee.\n\nGriekenland waarschuwt inmiddels al voor een ‘Oekraïne-achtige’ oorlog met Turkije, dat op zijn beurt laat weten ‘zomaar te kunnen toeslaan’.\n\nBegin 2020 liet Turkije tijdelijk weten de grenzen niet meer te controleren, na een bombardement op Turkse militairen in het Syrische Idlib, waarbij 33 doden vielen. Turkije eiste dat de NAVO Turkije zou steunen in Syrië. Ook wilde het meer geld om de miljoenen Syriërs op te vangen. Er werden zelfs bussen met migranten ingezet naar de Griekse grens, waar zich 25.000 mensen hadden verzameld. Griekenland hield de grens toen potdicht.\n\nSteeds meer vluchtelingen willen weg uit Turkije. Dit, vanwege de economische misère en opkomend racisme. Zo kwamen vorig jaar drie jonge Syrische bouwwerkers om in een brand die was aangestoken door een Turkse collega.",
    "DPG Media Privacy Gate": "",
    "Turken proberen slachtoffers van pushbacks te helpen: ‘Wat er ook gebeurt, iemand is een mens’": "Nieuwe schoenen, keurige colberts, een doos vol dekens en ondergoed. Dit zijn slechts een paar van de hulpgoederen die liggen opgeslagen in een rommelkamer naast het kantoor van dorpshoofd Mehmet Hamdi Aksoy. Deze spullen zijn niet bedoeld voor de inwoners van het Turkse grensdorpje Elçili, maar worden uitgedeeld aan vluchtelingen en migranten die illegaal worden teruggeduwd door Griekenland – de zogenoemde pushbacks.\n\nAksoy maakt een klein doosje open met daarin een voedselpakket. De inhoud: een pakje abrikozensap, voorverpakt brood, een mueslireep, een blikje met bonen en een plastic lepel voor wie honger heeft. Voor kinderen liggen er pakken Pampers en vrouwen kunnen een lang vest krijgen.\n\nMehmet Hamdi Aksoy is dorpshoofd van het Turkse grensdorpje Elçili. In een rommelkamer naast zijn kantoor liggen wat hulpgoederen voor migranten die door Griekenland worden teruggestuurd. Beeld Ingrid Woudwijk\n\n“We zien het zelf, ze zijn helemaal naakt en zonder schoenen”, zo beschrijft Aksoy de slachtoffers van deze pushbacks. “Sommigen zijn gewond geraakt, ze vertellen dat ze geslagen zijn door de Grieken.” Ze zijn er inmiddels zelfs een beetje gewend aan geraakt, zegt Aksoy. Hij wijst naar het café en het naastgelegen winkeltje. “We vangen ze hier op, zetten de kachel voor ze aan en geven ze wat te eten.”\n\nMishandelingen\n\nHet boerendorp Elçili ligt aan de Evros-rivier, die in het Turks de naam Meriç draagt. Hier ligt de grens tussen Turkije en Griekenland. De rivier is niet het grootste obstakel, die is zo’n 30 meter breed en in de zomer op vele plekken doorwaadbaar. Daarna volgen de Griekse grenswachten, waarvan bekend is dat ze regelmatig alle kleding – inclusief ondergoed – en spullen afpakken en ook geweld niet schuwen. “Ze worden echt mishandeld”, zegt Aksoy daarover. “Het maakt ons verdrietig, iemand zo slaan en alles afpakken. Een schande.”\n\nDergelijke uitspraken controleren is moeilijk. Het grensgebied is militair terrein en ontoegankelijk voor journalisten, ngo’s en andere onafhankelijke waarnemers. Maar in elk dorp aan de grens vertellen de bewoners soortgelijke verhalen.\n\nBij het Turkse dorp Doyran kijkt een herder uit over de grensrivier Evros tussen Turkije en Griekenland. Beeld Ingrid Woudwijk\n\nZo ook in Doyran, dat nog dichter bij de rivier ligt. Vanaf de rand van het dorp, waar een herder rustig zijn schapen laat grazen, kijk je bijna recht in de ogen van de Grieken die een uitkijkpost bemannen. Het kloppend hart van het dorp zijn de drie theehuizen in het midden van het plaatsje, waar gepensioneerde mannen uit het dorp zich vermaken met een potje rummikub.\n\nGevoelig onderwerp\n\nDorpshoofd Tevabil Cevik is in eerste instantie een beetje argwanend. Het is niet dat hij iets verkeerd doet, ook hier helpen ze de pushback-slachtoffers waar ze kunnen, maar het onderwerp ligt gevoelig en het dorp ligt in een militaire zone. Terwijl er twee keer een Turkse militaire truck voorbijkomt, vertelt hij toch voorzichtig over de situatie in Doyran.\n\nCeviks ervaringen zijn ongeveer hetzelfde als die van zijn collega-dorpshoofd in Elçili: uitgehongerde vluchtelingen op blote voeten en migranten met wonden die om hulp en eten vragen. Van de regering krijgen ze hulpgoederen opgestuurd die ze uitdelen als het nodig is. Op fluistertoon: “We willen dat niemand met honger achterblijft”. Het is een pijnlijke situatie, zegt Cevik, maar hij weet ook niet wat hij verder kan doen.\n\nGrenshek\n\nDe laatste tijd is het wel wat rustiger, vaak kiezen de migranten nu een meer zuidelijke oversteek. Aan de noordkant van de grens heeft Griekenland namelijk een 40-kilometer lange stalen grensmuur gebouwd, afgewerkt met prikkeldraad. Deze zomer kondigde de Griekse migratieminister aan dit hek met nog eens 80 kilometer te willen verlengen. De Grieken hebben voor de financiering EU-geld aangevraagd en volgens plan zou de bouw eind dit jaar moeten beginnen.\n\nHet hek weerhoudt migranten er niet van toch een poging te wagen om hier de grens naar Europa over te steken. “Vroeger was het makkelijker, nu is er een hek met prikkeldraad, maar nog steeds proberen mensen het hier, met een trap, met dekens, maar het hek is heel hoog”, vertelt dorpshoofd Agah Korkan van de wijk Karaagaç, net buiten Edirne.\n\nEen migrant (de man komt niet in dit verhaal voor) laat verwondingen zien die hij naar eigen zeggen heeft opgelopen tijdens een pushback. Beeld Ingrid Woudwijk\n\nDeze wijk ligt aan de doorgaande weg naar de Griekse grens, en wie het juiste paspoort en de juiste papieren heeft, is vanaf hier in een mum in Griekenland. Agah Korkan heeft een visum voor Griekenland en vertelt honderduit over zijn bezoekjes aan het buurland en de goede vrienden die hij aan de andere kant van de grens heeft. Op hoog volume en met wilde handgebaren geeft hij zijn kijk op de situatie, af en toe onderbroken door dorpsbewoners die zijn kantoor binnenlopen en om hulp vragen.\n\nAngst en irritatie\n\nDat er zoveel vluchtelingen door zijn wijk lopen maakt hem wel ongemakkelijk. “Als muhtar van Karaagaç ben ik tegen migranten.” Boeren of arbeiders op het land klagen dat vrouwen bang zijn als er opeens groepen mannen opduiken tussen de maisvelden, onderweg naar de grens. Korkan, die zelf ook landerijen heeft, baalt ervan dat migranten lopend over de akkers schade aanrichten aan zijn gewas.\n\nToch probeert hij de pushback-slachtoffers te helpen. Onlangs kwam hij ’s ochtends vroeg weer een groepje mannen tegen, zonder kleding en afgeranseld door de Grieken. Hij kocht brood, water en wat eten voor ze. “Wat er ook gebeurt, iemand is een mens.” Het is voor hem onbegrijpelijk hoe de Griekse grenspolitie met hen omgaat. “Als mens kan je dat toch iemand anders niet aandoen.”\n\nLees ook:\n\nSyrische vluchtelingen zitten al dagen vast op Grieks eilandje: ‘Help ons alsjeblieft’\n\nEen groep vluchtelingen zit gevangen op een eilandje in de grensrivier Evros tussen Griekenland en Turkije. Een meisje van vijf is omgekomen.",
    "Turkije probeert het zijn asielzoekers zo moeilijk mogelijk te maken": "Het Kizilay-plein in de Turkse hoofdstad Ankara heeft een opmerkelijke metamorfose ondergaan. Na de zware bomaanslag in 2016, waarmee de Koerdische terreurgroep TAK 38 mensen om het leven bracht, verloederde het plein in het hart van Ankara. Lange tijd werd de toegang tot het plein, dat wordt gedomineerd door een futuristisch ogend winkelcentrum, streng gecontroleerd door de politie. Maar de afgelopen jaren hebben veel Somaliërs er cafés, restaurants, winkels en kappers geopend. Hierdoor keerde de levendigheid terug in Kizilay, dat de pleisterplaats werd van de groeiende Somalische gemeenschap in Ankara.\n\nMaar inmiddels is er vrijwel geen Somaliër meer te bekennen in Kizilay. De restaurants Somali Sofrasi en Café Saab zijn de enige Somalische zaken die nog open zijn. De rest is tot faillissement gedreven na maanden van intimidatie door de politie, die onaangekondigd langskwam, klanten om hun papieren vroeg en hen zonder reden in hechtenis nam.\n\nDe laatste pesterij was in juni, toen de politie eiste dat het naambord van Café Saab wit geschilderd zou worden. Wat was het probleem? Het had de kleuren van de Unie van Afrikaanse Staten, die overeenkomen met die van de Koerdische terreurgroep PKK. Toen de eigenaars weigerden, kwam de politie ’s nachts langs met een pot verf. De Ethiopisch-Turkse manager van Café Saab, Mesaret Karakaya, was woedend. „Is het verboden een naambord op te hangen”, zei ze verbolgen tegen de lokale pers – in het Turks en zwaaiend met haar Turkse identiteitskaart. „Is het een misdaad om legaal te werken in Turkije? Dit is mijn Turkse identiteitskaart. Als Turks staatsburger kan ik niet eens werken. God gaf me mijn huidskleur, die kan ik er niet af wassen.”\n\nDe Somalische ondernemers vermoeden dat ze uit racisme worden weggepest. „Toen de politie voor het eerst langskwam, dachten we dat het om een routinecontrole ging”, zegt Mohamed Isse Abdullahi, de eigenaar van Café Saab en Somali Sofrasi die al tien jaar in Turkije woont. „Maar we kregen voortdurend bezoek van de politie. Ze zeiden dat we onze deuren moesten sluiten en elders maar een zaak moesten openen, niet in Kizilay. ‘Dit is het hart van de stad, hier willen we geen migranten en zwarten’.”\n\nSyrische ‘broeders’\n\nDe situatie in Kizilay is tekenend voor de toenemende vreemdelingenhaat in Turkije, dat bijna vijf miljoen vluchtelingen opvangt, onder wie 3,7 miljoen Syriërs, het grootste aantal ter wereld. Dit is een zorgelijke wending voor een land dat ooit trots was op de opvang van zijn Syrische ‘broeders’.\n\nHet ressentiment wordt gevoed door de economische crisis en de giftige retoriek van politici, die inspelen op de angst dat migranten het karakter van Turkije veranderen. Dit mondt steeds vaker uit in geweld. Vorige week nog werd een zeventienjarige Syriër doodgestoken door een groep Turken in de zuidelijke stad Antakya.\n\nDe intimidatie van de Somalische ondernemers begon vorig jaar na hevige rellen in een Syrische wijk in Ankara, die uitbraken na geruchten dat er een Turkse jongen was neergestoken door een Syriër. Hoewel de meeste Somaliërs geen vluchtelingen zijn, maar legaal naar Turkije zijn gekomen om te werken of te studeren, worden ze hetzelfde behandeld. „Er zijn volgend jaar cruciale verkiezingen en de regering wil laten zien dat ze van buitenlanders af wil”, verklaart Abdullahi het optreden van de politie. „Omdat onze huidskleur en centrale locatie in het oog springen, stellen ze ons als voorbeeld.”\n\nVolgens de oppositie is Turkije onder Erdogan veranderd in een ‘migrantendepot’\n\nPresident Erdogan staat onder grote druk van de oppositie, die plannen maakt om de vluchtelingen terug te sturen als ze aan de macht komt. Volgens de oppositie heeft Erdogan Turkije veranderd in een „migrantendepot” door een vluchtelingendeal te sluiten met de Europese Unie (kort gezegd: Turkije houdt vluchtelingen tegen in ruil voor financiële steun van de EU).\n\nDat argument vindt weerklank bij kiezers die geen werk kunnen vinden en worstelen met hoge inflatie. Tot voor kort hield Erdogan vol dat hij de Syriërs nooit zou terugsturen. Maar onlangs kwam hij met een plan om een miljoen Syriërs naar de ‘veilige zone’ in Noord-Syrië te sturen die onder Turkse controle staat.\n\n‘Veilige zone’ in Noord-Syrië\n\nDe oppositie gaat nog verder. De nationalistische IYI Partij presenteerde vorige week een plan om „de bevolkingssamenstelling en de identiteit van Turkije” te beschermen, en alle vluchtelingen voor 2026 terug naar hun land van herkomst te sturen. Daartoe wil de partij onder meer de relaties met het Syrische regime herstellen, of desnoods Syriërs naar de ‘veilige zone’ in Noord-Syrië sturen.\n\nLees ook: Europa verwerkt dit jaar veel asielaanvragen, Nederland rond het gemiddelde\n\nHet plan van de IYI Partij bevat enkele draconische maatregelen om de Syriërs te isoleren van de rest van de samenleving. Zo zullen ze worden beroofd van de steun waarop ze nu recht hebben, zal hun de toegang tot publieke parken en stranden worden ontzegd zodat „ze de maatschappelijke rust niet verstoren”. De EU moet deze terugkeer faciliteren. „Als de EU het terugkeerproces niet steunt, zal Turkije zich eenzijdig terugtrekken uit de vluchtelingendeal.” Volgens migratie-experts en hulporganisaties is het plan onrealistisch en vooral bedoeld om kiezers naar de mond te praten. Maar het is wel tekenend voor het nationale gemoed.\n\nSommige oppositiepartijen namen het op voor de Somalische ondernemers in Ankara. Mustafa Yeneroglu van de Deva Partij bracht in juni een bezoek aan Café Saab. Hij noemde de „onwettige druk” van de politie „beschamend”. Hierna is de politie niet meer langs geweest. Maar de steun kwam te laat. De verblijfsvergunningen van veel ondernemers zijn al ingetrokken. Zeven van hen zijn inmiddels het land uit gezet. Abdullahi en een vriend hebben het deportatiebevel aangevochten bij het Constitutionele Hof. Ondertussen probeert hij asiel te krijgen in een ander land. „Maar dat is erg moeilijk, want ik ben formeel geen vluchteling.”",
    "Karavaan van Licht – De Groene Amsterdammer": "Groene.nl gebruikt cookies om het websitegebruik geanonimiseerd te analyseren en noodzakelijke functionaliteiten zoals inloggen mogelijk te maken. Groene.nl gebruikt geen cookies voor advertenties en deelt geen informatie met adverteerders of social media platformen. Meer informatie is beschikbaar in onze privacy- en cookieverklaring.\n\nSluiten",
    "Turkije in shock na brute moord: 'Drugsverslaafde Ali Sayan (26) doodt moeder' -": "In Bağcılar, een Turks district in de provincie Istanboel, sneed een jongeman met psychische problemen de keel van zijn moeder door en gooide haar uit het raam.\n\nDe verdachte stak het huis in brand toen hij de politieteams zag.\n\nTerwijl de aangehouden persoon naar het politiebureau werd gebracht, werd vernomen dat de verdachte eerder uit een psychiatrisch ziekenhuis was ontsnapt.\n\nHet incident vond plaats in de avonduren. Volgens de beschuldigingen heeft de 26-jarige Ali Sayan, die aan drugs verslaafd was, om een onbekende reden de keel van zijn moeder Havva Sayan doorgesneden en haar uit het raam gegooid.\n\nBurgers in de buurt die het incident zagen, meldden de situatie aan de politie. De oproerpolitie nam veiligheidsmaatregelen rond het huis.\n\nToen hij de politie zag, wilde Ali Sayan zich verzetten door het huis in brand te steken. Na lange inspanningen heeft de politie hem in hechtenis genomen.\n\nUğur Eğriöz, een buurtbewoner die getuige was van het incident, zei:\n\n“Ik was in de straat aan de overkant toen ik lawaai hoorde. Toen ik naar beneden ging, zagen we dat hij de keel van zijn moeder aan het oversnijden was.”\n\n“Toen was er een schot. Ik denk dat hij in zijn been is geschoten. Toen probeerde hij het huis af te branden. Het gerucht gaat dat hij drugsverslaafd is.”\n\nİstanbul Bağcılar’da uyuşturucu bağımlısı bir genç, annesinin kafasını kesip sokağa attı! Uyuşturucu etkisinde olan genç daha sonra sigara ile evini ateşe verdi. Görüntülere sansür uyguladık sadece adamın yüzü görünüyor. Hassas içeriktir. Sansürlendi.#Bağcılar pic.twitter.com/0Tq4dJsbrK — mühendisyen (@muhendisyenn) September 25, 2022\n\nBron: Turkse media",
    "Turkije beschuldigt Griekse kustwacht van beschieting vrachtschip": "NOS Nieuws • zondag 11 september, 02:27 Turkije beschuldigt Griekse kustwacht van beschieting vrachtschip\n\nTurkije beschuldigt de Griekse kustwacht ervan schoten te hebben gelost op een vrachtschip in de Egeïsche Zee. De Turkse staatsomroep TRT meldt op basis van de Turkse kustwacht dat het schip op dat moment in de internationale wateren voer. De Griekse kustwacht heeft daarom het internationale recht geschonden, aldus Turkije. De 18 bemanningsleden zijn ongedeerd.\n\nGriekenland heeft nog niet op de beschuldiging gereageerd. Persbureau Bloomberg meldt op basis van de Griekse kustwacht dat het schip zonder signaal langs Griekenland voer. Toen een verzoek tot controle werd genegeerd, gingen twee schepen van de kustwacht op het vrachtschip af. Daarbij zouden waarschuwingsschoten in de lucht zijn gelost, maar niet in de richting van het schip.\n\nVolgens TRT heeft Ankara Griekenland om opheldering gevraagd. In Turkse media circuleren beelden waarop de beschieting te zien zou zijn. De beelden zijn niet onafhankelijk geverifieerd.\n\nDit zouden beelden van het incident zijn:\n\nDe relatie tussen de twee NAVO-lidstaten is van oudsher gespannen, onder meer vanwege botsende territoriale claims over de Egeïsche Zee. Dit voorjaar werden de banden aangehaald in een uitzonderlijke ontmoeting tussen de Turkse president Erdogan en Griekse premier Mitsotakis, maar door een reeks incidenten is de spanning weer opgelopen.\n\nDe twee landen beschuldigden elkaar recent van luchtruimschendingen. Verder zegt Turkije dat de Grieken hun militaire aanwezigheid op een aantal Griekse eilanden hebben versterkt.\n\nDe Griekse minister van Binnenlandse Zaken haalde gisteren uit naar het buurland omdat Turkije illegale migratie naar de Europese Unie zou bevorderen als \"wapen\" tegen Griekenland. Daarnaast lopen er al lange tijd geschillen over Turkse aardgasboringen in het gebied.\n\nPremier Mitsotakis heeft Turkije gisteravond gevraagd te stoppen met de \"agressieve retoriek\", zonder in te gaan op het incident op zee. NAVO-chef Jens Stoltenberg zei afgelopen week erop te vertrouwen dat de twee landen op diplomatieke wijze hun geschillen kunnen oplossen.",
    "Nederlanders amper boos, Libanezen en Turken wel": "Nederlanders zijn in hun dagelijkse leven gemiddeld genomen niet vaak boos, zo blijkt uit onderzoek van Gallup. Vooral Libanezen en Turken zijn daarentegen niet te benijden.\n\nVoor hun studie brachten de onderzoekers in kaart hoe mensen uit meer dan 100 landen over de hele wereld zich dagelijks voelen. Daaruit komt naar voren dat Libanezen het vaakst boos zijn gedurende een etmaal.\n\nHun woede komt niet bepaald uit de lucht vallen. Libanon heeft te maken met de grootste economische crisis in meer dan 150 jaar, zo concludeerde een vernietigend rapport van de World Bank vorige maand nog.\n\nDe economie van het land is de afgelopen jaren volledig geïmplodeerd, na decennia van corruptie, mismanagement en een oplopende politieke patstelling. Het resultaat: inwoners krijgen amper twee uur stroom per dag, water is schaars en overheidsdiensten functioneren nauwelijks.\n\nAlsof dat nog niet genoeg is heeft de bankensector restricties opgelegd aan rekeninghouders, waardoor inwoners maandelijks niet meer dan een paar honderd dollar kunnen opnemen – en dat in een tijd waarin de inflatie boven de 200% ligt, volgens de meest recente cijfers van het IMF. Gisteren kondigde de Vereniging van Libanese Banken zelfs aan dat bankkantoren voor onbepaalde tijd dicht blijven, na een golf aan incidenten waarin mensen banken ‘overvielen’, maar dan simpelweg om hun eigen geld op te eisen.\n\nKortom, waar we in Nederland de laatste tijd al snel het woord crisis in de mond nemen – gascrisis, stikstofcrisis, vluchtelingencrisis, et cetera – verbleken onze kopzorgen bij die van wat ooit het ‘Parijs van het Midden-Oosten’ werd genoemd. Die hoogtijdagen lijken steeds verder weg, en de grote woede onder de bijna 7 miljoen Libanezen is allesbehalve verwonderlijk.\n\nTurkije en Armenië\n\nNa de Libanezen ervaren de Turken het vaakst gevoelens van woede. De mensen in Turkije zijn vooral boos over de teruglopende economie, de hyperinflatie en – wat waarschijnlijk niet alle Turken hardop durven uit te spreken – de manier waarop het land in zijn greep wordt gehouden door president Erdoğan.\n\nDe derde plek is voor Armenië. De voormalige Sovjetrepubliek lijkt de laatste weken steeds meer in een oorlog te worden gezogen met Azerbeidzjan, nu de Russische troepen die er eerder de vrede bewaarden hun handen meer dan vol hebben aan Oekraïne.\n\nHet onderzoek van Gallup stamt echter van voor deze recente escalatie. De oorzaak van de toen al hoge woede moet dan ook elders worden gezocht, namelijk in de structurele problemen die Armenië al lange tijd plagen: grote armoede, hoge werkloosheid, corruptie en slechte overheidsdiensten.\n\nMinste boosheid\n\nHoe anders is de situatie in Finland, of Mauritius, Estland en Portugal. In al deze landen ervaart op een gemiddelde dag minder dan 8% van de bevolking boosheid. Ook ons eigen land komt er verre van beroerd vanaf: Nederland staat achter deze vier koplopers nog net in de top vijf van de minst boze mensen op aarde.\n\nWaar we er natuurlijk best weleens op los klagen, herinnert het rapport van Gallup ons eraan dat we het gemiddeld genomen zo slecht nog niet hebben. Onze overheidsdiensten functioneren naar behoren, we beschikken over een uitstekende infrastructuur én over een uitgebreid sociaal vangnet.\n\nKleine kanttekening is wel dat de peiling werd gehouden vóór de oplopende spanningen van de afgelopen weken. Thema’s zoals de boerenprotesten en zorgen over onbetaalbare gasrekeningen houden de gemoederen bezig, en het is geen zekerheid dat Nederland zijn vijfde plek zou behouden als de enquête vandaag weer werd gehouden.\n\nBoosheid hand in hand met stress\n\nDe onderzoekers van Gallup zochten ook uit in welke landen mensen het meeste last hebben van stress. Daaruit blijkt – weinig verrassend – dat gevoelens van woede en stress vaak met elkaar samengaan. Zo ervaren Afghanen, Turken en Libanezen naast boosheid ook de meeste stress ter wereld.\n\nAan het andere uiterste is de correlatie tussen (het ontbreken van) woede en stress minder evident – de minste stress wordt niet ervaren in Europese landen als Finland of Nederland, maar wat meer naar het oosten. Het zijn namelijk de Oezbeken die in hun dagelijkse leven het minste last hebben van stress, gevolgd door Kazachen, Kirgiziërs, Indonesiërs en Mongolen.",
    "SDF ontvangt meer dan 100 burgers die gedwongen zijn gedeporteerd uit Turkije": "Rojava/Noord-en Oost-Syrië\n\nDe SDF heeft meer dan 100 burgers opgevangen, waaronder ouderen, vrouwen en kinderen, in gebieden dicht bij de frontlinies in het dorp Al-TirwazIya, op het oostelijke platteland van Raqqa. De 100 burgers waren onder dwang gedeporteerd uit de vluchtelingenkampen in Turkije.\n\nBij hun aankomst in hun gebieden bood de SDF hen noodhulp en eerste hulp. Ze waren uitgeput en gestrand. Bovendien werden sommigen van hen met spoed opgenomen in het ziekenhuis omdat ze werden gemarteld door de Turkse politie.\n\nEen van de gedwongen gedeporteerde mannen zei: “Terwijl ik op weg was naar mijn werk, arresteerde de Turkse politie me plotseling zonder enige beschuldiging. Ik werd onderworpen aan zware martelingen op het politiebureau en daarna brachten ze me naar een gevangenisachtig kamp in de woestijn, omringd door een hek met strenge beveiliging.”\n\nHij voegde eraan toe: “Ze beloofden de Syriërs om hun burgerschapskaarten te geven, maar ze logen. Turkije heeft ons slecht behandeld en niemand heeft ons verdedigd. De Turkse politie dwingt Syrische vluchtelingen om een ​​deportatiedocument te ondertekenen waarmee de gedeporteerde vijf jaar lang het Turkse grondgebied wordt ontzegd.”\n\nEen andere gedeporteerde zei: “Het Turkse leger martelde ons op brute wijze toen we aan de grens werden gearresteerd, sommigen van ons vielen flauw door brute martelingen.”\n\nDeze criminele praktijken van de Turkse bezettende staat getuigen van het onmenselijke karakter ervan.",
    "‘Turkije arresteert IS-leider’": "Turkije zegt een hoge IS-leider te hebben gearresteerd. Het gaat om Bashar Khattab Ghazal al-Sumaidai, beter bekend als Abu Zeyd.\n\n\n\n\n\nDe IS-leider werd aangehouden in een gezamenlijke operatie van de politie van Istanbul en de veiligheids- en inlichtingendiensten van het land, aldus president Erdogan.\n\n‘De connecties van deze terrorist in Syrië en Istanbul werden lange tijd gevolgd en er werd informatie verkregen dat hij illegaal Turkije zou binnenkomen.’\n\n\n\n\n\nAbu Zeyd is in maart door de BBC en andere media genoemd als de mogelijke nieuwe leider van IS. In juli werd hij in een rapport van de Veiligheidsraad van de Verenigde Naties geïdentificeerd als ‘een van de hoogste leidinggevenden’ van IS.\n\nTurkse media zeggen zelfs dat hij in feite de man is die bekend staat als Abu Hasan al-Hashimi al-Qurashi – een Irakees die de nieuwe nummer één leider is van IS.\n\nTurkije wordt al geruime tijd verweten weinig tot niets tegen IS te doen. Ook werkt Turkije nauw samen met jihadistische groeperingen in Noord-Syrië, die tegen de Syrische president Assad, de Koerden en Syrische christenen strijden. De Koerden golden juist als een belangrijke bondgenoot van het Westen in de strijd tegen IS.",
    "Turkije zet Griekse journalist het land uit": "Turkije heeft de Griekse journalist Evangelos Areteos het land uitgezet om ‘redenen van openbare orde’. Dit meldt Areteos op social media.\n\n\n\n\n\nDe Turkse autoriteiten hielden Areteos vorige week donderdag een paar uur vast, nadat hij vanuit Brussel per vliegtuig in Istanbul aankwam. Hij werd ondervraagd over bezoeken aan het overwegend Koerdische Noord-Syrië en Turkije, zegt Areteos. Ze gaven de journalist te verstaan dat hij niet langer welkom is in Turkije en zetten hem op het vliegtuig terug naar Brussel.\n\nAreteos schrijft voor het Griekse dagblad Real en is auteur van twee boeken over de Turkse politiek. Hij werkt al 23 jaar in Turkije en heeft een accreditatie als buitenlandcorrespondent.\n\n\n\n\n\nDe directe aanleiding voor zijn uitwijzing zou materiaal zijn dat op zijn telefoon werd aangetroffen in het vliegveld in Istanbul: foto’s, contacten en berichten van Koerden in Syrië. ‘Zoals elke journalist die verslaggeeft, ontvang ik in dat kader nieuws en foto’s’, schrijft Areteos. ‘Ik heb mijn reizen en ontmoetingen nooit verhuld.’\n\nDe journalist vermoedt dat hij het land is uitgezet vanwege zijn werk in het zuidoosten van Turkije, waar de Koerden in de meerderheid zijn. Het recente werk van Areteos omvatte reportages uit dit gebied, waarbij de journalist ook berichtte over de Koerdische kwestie. Ook schreef Areteos over de situatie in Noord-Irak, waar ook veel Koerden wonen.",
    "Turkije: ‘Zes migranten, inclusief baby’s, overleden na Griekse pushback’": "De Turkse kustwacht meldt 73 migranten gered te hebben, nadat die zouden zijn teruggeduwd door Griekenland. Ook zijn er zes lichamen geborgen, waaronder kinderen en baby’s, aldus de kustwacht.\n\n\n\n\n\nDe migranten zouden op zee zijn achtergelaten om daar te sterven. Turkije heeft felle kritiek op pushbacks door Griekenland, dat migranten vaak terugduwt naar Turkije. Griekenland ontkent stelselmatig elke betrokkenheid bij pushbacks, ook nu weer.\n\nDe spanningen tussen Griekenland en Turkije lopen al wekenlang op. De migrantenkwestie vormt daarin slechts één van de vele twistpunten. Er is ook rumoer om een Turks boorschip in Griekse wateren en de Turkse dreiging om Egeïsche eilanden te annexeren, evenals de beschuldiging vanuit Ankara dat Griekenland het Turkse luchtruim zou schenden.\n\nVolgens Turkije heeft Griekenland met zijn luchtafweer ook enkele Turkse F-16’s in het vizier genomen. Gisteren beschuldigde Turkije de Griekse kustwacht ervan te hebben geschoten op een vrachtschip in de Egeïsche Zee.\n\n\n\n\n\nGriekenland waarschuwt inmiddels al voor een ‘Oekraïne-achtige’ oorlog met Turkije, dat op zijn beurt laat weten ‘zomaar te kunnen toeslaan’.\n\nInmiddels zijn er ook berichten over een grote migrantenkaravaan die zich in Turkije zou vormen, op weg richting de grens met Griekenland. Mocht het zover komen, dan zal Griekenland naar verwachting de deur dicht houden.\n\nGriekenland beschuldigt Turkije al langer van ‘wrede en immorele bewapening’ van migranten zonder papieren richting de Griekse grens om ‘Europa en Griekenland te chanteren’. Dit hele jaar waagden al 150.000 migranten de overstap van Turkije naar Griekenland, aldus Athene.\n\nBegin 2020 liet Turkije tijdelijk weten de grenzen niet meer te controleren, na een bombardement op Turkse militairen in het Syrische Idlib, waarbij 33 doden vielen. Turkije eiste dat de NAVO Turkije zou steunen in Syrië. Ook wilde het meer geld om de miljoenen Syriërs op te vangen. Er werden zelfs bussen met migranten ingezet naar de Griekse grens, waar zich 25.000 mensen hadden verzameld. Griekenland hield de grens toen potdicht.",
    "Liveblog | Rusland vervangt onderminister van Defensie, Turkije steunt Oekraïne": "Het is dag 211 van de oorlog in Oekraïne. In dit liveblog vind je alle laatste updates over het voortdurende conflict en alle gevolgen ervan.\n\nDit liveblog is gesloten, ga voor meer nieuws naar het volgende liveblog van zondag 25 september\n\nRusland vervangt onderminister van Defensie\n\n13:33 | Zeven maanden na het begin van de Russische militaire invasie van Oekraïne heeft Rusland onderminister van Defensie Dmitri Boelgakov ontslagen. Hij zat al jarenlang op die post. Boelgakov wordt als onderminister vervangen door de hoge generaal Michail Misinzev. Die speelde een hoofdrol bij de belegering van de zuidelijke havenstad Marioepol, die in mei in handen viel van Rusland.\n\nBij de militaire operatie van Rusland tegen Marioepol kwamen duizenden burgers om en werd een groot deel van de stad verwoest. Het leverde Misinzev de bijnaam 'slachter van Marioepol' op.\n\nMisinzev wordt als onderminister verantwoordelijk voor de logistieke operaties van het Russische leger. Het is niet bekend waarom Boelgakov wordt vervangen. Volgens een officiële verklaring krijgt hij een andere post, maar het is niet duidelijk om wat voor functie het gaat.\n\nTweede dag van referenda in bezette Oekraïense gebieden\n\n12:28 | Ondanks felle internationale kritiek wordt in de bezette delen van de Oekraïense regio's Donetsk, Loehansk, Cherson en Zaporizja zaterdag voor de tweede opeenvolgende dag in een referendum gestemd over aansluiting bij Rusland. Op sociale media gaat een video-opname rond waarop gewapende mannen mensen lijken te dwingen hun stem uit te brengen.\n\nRussische staatsmedia verspreiden beelden die de indruk wekken dat het zaterdag drukker bij de stembureaus is dan vrijdag. Volgens de Oekraïense generale staf gaan medewerkers van de verkiezingscommissies samen met gewapende Russische militairen bij de mensen thuis langs om stembiljetten op te halen.\n\nHet stemmen duurt tot dinsdag. Door de volksraadplegingen kan Rusland zo'n 15 procent van het Oekraïense grondgebied formeel annexeren. In gebieden waar gestemd kan worden zijn veel inwoners gevlucht en wordt ook nog gevochten.\n\nInlijving van Oekraïense gebieden door Rusland kan leiden tot verdere escalatie van het conflict in het Oost-Europese land. 'Als de territoriale integriteit van ons land wordt bedreigd, zullen we alle beschikbare middelen gebruiken om onze mensen te beschermen', waarschuwde de Russische president Vladimir Poetin afgelopen week. Zijn bondgenoot en vicevoorzitter van de Russische Veiligheidsraad Dmitri Medvedev heeft gedreigd met de inzet van 'alle wapens, inclusief strategische kernwapens' om geannexeerd grondgebied te verdedigen.\n\nNYT: Poetin bemoeit zich steeds meer met oorlog in Oekraïne\n\n11:20 | De Russische president Vladimir Poetin bemoeit zich steeds nadrukkelijker met de militaire strategie voor de oorlog in Oekraïne, zeggen Amerikaanse overheidsfunctionarissen tegen The New York Times. Zo zou Poetin recent nog verzoeken om troepen terug te trekken uit de Zuid-Oekraïense stad Cherson hebben afgewezen.\n\nHet Oekraïense leger is bezig aan een tegenoffensief om de grotendeels door Rusland bezette stad en regio Cherson te heroveren. Volgens The New York Times zou het Russische leger door zich terug te trekken tot over de rivier de Dnjepr mankracht en uitrusting kunnen besparen, maar wil Poetin daar niets van weten.\n\nCherson is de enige grote stad die de Russische strijdkrachten hebben veroverd ten westen van de Dnjepr, die midden door Oekraïne stroomt. Een terugtrekking zou mogelijk gezichtsverlies betekenen voor Poetin en een groot succes voor Oekraïne, verklaart de krant.\n\nVolgens Amerikaanse inlichtingen heeft Poetin zijn bevelhebbers gezegd dat hij de knopen voor het strijdplan in Oekraïne doorhakt. Functionarissen in Washington stellen dat die toegenomen bemoeienis van Poetin voor spanningen zorgt tussen hem en de Russische legertop. Bovendien zou het de moraal van de troepen in Cherson geen goed hebben gedaan, dat zij onder geen beding de aftocht mogen blazen.\n\nPoetin kondigde woensdag een gedeeltelijke mobilisatie af, de eerste sinds de Tweede Wereldoorlog. Het ministerie van Defensie wil zo'n 300.000 reservisten met militaire ervaring oproepen voor wat Rusland de 'speciale militaire operatie' in Oekraïne noemt. Zo hoopt Poetin het initiatief weer naar zich toe te trekken. De afgelopen tijd heeft het Oekraïense leger een flink gebied in het noordoosten heroverd. Ook worden er referenda georganiseerd in bezette gebieden over aansluiting bij Rusland. Westerse waarnemers spreken van schijnreferenda waarvan de uitslag al vaststaat.\n\nFilipijnen staan voor dilemma, willen toch Russische brandstof\n\n09:47 | De Filipijnen praten met Rusland over het kopen van brandstof en andere belangrijke goederen omdat het nationale belang van het land zwaarder weegt dan mogelijke zorgen over de oorlog in Oekraïne. Dat heeft de Filipijnse president Bongbong Marcos gezegd in een interview met Bloomberg TV.\n\n'De politieke kant ervan was een beetje lastig, maar niettemin staat het nationale belang voorop', aldus Marcos. 'Misschien moeten we nu Rusland benaderen, zeggen dat ze misschien wat losser kunnen worden en ons van brandstof kunnen voorzien.' Hij voegde hieraan toe dat zijn land 'dichtbij' een deal met Rusland is.\n\nDe opmerkingen van Marcos, die eerder dit jaar de Filipijnse presidentsverkiezingen won, weerspiegelen de moeilijke keuzes waarmee leiders in veel ontwikkelingslanden worden geconfronteerd. Net als elders op de wereld is de inflatie in de Filipijnen hard opgelopen. De stijgende energie- en brandstofprijzen kunnen veel mensen extra in armoede drijven.\n\nDe Filipijnen zijn volgens de president, zoon van de vroegere Filipijnse dictator Ferdinand Marcos (1917-1989), ook geïnteresseerd in nieuwe gesprekken met China over gezamenlijke olie- en gasexploratie in de Zuid-Chinese Zee. In juni beëindigde Marcos' voorganger, Rodrigo Duterte, de gesprekken met Peking nog.\n\nChina claimt al langer delen van de Zuid-Chinese Zee die de Filipijnen als Filipijns beschouwen. Dat bemoeilijkt de relatie tussen de twee landen. Marcos heeft evenwel beloofd de banden met China aan te halen. Dat kan volgens hem 'voordelig' uitpakken voor beide landen.\n\nRusland viel dam aan in noordoosten van Oekraïne\n\nRusland heeft volgens de Britse inlichtingendiensten eerder deze week een stuwdam in het noordoosten van Oekraïne aangevallen, waarschijnlijk met raketten. Mogelijk wil het Russische leger de sluisdeuren uitschakelen om oversteekplaatsen van het Oekraïense leger te laten overstromen, aldus de Britten.\n\nDe Russen voerden volgens Londen woensdag en donderdag aanvallen uit op de Petsjenihy-dam, die in de buurt van Charkov ligt in de rivier Severski Donets. Volgens het Britse ministerie van Defensie rukken Oekraïense troepen verder op langs de rivier. Het leger heeft in het noordoosten recent veel terrein heroverd op de Russen.\n\nDe regering in Kiev meldde dat een van de sluisdeuren van de dam vernietigd was bij de aanvallen, maar de situatie zou onder controle zijn. Eerder deze maand viel het Russische leger ook een dam aan bij de centraal gelegen stad Kryvy Rih. Inwoners werden opgeroepen te evacueren. Volgens Oekraïne lekte er water uit de stuwdam en trad de rivier Inhoelets daardoor buiten zijn oevers.\n\nHet is volgens de Britten onwaarschijnlijk dat de Oekraïense strijdkrachten veel last hebben van de aanvallen op beide dammen. Daarvoor zouden die te ver weg liggen van de gebieden waar momenteel gevochten wordt.\n\nWoordvoerder Erdogan: Turkije staat achter Oekraïne\n\n23-09-2022 - 23:53 | Turkije is bereid de territoriale integriteit en soevereiniteit van Oekraïne te verdedigen. Dat heeft de woordvoerder van president Recep Tayyip Erdogan vrijdag laten weten in een interview op de Turkse televisie.\n\nTurkije staat achter Oekraïne in de oorlog met Rusland, aldus deze Ibrahim Kalin. Het land zal de uitslag van de Russische referenda over annexatie van Oekraïense gebieden niet erkennen, meldde de zegsman.\n\nTurkije heeft een bemiddelende rol op zich genomen in de al zeven maanden durende crisis die de Russische aanval op Oekraïne heeft veroorzaakt. Kalin merkte in het interview op dat Turkije 'het enige land is dat zich inzet om de oorlog te beëindigen.'\n\nEerder deze week pleitte Erdogan in een toespraak tot de Algemene Vergadering van de Verenigde Naties in New York voor een 'rationele en diplomatieke oplossing die beide partijen een waardige uitweg uit de crisis zal geven'. In een interview met de Amerikaanse omroep PBS liet de Turkse president weten dat Rusland het land dat het heeft bezet terug moet geven aan Oekraïne als duurzame vrede het doel is.\n\nOekraïne laat diplomatieke banden met Iran vieren\n\n23-09-2022 - 23:05 | Oekraïne heeft vrijdag besloten de diplomatieke betrekkingen met Iran af te schalen en de ambassadeur zijn accreditatie af te pakken. Ook wordt het aantal medewerkers van de Iraanse diplomatieke dienst in Kiev gereduceerd. Reden daarvoor is de 'onvriendelijke' beslissing van Teheran de Russische strijdkrachten drones te leveren.\n\nKiev zei eerder op de dag vier in Iran gefabriceerde onbemande kamikaze-vliegtuigjes uit de lucht te hebben geschoten. President Volodimir Zelenski deed zijn beklag over de aantasting van de Oekraïense soevereiniteit en letsel toebrengen onder zijn burgers.\n\nOok de VS hebben gezegd dat Iran dit wapentuig levert aan de Russen. Teheran ontkent dat.\n\nVS bereid tot nieuwe sancties wegens Russische referenda\n\n23-09-2022 - 22:28 | De Verenigde Staten zijn bereid in overleg met bondgenoten nieuwe economische sancties te treffen tegen Rusland als Moskou doorgaat met het annexeren van delen van Oekraïne. Dat heeft het Witte Huis laten weten.\n\nDe Russen zijn bezig met wat Washington omschrijft als 'pseudo-volksraadplegingen', slechts bedoeld als de volgende stap om Oekraïens grondgebied in het zuiden en oosten definitief in te lijven. 'We weten dat met deze referenda zal zijn geknoeid', zei persvoorlichter Karine Jean-Pierre.\n\nOekraïense functionarissen vertelden vrijdag dat mensen het gebied waar ze wonen niet uit mogen totdat de stemming, die vier dagen duurt, voorbij is. Gewapende groepen drongen huizen binnen en medewerkers van bedrijven werden bedreigd met ontslag als ze weigerden mee te doen aan het referendum.\n\n'Het beste wat de mensen in Cherson kunnen doen, is de deur niet te openen', zei Joeri Sobolevski, de door de Russen afgezette vicevoorzitter van het bestuur van de Zuid-Oekraïense regio.",
    "Rellen in Schilderswijk na voetbalwedstrijd Turkije": "tien vragen Wat als je een vast contract hebt en negen andere vragen over het prijspla­fond\n\nGoed nieuws deze week vanuit Den Haag: er komt een prijsplafond op energie en gas. Dat betekent dat je bij een gemiddeld verbruik nooit méér betaalt dan door de overheid is vastgesteld. Hoeveel is dat precies, hoe zit het met stadswarmte en wat als je nog een vast contract hebt? We zetten de meest gestelde vragen op een rij.\n\n8:52",
    "Hooghouden door keeper gaat mis: prachtige Europese avond voor Turkije": "Hooghouden door keeper gaat mis: prachtige Europese avond voor Turkije\n\nDonderdag, 15 september 2022 om 23:04 • Laatste update: 23:29\n\nDe clubs uit Turkije hebben een uitstekende Europese avond beleefd. Trabzonspor was in de Europa League met 2-1 te sterk voor Crvena Zvezda, Fenerbahçe behaalde in datzelfde toernooi een knap punt bij Stade Rennes (2-2). In de Conference League wonnen Basaksehir en Sivasspor van respectievelijk Fiorentina (3-0) en CFR Cluj (0-1). Het meest memorabele moment kwam op naam van Fiorentina-keeper Pierluigi Gollini, die rustig dacht te kunnen hooghouden en zomaar een doelpunt weggaf aan Basaksehir.\n\nIstanbul Basaksehir - Fiorentina 3-0 (Conference League - Groep A)\n\nBij Fiorentina begon Sofyan Amrabat in het hart van de verdediging aan het duel tegen Basaksehir, terwijl bij de thuisploeg onder meer voormalig Ajacied Bertrand Traoré en Mesut Özil op de bank begonnen. In de eerste helft domineerde Fiorentina, maar tot een doelpunt kwam het niet. Na rust keerden de kansen en sloeg Basaksehir driemaal toe.\n\nEen keeper die gaat hooghouden, wat kan er fout gaan... ?? pic.twitter.com/Nwhrc6wHZn — ESPN NL (@ESPNnl) September 15, 2022\n\nIn de 57e minuut bleef de bal na een hoekschop van de Turken hangen in het strafschopgebied, waarna Serdar Gürler zijn wreef onder de stuitende bal zette: 1-0. De Italianen moesten na een tweede gele kaart voor Jonathan Ikoné met tien man verder. De beslissing in het duel viel twintig minuten voor tijd, toen Gollini een lastige hoge terugspeelbal kreeg. De Fiorentina-goalie had de bal weg moeten schieten, maar besloot in plaats daarvan eerst op het bovenbeen en daarna met de voet te gaan hooghouden. Gürler pikte de bal af en schoof die in het lege doel: 2-0. In de laatste minuut maakte Traoré het karwei af door na een lage voorzet van Patryk Szysz binnen te schuiven: 3-0. Opnieuw leek Gollini allerminst vrijuit te gaan.\n\nStade Rennes - Fenerbahçe 2-2 (Europa League - Groep B)\n\nStade Rennes en Fenerbahçe hadden vorige week hun eerste duel gewonnen, waardoor ze als gedeeld koploper aan dit treffen begonnen. De bezoekers,met Ferdi Kadioglu negentig minuten op de bank, leken halverwege de eerste helft op voorsprong te komen via Irfan Can Kahveci, maar de VAR annuleerde het doelpunt vanwege buitenspel. Aan het begin van de tweede helft kwamen de Fransen op voorsprong, toen Martin Terrier diep werd gestuurd en oog in oog met doelman Altay Bayindir koel bleef. Een paar minuten later lag de bal opnieuw in het netje: deze keer kreeg Lovro Majer een diepe bal, en ook hij bleef kalm in de afronding: 2-0. Fenerbahçe liet het er niet bij zitten en knokte zich knap terug. Kahveci dribbelde na precies een uur spelen van rechts naar binnen, om de bal kiezelhard in de korte kruising te jagen: 2-1. Hamari Traoré deelde in de slotfase een klap uit aan Kahveci en zag na een VAR-ingreep rood, waardoor Rennes met tien man verder moest. In blessuretijd maakte Enner Valencia er met een strafschop 2-2 van.\n\nTrabzonspor - Crvena Zvezda 2-1 (Europa League - Groep H)\n\nTrabzonspor verloor vorige week met 3-2 op bezoek bij Ferencváros, maar wist donderdagavond wel te winnen van het Servische Crvena Zvezda. Met Stefano Denswil in de basis opende de regerend Turks landskampioen na ruim een kwartier de score: een voorzet van Mahmoud Hassan, alias Trezeguet, bereikte de vrijstaande Marek Hamsik, die al vliegend de 1-0 binnenkopte. Halverwege de tweede helft werd de score verdubbeld, toen Trezeguet op aangeven van Anastasios Bakasetas snoeihard raak schoot. De bezoekers stonden toen al met tien man, na twee keer geel voor Kings Kangwa. Door een laag schot van Veljko Nikolic (2-1) vlak voor tijd werd het toch nog even spannend, maar Trabzonspor trok de drie punten over de streep. Naci Ünüvar en Dogucan Haspolat bleven overigens de hele wedstrijd op de bank bij de thuisploeg.",
    "Nancy van de Ven Wereldkampioen WMX bij MXGP Afyon (Turkije)": "Nancy van de Ven Wereldkampioen WMX bij MXGP Afyon (Turkije)\n\nMartijn Spliethof - 01 september, 2022 FOTO - MXGP\n\nDe laatste wedstrijd voor het Wereldkampioenschap Motocross 2022 was de MXGP of Turkiye op het circuit van Afyonkarahisar.\n\nTom Vialle pakte na een spannende strijd met Jago Geerts de MX2 Wereldtitel. Roan van de Moosdijk en Kay de Wolf reden een sterke wedstrijd, zij werden derde en vierde in het MX2 dagklassement. Rick Elzinga en Cas Valk, Europees Kampioenen in de EMX250 en EMX125, maakten hun debuut in het MX2 Wereldkampioenschap.\n\nNaast de MXGP en MX2 reden de Women in Turkije hun finalewedstrijd voor het Wereldkampioenschap. Nancy van de Ven ging na de voorlaatste manche aan de leiding in de tussenstand, met 20 punten voorsprong op Lynn Valk. De titelstrijd werd in de laatste manche van het jaar beslist. Nancy van de Ven reed een bekeken race, waarin ze geen onnodig risico nam. De achtste plaats was voor Van de Ven ruim voldoende om eindelijk haar eerste Wereldtitel binnen te halen, na vijf keer als tweede te zijn geëindigd! Lynn Valk eindigde als tweede in de eindstand, Shana van der Vlist als vierde. Lotte van Drunen maakte haar debuut in het WK en deed dat met twee keer een mooie zevende plaats.\n\nTijdschema\n\nLive timing\n\nUitslagen en totaalstanden\n\nMXGP\n\nRace 1:\n\n1 959 Renaux, Maxime FRA FFM Yamaha 35:35.228 19\n\n2 91 Seewer, Jeremy SUI FMS Yamaha 35:39.535 19\n\n3 243 Gajser, Tim SLO AMZS Honda 35:45.010 19\n\n9 10 Vlaanderen, Calvin NED KNMV Yamaha 36:01.952 19\n\n10 189 Bogers, Brian NED KNMV Husqvarna 36:07.874 19\n\n14 259 Coldenhoff, Glenn NED KNMV Yamaha 36:32.730 19\n\nRace 2:\n\n1 3 Febvre, Romain FRA FFM Kawasaki 35:28.577 19\n\n2 243 Gajser, Tim SLO AMZS Honda 35:30.661 19\n\n3 91 Seewer, Jeremy SUI FMS Yamaha 35:48.693 19\n\n6 259 Coldenhoff, Glenn NED KNMV Yamaha 36:01.882 19\n\n10 189 Bogers, Brian NED KNMV Husqvarna 36:32.711 19\n\n17 10 Vlaanderen, Calvin NED KNMV Yamaha 21:40.113 11\n\nQualifying Race:\n\n1 959 Renaux, Maxime FRA FFM Yamaha 23:49.609 13\n\n2 43 Evans, Mitchell AUS MA Honda 23:53.723 13\n\n3 91 Seewer, Jeremy SUI FMS Yamaha 23:58.428 13\n\n6 259 Coldenhoff, Glenn NED KNMV Yamaha 24:05.354 13\n\n10 10 Vlaanderen, Calvin NED KNMV Yamaha 24:18.307 13\n\n12 189 Bogers, Brian NED KNMV Husqvarna 24:21.122 13\n\nMX2\n\nRace 1:\n\n1 28 Vialle, Tom FRA FFM KTM 34:40.047 18\n\n2 93 Geerts, Jago BEL FMB Yamaha 34:50.062 18\n\n3 74 de Wolf, Kay NED KNMV Husqvarna 34:58.136 18\n\n4 39 Van De Moosdijk, Roan NED KNMV Husqvarna 35:05.870 18\n\n12 33 Karssemakers, Kay NED KNMV KTM 36:00.405 18\n\n17 172 Valk, Cas NED KNMV Fantic 34:42.921 17\n\n21 44 Elzinga, Rick NED KNMV Yamaha 26:28.400 12\n\nRace 2:\n\n1 28 Vialle, Tom FRA FFM KTM 33:51.211 18\n\n2 93 Geerts, Jago BEL FMB Yamaha 33:57.233 18\n\n3 39 Van De Moosdijk, Roan NED KNMV Husqvarna 34:14.716 18\n\n6 74 de Wolf, Kay NED KNMV Husqvarna 34:28.820 18\n\n11 33 Karssemakers, Kay NED KNMV KTM 35:27.240 18\n\n16 172 Valk, Cas NED KNMV Fantic 34:05.406 17\n\nQualifying Race:\n\n1 28 Vialle, Tom FRA FFM KTM 23:58.567 13\n\n2 93 Geerts, Jago BEL FMB Yamaha 24:02.878 13\n\n3 198 Benistant, Thibault FRA FFM Yamaha 24:19.722 13\n\n4 74 de Wolf, Kay NED KNMV Husqvarna 24:22.624 13\n\n5 39 Van De Moosdijk, Roan NED KNMV Husqvarna 24:23.668 13\n\n11 33 Karssemakers, Kay NED KNMV KTM 25:03.675 13\n\n13 44 Elzinga, Rick NED KNMV Yamaha 25:18.018 13\n\n20 172 Valk, Cas NED KNMV Fantic 25:56.176 13\n\nWMX\n\nRace 1:\n\n1 1 Duncan, Courtney NZL MNZ Kawasaki 25:50.372 13\n\n2 423 Papenmeier, Larissa GER DMSB Yamaha 25:54.559 13\n\n3 172 Valk, Lynn NED KNMV Yamaha 26:10.078 13\n\n6 85 Van De Ven, Nancy NED KNMV Yamaha 26:22.984 13\n\n7 401 Van Drunen, Lotte NED KNMV KTM 26:24.460 13\n\n10 188 van der Vlist, Shana NED KNMV KTM 26:41.702 13\n\n12 5 Jans-Beken, Britt NED KNMV KTM 26:56.722 13\n\n18 51 Van der Beek, Jenitty NED KNMV KTM 28:03.857 13\n\n19 717 Gelissen, Danee NED KNMV KTM 26:58.042 12\n\nRace 2:\n\n1 1 Duncan, Courtney NZL MNZ Kawasaki 25:11.376 12\n\n2 188 van der Vlist, Shana NED KNMV KTM 25:15.878 12\n\n3 325 Andersen, Sara DEN DMU KTM 25:24.365 12\n\n6 172 Valk, Lynn NED KNMV Yamaha 25:29.779 12\n\n7 401 Van Drunen, Lotte NED KNMV KTM 25:30.400 12\n\n8 85 Van De Ven, Nancy NED KNMV Yamaha 25:44.618 12\n\n16 5 Jans-Beken, Britt NED KNMV KTM 27:02.919 12\n\n17 51 Van der Beek, Jenitty NED KNMV KTM 27:14.403 12\n\n19 717 Gelissen, Danee NED KNMV KTM 26:29.385 11\n\nTime Practice:\n\n1 1 Duncan, Courtney NZL MNZ Kawasaki 1:55.194\n\n2 423 Papenmeier, Larissa GER DMSB Yamaha 1:56.465\n\n3 85 Van De Ven, Nancy NED KNMV Yamaha 1:57.816\n\n5 401 Van Drunen, Lotte NED KNMV KTM 1:58.231\n\n6 172 Valk, Lynn NED KNMV Yamaha 1:58.939\n\n11 188 van der Vlist, Shana NED KNMV KTM 1:59.981\n\n12 5 Jans-Beken, Britt NED KNMV KTM 2:00.409\n\n19 717 Gelissen, Danee NED KNMV KTM 2:05.250\n\n20 51 Van der Beek, Jenitty NED KNMV KTM 2:05.662\n\nEMXOpen\n\nRace 1:\n\n1 17 Butron, Jose ESP RFME KTM 30:13.649 16\n\n2 4 Kohut, Tomas SVK SMF KTM 30:22.696 16\n\n3 53 Jost, Simon SVK SMF KTM 30:30.655 16\n\n8 474 Van Essen, Twan NED KNMV Honda 31:25.679 15\n\nRace 2:\n\n1 766 Sandner, Michael AUT AMF KTM 30:32.914 15\n\n2 4 Kohut, Tomas SVK SMF KTM 30:33.601 15\n\n3 17 Butron, Jose ESP RFME KTM 30:34.396 15\n\n20 474 Van Essen, Twan NED KNMV Honda 5:59.755 2\n\nTime Practice:\n\n1 17 Butron, Jose ESP RFME KTM 1:50.105\n\n2 97 Ivanov, Michael BUL BMF Husqvarna 1:50.653\n\n3 766 Sandner, Michael AUT AMF KTM 1:50.749\n\n7 474 Van Essen, Twan NED KNMV Honda 1:54.622",
    "Turkije verwacht drukke winterseizoen vanwege energiecrisis in Europa -": "Turkse hoteliers hebben goede hoop dat het land ook in de komende maanden bezoekers uit Europa zal blijven aantrekken.\n\nVanwege de energiecrisis die de mensen ertoe zou kunnen aanzetten hun winter in warmere bestemmingen door te brengen.\n\nDit zou wel eens het drukste winterseizoen van de afgelopen drie jaar kunnen worden, aldus mensen uit de sector.\n\nDe instroom van toeristen zal sterk zijn tijdens de wintermaanden, niet alleen als gevolg van de energiecrisis in Europa, maar ook vanwege de kerstvakantie, zeiden ze, waarbij ze opmerkten dat ze ook meer bezoekers uit Iran verwachten.\n\n“Sinds 2014 werken we aan plannen om het toeristische seizoen uit te breiden naar de wintermaanden, waarbij we toeristen willen aantrekken van november tot april.”\n\n“De laatste cijfers en ontwikkelingen in Europa suggereren dat we een druk winterseizoen gaan krijgen,” zei Erkan Yağcı, de voorzitter van de Mediterrane Associatie van Toeristische Hoteliers en Investeerders (AKTOB).\n\nDuitsland, het Verenigd Koninkrijk, Nederland, België en Scandinavië zullen de belangrijkste markten zijn op de radar van de toeristische industrie deze winter, volgens Yağcı.\n\nZeer druk\n\nVroege reserveringen tonen aan dat november zeer druk zal zijn, en dit is vooral het geval voor de Europese en de Britse markten, zei hij, eraan toevoegend dat het congrestoerisme ook aan momentum wint.\n\nHet is moeilijk om de gevolgen van de energiecrisis in Europa in te schatten, zei Ferit Turgut van de Turkse reisbureauvereniging (TÜRSAB). Maar hij was het ermee eens dat dit het drukste winterseizoen van de afgelopen drie jaar zal worden.\n\nVerwacht wordt dat mensen uit Noord-Europese landen deze winter in Turkije op vakantie zullen gaan, aldus Turgut.\n\n“We bereiden ons voor op het beste winterseizoen ooit. Antalya zal een favoriete bestemming worden. Deze winter zal Turkije een groot aantal bezoekers uit Europa ontvangen,” zei Ülkay Atmaca, voorzitter van de Professional Hotel Managers’ Association (POYD), en voegde eraan toe dat de cijfers voor november er goed uitzien.\n\nOndertussen verkoopt de Duitse detailhandelaar Lidl all-inclusive vakantiepakketten voor Turkije. De prijs van het 22-daagse pakket bedraagt 599 euro, inclusief vluchten tussen Duitsland en Turkije.\n\nHet biedt ook andere alternatieven zoals hotels voor 30 euro per persoon voor een tweedaags verblijf of 899 euro per persoon voor een zevendaags verblijf.\n\nBron: Hürriyet",
    "Turkije: ‘Griekenland had Turkse jets in vizier’": "Turkije beticht NAVO-bondgenoot Griekenland ervan Turkse militaire vliegtuigen in het vizier te hebben gehad. Zo’n ‘radar-lock’ wordt in NAVO-verband als een ‘daad van vijandigheid’ beschouwd, meldt de Arabische nieuwszender al Jazeera.\n\n\n\n\n\nVolgens Turkije hebben de Grieken het Russische raketsysteem S-300 op Kreta gebruikt om Turkse jets op verkenningsmissie over de Middellandse Zee te ‘intimideren’.\n\nDe Turken achten dat ‘onverenigbaar met de geest van het NAVO-bondgenootschap’. Beide landen zijn lid van de NAVO.\n\n‘Ondanks deze vijandige actie hebben onze jets hun missie volbracht en zijn ze veilig teruggekeerd naar hun basis’, aldus het Turkse ministerie van Defensie.\n\n\n\n\n\nDeze beschuldiging is de nieuwste claim van Turkije over het buurland, dat vaker Turkse vliegtuigen tot mogelijk doelwit zou maken.\n\nHet Griekse ministerie van Defensie wuift alle beschuldigingen weg: ‘Het Griekse S-300-raketsysteem heeft nooit Turkse F-16’s vergrendeld.’\n\nTurkije heeft de Griekse militaire vertegenwoordiger op het matje geroepen en een klacht ingediend bij de NAVO.\n\nGriekenland en Turkije liggen decennia in de clinch over een veelheid aan kwesties. Zo liepen de spanningen in 2020 op over gasboringen in de Middellandse Zee. Ook beticht Turkije Griekenland van het schenden van internationale verdragen door het ‘militariseren van de eilanden’ op de Egeïsche Zee. Griekenland zegt dat te doen tegen een ‘potentiële aanval vanuit Turkije’s grote militaire vloot’. En de Turkse president Erdogan brak onlangs de dialoog met Griekenland af, omdat dat land lobbyde tegen Amerikaanse wapenverkopen aan Turkije.",
    "Turkse inflatie stijgt tot boven de 80 procent": "De inflatie in Turkije is in augustus boven de 80 procent uitgekomen. Onder meer voedsel en energie zijn fors duurder dan in dezelfde maand een jaar eerder, blijkt maandag uit cijfers van statistiekbureau Turkstat.\n\nDe consumentenprijzen in Turkije stijgen al sinds het begin van 2017 bijna onafgebroken met dubbele cijfers. Dit jaar steeg de inflatie nog meer door de stijgende kosten van energie en andere grondstoffen, mede als gevolg van de Russische invasie van Oekraïne. Ook voedsel wordt in rap tempo duurder. De prijzen die Turkse fabrikanten voor hun producten vragen, namen zelfs met bijna 144 procent toe.\n\nDe Turkse centrale bank zei eerder te verwachten dat de inflatie dit najaar een piek van rond de 85 procent bereikt en tegen het einde van het jaar uitkomt op iets meer dan 60 procent.\n\nEind vorige maand werd nog bekend dat de Turkse economie ondanks de torenhoge inflatie is gegroeid in het tweede kwartaal. Aangezien het leven van de Turken een stuk duurder is geworden, leverden de bestedingen van huishoudens een belangrijke bijdrage aan de groei.\n\nOok de export groeide stevig dankzij het herstel na de lockdowns en een goedkopere Turkse lira. De heropleving van het toerisme na de afschaffing van coronabeperkingen gaf de economie eveneens een impuls.\n\nOngebruikelijk rentebeleid in Turkije\n\nDe inflatie in het land wordt mede aangewakkerd door het ongebruikelijke rentebeleid van president Recep Tayyip Erdogan. Veel economen zijn van mening dat de rente omhoog moet bij een hoge inflatie. Deze hogere rente zorgt ervoor dat mensen minder geld uitgeven. Daardoor is er minder vraag naar goederen en diensten en zullen de prijzen dalen.\n\nErdogan heeft er bij de Turkse centrale bank juist op aangedrongen de rente te verlagen. Hij denkt dat juist een hoge rente voor hogere prijzen zorgt. Daarom ging de rente vorige maand omlaag. Het tarief daalde van 14 naar 13 procent.",
    "Doden door crash blushelikopter in Turkije": "In de stad Çardak in het zuidwesten van Turkije is een blushelikopter gecrasht, waardoor twee inzittenden omkwamen en vijf anderen gewond raakten. In de in Rusland gemaakte helikopter zaten twee Turken en vijf Russen. De twee Turken zouden zijn overleden.",
    "Turkije zegt dat Maleisië en Indonesië geïnteresseerd zijn in de aankoop van bewapende drones": "\"Veel Aziatische landen, met name Maleisië en Indonesië, tonen grote belangstelling voor onze producten uit de defensie-industrie. Er worden overeenkomsten ondertekend\", vertelde de Turkse minister van Buitenlandse Zaken Mevlut Cavusoglu op een persconferentie in Tokio.\n\n\"Wij zouden graag tegemoetkomen aan de behoefte van Japan aan drones\", voegde de minister eraan toe tijdens een bezoek aan Japan om de begrafenis van voormalig premier Shinzo Abe bij te wonen.\n\nDe internationale vraag naar Turkse drones is sterk gestegen na hun impact op conflicten in Syrië, Oekraïne en Libië. Op 21 september meldde Reuters dat Baykar deze maand 20 bewapende drones heeft geleverd aan de Verenigde Arabische Emiraten.",
    "\"Wij nemen voor een deel goederen af van landgenoten die in Turkije groenten telen\"": "Vanwege de oorlogssituatie in hun thuisland Syrië verhuisden Ahmad, Soran en Nasso Sido in 2015 naar Duitsland. Twee jaar geleden vonden de drie broers uit Aleppo hun plaats op de plaatselijke groothandelsmarkt in Hannover en richtten daar hun groothandelsbedrijf Aram Großhandel op.\n\nInmiddels bedient het handelstrio een groeiende klantenkring van oosterse supermarkten en restauranthouders. Vanwege de snel toenemende omzetvolumes opende Nasso Sido enkele maanden geleden een tweede vestiging met de naam RN International, eveneens gevestigd op de groothandelsmarkt in Hannover.\n\n\n\nDe gebroeders Sido staan samen aan het roer van Aram Großhandel\n\n\n\nHet jonge bedrijf biedt een compleet assortiment aan groenten en fruit aan, waarbij de focus op oosterse producten ligt, schetst Ahmad Sido. \"Bij onze stand kun je bijzondere groentensoorten zoals mini-pompoenen en Flageoletbonen vinden, maar ook bijzondere fruitsoorten die in Duitsland vrij weinig worden verhandeld.\"\n\nOndertussen bepalen de alomtegenwoordige kostenstijgingen ook bij Aram Großhandel de dagelijkse gang van zaken. \"In de afgelopen maanden is alles duurder geworden, of het nu gaat om transport of pallets. De groothandelsprijzen zijn gemiddeld met 10-20 procent gestegen.\"\n\nHet gros van de goederen wordt uit Turkije afgenomen, vervolgt Ahmad. \"Veel Syriërs die vanwege de oorlog naar Turkije gevlucht zijn, telen daar groenten. Het ligt ons na aan het hart om onze goederen waar mogelijk bij hen af te nemen, om zo onze landgenoten te steunen.\"\n\n\n\n\n\nDeze cohesie binnen de Syrische gemeenschap loopt door de gehele toegevoegde waardeketen heen. Ahmad: \"Wij leveren ook veel aan Syrische afnemers, bijvoorbeeld gespecialiseerde retailers of restaurants. Voor de rest bestaat onze klantenkring overwegend uit Turkse, Arabische en etnische klanten, hoewel we ook al enkele Duitse afnemers voor ons konden winnen. We streven er ook naar om onze positie binnen de regionale versvoorziening verder uit te breiden.\"\n\nVoor meer informatie:\n\nAhmad Sido\n\nARAM Großhandel GmbH\n\nD-Großmarkt Hannover, Duitsland\n\nTel: +49 511 26224904\n\ninfo@aramgrosshandel.de",
    "Enorme hoeveelheid nepmerkkleding in Turkije gemaakt: 'Blinde vlek van de overheid’": "tien vragen Wat als je een vast contract hebt en negen andere vragen over het prijspla­fond\n\nGoed nieuws deze week vanuit Den Haag: er komt een prijsplafond op energie en gas. Dat betekent dat je bij een gemiddeld verbruik nooit méér betaalt dan door de overheid is vastgesteld. Hoeveel is dat precies, hoe zit het met stadswarmte en wat als je nog een vast contract hebt? We zetten de meest gestelde vragen op een rij.\n\n8:52",
    "Turkse economie groeit sterk ondanks torenhoge inflatie": "Turkije zag in het tweede kwartaal de economie onverwachts hard groeien, terwijl het land kampt met gigantische inflatiecijfers. Doordat het leven flink duurder is geworden voor de Turken, groeiden de consumptiebestedingen van huishoudens, wat weer zorgde voor een sterke economische groei.\n\nOok de export groeide stevig dankzij het herstel van de coronacrisis en een goedkopere Turkse lira. De heropleving van het toerisme na de coronabeperkingen gaf de economie eveneens een impuls.\n\nErdogan hoopt dat de goedkope lira in trek raakt om de industrie in het land uit het slop te trekken, omdat het voor andere landen goedkoper zal zijn om producten in Turkije te kopen. ( ANP / AFP )\n\nHet Turkse bruto binnenlands product (bbp) steeg afgelopen kwartaal met 7,6 procent ten opzichte van een jaar geleden. De economische groei viel daarmee hoger uit dan kenners hadden verwacht. Ten opzichte van het eerste kwartaal bedroeg de groei 2,1 procent.\n\nRentepolitiek Erdogan\n\nOok draagt de bijzondere rentepolitiek van president Recep Tayyip Erdogan bij aan de groei van de economie. Erdogan vindt, in tegenstelling tot de gangbare theorie onder economen, dat een hogere rente zorgt voor hogere prijzen. Onder druk van de president werd de rente in Turkije al flink verlaagd om de waarde van de Turkse lira te drukken. Zo werd de rente na een onderbreking van enkele maanden in augustus met een vol procentpunt teruggeschroefd naar 13 procent.\n\nLees ook | Turkije verlaagt rente, ondanks giga-inflatie\n\nErdogan hoopt dat de goedkope lira in trek raakt om de industrie in het land uit het slop te trekken, omdat het voor andere landen goedkoper zal zijn om producten in Turkije te kopen. De waardedaling van de lira voedt echter ook de inflatie in eigen land, doordat invoer van bijvoorbeeld brandstof juist duurder wordt. De Turkse inflatie is inmiddels dan ook opgelopen tot bijna 80 procent en staat daarmee op het hoogste niveau in 24 jaar.\n\nEinde groei verwacht\n\nDe groeispurt van Turkije kan bijna op zijn einde lopen. Een onderzoek onder analisten deze maand gaf aan dat de jaarlijkse bbp-groei dit kwartaal kan teruglopen tot 3,3 procent en tot 1,3 procent in de laatste drie maanden van het jaar. De dreiging van een recessie in Europa is eveneens zorgwekkend voor het land, omdat de EU de belangrijkste bestemming is voor de Turkse export. De verrassende renteverlaging van eerder deze maand geeft ook aan dat de Turkse centrale bank rekening houdt met een vertraging van de groei later dit jaar.",
    "Griekenland waarschuwt voor ‘Oekraïne-achtige oorlog’ met Turkije": "Griekenland waarschuwt voor het gevaar van een oorlog met Turkije in de Egeïsche Zee, nu de spanningen tussen beide landen oplopen. Dit kan zelfs een oorlog worden op de schaal die vergelijkbaar is met de oorlog tussen Rusland en Oekraïne, aldus Athene.\n\n\n\n\n\nErdogan doordrenkt volgens Athene het Turkse volk met haat tegen Griekenland. ‘Door de ernst van de zaak te onderschatten, riskeren we opnieuw getuige te zijn van een situatie die vergelijkbaar is met die zich momenteel in een ander deel van ons continent (Oekraine, red.) afspeelt’, aldus Athene in brieven naar de NAVO, de Europese Unie en de Verenigde Naties.\n\nAl enige tijd is Turkije bezig met wat Griekenland als provocaties beschouwt: een Turks boorschip in Griekse wateren, de dreiging om Egeïsche eilanden te annexeren en de beschuldiging dat Griekenland het Turkse luchtruim zou schenden.\n\n\n\n\n\nDe Turkse president Erdogan waarschuwt dat de Grieken een ‘hoge prijs’ zullen betalen en dat de Turken ‘zomaar kunnen toeslaan’.\n\nVolgens Turkije heeft Griekenland met zijn luchtafweer ook enkele Turkse F-16’s in het vizier genomen, die op missie waren boven de Egeïsche Zee, boven het internationale luchtruim. Griekenland ontkent de Turkse beschuldigingen.\n\nTurkije en Griekenland zijn officieel NAVO-bondgenoten. Beide landen voerden in de negentiende en twintigste eeuw enkele bloedige oorlogen uit, waaronder de Griekse Onafhankelijkheidsoorlog (1821-1829) en de Grieks-Turkse Oorlog (1919-1922).",
    "‘Ajax-verdediger Ahmetcan Kaplan loopt zware knieblessure op bij Jong Turkije’": "In Turkije wordt gemeld dat Ahmetcan #Kaplan bij Turkije Onder 21 een zware knieblessure heeft opgelopen. Het zou om een scheur in zijn voorste kruisband gaan. Nog niet bevestigd door #Ajax .\n\nWat een pech voor Ajax-verdediger Ahmetcan Kaplan. Volgens Turkse media heeft de stopper een kruisbandblessure opgelopen.\n\nHet kwetsuur is nog niet bevestigd door Ajax. Volgens de Turkse pers liep Kaplan de blessure op bij Jong Turkije. Aan de hand van die berichten lijkt hij een scheur in zijn voorste kruisband te hebben.De 19-jarige Kaplan debuteerde vorig jaar voor zijn jeugdclub en latere landskampioen Trabzonspor. Afgelopen augustus tekende hij een contract dat hem voor 5 jaar in Amsterdam houdt.",
    "Griekse premier wil kanalen met Turkije openhouden ondanks \"onaanvaardbare\" opmerkingen": "Erdogan beschuldigde Griekenland ervan gedemilitariseerde eilanden in de Egeïsche Zee te bezetten en zei dat Turkije bereid was \"te doen wat nodig is\" als het zover zou komen.\n\n\"Ik vind de recente uitspraken van de Turkse president onaanvaardbaar,\" vertelde Mitsotakis op een nieuwsconferentie in de noordelijke stad Thessaloniki.\n\n\"Wij zullen echter altijd proberen de communicatiekanalen open te houden,\" zei hij, eraan toevoegend dat hij altijd bereid is geweest om Erdogan te ontmoeten.",
    "Poetin: Turkije betaalt kwart van invoer Russisch gas in roebels": "Turkije betaalt een kwart van de import van Russisch gas in roebels. De Russische president Vladimir Poetin deed die aankondiging in de openingswoorden van zijn ontmoeting met de Turkse president Recep Tayyip Erdogan in de marge van de top van de Shanghai-samenwerkingsorganisatie (SSO) in de voormalige Sovjetstaat Oezbekistan.\n\nErdogan en Poetin beloofden tijdens een ontmoeting vorige maand al de handelsrelatie uit te breiden. Die aankondiging veroorzaakte onrust in Europa en in de Verenigde Staten. NAVO-lid Turkije weigert zich aan te sluiten bij de internationale sancties die tegen Rusland zijn opgelegd vanwege de invasie in Oekraïne.\n\nErdogan zei dat hij een “evenwichtige” benadering van de oorlog moet kiezen omdat Turkije afhankelijk is van Russische energieleveranties. Ook levert Turkije wapens aan Kiev. Poetin vertelde Erdogan vrijdag dat hij Turkije ziet als een “betrouwbare” handelspartner. Ook is hij bereid is Turkije meer te gebruiken als exportroute voor Russische goederen.\n\nTurkije importeert bijna de helft van zijn gas en ongeveer een kwart van zijn olie uit Rusland. De aankopen zijn essentieel om de Turkse economie, die wordt aangedreven door de verwerkende industrie, te laten groeien. Belangrijk daarbij is dat er volgend jaar presidents- en parlementsverkiezingen voor de deur staan.\n\nZowel Washington als Brussel oefenen druk uit op Turkse bedrijven om de handel met Rusland te beperken. Het Amerikaanse ministerie van Financiën zei deze week dat het Turkse banken die transacties via het Russische betalingssysteem Mir verwerken, onder strenger toezicht plaatst.",
    "Turkije drijft Griekenland in het nauw, VN: graandeal Turkije hoop wereld - Turkse Media": "VN-chef Antonio Guterres heeft dinsdag in zijn toespraak tijdens de 77e zitting van de Algemene Vergadering benadrukt dat de graandeal die door Turkije is gerealiseerd tussen Rusland en Oekraïne hoop voor de hele wereld is geworden.\n\nGuterres noemde de overeenkomst, in juli getekend in Istanbul, ook een wonder en zei dat de graanschepen die al een tijdje heen en weer varen een teken zijn van “wat de wereld kan bereiken als het samenwerkt”.\n\n“We hebben meer hoop en meer actie nodig”, vervolgde hij.\n\nInmiddels hebben 160 schepen meer dan 3 miljoen ton aan graan en andere agrarische producten vervoerd via de graancorridor.\n\nDe VN-secretaris-generaal waarschuwde ook over een naderende mestcrisis “als niet snel wordt ingegrepen”, wat weer voor een voedselcrisis kan gaan zorgen.\n\nVredespogingen\n\nDe Turkse president sprak de wereld ook toe dinsdag. Hij had meerdere boodschappen aan alle landen en zei dat ook de wereld de pogingen van Turkije om de oorlog tussen Rusland en Oekraïne te stoppen oprecht moet steunen. Er zijn landen die namelijk olie op het vuur gooien en lijken te willen dat de oorlog het liefst niet stopt.\n\nOok zei Erdoğan over de graandeal, wat merendeel zijn eigen prestatie is, dat het om “een van de grootste prestaties van de VN in de afgelopen jaren is”.\n\n“Het is absoluut noodzakelijk dat we de VN hervormen, in overeenstemming met haar allesomvattende kenmerk, als een organisatie die oplossingen kan genereren voor een rechtvaardiger wereldorde en waar de gemeenschappelijke wil wordt belichaamd namens de hele mensheid”, sprak de Turkse leider die opnieuw benadrukte dat de wereld groter is dan de vijf landen die alles bepalen voor iedereen.\n\nVluchtelingenkerkhof\n\nDe fatale klap deelde Erdoğan uit aan Griekenland, die al langer bewust vluchtelingen laat verdrinken in de Egeïsche Zee en het oostelijke Middellandse Zeegebied, waaronder kinderen. De Turkse president hield ook een foto vast van twee recent verdronken kinderen, die door de Grieken waren weggeduwd op zee.\n\n“Terwijl we worstelen om de dood van meer baby’s zoals Aylan te voorkomen, verandert Griekenland de Egeïsche Zee in een kerkhof van vluchtelingen met zijn illegale en roekeloze pushbacks.” Ook zijn er meerdere meldingen dat de Griekse troepen vluchtelingen uitkleden en hun kostbare spullen roven. (LEES meer + FOTO’S + VIDEO’S)\n\nDe vluchtelingencrisis kan niet worden opgelost door onschuldige mensen die een betere toekomst zoeken in concentratiekampen te plaatsen of hen op boten te laten om te sterven, benadrukte de leider van Turkije.\n\nAylan Kurdi was een 3-jarige Syrische vluchteling wiens lichaam in 2015 aanspoelde op een Turks strand. Een persfoto daarvan werd het bepalende beeld van de vluchtelingencrisis.\n\n“Het is de hoogste tijd voor Europa en de VN om een einde te maken aan deze gruweldaden die gelijk staan aan misdaden tegen de menselijkheid.”\n\nToespraak\n\nDe hele toespraak van Erdoğan is ook in het Engels beschikbaar:\n\nTurks:\n\n© Turksemedia.nl – Alle rechten voorbehouden | AA | Gepubliceerd: 20-09-2022",
    "Turkije flirt weer met het Syrië van Assad, na jaren van vijandschap": "Jarenlang steunde Turkije de Syrische gewapende oppositie en jihadisten tegen het – aldus Erdogan in 2017 – ‘terroristische’ Assad-regime. Maar na elf jaar oorlog, duizenden doden en miljoenen vluchtelingen zit het Assad-regime stevig in het zadel. Turkije lijkt nu 180 graden te draaien: het wil de diplomatieke banden met Syrië weer aanhalen.\n\n\n\n\n\n‘Politieke dialoog of diplomatie kan niet worden afgesneden tussen staten’, zei de Turkse president Erdogan een week geleden over Syrië. ‘Mensen moeten kunnen terugkeren’, zei zijn minister van Buitenlandse Zaken vlak daarna, over de vier miljoen Syriërs in Turkije waar Erdogan, vlak voor de verkiezingen van 2023, mee in zijn maag zit. Ook heeft Turkije een belang in Noordoost-Syrië. De macht daar is in handen van Koerdische YPG-milities, volgens Erdogan een verlengstuk van de PKK, de Koerdische staatsvijand van Turkije. Assad kan wellicht samenwerken met Turkije om de macht van de YPG te breken en het noordoosten terug te pakken.\n\nVoor Fadel Abdul Ghany, directeur van het Syrische Netwerk voor Mensenrechten, komt het bericht over Turkije’s toenadering als een verrassing. ‘We hebben het over een monsterlijk regime met een dictator (Assad, red.), die duizenden Syriërs liever zag sterven dan weggaan. Het is alsof je de banden wil verbeteren met Noord-Korea. Wie zou dat nou willen?’\n\nGhany studeerde aan de Syrische Universiteit in Damascus. Hij verliet Syrië in 2006 om verder te studeren in de Verenigde Arabische Emiraten en het Verenigd Koninkrijk. Toen in 2011 de Syrische Burgeroorlog uitbrak, richtte hij het Syrische Netwerk voor Mensenrechten op, een NGO die oorlogsmisdaden in het land documenteert en afdelingen heeft in Nederland, Frankrijk, de Verenigde Staten en Turkije. De NGO werkt samen met de Verenigde Naties en het Nederlandse ministerie voor Buitenlandse Zaken.\n\nHet is nog koffiedik kijken of verzoening tussen Turkije en Syrië werkelijk zal plaatsvinden. Turkije wordt vooral door Rusland, dat goede banden onderhoudt met Damascus en Ankara, gepusht om deze stap te nemen, zegt Ghany. ‘Als mensenrechtenorganisatie is onze positie hierin duidelijk. Met een regime dat verantwoordelijk is voor duizenden oorlogsmisdaden en misdaden tegen de menselijkheid, die allemaal zeer goed gedocumenteerd zijn, is elke link in wezen een legitimering van die misdaden.’\n\n‘Het is alsof je de banden met Noord-Korea wilt verbeteren’\n\nDe Turks-Koerdische journalist Fehim Isik is juist ‘totaal niet verrast’ door deze stap van het Erdogan-regime. Hij onderschrijft dat ‘dit onder druk van de Russen gebeurt’ en dat ‘Erdogan van alles doet om politiek te overleven’. Toch gelooft Isik niet dat Turkije en Syrië zich echt met elkaar zullen verzoenen.\n\n‘Turkije noemde Assad jarenlang een valse moordenaar en gooide olie op het Syrische vuur met interventies en bezettingen. Nu dat totaal is mislukt, vertoeft Turkije al een tijdje voor de deur van Assad. Met andere woorden: Syrië heeft na tien jaar oorlog een sterkere positie. Ik denk dat Assad tot de verkiezingen van volgend jaar in Turkije de kat uit de boom zal gaan kijken. Daarna kijkt hij wel verder wat hij wil doen met Turkije.’\n\nKoerden als speelbal\n\nVoor politicoloog Bente Scheller van de Heinrich-Böll-Stiftung, een denktank gelieerd aan de Duitse partij Die Grünen, wekt de Turkse draai vooral verbazing. ‘Ik weet wel dat Turkije goede banden onderhield met het regime voor 2011, maar ik zie eerlijk gezegd niet hoe ze alle openstaande zaken tussen de twee landen sinds 2011 samen met het Assad-regime kunnen oplossen. Natuurlijk is er de Koerdische kwestie. Maar het Assad-regime heeft die kwestie altijd tegen Turkije gebruikt, ook na het Adana-verdrag uit 1998, toen Syrië beloofde de Koerdische PKK te zullen bestrijden.’ Assad is niet te vertrouwen wat dat betreft, aldus Scheller. ‘De relaties tussen Assad en de PKK gaan tot op de dag van vandaag door’.\n\nIsik denkt daar anders over. Hij zegt dat het Koerdische vijandschap juist een punt is dat ‘beide regimes verbindt’. ‘De Koerden zijn bezorgd over de dubbele dreiging die vanuit Syrië en Turkije komt. Dat de Koerden een betere positie hebben verworven in het Midden-Oosten zit beide regimes dwars. Er is wat dat betreft al een gemeenschappelijk plan tegenover de Koerden, waarover beide regimes het eens zijn. Maar de Koerden van nu zijn niet de Koerden van 2011. Toen werden ze door niemand serieus genomen. Nu vormen ze een gewapende macht van 100.000 militairen, die IS hebben verslagen en een autonoom gebied (in Noordoost-Syrië, red.) in handen hebben.’\n\nDat zowel Turkije als Syrië tegen Koerdische soevereiniteit of autonomie zijn, beaamt Scheller. ‘Het Syrische regime heeft de Koerden, de Koerdische taal en cultuur altijd onderdrukt. Syrische steun aan de PKK en aanverwante organisaties is gebaseerd op het feit of deze organisaties nuttig zijn voor het Assad-regime. De PKK was de grootste provocatie voor Turkije vóór 1998. Dat is nu weer zo, vandaar dat Assad de PKK nog steeds nuttig acht. Assad acht de Koerdische partij PYD in Noord-Syrië ook nuttig, omdat ze de afspraak hadden dat de PYD de Koerdische gebieden in Syrië kalm zou houden, zodat de Syrische dictator zijn leger kon terugtrekken en inzetten op de andere fronten. Nu Assads troepen hebben gewonnen in Ghouta, Daraa, Harasta, Zuid-Idlib en Aleppo keren ze zich weer tegen de Koerden – behalve dan tegen die Koerden die Turkije provoceren.’\n\n\n\n\n\nVoor mensenrechtenactivist Ghany zijn de Turkse motieven om met Assad in zee te gaan eigenlijk ‘niet zo interessant’. ‘Voor ons zijn de Syriërs belangrijk en ik wil als een Syriër denken. Maar als je mij vraagt naar de strijd tegen de PKK of PYD in Syrië, dan zeg ik dat Assad een nog groter gevaar is. Zelf als Turkije toch met de Koerden de strijd wil aangaan, dan is het nog steeds geen rechtvaardiging om met Assad samen te werken.’\n\nVluchtelingen-pingpong\n\nPoliticoloog Scheller is er niet van overtuigd dat er voor Turkije ook wat te halen valt rond de Syrische vluchtelingen. Zie Libanon: dat steunde Assad, maar haalt vooralsnog bakzeil en heeft nog bijna geen Syrische vluchtelingen kunnen terugsturen. ‘Slechts enkele honderden Syriërs mochten terugkeren. Syrië wil de eigen burgers niet meer terug. Dus ook al zou Turkije Syrische vluchtelingen terug willen sturen, ik zie dat niet gebeuren. Ook de Syrische vluchtelingen zelf willen niet terug naar een land dat geregeerd wordt door de Assad-familie.’\n\nIsik is het daarmee eens. ‘Natuurlijk wil Turkije zo’n vuile deal sluiten. Ze hebben hun terugkeerwensen in de bezette gebieden tot nu toe ook maar gedeeltelijk kunnen realiseren. Van de miljoen Syriërs die ze vorig jaar terug wilden plaatsen, zijn slechts 150.000 naar Syrië gegaan. En dat dus alleen maar in de door Turkije bezette gebieden in het noorden van het land, zoals Azez, Afrin en Serekani. Vier à vijf miljoen Syriërs terugsturen is andere koek.’\n\n‘Natuurlijk wil Turkije zo’n vuile vluchtelingendeal sluiten’\n\nGhany wijst op de Turkse verantwoordelijkheid tegenover Syrische vluchtelingen. ‘Ze hebben in 2016 een verdrag gesloten met Europa, waar ze vele miljarden euro’s voor krijgen. Syriërs mogen niet teruggestuurd worden volgens die overeenkomst. De Syriërs verblijven dus niet gratis in Turkije. Bovendien dragen de Syriërs in Turkije ook bij aan de economie van het land. Hen het land willen uitzetten is geen oplossing, het is een misdaad. Het gaat mijns inziens ook niet gebeuren.’\n\nGhany vertelt ook over de ‘ontnuchterende ervaring’ van Jordanië, nadat dat land probeerde de diplomatieke betrekkingen met Syrië te normaliseren. ‘Assad heeft Jordanië in de rug gestoken, door grootschalig drugs en wapens te smokkelen naar het land, wat de veiligheid van de Jordanezen bedreigt. In Jordanië denken ze wel twee keer na om nog een deal met Assad te sluiten. Zo blijven er alleen maar landen over die al aan de verkeerde kant staan: Iran, Rusland, Irak en Venezuela.’\n\nAssads arrogantie\n\nVolgens Scheller is het Assad-regime blij dat steeds meer landen in de regio de diplomatieke betrekkingen met Syrië willen normaliseren, maar voelen ze zich niet verplicht om er iets voor terug te doen. ‘Ze denken dat alle anderen hen iets verplicht zijn. Assad en de zijnen zien zichzelf als de overwinnaars van de burgeroorlog. Ze gedragen zich er ook arrogant naar.’\n\nMaar dit gesnoef is niet terecht, zegt Scheller. ‘De Syrische macht op het slagveld was geleend. Zonder militaire steun van Rusland en Iran hadden de rebellen het regime al lang verpletterd. En toch krijgen Rusland en Iran niet alles van Syrië op een presenteerblaadje aangereikt. Het Assad-regime voelt zich niet alleen sterk tegenover zijn vijanden, maar ook tegenover zijn bondgenoten. Zo wilde Rusland toegang tot het westerse geld voor de wederopbouw van Syrië, zodat Syriërs konden terugkeren. De Russen hebben immers zoveel geïnvesteerd in Syrië, ze willen er wat voor terug. Maar op het moment dat Moskou hiervoor begon te lobbyen, lekte het regime ‘confiscatiewet nummer 10’ (een onteigeningswet die de bezittingen van gevluchte Syriërs tot staatsbezit maakt, red.). Voor het regime komt het regime eerst, een existentieel overlevingsinstinct. Als dat Assad en de zijnen zo uitkomt, zullen ze ook hun bondgenoten in een oogwenk verraden.’\n\nGhany begrijpt dat dialoog belangrijk is om tot vrede te komen. Maar met Assad is een dialoog onmogelijk, denkt hij. ‘Vrede kan alleen in een land dat democratisch bestuurd wordt. Voor vrede is het belangrijk om de VN-route die is uitgestippeld te volgen, dus via een politiek proces met een overgangsregering waarin geen plek is voor Assad. Het punt is dat vooral Iran niet geïnteresseerd is in vrede. De milities van Iran zijn overal actief in Syrië, en Assad laat dit gebeuren. De vraag is waarom de wereld zich daarbij neerlegt. De Iraanse milities hebben duizenden mensen vermoord. Iran ziet Syrië liever branden, dan dat de ayatollahs zelf een stap opzij doen. Het is jammer dat er geen politieke wil is om Iran uit Syrië te gooien. De Verenigde Staten en de Europese Unie doen niets. Syrië wordt totaal genegeerd en staat niet meer op de agenda. Wat is het verschil met Oekraïne? Syrië bloedt nog steeds.’\n\nIsik zeg dat alle Syriërs nu kennis maken met ‘hoe makkelijk Turkije een groep kan verraden’. Neem nu de jihadistische anti-Assad-strijders, die Turkije jarenlang heeft gesteund. Isik legt de nadruk op de mogelijke risico’s voor Turkije bij een deal met Assad.\n\n‘In Syrië zijn er twee groepen waarmee Turkije banden heeft: het Syrische Nationale Leger (het oppositieleger, red.), dat direct onder Turkse controle staat, en (jihadistische, red.) Idlib-groepen als Al Nusra en Hayat-Tahrir al-Sham. Er zou een beperkte reactie van die Idlib-groep kunnen komen als Turkije met Assad tot een overeenkomst komt. Turkije heeft zich in de nesten gewerkt en probeert er nu uit te komen. Dat gaat niet makkelijk worden.’",
    "Fietsen in Turkije, het moet ergens beginnen": "Fietsen in Turkije, het moet ergens beginnen\n\n- Ze krijgt de lach niet van haar gezicht, haar ogen stralen. Opgewonden staat ze op het podium op een neer te springen naast haar zojuist gewonnen fiets. En ze is niet de enige, zeker twintig kinderfietsen vinden hun weg naar de gelukkige winnaars van de loterij die wordt gehouden na de podiumceremonie van de Ronde van Sakarya. Twintig blije jongens en meisjes verlaten uiteindelijk het podium als trotse bezitter van een gloednieuwe tweewieler. Een verhaal over de veranderende kijk op de fiets in Turkije en de mogelijkheden die het ons als fietsliefhebbers uit Nederland biedt.\n\nTekst: Erik Jan Jansen\n\n'een nieuwe wielerwedstrijd'\n\nDe Ronde van Sakarya zegt u; nog nooit van gehoord! En dat is ook nog niet zo gek, deze vierdaagse wielerwedstrijd wordt dit jaar voor het eerst gehouden. Het is een 2.2 wedstrijd, oftewel er staan continentale, regionale en clubteams aan de start. En wat voor ploegen, een prachtig internationaal eclectisch gezelschap! Ploegen die je niet snel in West-Europa zult zien. Zoals het Indonesische Roojai Cycling Team, het Zuid-Afrikaanse ProTouch, het Almaty Cycling Team uit Kazachstan of de nationale ploegen van Koeweit of Algerije. En niet te vergeten vier Turkse ploegen; Sakarya BB Pro Team en Spor Toto Cycling Team (beiden continental), de amateurs van Konya Buyuksehir Belediye SK en de nationale selectie. Aan de start zegge en schrijve één Nederlandse renner, de 29-jarige Jeroen Meijers van het Terengganu Polygon Cycling Team uit Maleisië.\n\nVier dagen wordt er gestart en gefinisht op een vaste locatie op het plein aan de Atatürk Avenue in het centrum van de stad. Het grote plein naast het station staat dezer dagen volledig in het teken van het fietsen. Rond de start en finish staan er dikke rijen en ook de podiumceremonie kan rekenen op de nodige belangstelling. Hele schoolklassen staan tegen de hekken aangedrukt om een glimp op te vangen van de renners. Ze worden in hun enthousiasme opgezweept door Başak Koç, onvermoeibaar praat deze bekende Turkse presentatrice het hele programma aan elkaar. Ik zag haar in de Ronde van Turkije ook al langskomen en ben blij haar weer te zien, vooral omdat ik weet dat ze alles ook in het Engels vertaalt.\n\nOver de wedstrijd is veel te zeggen, de Oezbekistanse renner Jambaljamts Sainbayar van het Terengganu Polygon Cycling Team sleept de eerste etappes alle truien binnen maar hij moet uiteindelijk de eindoverwinning over laten aan Mykhaylo Kononenko van het Sakarya BB Pro Team. Deze ervaren Oekraïense renner weet, na een indrukwekkende lange solo-ontsnapping, niet alleen de laatste etappe maar ook het eindklassement met 11 seconden op zijn naam te schrijven. Bij het passeren van de meet slaat hij een kruis en draagt zijn winst op aan zijn door oorlog verscheurde land. Een terechte winnaar van de eerste Ronde van Sakarya! Voor de liefhebber, op het YouTubekanaal van Sakarya Büyükşehir Belediyesi zijn alle etappes van begin tot eind terug te zien, check.\n\n\"Het was een mooie, heuvelachtige en groene omgeving\" zegt de enige Nederlandse deelnemer Jeroen Meijers als hij terugkijkt op de Ronde van Sakarya. \"Ik vond het parkoers wel mooi, zeker beter dan de Turkse wedstrijden in Erciyes en Alanya.\" Zoals elke nieuwe wielerwedstrijd zijn er kinderziektes, zo was het deelnemersveld niet ontzettend groot. \"Qua wedstrijd vind ik het jammer dat er zo weinig ploegen aan de start staan. Het is dan altijd een beetje raar koersen.\" Meijers is tevreden over de organisatie; \"weinig tot geen verplaatsingen, een goed hotel met goed eten. En er waren weinig auto’s in het verkeer tijdens de wedstrijd.\"\n\nfietsen en genieten'\n\nMijn bezoek dezer dagen staat in het teken van fietsen en toerisme. Sinds mijn eerste bezoek aan dit land, tijdens de Ronde van Turkije afgelopen april, ben ik door dit land geraakt. Diep geraakt mag ik wel zeggen, door de vriendelijkheid en hartelijkheid van de mensen, het landschap, de keuken, maar vooral door het enorme potentieel als fietsland. In de Ronde van Turkije jeukten mijn handen al om een reservefiets van de neutrale Shimanowagen af te trekken en zelf tegen de de vele slingerende bergweggetjes op te klimmen. In mei komt de droom uit en mag ik het aan den lijve ervaren hoe het is om zelf een wedstrijd te rijden in dit bijzondere land. Ik zie af in de Santini Queens of The Aegean Gran Fondo en kom er achter hoe zwaar maar ontzettend gaaf het is om hier te fietsen.\n\nAmper vier maanden na mijn eerste bezoek zet ik voor de derde keer voet op Turkse bodem. Het is een geweldige ontvangst, noodweer boven Istanbul maakt dat mijn vliegtuig niet kan landen. Ruim drie kwartier cirkel ik boven de lichten van deze miljoenenstad, tussen dikke donkere donderwolken en bliksemflitsen. Ook al is het diep in de nacht, ik kan mijn blik niet lostrekken van het prachtige schouwspel onder me. Het is na de klok van vier uur in de nacht dat ik mijn, overigens uitstekende, hotelbed zie. Slaap is iets dat ik deze dagen maar weinig krijg. Het geeft niet, slapen kan altijd nog.\n\nSakarya is een bijzondere stad. Het is met zo'n kwart miljoen inwoners voor Turkse begrippen een niet al te grote plaats. De stad die ook wel bekend staat als Adapazarı heeft een rijke historie en werd voor het eerst genoemd zo'n vierhonderd jaar voor Christus. In die geschiedenis was het onder andere deel van het het Griekse maar ook van het Romeinse rijk. Een deel van de bevolking stamt nog af van houthakkers die een paar eeuwen vanuit de Balkan naar wat nu het huidige Turkije is. Gedurende een tijd drukten ze hun stempel op de regio, maar verlieten deze ook weer na het omkappen van de meeste bossen. Een trieste noot in de geschiedenis, in 1999 kreeg de omgeving het zwaar te verduren tijdens een zware aardbeving die zo'n 18.000 woningen vernielde. Tegenwoordig is de regio populair als een van de grootste hazelnootproducenten ter wereld. Het is, zoals wielrenner Jeroen Meijers al aangaf, een groene omgeving. Dat heeft weer alles te maken met het meer van Sakarya en de gelijknamige rivier die door de omgeving stroomt.\n\nFietsen in Sakarya\n\nOm dat meer liggen meerdere mooie fietsroutes. En zo komen we op het fietsen. Want fietsen in Turkije staat, zeker met ons kikkerlandje vergeleken, nog in de kinderschoenen. De auto is er duidelijk nog de heilige koe, een auto hebben is status. Dat blijkt wel als je ziet hoeveel tijd het kan kosten om van de ene naar de andere plek van de stad te gaan. Als Nederlander is mijn allereerste gedachte dat de stad een groot probleem heeft. Een probleem dat op te lossen is maar wel een belangrijke verandering vergt. Namelijk het accepteren dat de fiets een geëigend vervoermiddel is en niet een teken van zwakte. Tot nu toe wordt de fiets nog door veel Turken gezien als het vervoermiddel van de armen.\n\nMaar er gloort hoop aan de horizon. In Sakarya wordt hard gewerkt aan die verandering. De gemeente is druk bezig met het aanleggen van fietspaden en dat gaat ver. In de plannen heeft de gemeente het over meer dan 500 kilometer aan fietspaden door de stad. Bij de uitvoering daarvan wordt gekeken naar andere fietsvriendelijke oplossingen van verschillende wereldsteden. Inmiddels heeft de UCI Sakarya uitgeroepen tot officiële fietsstad.\n\nHet Zonnebloem fietspark\n\nIn het masterplan om Sakarya om te toveren tot een fietsvriendelijke stad past ook aandacht voor de wielersport. De allereerste editie van de Ronde van Sakarya is één van de initiatieven. Een ander initiatief is het Ayçiçeği Bisiklet Vadisi (zonnebloem fietspark). Dit is een voor iedereen vrij toegankelijke park, buiten het centrum van de stad en staat volledig in het kader van de fiets. Er zijn meerdere uitdagende parcoursen voor mountainbikers en BMX'ers . Voor de racefietser die zich even flink wil uitleven is er een fijne ovalen openluchtwielerbaan, perfect voor een uitdaging met je wielervrienden of om gewoon even lekker verkeersluw rondjes te rijden. En het is nog niet af, binnenkort wordt er begonnen aan de bouw van een echte wielerbaan en de verwachting is dat daar ook baanwedstrijden op gereden gaan worden. Op het park worden ook regelmatig BMX en mountainbikewedstrijden gereden. Afgelopen maand stond het park in het teken van de Mountain Bike Marathon World Championship.\n\nDe inspanning van de lokale overheid maakt dat de stad en regio ook openstaan voor fietsers. Zo zijn er inmiddels verschillende zogenaamde 'fietsvriendelijke' hotels. Hotels waar het mogelijk is om je fiets te stallen of een kleine reparatie te doen in de werkplaats. Ze zijn ook voorzien van alles wat nodig is om bij te komen na een inspannende fietsrit, sauna, Turkse baden, zwembad. De hotels bieden fietsroutes aan, verkopen wat kleine onderdelen als reservebanden en energierepen. Je herkent deze hotels aan het officiële groene 'Bisiklet Dostu' (fietsvriendelijk) keurmerk. Zie Wij namen een kijkje in het Seçkin Hotel Spa & Wellness Sakarya, een drie sterren hotel dat wat uit het centrum weg ligt en daarom geschikt is voor fietsers.\n\nVoor meer informatie over fietsen in Turkije, check\n\nSakarya stad en regio:\n\nSakarya is een typisch Turkse stad, vol bedrijvigheid en leven. Het heeft een gezellig centrum met letterlijk duizenden winkeltjes en restaurantjes, elk met z'n eigen specialiteit. De Turkse ondernemersgeest maakt dat winkelen een waar avontuur is. Zoek je iets specifieks dan is is iedereen bereid om je te helpen. Over de Turkse keuken zijn boeken vol te schrijven, maar het is beter om het maar gewoon te ervaren. Aarzel niet om een klein restaurantje met nauwelijks meer dan twintig zitplekken binnen te lopen. De kans is dat je er heerlijke lokale gerechten voorgeschoteld krijgt. Op de meeste van deze plekken is het niet mogelijk om alcohol te krijgen, probeer eens een echt Turks yoghurtdrankje of een van de, vaak huisgemaakte, sapjes. En vergeet vooral niet om een nagerecht te bestellen, een feest voor de smaakpapillen! Behalve de kleine eettentjes zijn er meer dan genoeg fantastische restaurants. Aan de oever van het meer van Sakarya zijn er tientallen te vinden. Een etentje op deze plekken is een waar feest, neem er de tijd voor en vergeet niet iets moois aan te trekken.\n\nEten in en rond Sakarya:\n\nAanrader! Hakiki Rumeli Koftecisi midden in het centrum van Sakarya, de familie die dit restaurant uitbaat maakt al jaren de beroemdste gehaktballen van de stad! Het restaurant serveert een eigen specialiteit Rumeli köfte (gehaktballen) op speciaal geprepareerd brood. Check deze video\n\nNog zo'n aanrader! Het Gölevi restaurant bij het meer van Sakarya! Diner met uitzicht, grandioos als de zon ondergaat. Dit restaurant is één van de toppers in de wijde omgeving en heeft een uitgebreide kaart met prachtige gerechten. Wil je helemaal genieten, huur dan een van de lodges bij het restaurant.\n\nLunch! Köfteci İsmail, aan de rand van het centrum gelegen hedendaags ingericht Köfte (de Turkse gehaktbal) restaurant. Ook weer met een heel eigen stijl. Neem even de tijd om de bedrijvigheid achter de counter te bekijken, het is er een drukte van jewelste.\n\nIstanbul!\n\nGeheime tip! Het Ali Ocakbaşı Karaköy midden in Istanbul! Een verborgen parel, verstopt in een wat oudere handelswijk vlakbij de Galatabrug over de Bosporus. Het restaurant zit op meerdere verdiepingen en heeft een dakterras. Vanaf die plek ligt half Istanbul aan je voeten. De kaart is exclusief en erg lekker. Reken niet op grote porties, maar geniet van de specialiteiten en het uitzicht. Met een lekkere Raki in de hand! Laat je niet afleiden door het wat groezelige doodlopende straatje, loop het halletje links aan het eind binnen en druk op de knop voor de lift. Op de 4e verdieping vind je dit restaurant.\n\nUitstapje:\n\nTaraklı, dit UNESCO dorpje ligt op zo'n twee uur rijden van Sakarya en is absoluut de moeite waard voor een bezoekje. Het oude centrum voert je terug naar vroeger, de oude houten huizen laten zien hoe het leven vroeger was. Rond het centrale plein zijn winkeltjes waar je nog handgesneden bestek, linnen kleding en huisgemaakte jams kunt kopen. Buiten gebedstijd is de oude moskee ook te bezoeken. Let wel op, de schoenen blijven buiten. Schuin tegenover de moskee zit een klein theehuisje. Je wordt er hartelijk ontvangen door de uitbater. Neem even de tijd voor een glaasje Çay (Turkse thee) of een echte Turkse koffie.\n\nVoor verdere informatie?",
    "Edenaar Mert Erkan debuteert bij Turkije O18": "Edenaar Mert Erkan debuteert bij Turkije O18\n\nvr 23 sep, 10:01\n\nEDE Voor de bij De Graafschap en FC Bordeauxboys uitkomende Edenaar Mert Erkan, is een droom werkelijkheid geworden. De 17- jarige voetballer debuteerde deze week bij Turkije O18.\n\nEip Janssen\n\n,,Mert heeft 82 minuten in de basis gespeeld. Daarna werd hij gewisseld. Hij is heel trots op zijn debuut”, laat zijn moeder Yasemin vanuit Turkije weten. Zij woonde net als anderen het debuut van Mert Erkan bij.\n\nDe jonge talentvolle voetballer Erkan won met zijn land Turkije met 2-0 van Roemenië. Zaterdag volgt de volgende interland tegen Spanje O18. Uiteraard hoopt Erkan en zijn familie weer in de basis te mogen starten. Maar dat is aan de Turkse bondscoach. Maar dat het naar meer smaakt is duidelijk.",
    "Schiedamse drugsbaron Çetin G. plots vrijgelaten in Turkije": "De Schiedamse drugsbaron Çetin G. (52) is vrijgelaten in Turkije in ‘de grootste drugsoperatie in de geschiedenis van de Turkse Republiek’. Hij blijft wel onder toezicht van de rechtbank. Het besluit van de rechter uit Ankara komt als een verrassing. Eerder eisten Turkse aanklagers 1482 jaar cel tegen de Schiedammer.\n\nZijn advocaat in Nederland Cem Polat bevestigt zijn vrijlating: ,,Ik ben er blij mee. We moeten zien of dit ook van belang is voor zijn Nederlandse rechtszaken.”\n\nDe Schiedammer werd in 2016 door de Rotterdamse rechtbank veroordeeld tot 12 jaar cel voor het smokkelen van een grote hoeveelheid coke. Çetin G. wist echter te ontkomen door zijn enkelband te vernielen en vluchtte vanuit Nederland naar Turkije. Zijn celstraf in Nederland staat nog open. Ook loopt er hier een rechtszaak tegen G. waarin justitie 1,8 miljoen euro wil ‘plukken’ van G. die hij aan drugshandel heeft verdiend.\n\nIn juni 2020 werd de drugsbaron gearresteerd in Istanbul door de Turkse politie, die invallen deed op 110 adressen in elf verschillende provincies. Daar wordt hij gezien als het kopstuk in een omvangrijk drugsonderzoek genaamd ‘Operatie Moeras’. G. wordt verdacht van het leiden van een criminele organisatie, het witwassen van miljoenen euro’s en de grootschalige handel in verdovende middelen. Volgens de rechtbank in Ankara zijn nog niet alle bewijzen verzameld die G. schuldig achten.\n\nBewijsstukken\n\nHet zou gaan om bewijsstukken die, onder meer, uit Nederland moeten komen. Ondertussen zat de drugsbaron 26 maanden in voorarrest.\n\nIn het enorme strafproces werden in totaal 73 verdachten opgepakt. Tijdens eerdere rechtszaken zijn meerdere verdachten vrijgelaten, waaronder veel familieleden van G. Donderdagmiddag besliste de rechter in Ankara dat de laatste acht verdachten allemaal worden vrijgelaten onder toezicht, waaronder Çetin G. Hij mag zijn thuisland niet verlaten.\n\nOverleden\n\nÇetins broer Hanifi G. die ook op de verdachtenlijst stond, is tien dagen terug overleden aan een ziekte, zo bleek tijdens de rechtszaak.\n\nDe Schiedammer moet in Nederland nog een straf uitzitten van 12 jaar. In totaal smokkelde Çetin G. 15.000 kilo cocaïne, goed voor bijna 500 miljoen euro. Vandaar de bijnaam die hij kreeg in criminele kringen: ‘De man van 500 miljoen euro’.\n\nDe rechtszaak wordt hervat op 13 januari 2023. G. mag dit proces in vrijheid afwachten.\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen."
}