{
    "Privacyinstellingen op VI.nl": "Voetbal International\n\nHeb je Adblockers aan staan of gebruik je een private browser?\n\nWelkom bij Voetbal International!\n\nVoordat je verder gaat hebben wij je cookievoorkeuren nodig.\n\nHet menu waarop je deze kunt instellen kan niet worden geladen, wellicht doordat je een Adblocker of private prowser gebruikt.\n\nSwitch naar een reguliere browser of schakel de Adblocker uit om je voorkeuren aan te geven, waarna je toegang tot de site verkrijgt.\n\nVeel leesplezier!\n\n\n\nVervers",
    "Jeugdduel tussen Frankrijk en Polen loopt uit de hand: 4 keer rood en een (k)opstoot": "De finale van het Lafarge-toernooi tussen Frankrijk Onder 18 en de leeftijdsgenoten uit Polen is volledig uit de hand gelopen. Het duel werd gestaakt en er vielen liefst 4 (!) rode kaarten.\n\nDe rode prenten vielen allen aan Franse zijde. Op videobeelden is te zien hoe de 16-jarige Darnell Bile een kwartier voor tijd een vliegende tackle inzet, en vervolgens een kopstoot uitdeelde aan het slachtoffer dat verhaal kwam halen.Daarvoor waren Ilyes Housni, Jeanuel Belocian en Malang Gomis al in de 55ste, 61ste en 72ste minuut weggestuurd. Na Bile's rode kaart sloeg de vlam opnieuw in de pan en kon de arbiter van dienst niets anders doen dan de pot definitief staken. Op dat moment stond Polen, de reglementaire winnaar, met 3-2 voor.",
    "15 tekenen dat je (te) lang in Frankrijk woont": "15 tekenen dat je (te) lang in Frankrijk woont\n\nNiks aan te doen, wie een tijdje in Frankrijk woont neemt vanzelf Franse gewoontes over. En vaak vallen die vaak pas op als je weer terug in Nederland bent. Door deze dingen krijgt Nicky de indruk dat ze na 17 jaar in Frankrijk toch wat is verfranst.\n\n1. Ik heb geen last meer van het Franse toetsenbord (Azerty), maar zit nu juist in Nederland (Qwerty) vloekend achter de computer. Wqqqqt?!\n\n2. Ik hou tegenwoordig automatisch op na 2 zoenen, waardoor de derde kus van die andere Nederlander lullig in de lucht blijft hangen… Sorry, mijn fout!\n\n3. Ik zou voor de lunch eigenlijk best een warme hap willen.\n\n4. Ik mis een mandje stokbrood op tafel (tegenwoordig zelfs als ik pasta eet, iets waar ik de Fransen vroeger HARD om uitlachte).\n\n5. Ik geef mijn kinderen zonder knipperen met m’n ogen SUIKER (Het Grote Gif), want in Frankrijk doen ze daar ook nooit moeilijk over.\n\n6. Tussen 12.00 uur en 14.00 uur probeer ik nooit meer iemand telefonisch te bereiken.\n\n7. Bij een griepje ga ik voor de zekerheid toch even langs de Eerste Hulp (en waarom geeft die Nederlandse huisarts zo weinig pillen??)\n\n8. Ik ga ervan uit dat alle winkels tot zeker 19.30 uur open zijn (en sta om 18.01 uur dus verbaasd naar binnen te gluren bij een potdichte bakker/Hema/Kruidvat).\n\n9. Ik snijd kaas tegenwoordig liever met een mes, want een kaasschaaf geeft zulke zuinige dunne plakjes.\n\n10. Mijn uitspraak van het Engels is veranderd en ik hoor mezelf tot m’n stomme verbazing dingen zeggen als ‘It’z true, no?’. (Inspector Clouseau, verlaat dit lichaam!)\n\n11. Het valt me op dat het personeel in Nederlandse restaurants en winkels zo ontzettend hartelijk en vooral ook flexibel is! (Is de klant dan toch koning?)\n\n12. Ik zeg automatisch u tegen de 18-jarige verkoopster bij de bakker.\n\n13. Ik bestel koffie niet langer bij de lunch maar erna (en ik zou eigenlijk best een wijntje willen bij die tosti).\n\n14. Vijf uur voelt tegenwoordig vroeg om al aan de borrel te gaan (in Frankrijk moet een fatsoenlijk mens nog 2 uur wachten).\n\n15. En ik serveer (uitgehongerde!) Nederlandse gasten bij ons in Frankrijk daardoor altijd veel te laat hun avondeten…\n\nLEES OOK:\n\n15 tekenen dat een Française (te) lang in Nederland woont\n\nDe 10 mooiste Franse taalblunders\n\n10 dingen die Fransen nét even anders doen\n\n15 dingen waaraan je een Parijzenaar kunt herkennen",
    "Frankrijk steunt boekwinkels met verplichte verzendkosten": "Frankrijk poogt het speelveld tussen fysieke en online boekaanbieders meer gelijk te trekken door verzendkosten in te voeren op online boekverkoop.\n\nHet gaat hierbij om 3 euro verzendkosten op bestellingen onder de 35 euro. Fysieke boekenwinkels moeten beter kunnen concurreren met grote online spelers als Amazon, zo klinkt het. Vorig jaar werd daarom al besloten tot een verbod op gratis levering van boeken, maar dit werd tot nu toe door grote platforms omzeild door 1 cent te rekenen voor bezorging. Over de hoogte van de verzendkosten was destijds namelijk nog niets afgesproken.\n\nDaar moet dus verandering in komen. Amazon heeft eerder al laten weten tegen de plannen te zijn, volgens dat platform zouden de plannen ook schadelijk kunnen zijn voor aanbieders in dunbevolkte gebieden, die vaak geen andere keuze hebben dan hun boeken online aan te bieden. De Franse plannen moeten nog wel worden goedgekeurd.",
    "Sneakers uit Frankrijk en een nagellak-walhalla in Eindhovense binnenstad": "tien vragen Wat als je een vast contract hebt en negen andere vragen over het prijspla­fond\n\nGoed nieuws deze week vanuit Den Haag: er komt een prijsplafond op energie en gas. Dat betekent dat je bij een gemiddeld verbruik nooit méér betaalt dan door de overheid is vastgesteld. Hoeveel is dat precies, hoe zit het met stadswarmte en wat als je nog een vast contract hebt? We zetten de meest gestelde vragen op een rij.\n\n8:52",
    "Denemarken heeft niets aan zege op Frankrijk": "Denemarken heeft niets aan zege op Frankrijk\n\nDenemarken wint met 2-0 van de al uitgeschakelde titelverdediger Frankrijk, maar mist door de zege van Kroatië op Oostenrijk de finaleronde van de Nations League in Nederland. Bekijk hier de samenvatting.",
    "Later pensioen blijft taboe in Frankrijk": "Ze hebben er nog steeds geen zin in, de Fransen. Volgens opiniepeiler Ifop steunt maar 21 procent van de bevolking het plan van de regering om langer door te werken. 73 procent van de ondervraagden meent dat de huidige wettelijke pensioenleeftijd van 62 jaar ideaal is of dat deze nog wel naar beneden kan.\n\nFrankrijk loopt flink uit de pas bij de buurlanden. In België bedraagt de pensioengerechtigde leeftijd 65 jaar, in Nederland 66 jaar en zeven maanden, in Duitsland 65 en vijf maanden en in Italië 67 jaar.\n\nLevensverwachting erg toegenomen\n\nDe verschillen zijn kleiner maar nog altijd aanzienlijk als wordt gekeken naar de effectieve vertrekleeftijd, het moment waarop Franse werknemers daadwerkelijk stoppen met werken. Fransen gaan gemiddeld met 63 jaar en 1 maand met pensioen, en Nederlanders met gemiddeld 65 jaar en 3 maanden.\n\nMaar naar het buitenland wijzen, dat maakt in Frankrijk nooit veel indruk. Ook met het argument dat de levensverwachting erg is toegenomen, overtuig je maar weinigen.\n\nToch wil president Macron nu niet langer wachten. In 2020 deed hij een mislukte poging om de koe bij de horens te vatten. Hij kon zich toen nog net achter het oprukkend coronavirus verschuilen om een politiek fiasco aan het oog te onttrekken.\n\nRelatief hoog geboortecijfer\n\nDoor die episode bleef er weinig heel van zijn imago van hervormer. Nu is hij vastbesloten de partners in de eurozone te laten zien dat hij kan regeren, ook al beschikt hij sinds de Kamerverkiezingen van juni niet meer over een absolute meerderheid.\n\nEen voordeel voor Macron is dat zijn tegenstanders niet meer kunnen zeggen dat het allemaal wel meevalt. In 2020 meende het adviesorgaan pensioenen, de Conseil d’orientation des retraites (COR) nog dat de toestand dankzij een relatief hoog geboortecijfer en een groeiende productiviteit niet hopeloos was. Maar het laatste rapport van de COR slaat het anti-kamp hun beste argument uit handen. Door de verslechtering van het economisch tij sinds de oorlog in Oekraïne slaan de wijzers van de pensioenkassen volgens de COR al vanaf volgend jaar diep rood uit. De pensioenen kosten te veel geld.\n\nDe pensioen-uitgaven zijn bovendien niet te rijmen met de belofte die is gedaan aan de eurogroep om in 2027 weer een begrotingstekort te hebben van minder dan 3 procent van het bbp (bruto binnenlands product).\n\nDe rol van breekijzer\n\nGeen land in de eurozone geeft zoveel uit aan oudedagsvoorzieningen als Frankrijk. Het is met ruim 300 miljard euro per jaar zelfs de grootste uitgavenpost op de begroting. Dat bedrag komt overeen met bijna 14 procent van het bbp, tegen 5 procent in Nederland en Duitsland.\n\nEind deze week moet duidelijk worden hoe Macron en zijn premier Élisabeth Borne de zaak gaan aanpakken. Het duo hoopt toe te slaan tijdens de behandeling van de begroting die maandag werd gepresenteerd.\n\nDe begrotingswet sociale zaken vervult in dat scenario de rol van breekijzer. Het is mogelijk om de verhoging van de pensioenleeftijd naar 64 of 65 jaar toe te voegen als een speciaal amendement waar niet over kan worden gestemd.\n\nMaar deze ‘overval strategie’ stuit op weerstand en kan een nieuwe golf van sociale onrust losmaken. Een decreet staat bovendien haaks op het voornemen van de president minder solistisch op te treden en zoveel mogelijk ‘samen met de burger’ te regeren.\n\nLees ook:\n\nWaarom staken voor de Fransen een leefstijl is.\n\nEen pensioenhervorming heeft Frankrijk opnieuw in een crisis gestort. De essayist en romancier Pascal Bruckner ontwaart achter het protest uiteindelijk vooral angst voor de dood. ‘Het is alsof het leven aanvangt bij het einde.’",
    "De ultieme roadtrip door Frankrijk: de 10 leukste stops": "Frankrijk is een van de mooiste landen van Europa om een roadtrip te maken. Omdat Frankrijk echt álles heeft. Waanzinnig mooie steden, eindeloze stranden, uitgestrekte wijnregio’s. Je hebt er de Pyreneeën én de Alpen. Wat wil een natuurliefhebber nog meer? Tijdens het roadtrippen ontdek je dromerige dorpen in het binnenland. En vergeet niet dat de Franse autowegen perfect zijn om lange stukken te rijden. Al zijn al die smalle binnendoorwegen, uitkijkend over wijnranken en gedroogde hooibalen zeker zo bijzonder. We hebben al veel mooie roadtrips in Europa uitgestippeld, maar deze ontbrak nog. De ultieme roadtrip door Frankrijk. Met alle stops die je niet mag missen. Een reis om van te dromen. Of nee, beter nog: een reis om écht te gaan doen. Want dit wordt er een om nooit te vergeten! Roadtrip door Frankrijk: 3.100 kilometer Bij het uitstippelen van een roadtrip door Frankrijk heb je eigenlijk maar één probleem: keuzestress. Want het moet een reis zijn die van alles een beetje heeft: steden, dorpen, stranden, bergen en natuur. Frankrijk heeft dat allemaal, maar de afstanden zijn soms ook groot. En je kunt nu ook weet niet álles in één reis stoppen. Sommige prachtige delen van Frankrijk slaan we in deze reis over, maar dat komt omdat we de állermooiste plekken er allemaal in hebben gestopt. De route voor deze roadtrip door Frankrijk is in totaal 3.100 kilometer lang. Dat is veel dus neem vooral de tijd om deze reis te maken. Je kunt het in twee weken doen, maar ik zou je adviseren om daar drie weken voor uit te trekken, of hoe lang je vrij kunt maken. De complete route vind je hier in Google Maps Je kunt hotels boeken (we geven je toffe tips voor onderweg) of gooi een tentje achterin. Frankrijk heeft zoveel mooie campings: onze 10 favorieten vind je hier. ▸ Tip: Deze roadtrip maken met een elektrische auto? Dat is makkelijker en leuker dan je denkt! Lees hier meer over elektrisch rijden in Frankrijk en een overzicht van alle laadpalen richting het zuiden.\n\n1. Étretat - Normandië De perfecte plek om je roadtrip door Frankrijk te starten is Normandië. Niet alleen omdat het goed bereikbaar is vanuit Nederland, maar vooral omdat Normandië prachtig is. En zo anders dan de rest van Frankrijk. De ruige kust, met indrukwekkende rotsen, mooie vissersdorpen, historische plekken (denk aan D-day). Hét hoogtepunt in Normandië zijn de krijtrotsen in Étretat. De l’Aiguille en Manneporte zijn de mooiste - en meest gefotografeerde - plekken aan deze kust: rotsen in de vorm van een scherpe punt en een olifant. Het dorpje Étretat is sfeervol, knus en een plek waar je ook zeker even de tijd voor moet nemen. In de kleine straatjes is het altijd gezellig. Wat je nog meer niet mag missen in Normandië: Honfleur : het leukste stadje van deze regio.\n\n: het leukste stadje van deze regio. De invasiestranden: Gold Beach, Omaha Beach en Utah Beach. Dit culturele uitstapje is een must! ▸ Tip om te overnachten: Hotel le Rayon Vert in Etretat is een aanrader!\n\n2. Mont Saint Michel - Normandië Normandië heeft nóg een plek die je absoluut niet mag missen tijdens deze roadtrip. 250 kilometer zuidelijker vind je Mont Saint-Michel. Bijna op de grens met Bretagne. Een klein, rotsachtig schiereiland met een unieke ligging dat vroeger alleen bij laag water te voet bereikbaar was (tegenwoordig ligt er een loopbrug). De abdij van Mont Saint-Michel is beeldschoon om te zien (UNESCO werelderfgoed) en een must-visit. Je gaat er eeuwen terug in de tijd. Trek er maar gerust een dag voor uit, voor Mont Saint-Michel moet je de tijd nemen. En dat wordt flink klimmen want de smalle straatjes omhoog en vele trappen ga je in je benen voelen. Wandel sowieso naar de abdij. Aan het einde van de middag, of tegen zonsondergang is dat het meest bijzonder. ▸ Tip om te overnachten: de leukste plek om te slapen ligt een uurtje rijden verderop. Rij door tot Saint-Malo, een beeldschone havenstad in Bretagne. Escale Oceania Saint Malo is een aanrader!\n\n\n\n3. La Rochelle - Charente-Maritime Een van de leukste plekken aan de westkust van Frankrijk is het plaatsje La Rochelle. Een havenstadje met een beeldschone uitstraling en een autovrij centrum. Het oude centrum rondom de haven is de mooiste en gezelligste plek van La Rochelle, waar je je - even tussen de mensen door kijken - in een middeleeuws dorp bevindt. 's Avonds, als het donker is, is het een magisch mooie plek als de haventorens verlicht worden. Overdag is stadsmarkt Les Halles de La Rochelle een aanrader om te bezoeken. Kids vinden La Rochelle Aquarium leuk. De fijnste plek is Plage Chef de Baie, het mooiste strand dat je hier kunt vinden. En als je eenmaal hier bent, dan móét je ook echt naar dit eilandje: Île de Ré . Een van de fijnste plekken van Frankrijk. Een plek waar je in feite een complete vakantie zou kunnen doorbrengen. Mooi, rustig en de ultieme plek om het Franse Bourgondische leven echt goed onder de knie te krijgen. ▸ Tip om te overnachten: boutique hotel Un Hôtel En Ville in het oude centrum van La Rochelle is een heerlijke rustige plek om de nacht door te brengen.\n\n\n\n4. Biarritz - Nouvelle-Aquitaine De volgende stop ligt een stuk zuidelijker. Hoe dichter je bij Biarritz komt, hoe mooier de omgeving langs de weg: pijnbomen geven een instant Mediterraans gevoel. Biarritz is leukste badplaats van Frankrijk aan de Atlantische Oceaan. Een plek met een heerlijke ontspannen sfeer en prachtige stranden (Plage de la Côte des Basques is waanzinnig mooi!). Het is de perfecte plek om tijdens het roadtrippen een paar dagen te genieten aan het strand. Het is ook een van de hipste plekken van Frankrijk. Je vindt er in het centrum toffe restaurants, koffietentjes en genoeg leuke winkeltjes om alles te kopen wat je nodig en vooral niet nodig hebt. Heb je de goede vide in Biarritz eenmaal te pakken, dan wordt het nog moeilijk om hier weer weg te gaan. Oh, en de zonsondergangen zijn hier fenomenaal. ▸ Tip om te overnachten: wil je kamperen, doe je dat dan op Camping Oyam. Liever een hotel? Dan is Hotel Saint Julien in Biarritz een topplek.\n\n5. Montpellier - Hérault Montpellier is - na Parijs - de mooiste stad van Frankrijk. Noem het maar gerust klein Parijs, er staat zelfs ook een Arc de Triomphe. Het straatbeeld is zeker zo mooi, al is het centrum van Montpellier veel beter te voet te ontdekken. Place de la Comédie is het centrale plein, waar het altijd gezellig is. Kleiner en mooier zijn Place Jean Jaurès en Place du Marché aux Fleurs. Wandel zeker door Jardin des plantes de Montpellier, de oudste plantentuin van Frankrijk. En je kunt er heel goed shoppen, mocht je dat in BIarritz nog niet voldoende gedaan hebben. Zie het als een mini-stedentrip in een roadtrip. Voor Montpellier moet je echt de tijd nemen: een dag of twee/drie zou ik hier zeker blijven. In een kwartiertje rijden ben je aan de kust: de Middellandse zee, geliefd om de fijne temperaturen om te zwemmen en super helder water. Een dagje (of hoe lang je ook wil blijven) Palavas-les-flots is absoluut een aanrader: een gezellig, klein badplaatsje met strandtenten en restaurantjes. En dat maakt Montpellier zo leuk: stad én strand binnen handbereik. ▸ Tip om te overnachten: net iets buiten de stad, maar veruit de leukste plek om te slapen is Domaine de Biar.\n\n\n\n6. Sainte-Maxime - Côte d’Azur Een roadtrip door Frankrijk is niet compleet zonder een stop aan het beroemdste kustgebied aan de Middellandse Zee. Aan de Côte d’Azur zou je ook nog deze mini-roadtrip kunnen maken als je voldoende tijd hebt. Anders is het een kwestie van keuzes maken, en dan zou ik in dat geval gaan voor Sainte-Maxime. Het is de perfecte plek om de Côte d’Azur te ontdekken. Hier ervaar je het Zuid-Franse leven zoals het bedoeld is. De zon schijnt er altijd. Je zult er uitgebreid lunchen met verse vis en een fles wijn. Aan de kust barst het er van de chique, hippe en gezellige strandtenten (zeker rondom Ramatuelle en Saint-Tropez). Je vindt er de leukste Franse markten en prachtige stranden (Plage de l'Escalet is de aller, allermooiste!) in verscholen baaien. ▸ Tip om te overnachten: niet voordelig maar het is het absoluut waard: een nacht in het Eden Hôtel in Sainte-Maxime.\n\n\n\n7. Vallon Pont d'Arc - Ardèche Na de Côte d'Azur is het tijd om het binnenland van Frankrijk te ontdekken. Een van de mooiste stops die je tijdens deze roadtrip maakt is in de Ardèche in Vallon Pont d'Arc. Een sfeervol dorp - zeker in de zomermaanden - met volop restaurants, winkeltjes, terrassen en twee keer per week een gezellige markt. Vallon Pont d'Arc ligt direct aan de rivier de Ardèche en het is ook het startpunt voor een van de mooiste mini-roadtrips die je in Frankrijk kunt maken: Gorges de l'Ardèche. Een waanzinnig mooie kloof met flinke hoogteverschillen en prachtige uitzichten onderweg. Als er één ding is dat je móét doen in Vallon Pont d'Arc, dan is het een kano huren om onder de Pont d'Arc door te peddelen. Het is de beroemdste natuurlijke boogbrug van Frankrijk. Je vindt er mooie strandjes om even te stoppen. Zeker doen! ▸ Tip om te overnachten: zin om te kamperen? Village Huttopia Sud Ardèche is een aanrader, een van de mooiste campings in Zuid-Frankrijk.\n\n\n\n8. Chamonix - Mont Blanc Hoger dan de Mont Blanc ga je bergtoppen niet vinden in Centraal-Europa. En de beste plek om de Mont Blanc en het omliggende massief te ontdekken is Chamonix. Voor bergsporters is dit een bucketlist bestemming. Al zijn de Franse Alpen dat sowieso. Met 4.808 is de Mont Blanc de hoogste berg in Europa. Je kunt de top als zeer ervaren bergbeklimmer je voet bereiken, maar dat is zeker niet voor iedereen weggelegd. Zeker zo mooi is het om te genieten van uitzicht op de iconische Franse berg vanuit Chamonix. In de zomer kun je de kabelbaan omhoog nemen naar Aiguille du Midi (op 3.842 meter). Vanaf het uitzichtplatform is het zicht schitterend! Het is een aanrader om een paar dagen in Chamonix te blijven om een paar mooie hikes te doen. De Lac Blanc en Cascade du Dard (waterval) zijn ontspannen, mooie wandelingen. ▸ Tip om te overnachten: heel bijzonder is een super deluxe overnachting in Chamonix in Hotel Le Hameau Albert 1er.\n\n\n\n9. Beaune - Bourgogne Tijdens een roadtrip door Frankrijk móét je natuurlijk ook stoppen in een mooie wijnregio. Je bent er al een aantal voorbij gereden maar in de Bourgogne is het de hoogste tijd om te stoppen. De Bourgogne is een prachtige wijnregio die ook nog eens hele leuke dorpen en stadjes heeft. Beaune is een mooie stad, als is verblijven op een wijngaard in de omgeving zeker ook een aanrader. Ga in Beaune zeker even kijken bij het beroemde Hospices de Beaune, een liefdadigheidsinstelling waar men eeuwen geleden (toen zorg voor zieken nog niet 'normaal' was) terecht kon voor gratis verzorging. Het binnenplein van het hospice is heel bijzonder. Maar goed, wijn proeven dus, in de Bourgogne kan dat zo ongeveer overal. Een aanrader is Maison Prosper Maufoux, een van de mooiste wijnhuizen in de Bourgogne. Niet alleen de wijnen zijn geroemd en geliefd, de wijnkelder is ook schitterend om te zien. Een uitgebreide rondleiding door de kelder met een wijnproeverij is hier een must! ▸ Tip om te overnachten: in het centrum van Beaune ligt Hotel Chez les Fatien, een sfeervol hotel voor een nachtje in de Bourgogne\n\n\n\n10. Parijs Er is geen betere plek om je roadtrip door Frankrijk af te sluiten dan in Parijs. De mooiste stad van Europa. Na al die mooie natuur, stranden en wijngaarden is het heerlijk om nog een dag of twee door de straten van Parijs te wandelen. Om uitgebreid te lunchen op een terras met steak tartare en witte wijn, te chillen in het kleurrijke Jardin du Luxembourg, of om nog wat cultuur te snuiven in de musea L'Atelier des Lumières of Musee d'Orsay. De lijst met toffe dingen om te doen in Parijs is in feite oneindig. Als je in ieder geval maar hebt genoten van uitzicht op de Eiffeltoren (vanaf de Arc de Triomphe is dat heel mooi), verse macarons hebt geproefd en langs de Seine hebt gewandeld, dan is je trip naar Parijs sowieso geslaagd. ▸ Tip: gun jezelf de ultieme luxe in Parijs en boek een nacht in The Hoxton, een van de mooiste en leukste plekken om te overnachten!\n\n\n\nOp vakantie naar Frankijk Wil jij op vakantie naar Frankijk? Lees dan deze reistips nog een goed door, ze komen van pas bij het boeken van je reis. Boek je reis Het is een aanrader om te overnachten in een bed&breakfast . Dat is ideaal tijdens het roadtrippen. Wist je dat je die ook kunt vinden op Booking.com?\n\n. Dat is ideaal tijdens het roadtrippen. Wist je dat je die ook kunt vinden op Booking.com? De mooiste vakantiehuizen in Frankrijk boek je via Belvilla of via Natuurhuisje.\n\nMooie campings in Frankrijk vind je via Vacanceselect of via Allcamps.",
    "Tonny fietst in een banaanfiets duizend kilometer naar Frankrijk": "25 september 2022 19:51\n\nTonny fietst in een banaanfiets duizend kilometer naar Frankrijk\n\nTonny is klaar voor zijn fietstocht naar Frankrijk voor het goede doel. Foto: Omroep Gelderland\n\nWINTERSWIJK - Tonny Stoltenborg (69) uit de Achterhoek gaat komende maand twintig dagen aandacht vragen voor duurzaamheid. Dat doet hij niet zomaar: hij wil geld inzamelen voor de aanleg van een voedselbos in Winterswijk.\n\nTonny vraagt de aandacht op een bijzondere manier, want hij gaat in twintig dagen tijd fietsend naar Grenoble in Zuid-Frankrijk - en niet op een elektrische fiets, maar een oranje velomobiel, in de volksmond banaanfiets.\n\n\"Ik heb hem inmiddels vier jaar en hij bevalt heel goed\", zegt Tonny, die er inmiddels al behoorlijk wat kilometers op heeft zitten. De tocht die hij nu gaat maken is bijzonder, want de afstand tot Grenoble bedraagt liefst duizend kilometer. Tijdens de fietstocht wil hij aandacht vragen voor duurzaamheid. \"Ik wil met mensen die ik onderweg ontmoet praten over duurzaamheid. Bijvoorbeeld met een burgemeester of met kinderen\", zo vertelt hij. \"Daar maak ik dan filmpjes van en die zet ik op mijn website.\"\n\nIk ben heel erg blij met wat de gemeente Winterswijk doet en ik draag er graag aan bij om het verhaal over duurzaamheid verder te verspreiden Tonny Stoltenborg\n\nGeld inzamelen voor nieuw voedselbos\n\nWaarom Tonny dit doet? Hij zegt al heel erg lang bezig te zijn met duurzaamheid, natuur en milieu. Tonny heeft al voor verschillende instanties gewerkt. \"Ik wil de wereld goed achterlaten voor het nageslacht en daarom ook iets concreets doen.\"\n\nIn Winterswijk moet een voedselbos aangelegd worden en aan de fietstocht naar Frankrijk heeft Tonny een crowdfunding gekoppeld. Voor dat voedselbos moet 1 miljoen euro bij elkaar worden gebracht. \"Ik wil in Winterswijk graag een voedselbos van 10 hectare aanleggen. Hiermee wil ik aan onder andere boeren laten zien, hoe je dat zou kunnen gaan doen. De afstand van Winterswijk naar Grenoble is ongeveer duizend kilometer. Dat is 1 miljoen meter. Per meter zou ik dus graag een donatie van 1 euro ontvangen.\"\n\nWaarom naar Grenoble en niet naar Parijs?\n\nGrenoble is niet voor niets gekozen. Eind oktober vindt daar namelijk de Green Leaf-bijeenkomst plaats. Hier worden de nieuwe genomineerden bekend gemaakt voor de European Green Leaf Award. Dat is een prijs die de gemeente Winterswijk precies een jaar geleden won.\n\nWat is Green Leaf Award?\n\nDe Europese Unie heeft deze wedstrijd in het leven geroepen, omdat vergroening en verduurzaming van steden en dorpen nodig is. De winnaar mag zich de groenste gemeente of stad van Europa noemen. Er zijn twee categorieën: de EU Green Capital Award en de EU Green Leaf Award. Steden met meer dan honderdduizend inwoners komen in aanmerking voor de Green Capital Award en de winnaar van die prijs ontvangt 600.000 euro. Sinds 2015 kunnen ook gemeente die tussen de twintigduizend en honderdduizend inwoners hebben een prijs winnen. Dat is de Green Leaf Award. Deze prijs wordt door maximaal twee gemeenten gewonnen en levert 200.000 euro per gemeente op. Winterswijk won vorig jaar de Green Leaf Award.\n\n\"Die prijs hebben we gewonnen omdat we goed bezig zijn op het gebied van duurzaamheid\", zegt wethouder Gosse Visser. \"Wat vooral opviel bij de jury, is dat veel initiatieven van onderop zijn opgepakt.\"\n\nDe prijs betekent ook een grote verantwoordelijkheid. \"Als gemeente moet je ook je verhaal verder verspreiden. Daarom is er komende maand een tweedaags congres.\"\n\nRegentonnenactie\n\nWinterswijk heeft met het winnen van de award ook een geldbedrag toegekend gekregen: 200.000 euro. \"We hebben hiermee al een aantal mooie dingen gedaan: zo hebben we bijvoorbeeld een regentonnenactie gehad. Inwoners konden gratis een regenton krijgen. Daarnaast is er komende zondag een grote vintage markt in het centrum van Winterswijk. Deze Green Leaf Vintage Markt staat in het teken van duurzaamheid. Inwoners kunnen op een laagdrempelige manier in aanraking komen met duurzaamheid. Ook kunnen mensen terecht met al hun vragen op het gebied van energie besparen.\"\n\nDaarnaast wordt er met inwoners gekeken wat er nog meer met het geld gedaan zou kunnen worden, want het is nog niet op. Er is inmiddels ongeveer 80.000 euro gebruikt en dat betekent dus dat ruim de helft nog over is.\n\nFiets jij ook mee?\n\nTerug naar Tonny in zijn oranje fiets. Hij is trots op Winterswijk. \"Ik ben heel erg blij met wat de gemeente doet en ik draag er graag aan bij om het verhaal over duurzaamheid verder te verspreiden.\"\n\nTonny vertrekt op 6 oktober vanuit Winterswijk. \"In principe fiets ik natuurlijk alleen. Er is een aantal mensen die hebben aangegeven dat ze in het begin een stukje meefietsen. Daarnaast zijn er ook mensen die halverwege een keer aanhaken. Maar iedereen is natuurlijk welkom om met me mee te fietsen.\"",
    "Frankrijk wereldprimeur offshore productie duurzame waterstof": "In de Franse havenstad Saint-Nazaire is het drijvende platform Sealhyfe voor de productie van duurzame waterstof in gebruik genomen. Sealhyfe werd gebouwd door het Franse bedrijf Lhyfe en zal voor een periode van achttien maanden op experimentele manier waterstof produceren, gebruik makend van offshore windenergie. Het initiatief is het eerste project voor de offshore productie van duurzame waterstof in de wereld.\n\n“Door de productie van waterstof met behulp van offshore windturbines kunnen landen met een kustlijn toegang krijgen tot een hernieuwbare duurzame energiebron die lokaal en in industriële hoeveelheden kan worden geproduceerd”, merkt het bedrijf op. “Met deze activiteiten kunnen deze landen in staat worden gesteld om hun transport en industrie een klimaatneutrale status te bezorgen.”\n\nSaint-Nazaire\n\nIn eerste instantie zal Lhyfe aan de kade in de haven van Saint-Nazaire waterstof produceren. Dat moet het team toelaten om alle systemen te testen en een aantal referentiemetingen uit te voeren. Deze eerste proeffase zal volgens het bedrijf zes maanden in beslag nemen.\n\nVervolgens zal Sealhyfe naar de testsite van de Franse ingenieursschool Centrale Nantes, 20 kilometer buiten de Franse Atlantische kust, ter hoogte van Le Croisic, worden gesleept. Daar zal het platform gedurende een periode van twaalf maanden voor de productie van duurzame waterstof moeten instaan.\n\nDe Sealhyfe wordt daarbij met ankers in de zeebodem vastgemaakt en met een kabel gekoppeld aan een drijvende windturbine, die het platform met de nodige elektriciteit moet bevoorraden om op een duurzame manier waterstof te kunnen produceren.\n\nSealhyfe moet niet alleen voor de productie van waterstof instaan, maar moet de initiatiefnemers ook de nodige gegevens aanleveren om het ontwerp van latere industriële productiesystemen te kunnen ontwikkelen.\n\nWeersomstandigheden\n\nDaarbij zal onder meer moeten worden geëvalueerd op welke manier de installaties bestand zijn tegen de extreme weersomstandigheden op zee en de impact van corrosie en de voortdurende bewegingen van het water op de werking van het platform.\n\nDe Sealhyfe zal gedurende zes maanden in de haven van Saint-Nazaire proefdraaien. – Foto: Lhyfe\n\nLhyfe zegt met het project een bijdrage te willen leveren aan de duurzame ambities van de Europese Unie, die tegen het einde van dit decennium een productiecapaciteit van 10 miljoen ton hernieuwbare waterstof wil uitbouwen.\n\nSealhyfe heeft de capaciteit om dagelijks tot 400 kilogram duurzame waterstof te produceren. Dat volume kan ongeveer 1 megawatt vermogen opwekken. Tijdens de eerste helft van het volgende decennium zou het bedrijf een offshore capaciteit van ongeveer 3 gigawatt willen uitbouwen.\n\n“Sealhyfe wil de haalbaarheid van offshore duurzame waterstof aantonen”, merkt Matthieu Guesné, oprichter en chief executive van Lhyfe, op. “Het platform zal bewijzen dat de technologie vandaag al kan worden ingezet. Deze toepassing biedt grote mogelijkheden, want kan een belangrijke bijdrage leveren om de energiesoevereiniteit van naties te garanderen.”\n\n(ns)",
    "Petra en Hans herenigd, maar níet in Frankrijk: 'Hij is er weer'": "TWister 26 september 2022 Álle Expeditieleden opgeschud door twist: 'What the fuck?!' In elk seizoen van 'Expeditie Robinson' gebeurt het wel een keertje: het door elkaar gooien van de teams. In aflevering…",
    "KLM hervat lijndienst naar Nantes in West-Frankrijk": "Volgend jaar zomer gaat KLM de frequentie naar Nantes verder verhogen. Naast de twee retourtjes met de Embraers van Cityhopper, volgt er dan een derde dagelijkse vlucht met een Boeing 737.\n\nKLM kondigde eerder al voor komende winter nieuwe lijndiensten aan naar Aarhus (Denemarken), Katowice (Polen) en Rovaniemi (Finland).",
    "Wereldkampioen Frankrijk gaat ook in Denemarken met de billen bloot, Skov Olsen (Club Brugge) scoort": "Frankrijk zal zichzelf dus niet opvolgen in de Nations League, het mag zelfs blij zijn dat het niet degradeert naar Divisie B.\n\nDat scenario hing even in de lucht, maar uiteindelijk werd de wereldkampioen een handje geholpen door vice-wereldkampioen Kroatië, dat in de andere wedstrijd van de groep Oostenrijk klopte met 1-3.\n\nVoor Denemarken scoorde Club Brugge-speler Skov Olsen in de eerste helft het tweede doelpunt. Hij stond op de juiste plaats op een hoekschop en nam een afvallende bal in één tijd op de slof. Aréola was kansloos.\n\nIn de tweede helft probeerde Frankrijk wel wat aan de achterstand te doen, maar de Denen kwamen niet meer in de problemen. Frankrijk zal op het WK toch uit een ander vaatje moeten tappen, wil het zichzelf opvolgen in Qatar.",
    "Morning-afterpil wordt gratis in Frankrijk": "Parijs\n\nDe morning-afterpil wordt gratis in Frankrijk. De Franse minister van Gezondheid François Braun zegt in een interview met de krant 20 Minutes dat vanaf volgend jaar apotheken de pil gratis en zonder recept zullen verstrekken aan alle vrouwen die erom vragen. Ook kondigde hij aan dat jongeren tot de leeftijd van 26 jaar zich gratis zullen kunnen laten testen op seksueel overdraagbare aandoeningen (soa's).\n\nBraun zegt dat Frankrijk achterloopt op het gebied van preventie, met name als het gaat om de seksuele gezondheid. Volgens de minister neemt het aantal besmettingen met soa's toe. Door testen gratis te maken hoopt hij die trend om te buigen. Ook wil hij dat seksuele voorlichting op scholen verbetert.\n\nDe morning-afterpil was in Frankrijk al gratis voor meisjes en vrouwen die studeren.",
    "Deze zomer in Frankrijk bijna vijftig vermoedelijke brandstichters gearresteerd": "Deze zomer heeft de politie in Frankrijk 48 mensen gearresteerd die verdacht worden van brandstichting. Dat meldt persbureau AFP vrijdag na bevestiging van een woordvoerder van de nationale gendarmerie. Afgelopen zomer woedden mede als gevolg van de droogte hevige bosbranden in Frankrijk. Inmiddels is zo’n 65.000 hectare bos in met name het zuidwesten van het land opgebrand.\n\nTwaalf arrestanten zijn al veroordeeld. De zwaarste sanctie is een gevangenisstraf van twee jaar, voor een man die in augustus schuldig werd bevonden aan een reeks branden in het zuidwestelijke departement Gironde. Volgens de woordvoerder van de nationale gendarmerie is de meerderheid van de vermoedelijke brandstichters man. Verder spreekt ze van „zeer uiteenlopende profielen” aan leeftijden en sociale achtergronden van de verdachten, van wie sommigen last hebben van een psychische stoornis.\n\nVorige week woedden er opnieuw bosbranden in de West-Franse Gironde, het gebied dat het zwaarst is getroffen en waar 30.000 hectare bos is verbrand. Enkele honderden inwoners werden vorige week weer geëvacueerd. Andere Zuid-Europese landen hadden deze zomer ook te maken met grote bosbranden als gevolg extreem hoge temperaturen en droogte. In onder meer Portugal, Griekenland, Spanje en Kroatië zijn duizenden hectares bos weggebrand.\n\nLees ook: Vuur vrat zich snel door de pijnbomen in de Gironde, mede door de monocultuur",
    "Recordhitte in Zuidwest-Frankrijk leidt tot nieuwe natuurbranden": "Nieuwe bosbranden in het zuidwesten van Frankrijk hebben meer dan 1.000 hectare natuur in de as gelegd. Bewoners van dat deel van het land zijn geëvacueerd. Met temperaturen tot 40 graden Celsius is het warmer dan ooit in het gebied.\n\nHet vuur ten zuiden van Bordeaux laaide maandag op. Meer dan achthonderd mensen in de regio Gironde moesten gedwongen hun huizen verlaten. Het vuur was dinsdag nog niet geblust.\n\nOnder meer twee Canadese blusvliegtuigen helpen de Franse brandweer bij het bestrijden van de vuurzee. Het Canadese materiaal werd ook veelvuldig ingezet tijdens de hete zomermaanden in het zuidwesten van Frankrijk.\n\nHet Franse weerbureau Meteo France registreerde maandag recordtemperaturen voor de maand september. Het kwik liep op tot 39,1 graden. De extreme warmte wordt volgens de weerdienst veroorzaakt door een hittegolf, die is komen overwaaien uit Marokko.\n\nHet zuiden van Frankrijk werd deze zomer meerdere malen geteisterd door natuurbranden. Met name in de zuidwestelijke streek rondom Bordeaux was het geregeld raak.",
    "Baarns echtpaar begint toevluchtsoord in Frankrijk": "Baarns echtpaar begint toevluchtsoord in Frankrijk\n\ndo 22 sep, 17:32\n\nBAARN Ik vertrek. De serie waarbij Nederlanders in het buitenland proberen te leven en te werken en tegen een serie problemen aanlopen. Baarnaars Barbara en Johan Grims hebben er niks mee, geen wild avontuur voor hen, maar een weldoordacht plan. Dat in een half jaar werkelijkheid is.\n\nMisschien hadden ze zich in de omvang van het karwei vergist. In de zin dat het meer tijd en energie kostte dan verwacht. Nu ruim een half jaar na de aankoop van een prachtig landgoed in Frankrijk begint hun droom zich echter af te tekenen. In de tussentijd is Johan zes kilo afgevallen en heeft hij nog geen dag stil gezeten.\n\nBarbara en Johan zijn geen onbekenden in Baarn. Johan had zijn eigen accountantskantoor dat later opging in MTH. Hij is ook actief in de Paaskerk en een fervent sportbeoefenaar. Als partner in het accountantskantoor had hij een goede baan en een mooi inkomen.\n\nToen de kinderen de deur uitgingen begon het te knagen bij Barbara. Wat nu. En hadden ze elkaar niet beloofd om na het zestigste geboortejaar vooral in de buitenlucht te gaan leven, in plaats van achter de computer.\n\nHet gesprek werd gevoerd tijdens een nazomerse dag in Zeeland. Johan was ook al een tijdje aan het denken. Als partner stap je op je 62ste uit de leiding van het bedrijf.\n\nHij was 59 jaar. Was het nu geen tijd om nog iets heel anders te gaan doen. Het werk als accountant was de laatste tijd erg aan het veranderen.\n\n,,Laten we gewoon een camping beginnen hier in Zeeland”, zei Barbara. De reactie van Johan: ,,Nou, als we die stap zetten moeten we vaker mooi weer hebben en dan wil ik wel iets beginnen in Frankrijk.” Het land dat het echtpaar met grote regelmaat bezocht en waar ze zich al aardig thuis begonnen te voelen.\n\nENTHOUSIAST Terug in Baarn bleken ze alle twee nog enthousiast en begon de gestructureerde zoektocht. Uiteindelijk lag er een programma van eisen van negen punten. Niet alleen een camping maar een boerenerf met een gîte (vakantiewoning) en enkele chambres d’hôtes (luxe kamers). Niet te ver van een dorpje, waar in ieder geval nog een bakker actief is. Niet onder hoogspanningsleidingen, niet onder vliegroutes, op niet te grote afstand van het Franse snelwegennet en misschien wel het belangrijkste: op zo’n zeven, acht uur rijden van Nederland.\n\nZOEKEN Barbara: ,,Funda kennen ze niet in Frankrijk. Het is regionaal zoeken bij makelaars en op websites.” Negen potentiële kandidaten doken op. Tijd om een bevriend echtpaar te bellen in Frankrijk. Die zitten inmiddels al jaren in de Bourgogne. Hij als aannemer en zij zit in de makelaardij.\n\nEen lang verhaal kort. Ze hadden net hun eigen landgoed in de verkoop. Johan en Barbara gingen kijken met vrienden en de conclusie was al getrokken toen ze door de poort het terrein op reden. Dit is precies wat we zoeken, het voldoet aan alle punten van het verlanglijstje.\n\nGrims: ,,Keurig opgeknapt met een prachtige gîte en genoeg terrein om een mini-camping te beginnen. Eigenlijk waren we in een week rond.”\n\nNog mooier, de man wilde als aannemer Grims helpen bij de bouw van een toiletgebouw voor de camping en de realisatie van twee chambres d’hôtes in een enorme boerenschuur.\n\nGrims ging aan de slag. Alles bouwden ze met zijn tweeën. Van accountant naar bouwvakker. Maandenlang werkten ze van maandag tot en met vrijdag. Familie en kennissen kwamen een weekje helpen, bijvoorbeeld om een enorme sceptic tank in te graven of om de buitenboel te schuren en te verven.\n\nPERFECT Het meeste werk was echter voor Barbara en Johan. Ook omdat ze alles perfect wilden hebben, precies zoals ze het zelf voor ogen hadden. Wederom werd er goed doorgedacht. Geen toiletgebouw dat je om de paar uur schoon moet houden, maar drie privé badkamers. Het bouwen van de chambres d’hôtes nam de meeste tijd in beslag. Het was werken op hoogte met grote houten panelen. Gewoon keihard werken, misschien wel eens wat te hard. Maar nu is het af en het is prachtig geworden.\n\nAl die tijd wilde het echtpaar eigenlijk geen gasten. Alles moet perfect zijn en je wilt niet in het bouwstof en -lawaai vakantie vieren. Met de verjaardag van Johan kwam het einde van het bouwen in zicht.\n\nHij werd op 27 juli 60 jaar. Alle werkzaamheden werden in die week geblokt en de hele familie en veel vrienden kwamen over. De gîte, de chambres d’hôtes, de mini-camping alles was vol en gezamenlijk was het een hele week feest.\n\nRUST EN RUIMTE Het landgoed La VilléGiature ligt in Narcy in Midden-Frankrijk twee uur rijden onder Parijs. De buurman is het wijndorp Sancerre, de regio kenmerkt zich door wijngaarden, graan-, koolzaad- en zonnebloemvelden. Het is de plek voor de vakantievierder die rust, ruimte en gezelligheid zoekt.\n\nEen perfect onderkomen is mooi, maar gastvrijheid is nog belangrijker. Laat dat maar aan Barbara en Johan over. Hoe druk het ook is, wanneer een gast met zijn auto het terrein opdraait, laten ze alles uit de handen vallen en nemen alle tijd voor een warm welkom. Alles is spic en span. Een zwembad voor de ontspanning en twee elektrische fietsen om de heuvels in de omgeving te trotseren.\n\nBarbara: ,,Onze droom komt gewoon uit. We zijn samen de hele dag buiten. Een paar keer in de week koken we voor onze gasten en we genieten volop van elkaar en van ons project.”\n\nWELKOM De naam van het complex La VilléGiature, is door de vorige eigenaren aan de hoeve gegeven. De letterlijke vertaling is toevlucht. Johan: ,,Wij zien er een toevluchtsoord in, een plek waar je tot rust komt en kunt genieten van het echte Bourgondische leven. Van harte welkom!”\n\nEr is nog een belangrijk verschil met de serie Ik vertrek. De familie Grims emigreert niet naar Frankrijk. Hoe het precies gaat lopen, gaan ze de komende jaren ondervinden, maar voorlopig zijn ze voornemens om tussen april en oktober in Frankrijk te wonen en te werken en in de winter terug te keren naar Baarn.\n\ndoor Eugene Leenders",
    "26 september 2022": "Frankrijk - Japan\n\nWereldkampioenschap (W) – Volg de Basketbal wedstrijd tussen Frankrijk en Japan in dit liveblog. De wedstrijd begint om 08:00 op 26 september 2022. Met ons liveblog mis je geen enkel moment.\n\n\n\n\n\nWie denk jij dat er gaat winnen, Frankrijk of Japan? Lees hier meer over deze twee Basketbal teams.\n\nCheck de statistieken voor Frankrijk en Japan. Blijf op de hoogte van Basketbal: de wedstrijden, resultaten en standen.\n\n",
    "Frankrijk verwacht geen energietekort: alle kerncentrales gaan weer draaien": "AFP\n\nNOS Nieuws • vrijdag 2 september, 17:27 Frankrijk verwacht geen energietekort: alle kerncentrales gaan weer draaien Frank Renout correspondent Frankrijk\n\nFrank Renout correspondent Frankrijk\n\n\n\nFrankrijk voorziet geen problemen met de energievoorziening deze winter. De kerncentrales gaan weer volop draaien en er is genoeg gas. Wel moeten de Fransen burgers, bedrijven en overheden hun energieverbruik met tien procent terugdringen. Dat is bekendgemaakt na ingelast overleg over de energiecrisis, tussen president Macron en zijn meest betrokken ministers.\n\n\"Onze uitgangspositie voor de winter is zo goed als maar zijn kan\", zei minister Agnès Pannier-Runacher (Klimaatransitie) na het overleg. Ze zei dat alle Franse kerncentrales weer op volle toeren gaan draaien. Dat is belangrijk, want de centrales leveren samen zo'n 40 procent van alle energie die verbruikt wordt in het land.\n\nScheurtjes in leidingen\n\nOp dit moment liggen nog 32 van de 56 reactoren stil vanwege onderhoud. Bij een deel van die reactoren zijn corrosieproblemen geconstateerd die leiden tot piepkleine scheurtjes in leidingen.\n\nHet Franse energiebedrijf EDF had daarom aangekondigd dat de energieproductie deze winter lager zou uitvallen. Vorige week zei EDF nog dat vijf reactoren zelfs enkele weken langer dan gepland gesloten moesten blijven.\n\nDe afgelopen week heeft de regering de druk op EDF opgevoerd. Dat heeft resultaat opgeleverd, aldus minister Pannier-Runacher. EDF heeft beloofd dat alle kerncentrales deze winter weer voor 100 procent actief zijn.\n\nDe minister kwam ook met goed nieuws over gas: de Franse gasopslag voor de winter is nu voor 92 procent gevuld. \"Daarmee hebben we met twee maanden voorsprong al bijna onze doelstellingen behaald.\" De verwachting is dat voorraden vóór de winter volledig gevuld zullen zijn.\n\n'Wees zuinig, verspil niets'\n\nDeze week werd bekend dat het Russische Gazprom z'n gasleveranties aan Frankrijk stil legt. Dat leidde niet paniekreacties, omdat gas maar een klein deel (16 procent ) van de Franse energievoorziening vormt. En dat gas komt vooral uit Noorwegen en, in vloeibare vorm, uit de Verenigde Staten.\n\nMinister Pannier-Runacher herhaalde verder dat de Fransen gevraagd wordt energie te besparen. \"We gaan bedrijven niet vragen om hun productie te verlagen. Maar wees zuinig, verspil niets, let op de verwarming en op de verlichting.\"\n\nBurgers, bedrijven en overheden moeten volgens haar 10 procent minder gaan verbruiken. \"Als we daarin slagen, kunnen we voorkomen dat we dwingende maatregelen moeten nemen.\"\n\nStappenplan ligt klaar\n\nFrankrijk heeft wel al een concept-stappenplan klaar liggen als er komende winter toch stroomtekorten dreigen. In eerste instantie zullen dan grote bedrijven, de grootverbruikers qua energie, op bepaalde tijden worden afgesloten van het elektriciteitsnet.\n\nAls vervolgstap kan de spanning op het landelijke elektriciteitsnet worden teruggeschroefd: dan geven lampen in huis bijvoorbeeld minder licht. Pas daarna, alleen in het uiterste geval, wordt de elektriciteit in bepaalde woonwijken een half uur tot twee uur afgesloten.\n\nOver een maand wil de Franse regering opnieuw de balans opmaken van de elektriciteits- en gassituatie. Dan worden mogelijk ook concrete maatregelen bekendgemaakt over hoe en waar er energie moet worden bezuinigd.",
    "Ruim 30 procent minder gras in Frankrijk": "Franse boeren hebben tot en met 20 augustus 31 procent minder gras van het land kunnen halen dan gemiddeld over de jaren 1989-2018 in deze periode. Dat heeft de Franse landbouwinformatiedienst Agreste bekendgemaakt.\n\nDe lage opbrengst in Frankrijk heeft alles te maken met de droogte en de hitte in de afgelopen maanden. Het betreft de laagste grasopbrengst sinds 2003. De opbrengsten waren het laagst in het noorden van Frankrijk en het zuidoosten. Dat zijn ook de gebieden waar het neerslagtekort het grootst is.\n\nAgreste houdt in Frankrijk de drogestofopbrengst bij voor 228 verschillende gebieden. Tussen maart en november wordt elke 20ste van de maand de actuele stand van de grasgroei in beeld gebracht en vergeleken met voorgaande jaren.",
    "Frankrijk vreest een ‘elektrisch Waterloo’ in de winter": "De klanten van energiebedrijf Engie hoeven zich geen zorgen te maken over het nieuws dat Rusland vanaf donderdag geen gas meer levert aan Frankrijk, heeft de Franse premier Élisabeth Borne laten weten. Er is genoeg gas tot maart. De voorraden zijn nu voor 90 procent gevuld en in november zullen ze helemaal vol zijn. Een tekort kan alleen ontstaan bij uitzonderlijk lage temperaturen.\n\nFrankrijk heeft in vergelijking met Duitsland het voordeel dat het niet afhankelijk is van Russisch gas. Het Franse gas komt voor het grootste deel uit Noorwegen (36 procent). Voor de oorlog in Oekraïne kwam 17 procent uit Rusland, de laatste tijd was dat 4 procent.\n\nGas weegt bovendien niet zwaar mee bij de productie van elektriciteit. Die wordt maar voor 7,5 procent opgewekt met fossiele brandstoffen. De Franse stroom is CO2-arm, omdat het vooral wordt gemaakt met kernenergie (69 procent) en waterkracht (12 procent).\n\nMaar toch stijgt de spanning. Frankrijk wordt geconfronteerd met wat in het Engels een perfect storm heet, een samenloop van onvoorziene tegenvallers die de stroomvoorziening bedreigen. Ook de term Waterloo électrique, een ‘elektrisch Waterloo’, valt steeds vaker.\n\nStuwmeren met laag water\n\nZo liep door de corona-epidemie het onderhoud van achttien kerncentrales grote vertraging op. Omdat de veiligheidsvoorschriften draconisch zijn, moesten deze kerncentrales hun activiteit staken. Resultaat: op dit moment is de helft van de reactoren niet in bedrijf.\n\nDe hittegolven van deze zomer hebben de toestand verergerd, omdat de centrales geen water uit rivieren mogen pompen om de reactoren te koelen, en ook geen gebruikt water mogen lozen. Door de droogte kwam bovendien het water in de stuwmeren in het zuidoosten van het land te laag te staan. In normale omstandigheden levert waterkracht de ongeveer 15 gigawatt die nodig is om de piekmomenten in de winter door te komen. Of dat nu ook weer lukt, is onzeker.\n\nBellen met Duitsland\n\nOok de autoriteiten droegen bij aan de deplorabele toestand. Zo meende François Hollande, die tussen 2012 en 2017 president van Frankrijk was, dat het aandeel van kernenergie in de elektriciteitsmix veel kleiner moest worden. Hij sloot twee reactoren in Fessenheim die goed waren voor 1,8 gigawatt en nu node worden gemist. Hollande’s opvolger Emmanuel Macron gooide pas dit jaar het roer om. In februari kondigde hij de bouw van nieuwe kerncentrales aan.\n\nOok ontmantelde Frankrijk de laatste jaren een aantal kolencentrales waar het nu geen beroep meer op kan doen. Duitsland deed dat juist niet, vandaar ook dat de twee eind juli een speciale afspraak maakten met elkaar: Duitsland kan rekenen op gas uit Frankrijk als de nood aan de man komt, en Parijs kan Berlijn altijd bellen als het licht uit dreigt te gaan.\n\nNord Stream 1 opnieuw dicht Rusland stopt niet alleen de gastoevoer naar Frankrijk, gisteren werd de gastoevoer via de Nord Stream 1 - de pijpleiding die van Rusland naar Duitsland loopt - ook stopgezet. Volgens het Russische staatsgasbedrijf Gazprom gaat het om onderhoud en zal de pijpleiding zaterdag weer opengaan. De vorige keer dat de pijpleiding tijdelijk werd gesloten, schroefde Rusland de gastoevoer naar Duitsland na de herstart terug van een capaciteit van 40 procent naar 20 procent. Er zijn zorgen dat Rusland dit moment opnieuw zal aangrijpen om de gastoevoer opnieuw te verlagen.\n\nLees ook:\n\nCrisisoverleg in België: premier De Croo waarschuwt voor wel vijf à tien moeilijke winters\n\nDe verschillende regeringen van België voeren woensdag crisisoverleg, nadat premier De Croo waarschuwde voor vijf of tien moeilijke winters.\n\nEuropees plan lukt: de gasbergingen raken vol (met peperduur gas)\n\nHet is een gigantische operatie, maar het lukt: Europa loopt op schema met het vullen van de gasopslagen. Dat dat momenteel extra duur is, verwijten de Italianen de Nederlandse premier Mark Rutte.",
    "Frankrijk pompt 250 miljoen euro in ‘Plan Vélo’": "De Franse premier Elisabeth Borne kondigt 250 miljoen euro aan investeringen aan in de fietsinfrastructuur. Sebleouf / Wikimedia (CC BY-SA 4.0)\n\nDe Franse premier Élisabeth Borne kondigt 250 miljoen euro aan investeringen in de fietsinfrastructuur aan. Die passen in een langetermijnstrategie om van Frankrijk een echt fietsland te maken.\n\n‘Interministeriële fietscommissie’\n\nOnder dat “Plan Vélo” zijn er de voorbije jaren al 14.000 kilometer aan fietspaden bijgekomen. Volgend jaar zal er opnieuw 200 miljoen euro worden uitgegeven aan fietsinfrastructuur, in de vorm van extra fietspaden en veilige langeafstandsroutes voor fietsers. Daarnaast gaat zo’n 50 miljoen naar extra parkeercapaciteit voor fietsers, zodat fiets en openbaar vervoer beter gecombineerd kunnen worden.\n\nEen ander belangrijk aspect van het plan is om ‘een hele generatie van lagere schoolkinderen’ te leren hoe ze veilig moeten fietsen. De voorbije drie jaar hebben zo’n 160.000 jonge kinderen via dit initiatief geleerd hoe ze zich in het verkeer moeten begeven met de fiets, aldus Borne. In totaal zouden 800.000 kinderen zo’n opleiding moeten krijgen.\n\nDe Olympische Spelen van 2024 in Parijs moeten ook dienen als “vitrine” om Frankrijk als fietsland in de verf te zetten, zegt Borne.\n\nVerder komt er ook een interministeriële fietscommissie, die om de zes maanden zal samenkomen. Daarin moeten ministers met complementaire bevoegdheden samenwerken om de fiets als vervoersmiddel te promoten.",
    "ISDE 2022 – Enduro Zesdaagse Frankrijk": "ISDE 2022 – Enduro Zesdaagse Frankrijk – in volle gang!\n\nAmber Blokhuis - 31 augustus, 2022 FOTO - Roos Kiffen / Shotsbyroos\n\nAfgelopen maandag 29 augustus is de Internationale Enduro Zesdaagse (ISDE) 2022 gestart in Le Puy en Velay (Frankrijk). De Enduro Zesdaagse van 2022 zal tot en met zaterdag 3 september plaatsvinden en er zijn in totaal 20 Nederlandse endurorijders die aan dit spannende evenement deelnemen!\n\nDe KNMV heeft 3 van deze 20 Nederlandse endurorijders ingeschreven als Junior Trophy Team (JTT). Dit zijn rijders jonger dan 23 jaar. Het Junior Trophy Team bestaat uit Mike Bokslag, Marc Zomer en Tommie Jochems.\n\nVoor deelname aan topsportevenementen (landenteams, Nations zoals de ISDE) zijn kwalificatie-eisen afgesproken. De focus is altijd dat het minimaal mogelijk moet zijn om in de top acht van de eindstand te kunnen eindigen. Sporters dienden ter voorbereiding op de ISDE 2022 aan internationale wedstrijden deel te nemen met bepaald resultaat. Hierbij was deelname aan het EK Enduro een belangrijk meetpunt. Gelet op het beperkt aantal rijders die dit jaar EK Enduro reden, stond al snel vast dat er dit jaar géén World Trophy Team samen te stellen was. Een Junior Trophy Team was echter wél samen te stellen.\n\nNaast de leden van het JTT zijn er dus ook nog zeventien andere endurorijders die in een zestal clubteams zijn aangemeld voor de Zesdaagse. Wij wensen alle rijders nog heel veel succes de komende dagen!",
    "Ebusco mikt op groei in Frankrijk, Canada en VS": "1. Industriereus neemt belang in technologiebedrijf Samotics\n\nDe Zweeds-Zwitserse industriereus ABB heeft een belang van 10 procent genomen in Samotics. Deze startup is een voortzetting van Semiotic Labs dat sensoren heeft ontwikkeld die voorspellen wanneer elektromotoren kapotgaan. Samotics haalde de afgelopen jaren ettelijke miljoenen op en hengelde onder meer Strukton, Tata Steel en Schiphol binnen als klant. De finalist van de MT/Sprout Startup van het Jaar-verkiezing 2017 telt inmiddels 50 medewerkers. Met de gesloten deal moet Samotics sneller kunnen schalen en toegang krijgen tot de klanten van ABB.\n\n2. Ebusco mikt op groei in VS en Frankrijk\n\nIn een interview met De Telegraaf laat Ebusco-topman Peter Bijvelds weten dat zijn bedrijf het stijgende productietempo kan bijbenen, ondanks duurdere grondstoffen en langere toeleveringsketens. Het bedrijf zag de orderportefeuille fors aandikken door een Noorse order en een grote bestelling van Deutsche Bahn.\n\nEbusco bouwt momenteel een fabriek in het Franse Rouen om de productiecapaciteit te verdubbelen. ‘We zetten in op dit land, omdat de elektrificatie van het openbaar vervoer daar nog in de kinderschoenen staat. Hetzelfde geldt voor Amerika, waar we op termijn ook willen produceren. Momenteel oriënteren we ons op Canada.’\n\n3. Zoete sneakers: Tony’s Chocolonely doet collab met Adidas\n\nVia LinkedIn stuiten we op een opvallende samenwerking. Chocoladebaron Henk Jan Beltman laat weten dat er in de digitale Adidas-winkel producten liggen met een Tony’s Chocolonely-opdruk. Zo zijn er badslippers voor vier tientjes, een trainingsbroek van acht tientjes en een Tony’s-trainingsjack voor 110 euro. Liefhebbers van het duurzame chocolademerk die minder geld willen uitgeven kunnen voor twee tientjes sokken kopen. Wat de gedachte is achter de samenwerking met de Duitse kledingreus meldt Beltman niet in zijn post.\n\n4. Whoppah stevent af op 25 miljoen omzet\n\nCeo Thomas Bunnik laat op LinkedIn weten dat zijn Whoppah momenteel keihard groeit. Het bedrijf van Bunnik en zijn vrouw Evelien Bunnik-Remmelts telt inmiddels 50 medewerkers en koerst binnen enkele maanden af op een jaaromzet van 25 miljoen euro. Het is hun doel om eerste de Europese markt te veroveren en vervolgens de intercontinentale stap te maken. Bunnik laat weten dat Whoppah vorige maand in Duitsland is gelanceerd en dat daar al 2 miljoen omzet werd geboekt. Iets wat in Nederland ruim een jaar kostte.\n\n5. Prijsverschil tussen laden en tanken steeds kleiner\n\nDe prijzen voor fossiel rijden en elektrisch rijden kruipen naar elkaar toe, meldt NU.nl. De accijnsverlaging op benzine en diesel werd verlengd, terwijl de Prinsjesdagplannen aantonen dat elektrisch rijden duurder wordt. ‘Vanaf komend jaar is er geen btw-korting op elektriciteit meer, vervalt de korting op de energiebelasting voor publieke laadpalen en moet er wel opslag duurzame energie (ODE) worden betaald’, sombert Maarten van Biezen van de Vereniging Elektrische Rijders.\n\nDaarnaast is er een streep gezet door een algemene verlaging van de energiebelasting om zo het plafond op de energierekening te financieren. ‘De laad- en tankkosten groeien zo snel naar elkaar toe en dat kan niet de bedoeling zijn’, aldus Van Biezen.\n\nElke dag deze nieuwsupdate ontvangen? Schrijf je in voor de MT/Sprout nieuwsbrief Startups & Scaleups,\n\nmet elke dag het laatste nieuws over startups, scaleups en fuckups.\n\n6. En dan dit: Investeerders nemen minder tijd voor pitchdecks\n\nEen goede eerste indruk op investeerders maken wordt steeds belangrijker. In 2021 keken VC’s gemiddeld 3 minuten en 32 seconden naar een pitchdeck, in 2022 is dat teruggelopen tot 2 minuten en 42 seconden. Dat blijkt uit onderzoek van DocSend dat is opgetekend door Techcrunch. De reden is eenvoudig: investeerders krijgen steeds meer pitchdecks toegestuurd.\n\nOp pre-seedniveau is de tijd die investeerders besteden aan de secties waarin het product of business worden uitgelegd bijna gehalveerd. Wel wordt er meer tijd besteed aan de omschrijving van de (jeukwoordalert!) ‘purpose’. ‘Oprichters moeten stevig nadenken over het waarom achter hun bedrijf en dat bondig communiceren’, zegt Justin Izzo, onderzoeker bij DocSend.\n\nWat we ook lazen:\n\nDat kleine schulden snel grote schulden kunnen worden komt ook door het Nederlandse systeem. Dat het anders kan bewijst Zweden. (NRC Handelsblad)\n\nComputerwetenschappers leggen uit hoe je deepfake-audio kunt herkennen (Fast Company)\n\nVastgoedstartup Behouden Huis van Bob Rebel ziet elk jaar het aantal klanten verdubbelen. (Quote)\n\nDe komende jaren zullen er veel afgedankte batterijen uit elektrische auto’s komen. De eerste (recycle)ondernemers spelen in op deze ontwikkeling. (Knowable Magazine)\n\nDe hyperloop is de toekomst! Of is de complexe vervoersmogelijkheid al gedoemd te mislukken door infrastructurele uitdagingen? (The New York Times)",
    "DPG Media Privacy Gate": "",
    "Nederlanders bezochten weer massaal Frankrijk en Parijs tijdens zomervakantie": "Er klinkt weer volop Nederlands op Montmartre en bij de Eiffeltoren. Nederlandse toeristen zijn massaal terug in Parijs. Ze vormden – na de Spanjaarden en de Duitsers – de grootste groep buitenlandse toeristen in augustus. Dat blijkt uit onderzoek van het regionaal toerismebureau van Groot-Parijs.\n\nVan alle vakantiegangers die afgelopen maand de Franse hoofdstad bezochten, kwam 39 procent uit het buitenland. In augustus 2019, dus vóór corona, was dat 56 procent. Toen stonden de Nederlanders nog maar op de zevende plaats van de ranglijst van buitenlanders.\n\nLees ook Vakantiedrukte in Europa ongekend, ANWB turft 30 procent meer pechgevallen\n\n,,De meeste toeristen in Parijs komen nog uit Frankrijk zelf, maar het aantal buitenlandse bezoekers is wel weer aan het stijgen’’, aldus het toerismebureau.\n\nDat is dus mede te danken aan het toenemende aantal Nederlanders. Het aandeel van bijvoorbeeld Spanjaarden en Duitsers daalde fors in vergelijking met 2019, terwijl het aandeel Britten en Amerikanen licht daalde. Chinezen die in 2019 nog een behoorlijke groep vormden, zijn sinds corona niet meer te vinden in Parijs.\n\nKar trekken\n\nDat Nederlanders dit jaar de kar trekken van het buitenlandse toerisme in Frankrijk bleek al eerder. En niet alleen in Parijs of op andere traditioneel populaire bestemmingen zoals de Provence en de Dordogne.\n\nHet toerismebureau van het Zuid-Franse Toulouse meldde in augustus ‘aanzienlijk meer Nederlanders’ dan vorig jaar te zien. In het Noord-Franse Bar-le-Duc zag de regionale krant L’Est Républicain ‘overal Nederlandse campers en caravans staan’. Ter illustratie werd ‘het gepensioneerde echtpaar Theo en Thea’ geïnterviewd en op de foto gezet, zittend op hun klapstoeltjes.\n\nDe staatssecretaris voor Toerisme, Olivia Grégoire, sprak deze week ook al van een succesvolle zomer, mede door de terugkeer van Nederlanders en Belgen. De Franse campingfederatie FNHPA had het een week geleden zelfs over ‘een recordzomer’. ,,De buitenlandse toeristen zijn weer massaal terug op Franse campings, vooral Nederlanders, Duitsers en Belgen. Hun aantal ligt 44 procent hoger dan in 2022 en op hetzelfde niveau als in 2019.’’\n\nKijk onze trending nieuwsvideo's in onderstaande playlist:",
    "Siem (18) uit Leusden wint met Husky en zijn zoevende pijlen het EK boogschieten te paard in Frankrijk": "De 18-jarige Siem Budding uit Leusden is afgelopen weekeinde in Frankrijk twee keer Europees kampioen boogschieten te paard geworden. Vier dagen lang liet hij zijn pijlen door de lucht zoeven vanaf de rug van schimmel Husky.\n\nIn vier dagen tijd namen 47 combinaties uit heel Europa het tegen elkaar op. Siem Budding slaagde erin om twee keer de titel op zijn naam te zetten: als beste van alle Young Riders, maar ook als beste van alle deelnemers. De boogschutters moeten in galop zo snel mogelijk een parcours rijden en ondertussen zoveel mogelijk punten bij elkaar schieten op doelen die ze tegen komen.\n\nBudding zit nog een beetje in de overwinningsroes. ,,Het is echt geweldig om nu de gouden medaille binnen te hebben. Daar heb ik jaren van gedroomd en heel hard voor getraind.” Hij debuteerde als 13-jarige op het WK voor junioren in Hongarije en sleepte veel internationale prijzen in de wacht, maar won nog niet eerder de Europese titel.\n\nBoogjes knutselen\n\nAls 9-jarig jongetje was de nu 18- jarige ruiter uit Leusden al gek van zelf handboogjes knutselen. Om er vervolgens zo ver mogelijk mee schieten. ,,Voor mijn verjaardag kreeg ik uiteindelijk een echte boog. Maar ik moest van mijn moeder ook op les. Eenmaal op de club hoorde ik dat je het allerbest leert boogschieten van Hongaren.’’\n\nDat Hongaren hun pijl en boog vooral gebruiken vanaf de rug van het paard, maakte het voor Siem alleen maar aantrekkelijker. Hij had al op paardrijden gezeten en een betere reden om zijn oudere hobby op te pakken was er niet.\n\nMet de Europese titel op zak, hoopt Budding volgend jaar af te reizen naar Mongolië, waar het wereldkampioenschap boogschieten te paard gepland staat.\n\nBekijk onze meest bekeken nieuwsvideo’s in onderstaande playlist:\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen.",
    "Luchtverkeersleiders Frankrijk willen eind september opnieuw staken (UPDATE)": "MADRID – Op vrijdag 16 september hebben de Franse luchtverkeersleiders 24 uur gestaakt en dat was te merken. Meer dan 1.000 geannuleerde vluchten die of naar of vanuit Frankrijk of over dat land naar bijvoorbeeld Spanje moesten vliegen. Naast geannuleerde vluchten ook veel vertraagde vliegtuigen en dus opnieuw duizenden passagiers de dupe. Maar de ellende is nog niet voorbij want er zijn nieuwe stakingsdagen aangekondigd (zie brief , PDF in het Frans).\n\nUPDATE: De staking op 28, 29 en 30 september gaat niet door in Frankrijk nadat de vakbonden een overeenkomst hebben bereikt met de Franse regering.\n\nDe luchtverkeersleiders in Frankrijk hebben aangekondigd dat ze op woensdag 28, donderdag 29 en vrijdag 30 september nogmaals het werk willen neerleggen. De luchtverkeersleiders willen loonsverhoging en meer personeel om de werkdruk te verminderen.\n\nDat betekent dat er op die dagen opnieuw duizenden vluchten naar, vanuit en over Frankrijk geannuleerd zullen worden. Om naar Spanje te vliegen vanuit Nederland of België moet de luchtvaartmaatschappij over Frankrijk vliegen en als de luchtverkeersleiders niet werken dan kan dat niet. Luchtvaartmaatschappijen kunnen ervoor kiezen om Frankrijk te vliegen maar dan wordt de reis niet alleen langer maar ook duurder.\n\nSommige maatschappijen kiezen voor deze dure optie maar andere maatschappijen zoals bv. Ryanair doen dat niet en kiezen ervoor om vluchten gedwongen te annuleren. Afgelopen vrijdag 16 september annuleerde Ryanair 450 vluchten waardoor 80.000 personen niet konden reizen.",
    "Lefevere over naar huis sturen Cavagna door Frankrijk: \"Laat zich raden wat daar is gebeurd\"": "Quick-Step-Alpha Vinyl levert voor de wegrit van de mannen bij de WK wielrennen in Wollongong twaalf renners af. Dat hadden er eigenlijk dertien moeten zijn, vindt ploegbaas Patrick Lefevere. “Maar de Franse bondscoach Thomas Voeckler heeft te elfder ure Benoît Cosnefroy opgeroepen en onze Rémi Cavagna naar huis gestuurd”, schrijft hij in zijn wekelijkse column in Het Nieuwsblad.\n\n“Het laat zich raden wat daar is gebeurd”, vervolgt Lefevere. “Cosnefroy – un fort caractère, laat ik mij vertellen – zal na Québec een rol als (mede)-kopman gewild hebben op het WK. Een statuut dat Voeckler hem eerst niet, maar uiteindelijk toch zal gegeven hebben. Waardoor er ineens een renner te veel was en Cavagna plaats moest maken.”\n\n“Met permissie: de Franse federatie heeft er in aanloop naar het WK een boeltje van gemaakt. Eerst wilden ze absoluut dat Rémi al op zondag – de laatste dag van de Vuelta – naar Australië zou vliegen. Wat hij als ploegmaat van de rode trui absoluut niet zag zitten. Rémi had letterlijk drie weken op kop gereden voor Remco en wilde in Madrid natuurlijk mee op de foto staan. Wat ik helemaal begrijp.”\n\nCavagna mocht uiteindelijk toch op maandag vliegen, waardoor hij het einde van de Vuelta mee kon maken. “Maar bij het inchecken kreeg hij te horen dat er geen reservaties waren gemaakt voor zijn fiets en zijn valies. Onze ploegleider Geert Van Bondt is van de ene terminal naar de andere gelopen om de fiets en de bagage van Rémi op te halen, waardoor hij zelf maar ternauwernood zijn vlucht haalde. De fiets van Rémi hebben we daarna overgebracht naar Tubeke, waar hij opgepikt is door de Belgische federatie. Alles raakt opgelost, maar het kan niet de bedoeling zijn dat wij de gaten moeten dichtrijden die de Fransen laten vallen.”",
    "Thalys in Nederland veel duurder dan in Frankrijk": "Traag, een ingewikkelde dienstregeling en duurder dan het vliegtuig. Het spoor heeft zijn imago niet mee bij de reiziger die naar het buitenland wil. En dat is volgens marketingdeskundige Max Kohnstamm terecht. Hij becijferde dat de treinreis vanuit Amsterdam naar Zuid-Frankrijk, per gereden kilometer in een TGV drie keer zo duur is als die vanuit Lille naar het zuiden.",
    "Kroatië plaatst zich voor Final Four, Denemarken tankt vertrouwen tegen WK-tegenstander Frankrijk": "Met videoKroatië heeft de Final Four van de Nations League bereikt dankzij een knappe zege bij Oostenrijk: 1-3. De WK-finalist van 2018 eindigt daardoor boven Denemarken, dat nog wel wereldkampioen Frankrijk opzij zette: 2-0.\n\nKroatië stond aan de leiding in de groep en was met een zege zeker van de laatste vier in het toernooi. Via Luka Modric kwam de ploeg van Zlatko Dalić razendsnel op voorsprong. Maar binnen drie minuten kopte Christoph Baumgartner de thuisploeg weer langszij. Lang bleef het gelijk, en stevende Kroatië af op een teleurstelling. Maar in de 69ste minuut was het oud-speler van Inter, Marko Livaja, die zijn ploeg terug op voorsprong kopte. En enkele minuten later knikte Dejan Lovren de beslissing binnen.\n\nDenemarken heeft de Final Four daardoor niet kunnen bereiken, maar de pleog van Kasper Hjulmand heeft wel vertrouwen getankt tegen Frankrijk. Dankzij een ‘echte spitsengoal’ van oud-Ajacied Kasper Dolberg en een treffer van Andrea Olsen hadden de Denen al in de eerste helft de wereldkampioen opzij geschoven. Frankrijk loste in de wedstrijd liefst 14 schoten, waarvan 8 op doel, maar kon Kasper Schmeichel niet passeren. Denemarken en Frankrijk staan op het WK ook tegenover elkaar in de groepsfase. Oostenrijk kwalificeerde niet voor het WK en degradeert nu ook in de Nations League een divisie lager.\n\nVolledig scherm Kasper Dolberg en Christian Eriksen vieren de 1-0. © AFP\n\nPolen voorkomt degradatie\n\nIn de poule van Nederland en België is het Polen gelukt om in de hoogste divisie van de Nations League te blijven. Daarvoor mochten ze niet verliezen van Wales. Na een chaotische eerste helft was het nog 0-0, maar in de tweede helft was het Karol Swiderski die op aangeven van Robert Lewandowski de uitploeg op voorsprong zette. Daarmee tekende de middenvelder ook voor de eindstand.\n\nWales pakte in zes wedstrijden slechts 1 punt - in de thuiswedstrijd tegen België - en degradeerde uit de hoogste klasse van de landencompetitie. De ploeg van Page verloor van Oranje zowel thuis (1-2) als uit (3-2) in de blessuretijd.\n\nWales doet eind dit jaar wel mee aan het WK, voor het eerst sinds 1958.\n\nPijnlijk verlies Turkije\n\nHet is Turkije niet gelukt om de Nations League af te sluiten met een zege. Op bezoek bij de Faeröer Eilanden ging de ploeg van Stefan Kuntz, die ook het WK missen, met 2-1 onderuit. Turkije was al zeker van promotie in de Nations League. Voor Faeröer betekende het de tweede zege in de competitie, maar eindigt als derde in de poule omdat Luxemburg met 1-0 te sterk was voor Litouwen.\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen.\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen.\n\nOnze excuses Helaas kunnen wij deze social post, liveblog of anders niet tonen omdat het één of meerdere social media-elementen bevat. Aanvaard de social media-cookies om deze inhoud alsnog te tonen.",
    "Hoe de Hollandse mentaliteit averechts werkt in Frankrijk": "Over de aflevering\n\nAls er één land is waar het moeilijk is om als Hollandse jongen tussen te komen, dan is het wel Frankrijk. Dovideq Medical probeerde het, maar kreeg direct het deksel op de neus.\n\nIn deze aflevering vertelt Evert Alink van Dovideq hoe ze met een typisch Hollandse 'hands on mentaliteit' naar Frankrijk trokken. Maar daar waren de Fransen niet van gediend, en ze gooiden de deur al snel weer dicht.\n\nBert Colijn van ING ontkracht ondertussen een paar stevige vooroordelen over de Fransen. Want ze werken misschien wel weinig en ze gaan vroeg met pensioen, toch doet Frankrijk het economisch gezien zo slecht nog niet.\n\nLuister elke week via bnr.nl/wereldveroveraars of via je favoriete podcastplatform.",
    "Koning Charles meteen aan het werk: plant staatsbezoek aan Frankrijk": "De reis naar Frankrijk vindt volgende maand al plaats volgens de berichtgeving. De Franse president Emmanuel Macron heeft de koning al vroeg na het overlijden van Queen Elizabeth uitgenodigd voor een bezoek aan 'zijn' land. Emmanuel was maandag ook aanwezig bij de staatsbegrafenis van de langstzittende Britse monarch.\n\nThe Telegraph gaat ervan uit dat de koning dit jaar ook nog Duitsland aandoet. Voor volgend jaar zouden Australië en Nieuw-Zeeland op het programma staan.\n\nMaandag was de staatsuitvaart van The Queen, hieronder zie je daar alles over.",
    "Alles wat we van Frankrijk zo mooi vinden, danken we aan de adel": "‘Frankrijk is een leuk land”, sprak VVD-politica Annemarie Jorritsma zo’n vijfentwintig jaar geleden, „alleen jammer dat er Fransen wonen.” Ongepast werd dat gevonden, dat een minister dat zei. Maar Jorritsma’s botte bon mot is blijven hangen, omdat er een herkenbaar sentiment mee wordt uitgedrukt. Frankrijk is de ogen van niet-Fransen een oneindige bron van fascinatie, maar er is bijna geen lofzang op het land zonder een onderstroom van bevreemding en irritatie. Jaar in een jaar uit, schrijft de Britse historicus Peter Watson in The French Mind, verschijnen er ‘cute books’ over de Fransen en de Franse manier van leven, die stuk voor stuk worden gekenmerkt door een eenzelfde mengeling van bewondering en ergernis, ten opzichte van een volk ‘dat enorm op zichzelf is gericht, en bij tijd en wijle ronduit arrogant’.\n\nAl die vlot geschreven boekjes, vooral populair in de Angelsaksische wereld, grossieren in half-ironische stelligheden over die eigenaardige Fransen, zonder dat die, stelt Watson, uitgediept of onderbouwd worden. Hij geeft toe dat dat lastig is, hoe staaf je algemene uitspraken over een land en zijn cultuur? ‘Hoe meet je een weerzin tegen het compromis, of een mate van eigengereidheid?’\n\nIn zijn vuistdikke boek belooft de Brit, die een reputatie heeft opgebouwd als schrijver van toegankelijke ideeëngeschiedenissen, het serieuzer aan te pakken. Hij wil laten zien wat de Franse cultuur speciaal maakt, en hoe dat zo gekomen is. Daarbij probeert hij een brug te slaan tussen de academische wereld en een algemeen publiek. Veel van wat hij schrijft leunt aan tegen het werk van anderen, die door hun specialisatie een klein bereik hebben.\n\nThe French Mind is ideeëngeschiedenis en culturele kroniek ineen, en loopt van halverwege de zeventiende eeuw helemaal tot aan de brand in de Notre Dame in 2019. De lijn die Watson daarbij volgt, is helder. Zijn grondgedachte is dat de Franse adel in de zeventiende eeuw, na de mislukte opstand tegen het koningshuis die La Fronde wordt genoemd, haar militaire en politieke macht zag verschrompelen onder de absolutistische koning Lodewijk XIV. Daarom week men noodgedwongen uit naar een terrein waar men nog wel zijn superioriteit kon laten gelden: de cultuur.\n\nDe ontferming van de adel over de kunsten bracht de traditie van de salon voort, een traditie die helemaal doorloopt tot aan de jaren negentig van de vorige eeuw. In de salon troffen adel, kunstenaars en filosofen elkaar om over van alles en nog wat te discussiëren. Kunst, filosofie, theater, mode, alles werd besproken in een sfeer van sociabilité. Er werd voorgedragen, geponeerd en gedebatteerd, gerivaliseerd, gelachen, gedronken, geflirt en gegokt.\n\nPretentieuze leeghoofden\n\nWatson stelt dat het belang van de salon niet moet worden overdreven, er werd door de eeuwen heen ook flink op neergekeken, en veelal werden de gastvrouwen als pretentieuze leeghoofden weggezet. Bovendien waren er tal van andere, exclusief door mannen bevolkte culturele domeinen, zoals de universiteiten en de academies. Toch ziet hij de salons als de plek bij uitstek waarin de Franse cultuur vorm kreeg.\n\nTen eerste was er het adellijke element, de liefde voor kunst en cultuur van ‘bovenaf’. Het was de adel die cultuur op een voetstuk zette. Liefde voor en betrokkenheid met de kunsten werd gezien als een voorwaarde voor voortreffelijkheid. Toen in de negentiende eeuw de bourgeoisie dominant werd, bleef dat ideaal intact; het hedendaagse fenomeen van de mondaine parisiënne is er een uitloper van. Ook zocht men na gevoelige militaire nederlagen, zoals de traumatische vernedering door Bismarck in de Frans-Duitse oorlog van 1870, steeds weer troost in de vermeende hegemonie van de Franse cultuur.\n\nWoordkunst en pathos\n\nDie hoogstaande liefde voor de kunsten ging gelijk op met de hang naar zwierige woordkunst, pathos en krullendraaierij, waarbij het gebaar hoger werd aangeslagen dan de gevoelde emotie. Die neiging tot precieusheid is, alle tegenbewegingen ten spijt, nooit uit de Franse kunsten verdwenen. Een ander effect was de hang naar regulering van bovenaf, door middel van dwingende regels en instituties, zoals in de academies.\n\nTegelijk bracht de sociabilité van de salons ook een levendige debatcultuur met zich mee: wat had je aan een boek als je er niet over kon praten? Wie was goed, wie was er beter, wat kon echt niet? In de Franse salon ontstond het fenomeen van de publieke intellectueel, de generalist die overal een mening over heeft, overal over kan meepraten. De salons vormden ook een soort barometer van de cultuur: in de achttiende eeuw werden ze steeds filosofischer, in de negentiende eeuw steeds politieker. In de belle époque, de tijd van Proust, toen de adel maatschappelijk weinig meer betekende, waren ze vooral snobistisch.\n\nWatson neemt die onafgebroken keten van opeenvolgende salons als de rode draad in zijn cultuurgeschiedenis, die daardoor als vanzelf een feministische inslag krijgt. De gasten in de salons waren dan wel voornamelijk mannen, de gastvrouwen waren meestal vrouwen van formaat, veel meer dan muze of minnares. De meesten van hen schreven, zowel romans als essays. Sommige salonnières zijn beroemd gebleven, zoals Madame de Sevigné, Madame de Lafayette en Madame de Staël, anderen laten zich in Watsons boek kennen als fascinerende, vaak baanbrekende persoonlijkheden, zoals Marie d’Agoult, die nu vooral bekend is als de minnares van Franz Liszt, maar ook de auteur is van een klassieke studie over het revolutionaire jaar 1848, die ze zoals veel vrouwen onder een mannelijk pseudoniem publiceerde.\n\nZwarte studenten\n\nDe originele aanpak van Watson heeft ook nadelen. Door de salon als middelpunt van zijn cultuurgeschiedenis te nemen, en als de meer volkse en opstandige variant de cafés en de cabarets, kom je goed te weten welke grote Fransen elkaar allemaal regelmatig ontmoetten, en waar. Maar hun eigen betekenis wordt vaak summier – en soms plichtmatig – geschetst. Over Pascal lees je weinig meer dan wat Wikipedia-feiten. Bij Cocteau, ook een gretige salonbezoeker, gaat het vooral over zijn dubieuze gedrag tijdens de Duitse bezetting. Te vaak verzandt Watson in het opsommen van namen.\n\nOnherroepelijk zou je over sommige salons meer willen weten, zoals die van Paulette Nardal (1896-1985) en haar zuster, de eerste zwarte studenten aan de Sorbonne, die grote invloed uitoefenden op Aimé Césaire, een van de grondleggers van de négritude-beweging. Dat is tegelijk een grote verdienste van The French Mind: zelfs na Watsons achthonderd uitputtende bladzijden fascineert de Franse cultuur alleen maar meer.\n\n\n\nPeter Watson: The French Mind. 400 Years of Romance, Revolution and Renewal. Simon & Schuster, 800 blz. € 21,99 The French Mind. 400 Years of Romance, Revolution and Renewal. Simon & Schuster, 800 blz. € 21,99 ●●●●●",
    "Frankrijk raakt ook doelman Lloris kwijt voor Nations League": "De Franse nationale voetbalploeg mist ook doelman Hugo Lloris in de komende twee duels uit de Nations League. De 35-jarige aanvoerder van 'Les Bleus' heeft zich moeten afmelden vanwege een blessure aan de rechterdij. Lloris stond zaterdag nog wel in het doel bij Tottenham Hotspur, dat met 6-2 won van Leicester City.\n\nBondscoach Didier Deschamps heeft Nantes-doelman Alban Lafont opgeroepen als vervanger. Ook Theo Hernández moest afhaken. De verdediger van AC Milan kampt met een liesblessure. Zijn plaats wordt ingenomen door Lucas Digne van Aston Villa. Frankrijk staat met 2 punten uit vier duels op de vierde en laatste plaats in groep 1 van de A-divisie en degradatie dreigt. De wereldkampioen speelt donderdag thuis tegen Oostenrijk en neemt het zondag in Kopenhagen op tegen koploper Denemarken. Deschamps mist ook al onder anderen aanvaller Karim Benzema (Real Madrid) en middenvelder Paul Pogba (Juventus) wegens blessures.",
    "ZZ Leiden: korte voorbereiding voor kwalificatietoernooi FIBA Europe Cup in Frankrijk": "ZZ Leiden hoopt zaterdag op net zo'n volle Vijf Meihal bij de eerste thuiswedstrijd als de laatste van vorig seizoen. (Foto: Marja van Tilburg).\n\nZZ Leiden: korte voorbereiding voor kwalificatietoernooi FIBA Europe Cup in Frankrijk\n\nZorg en Zekerheid Leiden presenteerde deze week vol trots zijn nieuwe spelersploeg, coach en technische staf. Veel nieuwe gezichten zowel in het team als op de bank en achter de schermen. Vier oefenwedstrijden moeten het team klaarstomen voor kwalificatietoernooi FIBA Europe Cup. Voorzitter Marcel Verburg: “Als die jongens ervoor gaan vechten, kan er veel gebeuren.”\n\nWie wel is gebleven is teamcaptain Marijn Ververs. ’s Middags had ZZ Leiden de derde oefenwedstrijd met een krappe overwinning op Landstede Hammers in Zwolle naar zijn hand gezet. Zaterdag komt het team van BAL Weert op bezoek in de Vijf Meihal. “Goed voor de teamspirit om een oefenwedstrijd te winnen. En met die thuiswedstrijd zaterdag kunnen we het publiek ook een beetje warm maken voor de competitie.”\n\nWel nieuw is de coach van ZZ Leiden. Douglas Spradley is van Amerikaans-Duits origine. Hij moet toegeven dat zijn Nederlands nog niet zo goed is, al kan hij wel wat woorden verstaan. Hij heeft eerder in Amsterdam gespeeld en is blij terug te zijn in Nederland. Spradley heeft het team pas een paar weken onder zijn hoede en zou het liefst 24 uur per dag trainen om de achterstand goed te maken. “Maar als ze zoveel zouden trainen zijn de spelers misschien te moe om wedstrijden te spelen. Maar we missen drie weken. We moeten elkaar nog leren kennen en begrijpen. Maar met een beetje geluk kunnen we toch successen halen.”\n\nMarcel Verburg gaf in zijn openingsspeech al aan dat het geen rustige zomer was geweest. Dat veel spelers zouden vertrekken was ingecalculeerd en ook het vertrek van succescoach Geert Hammink kwam niet onverwachts. Maar Hammink gaf pas na de laatste wedstrijd op 11 juni uitsluitsel en dat zorgde er wel voor dat er niet veel tijd was om een nieuwe coach te vinden. En toen bleek dat de coach die tekende bij ZZ Leiden een paar weken later mededeelde dat hij toch elders aan de slag ging, zat het bestuur wel met de handen in het haar. Maar nu zijn ze heel blij met Spradley en is de blik op de toekomst gericht.\n\nMarcel Verburg: “We hebben gelukkig het merendeel van de Nederlandse spelers kunnen behouden, al hebben we Worthy de Jong moeten laten gaan. Maar met die Nederlandse kern kunnen we gaan bouwen. Daarnaast hebben we gezocht naar een paar goede buitenlanders en we passen wat jeugdspelers in. We gaan zien wat dit team kan.”\n\nZaterdag 24 september speelt ZZ Leiden thuis tegen BAL Weert een laatste oefenwedstrijd. Aanvang 20.00 uur. Toegang is gratis.",
    "'Wat je in Athena ziet zou morgen ook in Frankrijk kunnen gebeuren'": "‘Het idee was om met mijn film in de vonk te gaan zitten die een natie kan doen ontbranden. Om de kijker deelgenoot te laten zijn van de intimiteit van een broederschap die uit elkaar getrokken wordt en hem getuige te maken van de woede en rouw die de wijk Athena volledig op zijn kop zetten. En dat dan te beschrijven in de vorm van een Griekse tragedie, om zo boven de werkelijkheid uit te kunnen stijgen.’\n\nAan het woord is de Franse regisseur Romain Gavras, die vorige maand in Venetië was om te praten over zijn visueel indrukwekkende nieuwe film Athena.\n\nGavras schreef het scenario voor deze film samen met zijn jarenlange vriend Ladj Ly, die we kennen van het verpletterende banlieuedrama Les misérables uit 2019. Athena speelt zich ook af in een buitenwijk – het fictieve Athena – maar het is een heel andere film geworden dan Les misérables. Dat was sociaal realisme, terwijl Athena een tijdloze tragedie is over drie broers die tegenover elkaar komen te staan wanneer hun jongste broertje komt te overlijden door bruut politieoptreden. Karim leidt de opstand in Athena, Abdel zit in het leger en probeert Karim op andere gedachten te brengen, en Moktar is alleen maar bang dat de rellen nadelig zullen uitpakken voor zijn lucratieve drugsdeals.",
    "Total Webhosting Solutions expandeert in Frankrijk": "Total Webhosting Solutions (TWS) heeft de snelgroeiende Franse webhosting-provider O2switch ingelijfd. Deze transactie helpt TWS, financieel ondersteund door Strikwerda Investments, bij zijn expansie in Frankrijk. Net als in Nederland en Spanje heeft het bedrijf de ambitie om in Frankrijk marktleider te worden. Abe Bakker, ceo TWS, denkt dat O2switch daarvoor een springplank is.\n\nO2switch, opgericht in 2009 door Alexandre Yepes, heeft meer dan honderdduizend klanten. De Fransen wilden zich aansluiten bij een Europees platform als TWS. Onder die paraplu kan O2switch verder professionaliseren en sneller groeien. Yepes wil een leidende rol spelen in de aanstaande consolidatie van de Franse markt.\n\nVoor TWS is dit de tweede overname in Frankrijk. Anders dan de vorig jaar ingelijfde performance webhoster Nexylan richt O2switch zich op de massamarkt.",
    "Frankrijk overweegt verbod op export elektriciteit naar Italië": "ROME - [update 22:00 uur] Frankrijk ontkent dat het de stroomexport naar Italië tijdelijk wil verbieden. Volgens eerdere berichten had het nutsbedrijf Électricité de France (EDF) Italië laten weten dat de levering van elektriciteit mogelijk twee jaar stopgezet zal worden. Door problemen bij kerncentrales van EDF dreigt een tekort aan stroom.\n\nEen Italiaanse regeringswoordvoerder bevestigde berichtgeving van La Repubblica, maar het Franse ministerie van energietransitie spreekt tegen dat van een leveringsstop sprake is. \"De Franse autoriteiten ontkennen deze berichten en bevestigen nogmaals hun solidariteit op het gebied van elektriciteit en gas met al onze Europese buren.\" EDF ontkent dat het bedrijf Italië heeft gewaarschuwd voor een mogelijke opschorting van de energielevering.\n\nItalië is voor ongeveer 13 procent van alle stroomverbruik afhankelijk van import. De invoer uit Frankrijk dekt ongeveer 5 procent van het jaarlijkse verbruik.\n\nEDF kampt met langer dan gepland onderhoud aan een aantal verouderde kernreactoren. Daardoor daalt de stroomproductie bij het staatsbedrijf naar verwachting tot het laagste niveau in ruim dertig jaar. Frankrijk ziet zich genoodzaakt elektriciteit te importeren, terwijl het land normaal gesproken de grootste netto-exporteur is van Europa.\n\nDe problemen bij EDF verhevigen de energiecrisis die is ontstaan door de hoge gasprijzen. Aardgas is door de Russische inval in Oekraïne vele malen duurder geworden dan in deze periode normaal is omdat Rusland de toevoer naar Europa flink heeft verlaagd. Met het dichtdraaien van de gaskraan reageert Moskou op sancties die de Europese Unie heeft ingesteld tegen Rusland vanwege de oorlog in Oekraïne."
}