{
    "তুর্কি ড্রোন কিনতে আগ্রহী মালয়েশিয়া ও ইন্দোনেশিয়া": "মালয়েশিয়া ও ইন্দোনেশিয়া তুরস্কের সশস্ত্র ড্রোন কিনতে আগ্রহ প্রকাশ করেছে। সোমবার তুরস্কের পররাষ্ট্রমন্ত্রী মেভলুত কাভুসোগলু একথা জানিয়েছেন। ব্রিটিশ বার্তা সংস্থা রয়টার্সের এক প্রতিবেদনে বিষয়টি জানা গেছে।\n\nতুর্কি পররাষ্ট্রমন্ত্রী বলেছেন, তুরস্কের প্রতিরক্ষা কোম্পানি বায়কার-এর নির্মিত ড্রোন কেনার আগ্রহ দেখিয়েছে মালয়েশিয়া ও ইন্দোনেশিয়া।\n\nতুরস্কের এই কোম্পানিটি ইতোমধ্যে বেশ কয়েকটি দেশের কাছে সশস্ত্র ড্রোন বিক্রি করেছে। সিরিয়া, ইউক্রেন ও লিবিয়াতে ড্রোনটির সাফল্যের পর চাহিদা বেড়েছে। সম্প্রতি সংযুক্ত আরব আমিরাত ২০টি ড্রোন কিনেছে। সৌদি আরবও এই ড্রোন কিনতে তুরস্কের সঙ্গে আলোচনা চালিয়ে যাচ্ছে।\n\nজাপানের টোকিওতে এক সংবাদ সম্মেলনে তুরস্কের পররাষ্ট্রমন্ত্রী বলেন, এশিয়ার কয়েকটি দেশ, বিশেষ করে মালয়েশিয়া ও ইন্দোনেশিয়া আমাদের প্রতিরক্ষা শিল্পের পণ্যের প্রতি ব্যাপক আগ্রহ দেখিয়েছে।\n\nমেভলুত কাভুসোগলু বলেন, জাপানের ড্রোনের প্রয়োজনীয়তা আমরা আনন্দের সঙ্গে পূরণ করব।",
    "ইসরাইলে ইন্দোনেশিয়া ও পাকিস্তানের প্রতিনিধি দল": "গোপন সফরে ইসরাইল গিয়েছে পাকিস্তান ও ইন্দোনেশিয়া প্রতিনিধি দল। পাকিস্তানি দলের নেতৃত্বে আছেন পাকিস্তানি-আমেরিকান নাসিম আশরাফ। তিনি দেশটির সাবেক পারভেজ মোশাররফ সরকারের স্বরাষ্ট্রমন্ত্রী ছিলেন। এই সফরে পাকিস্তানি প্রতিনিধিদল সমগ্র ইসরাইল ঘুরবেন। ইসরাইলের প্রেসিডেন্ট আইজ্যাক হারজগের সাথেও বৈঠকের কথা রয়েছে তাদের। পাকিস্তানি মিডিয়ার বরাত দিয়ে এমন খবরই দিয়েছে জেরুজালেম পোস্ট। এতে বলা হয়েছে, করাচিভিত্তিক একজন সাংবাদিকও রয়েছেন এই প্রতিনিধি দলের সাথে। এর আগে গত জুন মাসে পাকিস্তানি সাংবাদিক আহমেদ কুরাইশি ইসরাইল সফর করে চাকরি হারিয়েছিলেন। সেই সফর নিয়ে বিতর্কের পর আবার এই নতুন পাকিস্তানি দলের ইসরাইল সফরের খবর পাওয়া গেলো। একইসাথে ইন্দোনেশিয়ার উর্ধতন কর্মকর্তাদের একটি দলও বর্তমানে ইসরাইল সফরে রয়েছেন। ফলে পাকিস্তান ও ইন্দোনেশিয়ার সাথে ইসরাইলের আনুষ্ঠানিক সম্পর্ক স্থাপনের বিষয়টি আবারও আলোচনায় এসেছে। জেরুজালেম পোস্ট।",
    "ইন্দোনেশিয়ায় চার দফায় শক্তিশালী ভূমিকম্প": "ইন্দোনেশিয়ার পশ্চিম পাপুয়া প্রদেশে চার দফায় ভূমিকম্প আঘাত হেনেছে। শুক্রবার মধ্যরাতের পর থেকে শনিবার সকাল পর্যন্ত বিরতি দিয়ে দিয়ে মোট চার বার ভূমিকম্প হয়েছে পশ্চিম পাপুয়ার সেন্ট্রাল মামবেরামো জেলায়।\n\nশনিবার দেশটির আবহাওয়া, জলবায়ু ও ভূতত্ত্ব দপ্তরের ভূমিকম্প ও সুনামি বিভাগ এ তথ্য নিশ্চিত করেছে।\n\nতাদের তথ্যানুযায়ী, প্রতিটি ভূমিকম্পের মাত্রা ছিল ৫ দশমিক ৫ থেকে ৬ দশমিক ২। তবে এখন পর্যন্ত ভূমিকম্পের কারণ এবং হতাহতের সংবাদ পাওয়া যায়নি।\n\nদফায় দফায় ভূমিকম্পের জেরে সুনামির কোনো সম্ভাবনা আপাতত নেই বলেও জানিয়েছেন ভূমিকম্প ও সুনামি বিভাগের প্রধান দারিয়োনো।\n\nআল জাজিরাকে দারিয়োনো জানান, ভূপৃষ্টের ১৬ কিলেমিটার গভীরে ছিল এসব ভূমিকম্পের উৎপত্তিস্থল।\n\n২৭ কোটি মানুষ অধ্যুষিত এশিয়ার বৃহত্তম দ্বীপদেশ ইন্দোনেশিয়া তার ভূতাত্ত্বিক অবস্থার কারণে নিয়মিতই দেশটিতে ভূমিকম্প, অগ্নুৎপাত ও সুনামির মত প্রাকৃতিক দুর্যোগের শিকার হয়।\n\n২০০৪ সালে বড় মাত্রার ভূমিকম্প ও তার প্রভাবে সৃষ্ট সুনামিতে প্রায় দুই লাখ ৩০ হাজার মানুষের মৃত্যু হয়েছিল।\n\nসূত্র: আলজাজিরা",
    "ইন্দোনেশিয়া-মালয়েশিয়া-বাংলাদেশের ত্রিপাক্ষিক আন্তর্জাতিক ট্রেড সামিট অনুষ্ঠিত": "কারিগরি ও সংযোগমূলক উদ্যোগের মাধ্যমে বাংলাদেশে প্রাইভেট পর্যায়ে বিনিয়োগের সম্ভাবনা বিষয়ক ইন্দোনেশিয়া-মালয়েশিয়া ও বাংলাদেশের মধ্যে ত্রিপাক্ষিক আন্তর্জাতিক ট্রেড সামিট অনুষ্ঠিত হয়েছে। সিটিস্কেপ ইন্টারন্যাশনাল লিমিটেডের আয়োজনে রবিবার ঢাকার গুলশানের সিটিস্কেপ টাওয়ারে এ সামিট অনুষ্ঠিত হয়।\n\nসেমিনারে বিভিন্ন প্রতিকূলতার মাঝেও বাংলাদেশের অর্থনৈতিক উন্নয়ন ও এর প্রতিদ্বন্দ্বিতামূলক দিকটি তুলে ধরা হয়। এখানে বাংলাদেশের সরকারের পক্ষ হতে বিদেশি বিনিয়োগকারীদের জন্য প্রযোজ্য প্রক্রিয়া এবং সুযোগ-সুবিধার বিষয়গুলোও উল্লেখ করা হয়৷\n\nসামিটে মালয়েশিয়া ও ইন্দোনেশিয়ার গুরুত্বপূর্ণ স্টেকহোল্ডারদের সঙ্গে সিটিস্কেপ লাইফস্টাইল প্রজেক্টে বিনিয়োগের জন্য সমঝোতা চুক্তি স্বাক্ষরিত হয়েছে।\n\nঅনুষ্ঠানে ইন্দোনেশিয়া, মালয়েশিয়া ও বাংলাদেশের বিনিয়োগকারীদের মধ্যে আন্তঃদেশীয় বাজারের বিভিন্ন খাতে বাণিজ্য এবং বিনিয়োগের সূচনা ঘটানোর বিষয়েও আলোচনা করা হয়।\n\nসামিটে বাংলাদেশে নিযুক্ত ইন্দোনেশিয়ার রাষ্ট্রদূত মি. হেরু হারতানতো সুবল, ইন্দোনেশিয়ার সাবেক বাণিজ্যমন্ত্রী মি. গীতা ইরাওয়ান উইরজাওয়ান, ইন্দোনেশিয়ার লাবুয়ান আইবিএফসি’র নির্বাহী চেয়ারম্যান ও সিইও ইস্কান্দার বিন মোহাম্মাদ নুলি, সিটিস্কেপ গ্রুপের ব্যবস্থাপনা পরিচালক নাহিদ সারোয়ার এবং সিটিস্কেপ গ্রুপের পরিচালক পাভেল সারোয়ার ও মুস্তাফা মইন সারোয়ার বক্তব্য রাখেন।\n\nএছাড়াও অনুষ্ঠানে উপস্থিত ছিলেন ইন্দোনেশিয়া, মালয়েশিয়া ও বাংলাদেশের বিনিয়োগকারী ও নীতিনির্ধারকরা। বাংলাদেশের অর্থ মন্ত্রণালয়, বাংলাদেশ ইনভেস্টমেন্ট ডেভেলপমেন্ট অথরিটি, বাংলাদেশ ইকোনমিক জোন অথরিটি, ফেডারেশন অব বাংলাদেশ চেম্বার অব কমার্স অ্যান্ড ইন্ডাস্ট্রিজের কর্মকর্তারা।\n\n(ঢাকাটাইমস/১২সেপ্টেম্বর/এমএইচ/ইএস)",
    "বাংলাদেশি ব্যবসায়ীদের ইন্দোনেশিয়া সফরের সুযোগ, নি...": "",
    "‘বস্ত্রখাতে ইন্দোনেশিয়া-বাংলাদেশ একে অপরের পরিপূরক হবে’": "ঢাকা: বিজিএমইএ সভাপতি ফারুক হাসান রোববার (১১ সেপ্টেম্বর) বাংলাদেশে নিযুক্ত ইন্দোনেশিয়ার রাষ্ট্রদূত হেরু হারতান্তো সুবোলোর সঙ্গে ইন্দোনেশিয়া দূতাবাসে সৌজন্য সাক্ষাৎ করেছেন।\n\nএ সময় বিজিএমইএ সহ-সভাপতি শহিদউল্লাহ আজিম, পরিচালক ব্যারিস্টার ভিদিয়া অমৃত খান ও বিজিএমইএ স্ট্যান্ডিং কমিটি অন ফরেন অ্যাফেয়ার্সের চেয়ারম্যান শামস মাহমুদ উপস্থিত ছিলেন।\n\nসাক্ষাৎকালে তারা বাংলাদেশ ও ইন্দোনেশিয়ার পারস্পরিক বাণিজ্য সম্ভাবনা উন্মোচন করতে দেশ দুটির মধ্যে সম্ভাব্য সহযোগিতার উপায়গুলোকে গুরুত্ব দিয়ে বাণিজ্য সংক্রান্ত বিভিন্ন বিষয়াবলী নিয়ে আলোচনা করেন।\n\nবাংলাদেশ-ইন্দোনেশিয়া কীভাবে পোশাক ও টেক্সটাইল খাতের উন্নয়নে একে অপরের পরিপূরক হতে পারে সে বিষয়েও তারা আলোচনা করেন।\n\nবিজিএমইএ সভাপতি ফারুক হাসান বলেন, বাংলাদেশ ও ইন্দোনেশিয়া পরস্পরের অকৃত্রিম বন্ধু ও অংশীদার। এভাবেই দেশ দুটি নিজেদের দেখতে হবে এবং একসঙ্গে সমৃদ্ধশালী হওয়ার জন্য পারস্পরিক সহযোগিতা প্রসারিত করতে হবে।\n\nতিনি বলেন, সুযোগ ও সম্ভাবনাগুলোকে কাজে লাগানোর উপায়গুলো চিহ্নিত করার জন্য সহযোগিতামূলক সম্পৃক্ততা প্রয়োজন। বাংলাদেশের পোশাকখাতে পণ্যের বৈচিত্র্যকরণ, বিশেষ করে উচ্চ মূল্যের নন-কটন পোশাক পণ্য এবং টেকনিক্যাল টেক্সটাইলের ওপর যথাযথ গুরুত্ব প্রদান করেছে।\n\nইন্দোনেশিয়ার টেক্সটাইল খাত বাংলাদেশের পোশাক শিল্পে ম্যান-মেইড ফাইবারের চাহিদা পূরণ করতে পারে। অন্যদিকে ইন্দোনেশিয়া বাংলাদেশ থেকে তৈরি পোশাক আমদানি করতে পারে। এটি উভয় দেশের জন্য উইন উইন (লাভজনক) পরিস্থিতি তৈরি করবে।\n\nএ সময় বিজিএমইএ সভাপতি রাষ্ট্রদূত এবং ইন্দোনেশিয়ার পোশাক ও টেক্সটাইল ব্যবসায়ীদের আসন্ন ‘মেইড ইন বাংলাদেশ উইক’ এ অংশগ্রহণের জন্য আমন্ত্রণ জানান।\n\nবিজিএমইএ বিশ্বে বাংলাদেশের পোশাক শিল্পকে তুলে ধরতে এবং শিল্পের সক্ষমতা প্রদর্শন করতে এ বছর ঢাকায় বাংলাদেশ অ্যাপারেল এক্সচেঞ্জের সঙ্গে অংশীদারিত্বে ১২ থেকে ১৮ নভেম্বর মেগা ইভেন্টটির আয়োজন করছে।\n\nবাংলাদেশ সময়: ১৯২০ ঘণ্টা, সেপ্টেম্বর ১১, ২০২২\n\nএমকে/আরবি",
    "রপ্তানিতে আগস্টে রেকর্ড করেছে ইন্দোনেশিয়া": "রপ্তানিতে চলতি বছরের আগস্টে রেকর্ড করেছে ইন্দোনেশিয়া।\n\nদেশটির কয়লা, খনিজ ও কৃষিপণ্যের চাহিদা বাড়ায় এমন পরিসংখ্যান সামনে এসেছে বলে ব্লুমবার্গের এক প্রতিবেদনে জানানো হয়।\n\nগত মাসে ২৭ দশমিক ৯ বিলিয়ন ডলারের পণ্য রপ্তানি করেছে ইন্দোনেশিয়া, যা ব্লুমবার্গের তথ্য অনুযায়ী সর্বোচ্চ। এতে বার্ষিক প্রবৃদ্ধি হয়েছে ৩০ দশমিক ২ শতাংশ, যা ব্লুমবার্গের পূর্বাভাস ২০ শতাংশের চেয়ে বেশি।\n\nপূর্বাভাসের সঙ্গে সামঞ্জস্য রেখে আমদানি ৩২ দশমিক ২ শতাংশ বেড়ে দাঁড়ায় ২২ দশমিক ২ বিলিয়ন ডলার। এতে আগস্টে দেশটির বাণিজ্য উদ্বৃত্ত হয়েছে ৫ দশমিক ৭৬ বিলিয়ন ডলার, যা পূর্বাভাসের ৪ বিলিয়ন ডলারের চেয়ে বেশি।",
    "ইন্দোনেশিয়ার সুমাত্রা দ্বীপে ৬.২ মাত্রার ভূমিকম্প": "ইন্দোনেশিয়ার সুমাত্রা দ্বীপে আবারও আঘাত হেনেছে ৬ দশমিক ২ মাত্রার শক্তিশালী ভূমিকম্প। শনিবার (২৪ সেপ্টেম্বর) বাংলাদেশ সময় ভোররাত ৩টার দিকে দ্বীপটিতে আঘাত হানে এ ভূকম্পন।\n\nমার্কিন ভূতাত্ত্বিক জরিপ সংস্থার (ইউএসজিএস) তথ্যমতে, ভূমিকম্পটির উৎপত্তিস্থল ছিল মেউলবোহ শহর থেকে ৪০ কিলোমিটার দক্ষিণ-দক্ষিণপশ্চিমে এবং কেন্দ্র ছিল ভূপষ্ঠ থেকে ৪৮ দশমিক ৬ কিলোমিটার গভীরে।\n\nরিখটার স্কেলে ভূমিকম্পটির মাত্রা ৬ দশমিক ২ বলে জানিয়েছে ইউএসজিএস। তবে ইউরোপীয় ভূমধ্যসাগরীয় ভূকম্পন কেন্দ্র (ইএমএসসি) থেকে এর মাত্রা ৬ দশমিক ১ বলে জানানো হয়েছে।\n\nতথাকথিত ‘প্যাসিফিক রিং অব ফায়ার’-এ অবস্থানের কারণে ইন্দোনেশিয়া অত্যন্ত ভূমিকম্পপ্রবণ একটি দেশ। গত ফেব্রুয়ারিতে দেশটির সুমাত্রা দ্বীপে ৬ দশমিক ১ মাত্রার ভূমিকম্পে প্রাণ হারিয়েছিলেন অন্তত ১০ জন।\n\nগত আগস্টের শেষের দিকে মাত্র দুদিনে তিনবার ভূমিকম্পে কাঁপে দ্বীপটি। গত ২৯ আগস্ট সুমাত্রায় আঘাত হানে ৬ দশমিক ১ মাত্রার ভূমিকম্প। এর কয়েক ঘণ্টা আগে সেখানে আঘাত হানে ৫ দশমিক ২ মাত্রা ও ৫ দশমিক ৪ মাত্রার আরও দুটি ভূমিকম্প।\n\nগত ২২ আগস্ট ইন্দোনেশিয়ার ডেনপাসার এলাকায় আঘাত হেনেছিল ৫ দশমিক ৫ মাত্রার এক ভূমিকম্প। এর পরেরদিন সুমাত্রা দ্বীপে আঘাত হানে ৬ দশমিক ৩ মাত্রার আরেকটি ভূমিকম্প।\n\n২০০৯ সালে ইন্দোনেশিয়ার পাডাং এলাকায় ৭ দশমিক ৬ মাত্রার এক ভূমিকম্পে ১ হাজার ১০০ জনের বেশি মানুষ প্রাণ হারিয়েছিলেন।\n\nকেএএ/",
    "জান্তার বিরুদ্ধে মামলার আবেদন ইন্দোনেশিয়ায়": "মিয়ানমারের জান্তার বিরুদ্ধে ইন্দোনেশিয়ার সাংবিধানিক আদালতে মামলার আবেদন করেছেন দেশটির শীর্ষ কয়েকজন আইনজীবী। ওই আবেদনে জান্তার বিরুদ্ধে মিয়ানমারের মুসলমান জনগোষ্ঠীর লোকজনকে হত্যা, মানবতাবিরোধী অপরাধ ও যুদ্ধাপরাধের অভিযোগ আনা হয়েছে।\n\nএদিকে মিয়ানমারে চলমান রাজনৈতিক সংকটে জাতিসংঘ নিরাপত্তা পরিষদের ভূমিকায় হতাশা প্রকাশ করেছেন মালয়েশিয়ার প্রধানমন্ত্রী ইসমাইল সাবরি বিন ইয়াকুব।\n\nইন্দোনেশিয়ার শীর্ষ আইনজীবী ও মিয়ানমারবিষয়ক জাতিসংঘের সাবেক তথ্য অনুসন্ধান মিশনের (ফ্যাক্ট ফাইন্ডিং মিশন) সদস্য মারজুকি দারুসমান গতকাল শনিবার সন্ধ্যায় কালের কণ্ঠকে বলেন, এ মাসের শুরুর দিকে তিনিসহ কয়েকজন আইনজীবী মামলার জন্য আবেদন করেছেন।\n\nবিজ্ঞাপন\n\nতাঁরা মনে করেন, ইন্দোনেশিয়ায় এই মামলা চলার সুযোগ আছে। কারণ ইন্দোনেশিয়ার সংবিধানে মানবাধিকারের সর্বজনীন সুরক্ষার সুযোগ রয়েছে।\n\nমারজুকি দারুসমান বলেন, ইন্দোনেশিয়ার মানবাধিকারবিষয়ক আদালত সম্পর্কিত আইনে সামান্য পরিবর্তন আনা হলেই এখানে মিয়ানমারের জান্তার বিচার সম্ভব।\n\nআইনজীবীরা ইন্দোনেশিয়ার আদালতে মামলার আবেদনটি জরুরি ভিত্তিতে নিষ্পত্তির অনুরোধ করেছেন। এর কারণ হিসেবে গত জুলাই মাসে বিশ্বজনমত উপেক্ষা করে সামরিক জান্তার চার রাজবন্দির মৃত্যুদণ্ড কার্যকর করার কথা বলা হয়েছে। সংশ্লিষ্ট আইনজীবীরা আশঙ্কা করছেন, জান্তা আরো অনেক রাজবন্দিকে মৃত্যুদণ্ড দিতে পারে।\n\nএদিকে যুক্তরাজ্যপ্রবাসী রোহিঙ্গাদের সংগঠন বার্মিজ রোহিঙ্গা অর্গানাইজেশন, ইউকের (ব্রুক) সভাপতি তুন খিন কালের কণ্ঠকে বলেছেন, রোহিঙ্গা নিপীড়নের তথ্য চেয়ে তাঁরা সামাজিক যোগাযোগ মাধ্যম ফেসবুক কর্তৃপক্ষকে গত সপ্তাহে আইনি নোটিশ পাঠিয়েছেন। আর্জেন্টিনার ফেডারেল আদালতে মিয়ানমারের জেনারেলদের বিরুদ্ধে চলমান মামলার অংশ হিসেবে তাঁরা ওই নোটিশ পাঠান।\n\nতুন খিন বলেন, ‘ফেসবুক রোহিঙ্গাদের জীবনের চেয়ে নিজের ব্র্যান্ড ভ্যালু ও মুনাফাকে বেশি গুরুত্ব দিচ্ছে। মিয়ানমারে রোহিঙ্গাদের বিরুদ্ধে অপপ্রচার ও বিদ্বেষ ছড়াতে ফেসবুক ব্যবহার করা হয়েছিল। ওই বিদ্বেষের পটভূমিতে ২০১৬ ও ২০১৭ সালে মিয়ানমার বাহিনী রাখাইন রাজ্যে কয়েক হাজার রোহিঙ্গাকে হত্যা করে। ’\n\nতুন খিন বলেন, এর আগেও তাঁরা ফেসবুককে তথ্য দেওয়ার জন্য নোটিশ পাঠিয়েছেন। রোহিঙ্গা নিপীড়নের ক্ষেত্রে ফেসবুক কিভাবে ব্যবহৃত হয়েছে, তা জানার জন্য তথ্য-উপাত্ত জরুরি।\n\nএদিকে রোহিঙ্গাসহ মিয়ানমারের জনগণের ওপর সংঘটিত অপরাধের তথ্য-প্রমাণ সংগ্রহ, সংরক্ষণ ও বিশ্লেষণবিষয়ক স্বাধীন তদন্ত কাঠামোর (আইআইএমএম) প্রধান নিকোলাস কৌমজিয়ান গত ১২ সেপ্টেম্বর জাতিসংঘ মানবাধিকার পরিষদকে বলেছেন, মিয়ানমারে নিপীড়নের বিষয়ে ফেসবুক আইআইএমএমকে তথ্য দিয়েছে।\n\nবর্তমানে আর্জেন্টিনার ফেডারেল আদালতে মিয়ানমারের জেনারেলদের বিরুদ্ধে প্রবাসী রোহিঙ্গাদের করা একটি মামলা চলছে।\n\nমালয়েশিয়ার প্রধানমন্ত্রীর হতাশা\n\nএদিকে জাতিসংঘের সাধারণ পরিষদে দেওয়া ভাষণে মিয়ানমার ইস্যুতে নিরাপত্তা পরিষদের ভূমিকাকে ‘খুবই হতাশাজনক’ বলে মন্তব্য করেছেন মালয়েশিয়ার প্রধানমন্ত্রী ইসমাইল সাবরি বিন ইয়াকুব। আলজাজিরার খবরে বলা হয়, ভাষণে ইসমাইল সাবরি বলেন, নিরাপত্তা পরিষদ মিয়ানমারের পরিস্থিতি নিয়ে ‘কোনো গুরুত্বপূর্ণ পদক্ষেপ নেয়নি’।\n\nমালয়েশিয়ার প্রধানমন্ত্রী আরো বলেন, কেউ কেউ মনে করছে, নিরাপত্তা পরিষদ (মিয়ানমার ইস্যুতে) হাত গুটিয়ে বসে আছে এবং বিষয়টি আসিয়ানের (দক্ষিণ-পূর্ব এশিয়ার দেশগুলোর জোট) ওপর ছেড়ে দিয়েছে।\n\nগত বছর অং সান সু চির নির্বাচিত সরকারকে হটিয়ে ক্ষমতা দখল করে মিয়ানমারের সামরিক বাহিনী।\n\nইসমাইল সাবরি সাধারণ পরিষদে বলেন, অবিলম্বে সহিংসতার অবসান, নতুন বিশেষ দূত নিয়োগ, সব পক্ষের সঙ্গে আলোচনাসহ আসিয়ান যে পাঁচ বিষয়ে ঐকমত্যে পৌঁছেছে, তার বাস্তবায়নে অর্থবহ অগ্রগতি না হওয়ায় মালয়েশিয়া হতাশ।\n\nক্ষমতাচ্যুত রাজনীতিবিদদের নিয়ে গঠিত জাতীয় ঐক্যের সরকারের সঙ্গে যোগাযোগ করতেও আসিয়ানের প্রতি আহবান জানিয়েছে দেশটি। ফিলিপাইন, ইন্দোনেশিয়া ও সিঙ্গাপুরও মিয়ানমারের সামরিক জান্তার বিরুদ্ধে কড়া অবস্থান নিতে জোর দিয়ে আসছে।\n\nমালয়েশিয়ার প্রধানমন্ত্রী বলেন, এ সংকট মিয়ানমার থেকে বাস্তুচ্যুত লাখ লাখ শরণার্থীর অবস্থা আরো খারাপ করেছে। ১৯৫১ সালের কনভেনশন অন দ্য স্ট্যাটাস অব রিফিউজি এবং ১৯৬৭ সালের প্রটোকলে স্বাক্ষরকারী দেশ না হয়েও মানবিক দিক বিবেচনায় মালয়েশিয়া দুই লাখ রোহিঙ্গা শরণার্থীকে আশ্রয় দিয়েছে।",
    "ইন্দোনেশিয়ায় থেমে থেমে ৩ ভূমিকম্প": "",
    "ভর্তুকি কমাতে তেলের দাম বাড়ালো ইন্দোনেশিয়া, পেট্রল ৬৪ টাকা": "জ্বালানি তেলের দাম একলাফে প্রায় ৩০ শতাংশ বাড়ালো ইন্দোনেশিয়া। দেশব্যাপী গণবিক্ষোভের ঝুঁকি সত্ত্বেও ক্রমবর্ধমান ভর্তুকিতে লাগাম টানতে এ সিদ্ধান্ত নিয়েছে দেশটির সরকার। খবর রয়টার্সের।\n\nইন্দোনেশিয়ার জ্বালানি মন্ত্রী আরিফিন তাসরিফ জানিয়েছেন, শনিবার (৩ সেপ্টেম্বর) স্থানীয় সময় দুপুর আড়াইটা (বাংলাদেশ সময় দুপুর দেড়টা) থেকে ভর্তুকিযুক্ত পেট্রলের দাম লিটারপ্রতি ৭ হাজার ৬৫০ রুপিয়া (প্রায় ৪৯ টাকা) থেকে বেড়ে ১০ হাজার রুপিয়া (প্রায় ৬৪ টাকা) হবে। আর ভর্তুকিযুক্ত ডিজেলের দাম ৫ হাজার ১৫০ রুপিয়া (প্রায় ৩৩ টাকা) থেকে বেড়ে হবে ৬ হাজার ৮০০ রুপিয়া (প্রায় ৪৪ টাকা)।\n\nইন্দোনেশীয় প্রেসিডেন্ট জোকো উইদোদো বলেছেন, জ্বালানি তেলের দাম বাড়ানোর সিদ্ধান্ত কঠিন হলেও এটি ছাড়া তার সামনে আর কোনো উপায় ছিল না।\n\n২০২২ সালে দক্ষিণপূর্ব এশিয়ার বৃহত্তম অর্থনীতির দেশটিতে প্রকৃত বাজেট থেকে ভতুর্কি বাজেট প্রায় তিনগুণ বেড়ে ৫০২ ট্রিলিয়ন রুপিয়া (৩ হাজার ৪০০ কোটি মার্কিন ডলার) হয়েছে। এর জন্য বৈশ্বিক জ্বালানির মূল্যবৃদ্ধি এবং রুপিয়ার দরপতনকে দায়ী করা হচ্ছে।\n\nইন্দোনেশীয় অর্থমন্ত্রী শ্রী মুল্যানি ইন্দ্রাবতী বলেছেন, অভ্যন্তরীণভাবে জ্বালানির দাম বাড়ানো সত্ত্বেও আন্তর্জাতিক বাজারে অপরিশোধিত তেলের দামের ওপর নির্ভর করে আরও অর্থের প্রয়োজন হবে। তিনি বলেন, আমরা মূল্যস্ফীতি ও অর্থনৈতিক প্রবৃদ্ধির ওপর এর প্রভাব পর্যবেক্ষণ করছি। প্রয়োজনে দরিদ্রদের ওপর চাপ কমাতে নগদ অর্থ দেবে সরকার।\n\nজ্বালানি খাতের ব্যাপক ভর্তুকি এতদিন ইন্দোনেশিয়ায় মূল্যস্ফীতি কম রাখতে সাহায্য করেছে। এ কারণে দেশটির কেন্দ্রীয় ব্যাংক গত মাস পর্যন্ত সুদের হার বাড়ানো থেকে বিরত ছিল। গত আগস্টে দেশটিতে মূল্যস্ফীতির হার ছিল মাত্র ৪ দশমিক ৬৯ শতাংশ।\n\nইন্দোনেশিয়ায় জ্বালানির দাম রাজনৈতিকভাবে খুবই সংবেদনশীল ইস্যু। এর ন্যূনতম পরিবর্তনও পরিবার ও ছোট ব্যবসাগুলোর ওপর বড় প্রভাব ফেলে। কারণ রাষ্ট্রীয় মালিকানাধীন তেল কোম্পানি পারটামিনার মোট বিক্রির ৮০ শতাংশেরও বেশি হচ্ছে ভর্তুকিযুক্ত জ্বালানি।\n\nদেশটিতে সবশেষ জ্বালানি তেলের দাম বাড়ানো হয়েছিল ২০১৪ সালে। সেসময় ক্ষমতা গ্রহণের কয়েক মাস পরেই আর্থিক ঘাটতি পূরণের লক্ষ্যে তেলের দাম বাড়িয়েছিলেন জোকো উইদোদো, যার ফলে গোটা দেশে প্রতিবাদ-বিক্ষোভ শুরু হয়েছিল।\n\nকেএএ/এমএস",
    "১৩০ কোটি সিম ব্যবহারকারীর তথ্য বিক্রি, হ্যাকারকে খুঁজছে": "ইন্দোনেশিয়ার নবগঠিত ডেটা সুরক্ষা টাস্কফোর্স একজন বড় মাপের হ্যাকারকে তাড়া করছে। জানা গেছে, বোরকা ছদ্মনাম ব্যবহারকারী হ্যাকার ১৩০ কোটি নিবন্ধিত মোবাইল ফোন ব্যবহারকারী, ১৫ কোটি ভোটার এবং রাষ্ট্রপতির গোপন চিঠিপত্রের তথ্য ফাঁস এবং বিক্রির সাথে জড়িত।\n\nপোল্যান্ডের ওয়ারশতে অবস্থান করা এই হ্যাকার অতীতে ইন্দোনেশিয়ার রাষ্ট্রীয় মালিকানাধীন প্রতিষ্ঠান, মোবাইল ফোন অপারেটর এবং নির্বাচন কমিশনের তথ্য চুরি করেছিল। তিনি গত কয়েক সপ্তাহ ধরে সেসব তথ্য হ্যাকিং ফোরাম ব্রীচফোরামে বিক্রি করেছেন বলে অভিযোগ উঠেছে।\n\nবিজ্ঞাপন\n\nইন্দোনেশিয়ার রাষ্ট্রপতি জোকো উইডোডো এবং গোয়েন্দা সংস্থার মধ্যে আদান প্রদান করা গোপন নথির একটি লগও ফাঁস করেছেন বোরকা। এ ছাড়া সামুদ্রিক বিষয়ক ও বিনিয়োগের সমন্বয়কারী মন্ত্রী লুহুত পান্ডজাইতান এবং যোগাযোগ ও তথ্যবিজ্ঞান মন্ত্রী জনি জি প্লেটের মতো অনেক বিখ্যাত ব্যক্তিদের ব্যক্তিগত তথ্যও ফাঁস করেছেন তিনি। ফাঁস হওয়া তথ্যের মধ্যে রয়েছে ফোন নম্বর, পরিচয় নম্বর এবং ভ্যাকসিন নম্বর।\n\n৫ সেপ্টেম্বর একজন সিনিয়র ইনফরমেটিক্স অ্যাপ্লিকেশন কর্মকর্তা এক সংবাদ সম্মেলনে ইন্দোনেশিয়ানদের ব্যক্তিগত তথ্য ফাঁস বন্ধ করতে বোরকাকে অনুরোধ করেন। তার একদিন পরেই হ্যাকার সাহসিকতার সাথে ব্রীচফোরামের একটি পোস্টে সরকারকে 'বোকা হওয়া বন্ধ করতে' বলেছিল।\n\n১০ সেপ্টেম্বর একটি টুইট বার্তায় হ্যাকার জানিয়েছেন, তার উদ্দেশ শুধু দেখানো যে সরকারের দূর্বল ডেটা সুরক্ষা নীতির কারণে সরকারি বিভিন্ন তথ্যে খুব সহজেই প্রবেশ করা সম্ভব।\n\nটুইটারে তিনি আরো লিখেছেন, 'যারা এই হ্যাকিংয়ের তদন্ত করছেন তারা জানেই না কোথায় থেকে খোঁজা শুরু করতে হবে। ' এ ছাড়া তিনি মন্ত্রী এরিক থোহিরের মতো ব্যক্তিকে কটূক্তি করেছেন, তাকে তার রাষ্ট্রপতির আশা ছেড়ে দিতে বলেছেন।\n\nএদিকে রাজনৈতিক, আইনগত ও নিরাপত্তা বিষয়ক সমন্বয়কারী মন্ত্রী মাহফুদ এমডি গত বুধবার জনসাধারণকে শান্ত থাকার আহ্বান জানিয়েছিলেন। তিনি দাবি করেছিলেন, কোনো গুরুত্বপূর্ণ সিস্টেম হ্যাক করা হয়নি এবং কোনো রাষ্ট্রীয় গোপনীয়তা ফাঁস হয়নি।\n\nতিনি আরো বলেছিলেন, কর্তৃপক্ষ সমস্ত কিছু অনুসরণ করে হ্যাকার এবং তার অবস্থান সনাক্ত করেছে।\n\nইন্দোনেশিয়া একটি বিকাশমান ডিজিটাল অর্থনীতির আবাসস্থল। কিন্তু ২০১৯ সাল থেকে দেশটির সরকারি এবং বেসরকারি সংস্থাগুলোতে ব্যাপক তথ্য ফাঁসের ঘটনা ঘটে। গত বছরের মে মাসে স্বাস্থ্যসেবা ও সামাজিক নিরাপত্তা সংস্থার ডাটাবেস থেকে ২০০ কোটি নাগরিকের পরিচয়পত্র এবং পারিবারিক কার্ডসহ সামাজিক সুরক্ষার বিবরণ ফাঁস হওয়ার বড় ঘটনা ঘটে।\n\nডিজিটাল ফরেনসিক বিশেষজ্ঞ রুবি আলমস্যাহ বলেছেন, 'বোরকা যে তথ্য ফাঁস করেছে তা আসলে আগের ফাঁস হওয়া তথ্যের তুলনায় গুণে এবং পরিমাণে কম। কিন্তু তাকে ধন্যবাদ, তার কারণে ব্যক্তিগত তথ্য ফাঁসের ঘটন ব্যাপকভাবে স্পটলাইটে এসেছে। '\n\nতিনি জানিয়েছেন, ব্রীচফোরামের আগে বোরকা অন্যান্য দেশের ফাঁস হওয়া তথ্য রেডফোরামে বিক্রি করেছে। এটি চুরি করা তথ্য বিক্রির জন্য ডার্ক ওয়েবের সবচেয়ে বড় মাধ্যম ছিল, যা এপ্রিল মাসে মার্কিন বিচার বিভাগ বন্ধ করে দেয়।\n\nএদিকে একজন আইটি নিরাপত্তা বিশেষজ্ঞ আলফন্স তনুজায়া বলেছেন, 'যদি বোরকাকে গ্রেপ্তারও করা হয়, তবুও তথ্য ফাঁস চলতেই থাকবে। কারণ তিন থেকে ছয় মাসের মধ্যে অন্য কোনো বোরকা তথ্য ফাঁস করতে শুরু করবে। '\n\nসূত্র : দ্য স্ট্রেইটস টাইমস।",
    "ই-ফুটবলে মাতবে বাংলাদেশ": "জানা গেছে, বাংলাদেশের পাশাপাশি কম্বোডিয়া, ইন্দোনেশিয়া ও মালয়েশিয়ায় একই সময়ে ভার্চ্যুয়াল এ প্রতিযোগিতার আয়োজন করা হবে। আজিয়াটা গেম হিরোর ওয়েবসাইটে প্রবেশ করে যেকোনো গেমার ১১ সদস্যের ফুটবল দল গঠন করে আন্তর্জাতিক এ প্রতিযোগিতায় অংশ নিতে পারবেন। আগামী ১৭ ডিসেম্বর বাংলাদেশ, কম্বোডিয়া, ইন্দোনেশিয়া ও মালয়েশিয়ার গেমারদের নিয়ে প্রতিযোগিতার আঞ্চলিক পর্ব অনুষ্ঠিত হবে। আঞ্চলিক পর্ব বিজয়ী গেমারদের নিয়ে মালয়েশিয়ায় প্রতিযোগিতার চূড়ান্ত পর্ব আয়োজন করা হবে।",
    "রাশিয়া থেকে জ্বালানি তেল কেনার কথা ভাবছে ইন্দোনেশ...": "",
    "এবার রিয়েলমি ১০ সিরিজের ফোন!": "রিয়েলমি কোম্পানি তার নম্বর সিরিজের জন্য বিখ্যাত। এই সিরিজে, এমন স্মার্টফোন লঞ্চ করা হয় যেগুলো ফিচার এবং স্পেসিফিকেশনে শক্তিশালী এবং দামের দিক থেকেও সাশ্রয়ী।\n\nতারই ধারাবাহিকতায় নম্বর সিরিজের নতুন স্মার্টফোন উন্মোচন করতে যাচ্ছে রিয়েলমি । বিশেষ করে, রিয়েলমি ৯ লাইনআপ ডিভাইসের ব্যাপক সফলতার পর নতুন স্মার্টফোন বাজারে নিয়ে আসছে প্রতিষ্ঠানটি।\n\nএনবিটিসি, ইইসি এবং ইন্দোনেশিয়া টেলিকমের মতো সার্টিফিকেশন ওয়েবসাইটগুলোতে নতুন এই ডিভাইস উন্মোচনের তথ্য উঠে এসেছে। এনবিটিসিতে ডিভাইসটি রিয়েলমি ১০ হতে পারে বলে জানা গেছে, বাকি দুটি ওয়েবসাইট থেকে জানা গেছে, স্মার্টফোনটি খুব শিগগির বাজারে আসতে পারে।\n\nগুঞ্জন শোনা যাচ্ছে, রিয়েলমি আর এর ৯ সিরিজের ফোন বাজারে আনবে না; বরং ব্র্যান্ডটি নম্বর সিরিজের নতুন লাইনআপ হিসেবে উন্মোচন করতে যাচ্ছে রিয়েলমি ১০ (নম্বর সিরিজ)। ডিভাইসটির নামের সঙ্গে ‘৫জি’ শব্দটি যুক্ত না থাকায় বিশেষজ্ঞরা ধারণা করছেন এটি হয়তো ৪জি মডেলের ডিভাইস হবে।\n\nডিভাইসটির ফিচার কী হতে পারে, সে বিষয়ে এখন পর্যন্ত কোনো তথ্য জানা যায়নি। তবে বিভিন্ন ওয়েবসাইটে এটা নিশ্চিত করা হয়েছে যে, ডিভাইসটি থাইল্যান্ড, ভারত ও ইন্দোনেশিয়ায় খুব দ্রুত উন্মোচন করা হবে। পরবর্তীতে অন্যান্য দেশের বাজারে নিয়ে আসা হবে।\n\nবিভিন্ন গণমাধ্যমে প্রকাশিত তথ্য থেকে জানা গেছে, ব্র্যান্ডটি খুব দ্রুত বাজারে উন্মোচন করতে যাচ্ছে নম্বর সিরিজের একটি নতুন ও স্টাইলিশ স্মার্টফোন। নতুন এ ডিভাইসটি কয়েক মাস আগে বাজারে উন্মোচিত হওয়া রিয়েলমি ৯ ফোরজি’র পরবর্তী ডিভাইস। আগের ডিভাইসটিতে দুর্দান্ত কিছু স্পেসিফিকেশন থাকায় স্মার্টফোনপ্রেমীরা প্রত্যাশা করছেন, বাজারে নতুন উন্মোচিত হতে যাওয়া রিয়েলমি ১০ স্মার্টফোনে আরো বেশি উন্নত ও আকর্ষণীয় ফিচার থাকবে।\n\n",
    "রামপাল বিদ্যুৎ কেন্দ্রের জন্য কয়লার আরেকটি চালান মোংলায়": "বাগেরহাটের রামপালের কয়লাভিত্তিক তাপবিদ্যুৎ কেন্দ্রের জন্য কয়লার আরেকটি চালান মোংলা বন্দরে পৌঁছেছে।\n\nমঙ্গলবার রাত সাড়ে ৮টায় কয়লা নিয়ে আসা এমভি মাগদা-পি নামের জাহাজটি মোংলা বন্দরের হাড়বাড়িয়ার ১২ নম্বর অ্যাংকোরেজে নোঙর করে।\n\nগ্রিক পতাকাবাহী এমভি মাগদা-পি জাহাজটিতে রামপালের মৈত্রী পাওয়ার প্ল্যান্টের জন্য ইন্দোনেশিয়া থেকে আমদানি করা ৩০ হাজার ৪০০ মেট্রিকটন কয়লা রয়েছে বলে জানায় মোংলা বন্দর কর্তৃপক্ষ।\n\nএর আগে গত ৪ অগাস্ট মোংলা সমুদ্রবন্দর দিয়ে ইন্দোনেশিয়া থেকে এমভি আকিজ হেরিটেজ জাহাজে করে রামপাল তাপবিদ্যুৎ কেন্দ্রের জন্য প্রথম পরীক্ষামূলক চালানের কয়লা আমদানি করা হয়।\n\nমোংলা বন্দর কর্তৃপক্ষের উপ-সচিব (বোর্ড ও জনসংযোগ) মো. মাকরুজ্জামান রাতে বলেন, টগি শিপিং এজেন্টের অধীনে রামপাল বিদ্যুৎ কেন্দ্রের কয়লার দ্বিতীয় চালান নিয়ে গ্রিক পতাকাবাহী এমভি মাগদা-পি জাহাজটি রাত সাড়ে ৮টার দিকে বন্দরের পশুর চ্যানেলের হারবাড়িয়ার ১২ নম্বর অ্যাংকোরেজে নোঙর করেছে।\n\nতিনি জানান, ৩০ হাজার ৪০০ মেট্রিকটন কয়লা নিয়ে এসেছে ৮ দশমিক ৭ মিটার গভীর ও ১৯০ মিটার দৈর্ঘ্যের জাহাজটি। এখান থেকে লাইটার কার্গোতে করে কয়লা খালাস করে রামপাল বিদ্যুৎকেন্দ্রে নেওয়া হবে।\n\nগত ৬ সেপ্টেম্বর প্রধানমন্ত্রী শেখ হাসিনার ভারত সফরকালে ভারতের প্রধানমন্ত্রী নরেন্দ্র মোদিকে নিয়ে রামপালে ১ হাজার ৩২০ মেগাওয়াট সুপার ক্রিটিক্যাল কয়লাচালিত তাপবিদ্যুৎ কেন্দ্র মৈত্রী পাওয়ার প্ল্যান্টের ইউনিট-১ যৌথভাবে উদ্বোধন করা হয়।\n\nবন্দর কর্মকর্তারা জানান, গত ২ সেপ্টেম্বর ইন্দোনেশিয়া থেকে ৫৫ হাজার মেট্টিক টন কয়লা নিয়ে এই জাহাজ ছেড়ে আসে।\n\nশিপিং এজেন্ট টগি শিপিং অ্যান্ড লজিস্টিক লিমিটেডের ম্যানেজার খন্দকার রিয়াজুল হক জানান, ইন্দোনেশিয়া থেকে ছেড়ে আসা জাহাজটি গত ১৬ সেপ্টেম্বর চট্টগ্রাম বন্দরে ভেড়ে। সেখানে ২৪ হাজার ৬০০ মেট্টিক টন কয়লা খালাস শেষে ১৯ সেপ্টেম্বর মোংলা বন্দরের উদ্দেশে ছেড়ে এসেছে। এখানে ৩০ হাজার ৪০০ মেট্টিক টন কয়লা খালাস হবে।",
    "প্রথম দিনেই অস্ট্রেলিয়ার মুখোমুখি বাংলাদেশ": "অংশগ্রহণকারী ১৬টি দলকে চারটি গ্রুপে ভাগ করা হয়েছে। ‘এ’ গ্রুপে বাংলাদেশ ও অস্ট্রেলিয়ার সঙ্গে আছে শ্রীলঙ্কা এবং যুক্তরাষ্ট্র। ‘বি’ গ্রুপে পাকিস্তানের সঙ্গে আছে ইংল্যান্ড, জিম্বাবুয়ে ও রুয়ান্ডা। আয়ারল্যান্ড, নিউজিল্যান্ড, ওয়েস্ট ইন্ডিজ ও ইন্দোনেশিয়া আছে ‘সি’ গ্রুপে। আর স্বাগতিক দক্ষিণ আফ্রিকার সঙ্গে ‘ডি’ গ্রুপে আছে ভারত, স্কটল্যান্ড ও সংযুক্ত আরব আমিরাত।",
    "প্রেমের টানে ইন্দোনেশিয়ান তরুণী শাহজাদপুরে": "এবার প্রেমের টানে ২৫ বছর বয়সী ইন্দোনেশিয়ান তরুণী স্মৃতি নুরানী চলে এসেছেন সিরাজগঞ্জের শাহজাদপুরের পল্লী অঞ্চলে। উপজেলার কৈজুরী ইউনিয়নের মালয়েশিয়া প্রবাসী গোপালপুর গ্রামের ২৬ বছর বয়সী যুবক আনোয়ার হোসেনের স্ত্রী হিসেবে তার বাড়িতেই অবস্থান করছেন। গত বুধবার সরজমিন গিয়ে জানা যায়, গোপালপুর গ্রামের মৃত নজর আলী মোল্লার ছোট ছেলে আনোয়ার হোসেন ভাগ্য বদলের জন্য ২০১৫ সালে সুদূর মালয়েশিয়ায় পাড়ি জমায়। সেখানে তিনি মালয়েশিয়ার রাজধানী কুয়ালালামপুরের পেথেনজিয়া নামক একটি ইলেক্ট্রনিক্স কারখানায় কাজ শুরু করেন। মালয়েশিয়া প্রবাসী আনোয়ার হোসেন বলেন, ফেসবুকের মাধ্যমে পরিচয় ঘটে ইন্দোনেশিয়ার মেয়ে স্মৃতি নুরানীর সঙ্গে। স্মৃতি নুরানী মালয়েশিয়ার এমকা ডোয়া মানডুম কলেজের দ্বাদশ শ্রেণিতে পড়ালেখা করতো। ফেসবুকের মাধ্যমে বন্ধুত্ব আরও গভীর হতে থাকে, ২ বছর পর তাদের মধ্যে ভালোবাসার সম্পর্ক গড়ে ওঠে। পরে আনোয়ার স্মৃতিকে বিয়ের প্রস্তাব দিলে স্মৃতি তার পিতা মাহাব উদ্দিনকে জানালে তিনিও রাজি হয়ে যান। পরে আনোয়ারের প্রতি ভালোবাসার টানে ২০১৯ সালে স্মৃতি নুরানী ইন্দোনেশিয়া থেকে মালয়েশিয়ায় আনোয়ারের কাছে পাড়ি জমান। সেখানে তারা ইসলামী শরিয়াহ অনুযায়ী বিবাহবন্ধনে আবদ্ধ হন।\n\nবিজ্ঞাপন\n\nগত মাসে তারা বাংলাদেশে আসেন, ইন্দোনেশিয়ান বধূ গোপালপুর গ্রামে আসায় এলাকাজুড়ে আলোড়ন সৃষ্টি হয়। তাদের দেখতে প্রতিদিন শত শত মানুষ তাদের বাড়িতে ভিড় জমায়। গত ২৯শে আগস্ট শাহজাদপুর আদালতের মাধ্যমে তারা বাংলাদেশি রীতি অনুযায়ী আবারো বিবাহবন্ধনে আবদ্ধ হন। এবং স্থানীয় কাজীর মাধ্যমে কাবিন এবং রেজিস্ট্রি করান। ইন্দোনেশিয়ার তরুণী স্মৃতি নুরানী বলেন, ফেসবুকের মাধ্যমে আনোয়ারের সঙ্গে আমার পরিচয় ঘটে। তারপর একে অপরকে ভালোবেসে ফেলি, আনোয়ার আমাকে বিয়ের প্রস্তাব দিলে আমার পরিবারকে জানাই। তারা আনোয়ারের সঙ্গে বিয়েতে সম্মতি দেয়, তখন আমি ইন্দোনেশিয়া থেকে মালয়েশিয়ায় আনোয়ারের কাছে চলে যাই। তিনি আরও বলেন, বাংলাদেশের মানুষদের আমার খুব ভালো লেগেছে, তারা অনেক ভালো। বাংলাদেশে স্থায়ীভাবে বসবাস করার চিন্তা রয়েছে।",
    "মিয়ানমার পরিস্থিতি ও আঞ্চলিক ভূ-রাজনীতি": "বাংলাদেশ-মিয়ানমার সীমান্ত যে খুব বেশি বড় তা নয়, ৩০০ কিলোমিটারের চেয়েও কম। কিন্তু বাংলাদেশ ও মিয়ানমার সীমান্তকে কেন্দ্র করে উদ্বেগ চরম জায়গায় পৌঁছে গেছে। ২০১৭ সালের সেই নির্মম স্মৃতির পর, মিয়ানমারের দিক থেকে আবার এই আক্রমণাত্মক মনোভাব দেখা যাচ্ছে। সর্বশেষ পরিস্থিতি খুব জটিল।\n\nবিজ্ঞাপন\n\nএর কারণ শুধু মিয়ানমারের সেনাবাহিনী যে কিছু রোহিঙ্গাকে বাংলাদেশের সীমান্তে আবার ঠেলে দেওয়ার চেষ্টা করছে তা নয়, গোলাগুলিও শুরু হয়েছে। এর ফলে অশান্ত হয়ে উঠছে সীমান্ত। আবার এর মধ্যে মিয়ানমারেরই সীমান্তবর্তী এলাকায় আরাকান আর্মির সঙ্গে মিয়ানমারের সেনাবাহিনীর একটা ‘যুদ্ধংদেহী’ পরিস্থিতি।\n\n২০১৭ সাল থেকে মিয়ানমারের সঙ্গে সেই আরাকান আর্মির গোলমাল। বন্দরবানের থানচি, তুমব্রু—এসব জায়গায় পরিস্থিতি রীতিমতো অশান্ত হয়ে উঠেছে। মিয়ানমারের রাখাইন প্রদেশের রোহিঙ্গারা বাংলাদেশে আসার চেষ্টা করছে। মিয়ানমারও তাদের বাংলাদেশে ঢুকিয়ে দেওয়ার চেষ্টা করছে। এই পরিস্থিতিতে ভারত কী করছে?\n\nরোহিঙ্গাদের প্রতি মানবতাবাদী দৃষ্টিভঙ্গি নিয়েও বাংলাদেশ যথোচিত জায়গায় প্রতিবাদ জানাচ্ছে। এটা তো বাংলাদেশের জন্য একটা মস্ত বড় বোঝা। এখনই সমাধান-সূত্র না দিলে আগামী দিনে বাংলাদেশের সার্বভৌম স্বার্থ ক্ষুণ্ন হবে। জাতিসংঘের সাধারণ সভায় যোগ দিতে গিয়েও শেখ হাসিনা সে কথাটা সোচ্চার হয়ে বলছেন। অর্গানাইজেশন অব ইসলামিক কো-অপারেশন বা ওআইসির সব সদস্যের কাছে তিনি আবেদন জানাচ্ছেন, যাতে তাঁরা এই সমস্যার সমাধান করতে ব্রতী হন। সমস্যা হচ্ছে, এখানে ভারতের অবস্থানটা কী? ভারত কী চাইছে? রোহিঙ্গাদের নিয়ে ভারতের অবস্থান সম্পর্কে বাংলাদেশের মনেও সংশয়ের জন্ম হয়েছে।\n\nমিয়ানমারের রাখাইন প্রদেশ থেকে বিতাড়িত হয়ে বাংলাদেশে আসা রোহিঙ্গাদের সংখ্যা নতুন-পুরনো মিলিয়ে এখন সাড়ে ১১ লাখ ছাড়িয়ে গেছে। এই ঘনবসতিপূর্ণ রাষ্ট্রের জন্য এটা কঠিন সংকট। কিন্তু এর জন্য বাংলাদেশ কোনোভাবেই দায়ী নয়। প্রধানমন্ত্রী শেখ হাসিনা এই সংকট নিরসনের লক্ষ্যে জাতিসংঘের সাধারণ পরিষদের অধিবেশনে বিশ্ববিবেক ও ইসলামী সহযোগিতা সংস্থা বা ওআইসিকে এগিয়ে আসতে অনুরোধ করেছেন। ওআইসির মধ্যে তুরস্ক, ইন্দোনেশিয়া, মালয়েশিয়া ছাড়া আর কোনো রাষ্ট্র মিয়ানমার সরকারের ওপর চাপ প্রয়োগের উদ্যোগ নেয়নি। ইউরোপীয় ইউনিয়ন রোহিঙ্গা জাতিগত নিধনের বিরুদ্ধে শক্ত হুঁশিয়ারি উচ্চারণ করলেও তেমন কোনো কার্যকর পদক্ষেপ নেয়নি। যুক্তরাষ্ট্র কিছু চাপ প্রয়োগের উদ্যোগ নিয়েছে। যুক্তরাষ্ট্র মিয়ানমারের সমালোচনা করেছে এবং রোহিঙ্গা শরণার্থীদের জন্য ত্রাণ সহায়তার প্রতিশ্রুতি দিয়েছে। ত্রাণ পাঠিয়েছে ভারতও। কিন্তু ভারত, চীন ও রাশিয়া মিয়ানমারের পক্ষে অবস্থান নিয়েছে। জাতিসংঘ যদিও বাংলাদেশের পক্ষে অবস্থান নিয়েছে, তবু এই বৃহৎ শক্তিগুলোর সহযোগিতা ছাড়া তার একার পক্ষে ফলপ্রসূ কিছু করা কঠিন।\n\nরোহিঙ্গা ইস্যুকে কেন্দ্র করে এ অঞ্চলের ভূ-রাজনীতিতে বড় দেশগুলোর অবস্থান মিয়ানমারের পক্ষে। এর কারণ অর্থনৈতিক ও ভূ-রাজনৈতিক স্বার্থসংশ্লিষ্ট। এই দুই বিবেচনায় তাদের কাছে মিয়ানমারের গুরুত্ব বাংলাদেশের সঙ্গে তাদের দ্বিপক্ষীয় সম্পর্কের চেয়ে বেশি। ভারতের ভৌগোলিক অবস্থানের সীমাবদ্ধতার প্রধান সমস্যাগুলো বাংলাদেশ মিটিয়েছে। চীনের সঙ্গে আমাদের অর্থনৈতিক, সামরিক ও বাণিজ্যিক সম্পর্ক বহুদিনের। বর্তমান সরকার রাশিয়ার সঙ্গে সম্পর্কের উন্নয়নে বড় পদক্ষেপ নিয়েছে, যার মধ্যে ১০০ কোটি ডলারের সামরিক অস্ত্র ক্রয় ও পারমাণবিক শক্তিতে সহায়তার মতো বড় চুক্তি রয়েছে। সবচেয়ে বড় বিষয় হলো, মুক্তিযুদ্ধে ভারতের অবদান ও রাশিয়ার পূর্ণ সমর্থন ছিল। তা সত্ত্বেও মিয়ানমারের রোহিঙ্গা নিধনের মতো নৃশংস আচরণের বিষয়ে তাদের অবস্থান এমন কেন, তা বুঝতে হলে মিয়ানমারকে ঘিরে এই তিন দেশের ভূ-রাজনীতি ও অর্থনৈতিক অবস্থানের বিশ্লেষণ প্রয়োজন।\n\nদিল্লির পূর্ব নীতির প্রেক্ষাপটে মিয়ানমারকে ঘিরে ভারতের বেশ কয়েকটি পরিকল্পিত প্রকল্প রয়েছে। এর মধ্যে ভূ-রাজনৈতিক দিক থেকে রাখাইন অঞ্চলের বঙ্গোপসাগরে চীনের বর্ধিত প্রভাবকে চ্যালেঞ্জ করার বিষয়টি অন্যতম। এই অঞ্চলে চীনের অবস্থানের বিপক্ষে ভারতের অন্যতম বৃহত্তম উদ্যোগের নাম হলো ‘কালাদান বহুমুখী যোগাযোগ প্রকল্প’, যার বাস্তবায়নে মোদি সরকার এ পর্যন্ত ৫০ কোটি মার্কিন ডলারের ছাড় দিয়েছে। কালাদান পরিকল্পনায় সিটওয়ে (পূর্বতন আকিয়াব) বন্দর থেকে অভ্যন্তরীণ কালাদান নৌপথ চলাচলের উপযোগী করে উত্তর রাখাইন হয়ে চীন স্টেটের পালেটওয়া নদীবন্দর (যা বাংলাদেশের সীমানা নাসি-হুম মদক টং বা রেঞ্জ থেকে মাত্র ১৮ কিলোমিটার দূরে) পর্যন্ত নদীপথ নেওয়া। তারপর ১১০ কিলোমিটার স্থলপথ পাড়ি দিয়ে ইন্দো-মিয়ানমার সীমানা পার করা। পরবর্তী সময়ে ভারত সীমানা থেকে প্রায় ৯০ কিলোমিটার জরিনবই নামক জায়গা হয়ে মিজোরামের রাজধানী আইজল সাইথা জাতীয় মহাসড়কের সঙ্গে যোগ করা। কালাদান প্রকল্প বাস্তবায়নের পর কলকাতার হলদিয়া থেকে সিটওয়ে পর্যন্ত মালপত্র বহনে দক্ষিণ বঙ্গোপসাগর ব্যবহৃত হবে। এখানে বর্তমানে চীনের ব্যাপক উপস্থিতি রয়েছে।\n\nভারতের এই মহাযজ্ঞের প্রধানত দুটি ভূ-রাজনৈতিক দৃষ্টিকোণ রয়েছে। প্রথমত, এই একই অঞ্চলে, বিশেষ করে সিটওয়ের দক্ষিণে বঙ্গোপসাগরে ‘মেড’ দ্বীপে চীনের তেল টার্মিনাল, কিয়াকপিউ দ্বীপে গভীর সমুদ্রবন্দর নির্মাণের মধ্য দিয়ে চীনের ‘ওয়ান বেল্ট ওয়ান রোড’-এর ওপর ভারতের নজরদারি করা। কালাদান প্রকল্প এবং একই সঙ্গে সিটওয়ে অঞ্চলে চীনের তৈরি গভীর সমুদ্রবন্দর কিসকেপিউয়ের অতি সন্নিকটে বিশেষ অর্থনৈতিক অঞ্চলের মাধ্যমেও চীনের প্রভাবকে খর্ব করার প্রচেষ্টা। অন্যদিকে চীন গত ১৭ জুলাই প্রথমবারের মতো সৌদি অপরিশোধিত তেল পাইপলাইন দিয়ে কুনমিং পর্যন্ত নিয়েছে। ভারতের দ্বিতীয় উদ্দেশ্য হলো, শিলিগুড়ি করিডর, যা ভূ-রাজনৈতিক প্রেক্ষাপটে ‘চিকেন নেক’ বলে পরিচিত, এর ওপর দিয়ে চলাচল হ্রাস করা এবং কৌশলগত বিকল্প পথ তৈরি করা।\n\nচিকেন নেক বা শিলিগুড়ি করিডর, যা ছিল উত্তর-পূর্ব ভারতের সঙ্গে যোগাযোগের একমাত্র পথ, বাংলাদেশ ও নেপালের মধ্যবর্তী মাত্র ১৮ মাইল প্রশস্ত জায়গা। এটা চীন সীমান্তেরও খুব কাছে। স্মরণযোগ্য যে বাংলাদেশের ভৈরব হয়ে আখাউড়া-ত্রিপুরা সড়ক যোগাযোগ স্থাপিত হয়েছে এবং রেল যোগাযোগ উন্নয়নের কাজ চলছে। এই যোগাযোগের মাধ্যমেও ভারত এবং উত্তর-পূর্ব ভারতের রাজ্যগুলোর সঙ্গে কৌশলগত ও সামরিক দিক থেকে গুরুত্বপূর্ণ শিলিগুড়ি করিডরের ওপর নির্ভরতা কমিয়ে আনা হবে। আরো স্মরণযোগ্য যে চীনের সঙ্গে ভারতের বিরোধের অন্যতম বিষয় অরুণাচলের উত্তরাংশ ‘থোয়াং’ চীনের অংশ বলে তাদের পুরনো দাবি, যা থেকে চীন এখনো সরে আসেনি। মাত্র কয়েক মাস আগে ডোকলাম অঞ্চলের সীমান্ত বিরোধের কারণে চীন-ভারতের সেনাবাহিনী মুখোমুখি ছিল। ডোকলাম অঞ্চল ছিল করিডরের উত্তরে চীন-ভারত এবং ভুটান সীমান্তের সন্ধিস্থলে নিম্ন তিব্বত অঞ্চলে। অতি সম্প্রতি চীন তিব্বতের মধ্য দিয়ে তৈরি মহাসড়কের সঙ্গে নেপালকে যুক্ত করেছে। এসব সাম্প্রতিক ঘটনার প্রেক্ষাপটে ভারতের এ ধরনের বিকল্প পথের প্রয়োজন। বাংলাদেশের মধ্য দিয়ে প্রস্তাবিত করিডরের বিকল্পও কালাদান প্রকল্প।\n\nকালাদান প্রকল্প ছাড়াও ভারতের লগ্নির পরিকল্পনা রয়েছে দুটি জলবিদ্যুৎ প্রকল্পে এবং ভারত-মিয়ানমার-থাইল্যান্ড চার লেনবিশিষ্ট মহাসড়কের মাধ্যমে দক্ষিণ-পূর্ব এশিয়ার সঙ্গে যোগাযোগ স্থাপন। এ মহাসড়ক মোড়েই, মণিপুর থেকে মিয়ানমারের মধ্যাঞ্চল হয়ে থাইল্যান্ডের ‘মায় থো থিনলু’ পর্যন্ত বিস্তৃত হবে, যার দৈর্ঘ্য হবে তিন হাজার ২০০ কিলোমিটার। এই মহাসড়কের প্রাথমিক কাজ এরই মধ্যে শুরু হয়েছে বলে খবরে প্রকাশ।\n\nএ ছাড়া ভারতের সঙ্গে মিয়ানমারের বর্তমানের সামরিক ও বেসামরিক নেতাদের গভীর সম্পর্ক রয়েছে। ২০১৫ সালের জুলাই মাসে মিয়ানমারের সেনাপ্রধান জেনারেল মিন অং হ্লাইং আট দিনের সফরে ভারতে গিয়েছিলেন এবং যখন রাখাইনে রোহিঙ্গাদের বাড়িঘর জ্বলছে সে সময়েই। ১৮ থেকে ২১ সেপ্টেম্বর মিয়ানমারের নৌপ্রধান অ্যাডমিরাল টিন আং সান ভারত সফর করেছেন এবং ভারতের সমর্থন পেয়েছেন। মিয়ানমার সামরিক বাহিনীর সঙ্গে ভারতের সহযোগিতার ক্ষেত্র প্রসারিত হয়েছে। ভারত মিয়ানমারের নৌবাহিনীর কাছে উপকূল টহলের নৌযান বিক্রি করার প্রস্তাব দিয়েছে। ভারত মিয়ানমারের সামরিক বাহিনীকে অস্ত্র সরবরাহের প্রতিশ্রুতিও দিয়েছে। দিল্লির ভূ-রাজনৈতিক বিশ্লেষকদের মতে, এ সময় মিয়ানমারের সামরিক বাহিনীর রোহিঙ্গা নিধনের ভূমিকা নিয়ে বিশ্ব যখন সোচ্চার, তখন ভারতের মিয়ানমারের পাশে দাঁড়ানোর প্রত্যয় মিয়ানমারের ওপর চীনের প্রভাব মোকাবেলা করার কৌশলমাত্র।\n\nযা হোক, ভারত নিজের জাতীয় স্বার্থেই রাখাইন অঞ্চলকে বিপদমুক্ত দেখতে আগ্রহী এবং রোহিঙ্গাদের এক বিপজ্জনক গোষ্ঠী মনে করে। রোহিঙ্গাদের এই বিপদের মধ্যেও ভারত সরকার ৪০ হাজার রোহিঙ্গাকে ফেরত পাঠাবে বলেছে। এতে আপাতত বাদ সেধেছে ভারতের বিচার বিভাগ। তবে ভারতে আশ্রয় নেওয়া রোহিঙ্গাদের ভবিষ্যৎ কিছুদিনের মধ্যেই পরিষ্কার হবে।\n\nচীনের সঙ্গে ভারতের প্রতিযোগিতায় এখন পর্যন্ত চীনের পাল্লা অনেক ভারী। চীন রাখাইন অঞ্চলে জ্বালানি তেলের টার্মিনাল স্থাপন ও কার্যকর করেছে। এই পাইপলাইন স্থাপন বঙ্গোপসাগরে চীনের ভূকৌশলগত উপস্থিতির বহুদিনের পরিকল্পনা। জ্বালানি তেলের পাইপলাইনের সমান্তরালে স্থাপিত হয়েছে প্রাকৃতিক গ্যাসের পাইপলাইন, যা ‘মেড’ দ্বীপের উত্তরে এবং সিটওয়ের কাছে ‘শয়ে’ গ্যাসক্ষেত্র থেকে গ্যাস টার্মিনাল হয়ে কুনমিং পার হয়ে গোঞ্জেহ প্রদেশে নিয়ে যাওয়া হয়েছে। গ্যাস পাইপলাইন দিয়ে বছরে ১২ বিলিয়ন কিউবিক মিটার গ্যাস সঞ্চালিত হচ্ছে, যার ২০ শতাংশ মিয়ানমার ব্যবহার করবে। শুধু এ প্রকল্পেই ব্যয় হয়েছে ২৫০ কোটি মার্কিন ডলার। রাখাইন অঞ্চলেই সব মিলিয়ে এক হাজার ৮০০ কোটি ডলার বিনিয়োগের পরিকল্পনা করা হয়েছিল।\n\nচীনের পাইপলাইন স্থাপনের সময় প্রচুর বিরোধিতা হয়েছিল রাখাইন অঞ্চলে। জমি অধিগ্রহণ, পরিবেশ বিপর্যয় এবং জেলেদের জীবন-জীবিকা বিঘ্ন হওয়ার কারণে। মিয়ানমার সরকার তা শক্ত হাতে মোকাবেলা করে এবং ওই অঞ্চলের রোহিঙ্গাদের সরিয়ে সিটওয়ের অদূরে দুটি ক্যাম্পে রাখা হয়েছে। এই বাস্তুহারা রোহিঙ্গারা ন্যূনতম সুযোগ-সুবিধাহীন অবস্থায় এ দুটি ক্যাম্পে রয়েছে, যার উদ্ধৃতি অং সান সু চি তাঁর বক্তব্যে রোহিঙ্গা শব্দ উচ্চারণ না করে বলেছেন। এই পাইপলাইন তৈরির সময় চীন ও মিয়ানমার সরকারের বিরুদ্ধে ব্যাপক মানবাধিকার লঙ্ঘনের অভিযোগ উঠেছিল। অভিযোগ শুধু রাখাইনেই নয়, যেসব জায়গা দিয়ে এই পাইপলাইন গেছে তার প্রায় সবখানেই সাধারণ নাগরিকদের চীন-মিয়ানমারের সরকারের বিরুদ্ধে প্রচুর অভিযোগ ছিল।\n\nএই পাইপলাইনের নিরাপত্তায় শুধু রাখাইনেই নয়, সমগ্র অঞ্চলে গড়ে উঠেছে একাধিক সেনানিবাস। শুধু রাখাইন অঞ্চলেই আছে তিনটি আঞ্চলিক কমান্ড। রোহিঙ্গাদের বিরুদ্ধে হালের ‘অপারেশন ক্লিয়ারেন্স’-এর দায়িত্বে আছে ১৬ লাইট ইনফেন্ট্রি ডিভিশনের ১০ পদাতিক ব্যাটালিয়ন। সার্বিক দায়িত্বে আছেন স্বয়ং সেনাপ্রধান। চীনের এই পাইপলাইন স্থাপন, বিশেষ করে জ্বালানি তেলের টার্মিনাল তৈরির কারণ মালাক্কা প্রণালিকে পাশ কাটিয়ে যাওয়া।\n\nরোহিঙ্গাদের ব্যাপারে ভারতের অবস্থানে কিন্তু বাংলাদেশ সরকার খুশি নয়। ভারত-বাংলাদেশের সম্পর্ক যেখানে এত মধুর, সেখানে আবেগ ও কূটনীতি মিলেমিশে একাকার। সেই ১৯৭১ সালের ভারত-বাংলাদেশের কূটনীতির যে যৌথ যাত্রা শুরু, তাতে কখনোই ছেদ পড়েনি। ভারত সব সময়ই পাশে থেকেছে। নরেন্দ্র মোদিও প্রধানমন্ত্রী হওয়ার পর বিভিন্ন ঘটনার মধ্য দিয়ে বুঝিয়ে দিয়েছেন, বাংলাদেশকে তিনি কতটা গুরুত্ব দেন। এবারও শেখ হাসিনার ভারত সফরে বাংলাদেশ বিশেষ গুরুত্ব ও মর্যাদা পেয়েছে—এ ব্যাপারে কোনো সন্দেহ নেই। রোহিঙ্গাদের বিষয়টা শেখ হাসিনা বেশ জোরালোভাবে উত্থাপন করেন। সেখানেও বাংলাদেশকে ভারত সব রকমের আশ্বাস দিয়েছে যে এ ব্যাপারে তারা যথোচিত ভূমিকা নেবে।\n\nঅতীতে কী হয়েছিল? অতীতে আমরা দেখেছি, জয়শঙ্কর বিদেশমন্ত্রী হিসেবে গিয়েছিলেন। হর্ষ বর্ধন শ্রিংলা যখন পররাষ্ট্রসচিব ছিলেন, তখন তিনিও ঢাকায় গিয়ে একই কথা বলেছিলেন। কথাটা কী? তিনি বলেছিলেন, রোহিঙ্গাদের মিয়ানমারে ফেরত পাঠানোর ব্যাপারে একটা সেফ-প্যাসেজ তৈরি করতে হবে। আর আস্তে আস্তে আলোচনার মধ্য দিয়ে মিয়ানমারে তাদের ফেরত পাঠানোর ব্যবস্থা ভারত করবে। অর্থাৎ ভারত একটা মধ্যস্থতাকারীর ভূমিকা নেবে—এমনটাই আশ্বাস বাংলাদেশকে দেওয়া হয়েছিল। তার পরই ইউক্রেনের যুদ্ধ শুরু হয়ে যায়। কভিডের জন্যও অনেক রকমের সমস্যা ছিল। এখন বাংলাদেশের ওপরে চাপ বাড়ছে। রোহিঙ্গাদের ইস্যু করে সেখানে যে কত রকমের আর্থ-সামাজিক সমস্যা হচ্ছে; শুধু তা-ই নয়, সেখানে অনেক রকমের অসামাজিক কার্যকলাপও শুরু হয়েছে। সেগুলোর জন্য বাংলাদেশ খুব চিন্তিত।\n\nএকটা জিনিস দেখা যাচ্ছে, চীন ও ভারত—দুই পক্ষেরই এ ব্যাপারে মধ্যস্থতাকারীর ভূমিকায় যতটা তৎপর হওয়া উচিত ছিল, ততটা তৎপরতা কিন্তু তারা দেখায়নি। এর জন্য বাংলাদেশ এখন সব রকমভাবে চাপ দিচ্ছে ভারতকে। ভারতের সমস্যাটা হচ্ছে, ভারতের পক্ষে মিয়ানমারকে সম্পূর্ণ চটিয়ে দেওয়া সম্ভব নয়। এর কারণ আন্তর্জাতিক কূটনীতির ক্ষেত্রে আবার মিয়ানমারের ওপরে চীনের প্রভাব বাড়ছে। মিয়ানমার সীমান্তে চীন অনেকটাই পরিকাঠামোগত কাজকর্ম নিয়ে এগিয়ে গেছে; যে কারণে ভারতও এখন মিয়ানমারের সঙ্গে যৌথ প্রকল্প নিয়ে অনেক পরিকাঠামোগত কাজ করছে। এটা একটা ভারসাম্যের কূটনীতি বটে।\n\nসুতরাং অতীতেও যখন জান্তা সরকারের বিরুদ্ধে সু চির আন্দোলন চলছিল, তখনো কন্ডোলিৎসা রাইস বারবার তৎকালীন বিদেশমন্ত্রী প্রণববাবুকে বলতেন, সু চির গণতন্ত্রের আন্দোলনকে যাতে সমর্থন করেন। তখনো কিন্তু প্রণববাবুরা বলতেন, ‘আমরা গণতন্ত্রের আন্দোলনকে সমর্থন করতে পারি। জান্তা সরকার সামরিক শাসন হতে পারে, সেই সামরিক শাসনটাই বৈধ শাসন। সেখানকার সাংবিধানিক যে কর্তৃপক্ষ, তার সঙ্গেও সম্পর্ক আমরা বিনষ্ট করতে চাই না। ’\n\nএ রকম একটা পরিস্থিতিতে যদি ‘ইন্ডিয়া ফার্স্ট’ ডিপ্লোম্যাসি, যেখানে আমার ভারতের সার্বভৌম স্বার্থই প্রথমে রক্ষা করতে হবে। এই যদি কূটনীতি হয়, তাহলে সেখানে তো মিয়ানমারের যে কর্তৃপক্ষ, তাকে চটানোটাও ভারতের জন্য কোনো কাজের কাজ নয়। একইভাবে ভারত পুতিনের সঙ্গেও দেখা করছে। পুতিনের সঙ্গেও সাংঘাতিকভাবে সংঘাতে যাচ্ছে না ভারত। আবার ইউক্রেনের ওপরে রাশিয়ার যে হামলা, তাতে যে ভারতের কত ঝঞ্ঝাট হয়েছে, এবারের সাংহাই কো-অপারেশনের বৈঠকে মোদি সে কথাও পুতিনকে জানাতে ভোলেননি। এ কারণে চীনের সঙ্গে বৈঠক না হলেও, পাকিস্তানের সঙ্গে বৈঠক না হলেও রাশিয়ার সঙ্গে তিনি বৈঠক করেছেন। সেখানেও তিনি তাঁর সমস্যার কথা জানিয়েছেন। সুতরাং ভারতের কূটনীতিটাই হচ্ছে সম্পর্ক নষ্ট না করে মিয়ানমারের ওপরে চাপ সৃষ্টি করা। মিয়ানমারকে বোঝানো, যাতে রোহিঙ্গাদের ব্যাপারে সমাধানটা হয়।\n\nমোদি এবার জাতিসংঘের বৈঠকের সাধারণ সভায় যোগ দিতে যাননি। তিনি জয়শঙ্করকে পাঠিয়েছেন। এর একটা মস্ত বড় কারণ হলো, সামনের বছরেই হয়তো মোদিকে আবার যেতে হবে নিউ ইয়র্কে জাতিসংঘের বিশেষ অধিবেশনে। কেননা এবার ভারত নিরাপত্তা পরিষদের সদস্য হয়ে যাচ্ছে দুই বছরের জন্য। প্রথা অনুযায়ী ভারত যখন দুই বছরের জন্য সদস্য হচ্ছে, তখন ভারত হবে নিরাপত্তা পরিষদের প্রেসিডেন্ট। এর জন্য আনুষ্ঠানিকভাবে সেই দায়িত্বভার গ্রহণ করার কয়েক মাস আগে নিউ ইয়র্ক শহরে একটা আনুষ্ঠানিক বৈঠক হবে, যেখানে মোদিকে যেতে হবে। মোদি যদি দুই বছর নিরাপত্তা পরিষদের সদস্য থাকেন, তাহলে ভারতের একটা মস্ত বড় ভূমিকা বা গুরুত্ব বাড়বে। সেই গুরুত্ববলে মিয়ানমারের ওপরে চাপ সৃষ্টি করা এবং মধ্যস্থতাকারীর ভূমিকায় আনুষ্ঠানিকভাবে অবতীর্ণ হওয়ার একটা সুযোগ থাকবে ভারতের। কেননা এই বিষয়টা এখন শুধু রোহিঙ্গাদের সমস্যা নয়, সীমান্তে যে অস্থিরতা তৈরি হয়েছে, সেটা আগামী দিনে শুধু মিয়ানমারের রাখাইন প্রদেশকে কেন্দ্র করেই একটা মস্ত বড় সমস্যা দেখা দিতে পারে।\n\nভারত এমনিতেই কাশ্মীর সমস্যা নিয়ে যথেষ্ট অসুবিধার মধ্যে রয়েছে। এর কারণ জাতিসংঘে তুরস্ক কাশ্মীরের বিষয়টি উত্থাপন করেছে। আবার পাকিস্তানের সঙ্গে বৈঠক না হওয়ায় পাকিস্তানের প্রধানমন্ত্রী ক্ষুব্ধ। তিনি ৩৭০ ধারা অবলুপ্তির বিরোধিতা করে আন্তর্জাতিক মঞ্চে বক্তব্য দিতে শুরু করেছেন। সামনের বছর এসসিওর বৈঠক হবে দিল্লিতে। সেখানে পাকিস্তান ও চীন—দুটি দেশই আসবে। সামনের বছর জি ২০-এরও বৈঠক হবে ভারতে, যেখানে বাংলাদেশ বিশেষভাবে আমন্ত্রিত সদস্য। সুতরাং আগামী বছরটা শুধুই বৈঠক আর বৈঠক। সেই বৈঠকগুলোতে এই রোহিঙ্গাদের ইস্যুটা নানা স্তরে আসার সম্ভাবনা রয়েছে। ভারতের কাছেও মধ্যস্থতাকারীর ভূমিকায় অবতীর্ণ হয়ে বিষয়টা নিষ্পত্তি করা খুব জরুরি। এর কারণ ২০২৩ সালে যে রকম শেখ হাসিনার নির্বাচন আছে, ২০২৪ সালে নরেন্দ্র মোদিরও লোকসভার নির্বাচন আসছে। কাজেই এই পরিস্থিতিতে বাংলাদেশের মতো এক স্থায়ী বন্ধুকে হারানো বা তাকে অসুবিধায় ফেলা কখনোই ভারতের কূটনীতির লক্ষ্য হতে পারে না।\n\nলেখক : নয়াদিল্লিতে কালের কণ্ঠের বিশেষ প্রতিনিধি",
    "Chinese Smartphone Brands: ভারতে ব্যবসার ডামাডোল, তল্পিতল্পা গুটিয়ে বাংলাদেশে কারখানা খুলছে একাধিক চিনা স্মার্টফোন ব্র্যান্ড": "India Crackdown: চিনা স্মার্টফোন ব্র্যান্ডগুলির উপরে ভারতের ক্র্যাকডাউনের কারণে তারা এদেশ থেকে ব্যবসা সরিয়ে বাংলাদেশ, ইন্দোনেশিয়া এবং নাইজিরিয়ার মতো দেশগুলিতে কারখানা খোলার চিন্তাভাবনা করছে। গ্লোবাল টাইমসের একটি রিপোর্ট থেকে এমনই তথ্য জানা গিয়েছে।\n\nভারতে ব্যবসার ডামাডোল অবস্থা। ঘনঘন আইটি রেইড, চিন থেকে যন্ত্রাংশ আনা যাবে না- চাইনিজ় স্মার্টফোন প্রস্তুতকারক সংস্থাগুলির জন্য ভারতে ব্যবসা করার প্রতিকূল পরিস্থিতির বড্ড অভাব এখন। আর তাই চিনা ফোন মেকাররা এখন ভারত থেকে তল্পিতল্পা গুটিয়ে প্রতিবেশী অন্যান্য দেশে ব্যবসা করার চিন্তাভাবনা করছে। গ্লোবাল টাইমসের একটি রিপোর্ট থেকে জানা গিয়েছে, ক্র্যাকডাউন ক্রমবর্ধমান হওয়ার কারণে চিনা মোবাইল ফোন কোম্পানিগুলি ভারত ছেড়ে অন্য দেশে উৎপাদন কারখানা স্থাপন করতে পারে। ভারতে ব্যবসা করছে এমন এক চিনা স্মার্টফোন-মেকারের একজন কর্মকর্তা গ্লোবাল টাইমসের কাছে দাবি করেছেন, “ভারতের পরিবর্তে চিনের স্মার্টফোন ব্র্যান্ডগুলি ইন্দোনেশিয়া, বাংলাদেশ এবং নাইজিরিয়াতে কারখানা খোলার চিন্তাভাবনা করছে।”\n\nওই এগজ়িকিউটিভ আরও দাবি করেছেন, “চিনা স্মার্টফোন ব্র্যান্ডগুলির ব্যবস্থাপনা ভারত সরকারের ক্র্যাকডাউন এবং স্মার্টফোনের মতো অত্যাধুনিক ইলেকট্রনিক্স তৈরির জন্য দেশীয় কোম্পানিগুলির সক্ষমতা উন্নত করতে সরকারের পদক্ষেপ দ্বারা চাপা পড়ার বিষয়টি স্পষ্টতই অনুভব করেছিল।”\n\nওই রিপোর্টে বলা হয়েছে, মিশর সরকারের সঙ্গে মোবাইল ফোন নির্মাতা OPPO-র একটি সাম্প্রতিক চুক্তির উদ্ধৃতি দেওয়া হয়েছে, যেখানে 20 মিলিয়ন মার্কিন ডলারের উৎপাদন কারখানার কথা বলা হয়েছে। এই চুক্তিটিই ভারত থেকে চিনা কোম্পানিগুলির বহির্গমনের সূত্রপাত করতে পারে বলে, রিপোর্টে আরও উল্লেখ করা হয়েছে।\n\nগ্লোবাল টাইমসের কাছে ওই চাইনিজ় এগজ়িকিউটিভ বলেছেন, “20 মিলিয়ন ডলারের স্মার্টফোন সুবিধা স্থাপনের জন্য মিশরীয় সরকারের সঙ্গে OPPO-র সমঝোতা স্মারক একটি পেসসেটার হতে পারে।” বিগত কয়েক বছর ধরে ভারত সরকার চিনা সংস্থাগুলির বিরুদ্ধে তার ক্র্যাকডাউন ক্রমান্বয়ে বাড়িয়েছে। তিনটি চিনা মোবাইল কোম্পানি – OPPO, Vivo এবং Xiaomi-র দ্বারা কর ফাঁকির অভিযোগ খতিয়ে দেখছে কেন্দ্র।\n\nশুল্ক ফাঁকি দেওয়ার জন্য ডিরেক্টরেট অফ রেভিনিউ ইন্টেলিজেন্স (ডিআরআই) কোম্পানিগুলিকে নোটিস দিয়েছে। ভারত টেনসেন্টের উইচ্যাট এবং বাইটড্যান্সের টিকটক-সহ 300টিরও বেশি চিনা অ্যাপ নিষিদ্ধ করেছে বিগত দুই বছর ধরে। দেশটি এখন তার অভ্যন্তরীণ স্মার্টফোন এবং চিপ উৎপাদন খাতকে শক্তিশালী করছে।\n\nগুজরাট সরকার সেমিকন্ডাক্টর উৎপাদন ক্ষেত্রে স্বনির্ভরতা অর্জনের জন্য 1.54 লক্ষ কোটি টাকার বিনিয়োগের লক্ষ্যে ভেদান্তা এবং ফক্সকনকে অংশীদারিত্ব করেছে। এদিকে টাটা গ্রুপও দেশে আইফোন উৎপাদন ক্ষমতা 500 শতাংশ বাড়ানোর জন্য তাইওয়ান-ভিত্তিক উইস্ট্রনের সঙ্গে আলোচনা করছে বলে জানা গিয়েছে।",
    "দু’চাকায় দুনিয়া দেখা রামনাথ বিশ্বাস": "এশিয়া মহাদেশের বৃহত্তম গ্রাম কোনটা বলতে পারেন? উত্তর বানিয়াচং। হবিগঞ্জ জেলার এই বিখ্যাত গ্রামে জন্ম নিয়েছিলেন দু’চাকায় দুনিয়া ঘুরে দেখা দেশের প্রথম ভূ-পর্যটক রামনাথ বিশ্বাস।\n\nজন্ম ১৮৯৪ সালের ১৩ জানুয়ারি, বানিয়াচং উপজেলার বিদ্যাভূষণপাড়ায়। বাবা বিরজনাথ বিশ্বাস ও মা গুণময়ী দেবীর দুই সন্তানের মধ্যে তিনি দ্বিতীয়। রামনাথের বড় ভাই কৃপানাথ বিশ্বাস এলাকায় চিকিৎসক হিসেবে খ্যাতনামা ছিলেন। শৈশবেই মা-বাবাকে হারিয়ে এই ভাইয়ের সংসারেই বেড়ে ওঠেন রামনাথ।\n\n৭ জুলাই ১৯৩১। দিনটি ছিল মঙ্গলবার। কুইন স্ট্রিটের বাঙালি মসজিদ থেকে রামনাথ যাত্রা শুরু করবেন। মাঝ সকালে সেখানে গিয়ে দেখেন উপচে পড়া ভিড়। আমজনতা এসেছে রামনাথকে শুভেচ্ছা জানাতে। ‘বন্দে মাতরম’ ধ্বনিতে মুখরিত কুইন স্ট্রিট। ‘আল্লাহু আকবর’ ধ্বনিও সমানতালে উচ্চারিত হচ্ছে। সিলেটের মুসলমানরা জ্ঞাতি ভাইয়ের জন্য নিয়ে এসেছেন শত সহস্র শুভেচ্ছা ও আশীর্বাণী। রামনাথ মনে ভরসা নিলেন। গাঁটরির মধ্যে নিলেন বিখ্যাত ব্যক্তিদের অটোগ্রাফ নেওয়ার খাতা, একটি খদ্দরের চাদর, একটি মশারি। সহস্র মানুষের উল্লাসের মধ্য দিয়ে রামনাথ সাইকেল চালিয়ে দিলেন পৃথিবীর পথে।\n\nতিনি গেলেন কুয়ালালামপুর হয়ে থাইল্যান্ড, সেখান থেকে ইন্দোচীন। এখান থেকে হংকং, ক্যান্টন, নানকিন, সাংহাই হয়ে পিকিং। পিকিং থেকে কোরিয়া। সেখান থেকে বিরাট পথ পাড়ি দিলেন। আমেরিকা তাঁর অভীষ্ট। প্রথম লোহার গেট কানাডা। ঢুকতে হলে এক হাজার স্বর্ণমুদ্রা জমা দিতে হবে। সাইকেল যার বাহন সেই পর্যটকের পকেটে অত টাকা থাকে? রামনাথকে বন্দি করা হলো ভারকোডার জেলখানায়। ২৯টি ভয়ঙ্কর দিন রাত। একদিন দেয়ালে বড় বড় অঙ্ক দেখে আশ্চর্য হয়ে গেলেন। পরে খোঁজ নিয়ে জেনেছেন অঙ্কবিদ সমরেশ বসুও একবার অর্থাভাবে এখানে আটকা পড়েছিলেন। এটি দেখে তিনি সব দুঃখ ভুলে গিয়েছিলেন। কানাডা সরকার তাকে একটি জাপানি জাহাজে তুলে দিয়েছিল। ১২ দিন পরে নেমেছিলেন ইয়োকোহামা বন্দরে। এখানেও সেই হায় রাম অবস্থা। জাপান সরকার তাকে প্রবেশ অনুমতি দিলো না। ইংরেজকে তুষ্ট করতে কানাডা ও জাপান সরকার এই কাজ করেছিল। জাপান থেকে তাঁকে পাঠিয়ে দেওয়া হলো সাংহাইতে। সেখান থেকে তিনি গেলেন ইন্দোনেশিয়া। ইন্দোনেশিয়ার ওলন্দাজ সরকার তাকে কনসেনট্রেশন ক্যাম্পে ঢুকিয়ে দিয়েছিল। অমানসিক কষ্ট সহ্য করতে হয়েছিল তখন। চট্টগ্রামের এক বাঙালি জামিনে তাঁকে ছাড়িয়ে নিয়েছিলেন। তারপর রামনাথ গিয়েছিলেন বার্মা। এরপর ভারতবর্ষ।\n\n১৯৩৪ সালের ১৫ জুনের অ্যাডভান্স পত্রিকা তাঁর এই বিশ্বভ্রমণ সম্পর্কে লিখল: ‘এখন পর্যন্ত ২৯ হাজার মাইল পথ ছুটে চলা এ যাত্রা মৃত্যুর সঙ্গে তার জুয়াখেলা ছাড়া আর কিছুমাত্র নয়।’\n\n১৯৩৪ সালের জুলাইয়ে রামনাথ বিশ্বাসের সাইকেল আবার চলতে শুরু করে আফগানিস্তান, পারস্য, ইরাক, সিরিয়া, লেবানন হয়ে তুরস্ক। কামাল পাশার দেশ গড়ার দৃঢ়তা দেখে আশা পেয়েছিলেন। তুরস্ক থেকে দুই চাকায় গেলেন বুলগেরিয়া, যুগোস্লাভাকিয়া, হাঙ্গেরি, অস্টিয়া, চেকোস্লোভাকিয়া, জার্মানি, হল্যান্ড, বেলজিয়াম, ফ্রান্স। এ সময় তাঁর খোরাকি জোগাড় করেছে প্রবাসী ভারতবর্ষীয়রা। আরেকটি কাজ করতেন, রেস্তোরাঁয় বসে ভ্রমণকাহিনী বলতেন। মালিকের সঙ্গে চুক্তি আধঘণ্টা ১০ পাউন্ড। এভাবে টাকা যোগাড় করে তিনি ইংলিশ চ্যানেল পাড়ি দিয়ে বিলেতেও গিয়েছিলেন।\n\nব্রিটেন ও স্কটল্যান্ড বেড়াতে গিয়ে রামনাথের শরীর ভেঙে পড়ে। দেশে ফেরেন ১৯৩৬ সালে। সুস্থ হয়ে যান কবিগুরুর কাছে। বিশ্বকবি আশীর্বাণী দিয়েছিলেন – ‘উইথ মাই ব্লেসিংস টু দ্য ইনট্রেপিড অ্যাডভেঞ্চারার রামনাথ বিশ্বাস।’ এরপর ১৯৩৮ সালে তিনি আফ্রিকা মহাদেশে রওনা হয়েছিলেন। বম্বে থেকে জাহাজে মোম্বাসা পৌঁছান। তারপর দুই চাকা গড়িয়ে কেনিয়া, উগান্ডা, নয়াসাল্যন্ডসহ রোডেসিয়া হয়ে দক্ষিণ আফ্রিকার ট্রান্সভাল, লরেনসোমার্ক, নাটাল, ডারবান, ইত্যাদি ঘুরলেন। এরপর আবার চেষ্টা করলেন আমেরিকা যেতে, পেরেওছিলেন। মনে শক্তি থাকলে কিনা হয়? আমেরিকা গিয়ে তার বেশি ভালো লাগেনি। বর্ণবাদ আমেরিকার রন্ধ্রে রন্ধ্রে। সেই আমেরিকা থেকে তিনি ১৯৪০ সালে দেশে ফিরে ইস্তফা দেন পর্যটনে।\n\n৩২টি বই লিখেছেন রামনাথ বিশ্বাস। তার মধ্যে উল্লেখযোগ্য তরুণ তুর্কি, আজকের আমেরিকা, বেদুইনের দেশে, ভয়ঙ্কর আফ্রিকা, জুজুৎসু জাপান, পারস্য ভ্রমণ, লাল চীন, মালয়েশিয়া ভ্রমণকাহিনী, ভারত ভ্রমণ ইত্যাদি। আজ যে চীন ১৯৪৯ সাল থেকে দাপটে নতুন রাজ্য গড়ে তুলেছে, সারা পৃথিবী যার দিকে পরম বিস্ময় ও শ্রদ্ধায় তাকিয়ে আছে, তার সঙে বাঙলা সাহিত্যকে প্রথম পরিচয় করিয়ে দিয়েছিলেন রামনাথ বিশ্বাস; তাঁর ‘মরণ বিজয়ী চীন’ এবং ‘লাল চীন’ নামে দুই বইয়ের মাধ্যমে। আর রামনাথকে নিয়ে বই লিখেছেন শ্যামসুন্দর বসু। বইয়ের নাম ‘রামনাথের পৃথিবী’।\n\nরামনাথ সম্পর্কে তথ্য সংগ্রহ করতে গিয়ে শ্যামসুন্দর বসু প্রচুর পরিশ্রম করেছেন। কারণ তাঁর সম্পর্কে তথ্য ছিল অপ্রতুল। মানুষ রামনাথ কেমন ছিলেন তা বলতে গিয়ে শ্যামসুন্দর বসু বলেছেন, রামনাথ যেখানে গেছেন, সেখানেই স্বাক্ষর রেখে এসেছেন উন্নত মনুষ্যত্বের। পরকে করেছে আপন। সাধারণ মানুষের সুখ-দুঃখে শুধু সমবেদনা জানিয়েই ক্ষান্ত থাকেননি, দরকার মতো বাড়িয়ে দিয়েছেন সহযোগিতার হাত। অন্ত্যজ শ্রেণীর সঙ্গে চলার সময় জ্ঞানী বা সবজান্তার ভূমিকা তিনি নিতেন না। তাদের মতো করেই অবলীলায় মিশে যেতেন। ফলে তারাও পর্যটকদের কাছে হৃদয়ের দরজা খুলে দিত। রবীন্দ্রনাথ তাঁকে আফ্রিকা যাত্রার আগে বলেছিলেন, ‘দেখো রামনাথ, নিগ্রো চরিত্রে যা ভালো দেখবে, তাই বয়ে নিয়ে আসবে।’ কিন্তু বঞ্চিত অত্যাচারিত নিগ্রোদের যন্ত্রণায় ব্যথিত হয়ে তিনি বলেছিলেন, ‘নিগ্রো চরিত্রে কি আর ভালো দেখব? মনিব থেকে গোলাম পর্যন্ত সবাই নির্যাতনে পরম উৎসুক।’\n\nএকবার পিকিং-এর পথে এক রিকশাওয়ালাকে মার খেয়ে রক্তাক্ত অবস্থায় দেখে নিজেকে আর আটকে রাখতে পারেননি। সাইকেল থেকে নেমে তাঁর বাক্সে থাকা ওষুধপত্র বের করে চিকিৎসা সেবায় লেগে যান। এর থেকে তাঁর মানবীয় গুণাবলী সম্পর্কে ধারণা পাওয়া যায়। রামনাথকে এখনো খুব অল্প মানুষই চেনেন। কলকাতায় তাঁর নামে রয়েছে, ‘রামনাথ বিশ্বাস সড়ক’ অথচ নিজভূমে তিনি রয়ে গেছেন পরবাসী।\n\nতাঁর দীর্ঘ সাইকেল পরিভ্রমণের শেষ জীবন ভারতের কলকাতাতেই কেটেছে। ঘরকুনো বাঙালি কথার অপবাদ যিনি ঘুঁচিয়েছিলেন সেই রামনাথ বিশ্বাস মারা গিয়েছিলেন ১৯৫৫ সালের ১ নভেম্বর।\n\nরামনাথের মৃত্যুর ৫১ বছর পরে ২০০৬ সালের আগস্ট মাসে বাংলাদেশ ট্যুরিজম এক্সপানসন ফোরামের আমরা ২০জন বানিয়াচং গিয়েছিলাম। আমরা গিয়েছিলাম জলপথে। ফিরে এসে 'ভৈরব টু বানিয়াচং' শিরোনামে আমার একটি লেখাও ছাপা হয়েছিল তখন ‘দৈনিক সমকালে’। তখনি মূলত রামনাথ সম্পর্কে আমরা বিস্তারিত জানতে পারি এবং লেখালেখি শুরু করি। আমাদের সঙ্গে দেখা হয়েছিল রামনাথের দূর সম্পর্কের ভাতুষ্পুত্র শ্যামাপ্রসাদ বিশ্বাসের সঙ্গে। তিনি এখন আর বেঁচে নেই। রামনাথ সম্পর্কে তিনি আমাদের গল্প করেছিলেন, ‘ছোটদের তিনি খুব ভালোবাসতেন, বিকাল হলে খাকি প্যান্ট আর লিলেনের শার্ট পরে জেঠু ছোটদের নিয়ে মন্দিরে আসত। আমিও সঙ্গে এসেছি কয়েকবার। বেশি একটা মনে নেই, লজেন্স কিনে দিত। জাত-পাত মানতো না। যে কোনো বাড়িতে গিয়ে পাত পেড়ে বসে পড়তো। আর গল্প শুরু করলে থামতে চাইত না।'\n\nতারপর আমরা রামনাথের বাড়ির দিকে গেলাম। ইটের একতলা বাড়ির সামনে পুকুর। ভিতরে ঢুকে আবিষ্কার করলাম রামনাথের বাড়ির পুরনো ভবনের লোহা কাঠ খোদাই করে ইংরেজিতে লেখা Ramnath Biswas: 1898. কে লিখেছে আমরা জানি না। রামনাথ সম্পর্কে তখন পর্যন্ত বানিয়াচং-এর ৮০ ভাগ মানুষেরই কোনো ধারণা ছিল না। এত দিনে হয়তো তারা জেনেছেন রামনাথ বিশ্বাসের এত গুণের কথা।\n\nআবার ১৬ বছর পরে বানিয়াচং যাচ্ছি তাঁর বাড়ি পুনরুদ্ধারের দাবিতে। কারণ রামনাথের স্মৃতিবিজড়িত বাড়িটি একটি প্রভাবশালী পরিবার দখল করে আছে। আশাকরি সকলের ডাকে সাড়া দিয়ে সরকারের সংশ্লিষ্ট মহল আমাদের সাথে একাত্ম হবেন । আগামী ২৭ সেপ্টেম্বর পর্যটন দিবস উপলক্ষে আমরা সাইকেল রেলি করে রামনাথের বাড়ি যাব। আশাকরি আমাদের আশা সফল হবে।",
    "মিয়ানমার সংকট নিরসনে জাতিসংঘের ভূমিকায় হতাশ মালয়েশিয়ার প্রধানমন্ত্রী": "মিয়ানমারের অব্যাহত রাজনৈতিক সংকট নিরসনে জাতিসংঘ নিরাপত্তা পরিষদের ভূমিকায় হতাশা প্রকাশ করেছেন মালয়েশিয়ার প্রধানমন্ত্রী ইসমাইল সাবরি ইয়াকুব। গতকাল শুক্রবার জাতিসংঘ সাধারণ পরিষদের ৭৭তম অধিবেশনে দেওয়া ভাষণে তিনি এ হতাশা প্রকাশ করেন। খবর আল-জাজিরার\n\nমালয়েশিয়ার প্রধানমন্ত্রী বলেন, মিয়ানমারের পরিস্থিতি মোকাবিলায় নিরাপত্তা পরিষদ ‘কোনো গুরুত্বপূর্ণ পদক্ষেপ’ নেয়নি। জাতিসংঘের ভূমিকা ‘খুবই দুঃখজনক’ বলেও মন্তব্য করেন তিনি।",
    "দক্ষিণ-পূর্ব এশিয়ায় মা-বাবাদের চেয়ে বেশি ধার্মিক সন্তানরা!": "দক্ষিণ-পূর্ব এশিয়ার, বিশেষ করে মালয়েশিয়া ও ইন্দোনেশিয়ার মুসলিম পরিবারগুলোর প্রতি তিন সন্তানের একজন মনে করেন, তারা তাদের মা-বাবার থেকে বেশি ধার্মিক। সম্প্রতি এক জরিপে এ তথ্য উঠে এসেছে।\n\nযদিও দক্ষিণ-পূর্ব এশিয়ায়ার দেশগুলোতে পশ্চিমা ধাঁচের ভোগবাদও দিন দিন বাড়ছে। তা সত্ত্বেও মালয়েশিয়া ও ইন্দোনেশিয়ার মুসলিম পরিবারের অনেক সন্তান মনে করেন, তাদের বয়সে তাদের মা-বাবা এতটা ধর্ম বিশ্বাস রাখতেন না।\n\nবুধবার ‘নিউ মুসলিম কনজ্যুমার’ পরিচালিত জরিপের বরাত দিয়ে এক প্রতিবেদনে এ কথা জানিয়েছে কাতারভিত্তিক সংবাদমাধ্যম আলজাজিরা।\n\nইন্দোনেশিয়া ও মালয়েশিয়ার এক হাজার ভোক্তার সাক্ষাৎকারের ওপর ভিত্তি করে রিপোর্টটি তৈরি করেছে নিউ মুসলিম কনজ্যুমার।\n\nজরিপে অংশগ্রহণকারীরা ব্যক্তিগত সিদ্ধান্ত নেওয়ার ক্ষমতা, ব্যক্তিগত খরচ, ফ্যাশন, ব্যাংকিং, পড়ালেখার পাশাপাশি নিজ ধর্ম বিশ্বাসকেও গুরুত্বের সঙ্গে দেখছেন। ইসলাম ধর্মের বিশ্বাস অনুযায়ী মৃত্যুর পর পুনরুত্থানের প্রতি দৃঢ়বিশ্বাসও আছে তাদের।\n\nদক্ষিণ-পূর্ব এশিয়ার দেশগুলোর ৯১ শতাংশ মুসলিমই সৃষ্টিকর্তার প্রতি দৃঢ়বিশ্বাস রাখেন। ওই দেশ দুটির ২৫ কোটি মুসলমানের মধ্যে ৪৫ শতাংশ মনে করেন, তারা তাদের মা-বাবার চেয়ে বেশি ধার্মিক। বিপরীতে মাত্র ২১ শতাংশ মনে করেন, মা-বাবার চেয়ে তারা কম ধার্মিক। ৩৪ শতাংশ মনে করেন, সম্পদ খুবই গুরুত্বপূর্ণ; ২৮ শতাংশ তাদের আবেগকে প্রাধান্য দিয়ে থাকেন এবং ১২ শতাংশ খ্যাতিকে অগ্রাধিকার দিয়ে থাকেন।\n\nদক্ষিণ-পূর্ব এশিয়ার দেশগুলোতে ধর্মীয় বিশ্বাসের পাশাপাশি বেড়ে চলেছে পশ্চিমা ধাঁচের জীবনযাপন। ধর্ম বিশ্বাস এবং চাহিদার সঙ্গে মিলিয়ে শালীন ফ্যাশন, ফিটনেস থেকে শুরু করে মুসলিম ডেটিং অ্যাপস, হালাল ভ্রমণ চালু করা হয়েছে। এটিকে মুসলিম-প্রভাবিত উপভোক্তাবাদ বা ইসলাম ধর্মের বিধিনিষেধের সঙ্গে মিলিয়ে পশ্চিমা জীবনধারার মেলবন্ধ বলা যেতে পারে।\n\nওয়ান্ডারম্যান থম্পসন ইন্টেলিজেন্সের এশিয়া প্যাসিফিক অঞ্চলের ডিরেক্টর চেন মে ইয়ে বলেন, ‘মুসলিম গ্রাহকরা কেনাকাটার ক্ষেত্রে হারাম-হালালের বিষয়টি খুব বেশি মেনে চলেন। তা তাদের ধর্মীয় বিশ্বাসে প্রভাব ফেলছে এবং ক্রমেই তা বেড়ে চলেছে’।\n\nতিনি বলেন, মুসলমান ভোক্তারা কোনো জিনিস কেনার সময় হালাল, অর্থাৎ ইসলাম ধর্মে এটির অনুমতি আছে কিনা, সে বিষয়ে সর্বাধিক গুরুত্ব দিয়ে থাকেন। জরিপে অংশ নেওয়াদের ৯১ শতাংশ জানান, অর্থিক মূল্য বা গুণমান বিচারের চেয়েও গুরুত্বপূর্ণ হলো পণ্যটি হালাল কিনা।\n\nআর্থিক লেনদেনের বা বিনিয়োগের ক্ষেত্রেও হারাম-হালালের বিষয়টি প্রাধান্য দেওয়া হয়। ৬০ শতাংশের বেশি মানুষ জানিয়েছেন, তারা ইসলামী শরিয়া আইন অনুযায়ী ব্যাংকিং ব্যবস্থা পছন্দ করেন। পর্যাপ্ত হালাল খাবার পাওয়া যায় এমন স্থানই ভ্রমণের জন্য বেছে নেন বলে জানিয়েছেন ৭৭ শতাংশ।\n\nদক্ষিণ-পূর্ব এশিয়ার দেশগুলোতে পরিবারের প্রধান হচ্ছেন পুরুষ। জরিপে দেখা গেছে, নারী উপার্জনকারীর সংখ্যা উল্লেখযোগ্য পরিমাণে কম। ৪২ শতাংশ নারীর বিপরীতে পরিবারে প্রধান উপার্জনকারী পুরুষের সংখ্যা ৭০ শতাংশ।\n\nধর্ম বিশ্বাস প্রভাব ফেলেছে ভার্চুয়াল দুনিয়াতেও। প্রযুক্তির উৎকর্ষ দিন দিন যেখানে বেড়েই চলেছে, সেখানে মুসলিমের জন্য আলাদা ভার্চুয়াল স্পেস চেয়েছেন জরিপের অংশ নেওয়াদের ৮৫ শতাংশ। আর ৭৮ শতাংশ জানান, নেট দুনিয়ায় তারা ধর্মীয় কনটেন্ট দেখতে আগ্রহী। ৫৯ শতাংশ মনে করেন, ইসলাম ধর্মের মূল শিক্ষার সঙ্গে ভার্চুয়াল দুনিয়া সংগতিপূর্ণ নয়।",
    "আগা খান স্থাপত্য পুরস্কার পেল বাংলাদেশের দুই প্রক...": "",
    "ডিসেম্বরে ঢাকায় ইন্টারকন্টিনেন্টাল ট্রাভেল কার্নিভাল": "ঢাকা: ইন্টারকসমিক ট্রাভেল, ট্রেড অ্যান্ড কালচারাল সোসাইটির উদ্যোগে আগামী ২৩, ২৪ ও ২৫ ডিসেম্বর রাজধানীর হোটেল পূর্বানীতে আয়োজিত হতে যাচ্ছে ইন্টারকন্টিনেন্টাল ট্রাভেল, ট্রেড অ্যান্ড কালচারাল কার্নিভাল।\n\nরোববার (২৫ সেপ্টেম্বর) জাতীয় প্রেসক্লাবের তফাজ্জল হোসেন মানিক মিয়া মিলনায়তনে এক সংবাদ সম্মেলনে এ তথ্য জানায় আয়োজক সংগঠনটি।\n\nইন্টারকন্টিনেন্টাল ট্রাভেল, ট্রেড অ্যান্ড কালচারাল কার্নিভালের তিন দিনব্যাপি কার্যক্রমের মধ্যে থাকবে আটটি সেশন। প্রতিটি সেশনের স্পিকার হিসেবে থাকবেন বাংলাদেশ, ভারত, ইন্দোনেশিয়া, ভুটান, নেপাল, দুবাই, যুক্তরাষ্ট্রসহ বিভিন্ন দেশ থেকে আগত সফল ব্যক্তিরা। কার্নিভালের এক্সিবিটর এবং বায়ার হিসেবে ১০টি দেশ (বাংলাদেশ, ভারত, নেপাল, মালদ্বীপ, ফিলিপাইন, ভুটান, শ্রীলঙ্কা, থাইল্যান্ড, মালেয়শিয়া, সিঙ্গাপুর) অংশগ্রহণ করছে।\n\nচিফ কার্ডিনাল কো-অর্ডিনেটর আতিকুর রহমান বলেন, ভ্রমণ পিপাসুদের জন্য ইন্টারকন্টিনেন্টাল ট্রাভেল, ট্রেড অ্যান্ড কালচারাল কার্নিভাল যেমন পছন্দসই প্যাকেজ বেছে নেওয়ার জায়গা, তেমনি উচ্চশিক্ষার জন্য দেশের বাইরে যারা পড়তে যেতে উৎসুক তাদের জন্য এক ছাদের নিচে সব সার্টিফায়েড এজেন্সি খুঁজে পাওয়ার প্ল্যাটফর্ম। এছাড়াও ব্যবসায়ী, উদ্যোক্তা, শিক্ষার্থী, অভিভাবক, চাকরিপ্রত্যাশী নানা শ্রেণি-পেশার মানুষের এক মিলনমেলার আয়োজন করতে যাচ্ছে এই কার্নিভাল।\n\nতিনি বলেন, সাতটি ভিন্ন ভিন্ন কনটেস্টে বিভিন্ন বয়স ও পেশার মানুষ অংশগ্রহণ করে জিতে নিতে পারবেন আকর্ষণীয় পুরস্কার ও সম্মাননা সার্টিফিকেট। এছাড়াও ইন্টারকন্টিনেন্টাল ট্রাভেল, ট্রেড অ্যান্ড কালচারাল কার্নিভালের টিকিট সংগ্রহ করে লটারিতে জিতে নিতে পারবেন আকর্ষণীয় পুরস্কার। ইভেন্টের প্রতিদিন নতুন নতুন চমক হিসেবে স্টেজ পারফরম্যান্সে মনোমুগ্ধকর নাচ, গানসহ বিনোদনমূলক অনুষ্ঠানের পাশাপাশি প্রতিদিন লটারিতে আকর্ষণীয় পুরষ্কার জিতে নেবার সুযোগ থাকবে।\n\nকার্নিভালে সহযোগী আয়োজক প্রবাসী বাংলাদেশিদের একটি সংগঠন ‘অ্যাসোসিয়েশন অব ওয়ার্ল্ড ফেয়ার অ্যান্ড ফেস্ট ইউএসএ’। ইন্টারকন্টিনেন্টাল ট্রাভেল, ট্রেড অ্যান্ড কালচারাল কার্নিভালের ইভেন্ট পার্টনার মিউট কনসোর্টিয়াম, ট্রাভেল পার্টনার হ্যাভেন ট্যুরস অ্যান্ড রিসোর্ট লি. এবং ইয়ুথ পার্টনার হিসেবে অংশগ্রহণ করছে রোটারেক্ট অ্যালামনাই অব বাংলাদেশ।\n\nবাংলাদেশ সময়: ২০২২, সেপ্টেম্বর ২৫, ২০২২\n\nএনবি/এমজেএফ",
    "আইফোন ১৪’র দামে যে ৬ দেশ ঘুরে দেখা যাবে": "",
    "এফটিএ হচ্ছে ভারতসহ পাঁচ দেশের সঙ্গে": "স্বল্পোন্নত দেশ (এলডিসি) থেকে উত্তরণে বড় আঘাত আসবে রপ্তানি খাতে। এ চ্যালেঞ্জ মোকাবিলায় ভারতসহ পাঁচটি দেশের সঙ্গে মুক্ত বাণিজ্য চুক্তি (এফটিএ) করা হবে। সংশ্লিষ্ট দেশগুলোর সঙ্গে এ নিয়ে আলোচনা চলছে।\n\nঅন্য দেশগুলো হচ্ছে-চীন, ইন্দোনেশিয়া, তুরস্ক ও শ্রীলঙ্কা। পাশাপাশি এফটিএ নিয়ে আলোচনা চলছে আরও ৯টি দেশের সঙ্গে। তবে ইন্দোনেশিয়া ও নেপালের সঙ্গে শিগগিরই প্রেফারেন্সিয়াল ট্রেড অ্যাগ্রিমেন্ট (পিটিএ) চুক্তি স্বাক্ষর হতে যাচ্ছে। এছাড়া দ্বিপাক্ষিক ও আঞ্চলিক অগ্রাধিকারমূলক বাণিজ্য এবং সমন্বিত অর্থনৈতিক অংশীদারিত্ব চুক্তির লক্ষ্যে ২৩টি দেশের সঙ্গে সম্ভাব্য সমীক্ষা সম্পন্ন করা হয়েছে।\n\nপ্রধানমন্ত্রীর নির্দেশাবলী বাস্তবায়ন অগ্রগতি প্রতিবেদনে এসব তথ্য তুলে ধরেছে বাণিজ্য মন্ত্রণালয়। সংশ্লিষ্ট সূত্রে পাওয়া গেছে এসব তথ্য।\n\n২০১৪ সালে প্রধানমন্ত্রী শেখ হাসিনা বাণিজ্য মন্ত্রণালয় পরিদর্শন করে ৮টি নির্দেশ দিয়েছিলেন। সেগুলো হচ্ছে-দ্রব্যমূল্য নিয়ন্ত্রণে উদ্যোগ গ্রহণ, টিসিবির সক্ষমতা বাড়ানো ও বাংলাদেশ ট্রেড অ্যান্ড ট্যারিফ কমিশনকে আরও গতিশীল করা। এছাড়া রপ্তানি বাড়ানো, জেলাভিত্তিক অপ্রচলিত পণ্য নিয়ে গবেষণা এবং চায়ের উৎপাদন বাড়ানো। আরও নির্দেশনা দেওয়া হয় বেসরকারি খাতের সঙ্গে কূটনৈতিক মিশনগুলোর সমন্বয় বৃদ্ধি, বিদেশে বাংলাদেশের প্রতিটি মিশনে বাণিজ্যিক ইউং স্থাপন।\n\nমন্ত্রণালয়ের প্রতিবেদনে বলা হয়-প্রধানমন্ত্রীর একটি নির্দেশ ছাড়া বাকি সাতটি বাস্তবায়ন হয়েছে। জানা গেছে, ২০২৬ সালে স্বল্পোন্নত দেশ হতে উত্তরণ পরবর্তী বহির্বিশ্বে রপ্তানির ক্ষেত্রে ডিউটি ও কোটা ফ্রি সুবিধা হারাবে বাংলাদেশ। পাশাপাশি রপ্তানি খাতে ভর্তুকি তুলে দিতে হবে। এতে রপ্তানিকারকরা প্রতিযোগী দেশগুলোর সঙ্গে অনেক সক্ষমতা হারাবে। সার্বিকভাবে রপ্তানি বাজারে একটি বড় ধরনের ধাক্কা আসবে।\n\nএই নেতিবাচক প্রভাব থেকে রক্ষা পেতে বিভিন্ন দেশের সঙ্গে মুক্ত বাণিজ্য চুক্তি (এফটিএ) অথবা অগ্রাধিকারমূলক বাণিজ্য চুক্তি (পিটিএ) সম্পাদন করতে সুপারিশ করেছে এলডিসি উত্তরণ চ্যালেঞ্জগুলো মোকাবিলায় গঠিত ‘অভ্যন্তরীণ রাজস্ব আহরণ ও ট্যারিফ যৌক্তিকীকরণ’ বিষয়ক সাব-কমিটিও। এ কমিটি আরও বলেছে বিকল্প উপায়ে রপ্তানিকে উৎসাহিত করার পন্থা উদ্ভাবন করা প্রয়োজন।\n\nএ পরিপ্রেক্ষিতে বাণিজ্য মন্ত্রণালয়ে বিভিন্ন দেশের সঙ্গে এফটিএ ও পিটিএ করার প্রতি জোর দিয়েছে। মন্ত্রণালয়ের ওই অগ্রগতি প্রতিবেদনে এসব বিষয় তুলে ধরে বলা হয়, রপ্তানি আয় বাড়াতে প্রাথমিকভাবে ১০টি দেশ ও ৩টি জোটের সঙ্গে এফটিএ বিষয়ে অগ্রাধিকারমূলক পদক্ষেপ নেওয়া হয়েছে। দেশগুলো হচ্ছে-ভারত, নেপাল, ইন্দোনেশিয়া, শ্রীলংকা, জাপান, সিঙ্গাপুর, যুক্তরাষ্ট্র, কানাডা, চীন, মালয়েশিয়। আর জোটের মধ্যে রয়েছে আসিয়ান অর্থনৈতিক জোট, মার্কোসপুর জোট ও ইউরোপিয়ান অর্থনৈতিক জোট।\n\nএছাড়া তুরস্ক, দক্ষিণ আফ্রিকা, মরক্কো, মরিশাস, সেনেগাল, নাইজেরিয়া, সিয়েরা লিওন, কেনিয়ার সঙ্গে এফটিএ ও পিটিএ করার ব্যাপারে নেগোসিয়েশন চলছে। এ প্রক্রিয়ার সঙ্গে সম্পৃক্ত মন্ত্রণালয়ের ঊর্ধ্বতন এক কর্মকর্তার মতে, উল্লিখিত চুক্তিগুলো সম্পন্ন হলে দেশের রপ্তানি আয় আরও বাড়বে। এতে এলডিসি থেকে উত্তরণে রপ্তানি খাতে যে সংকটের শঙ্কা রয়েছে সেটি কাটিয়ে উঠা সম্ভব হবে।\n\nজানা গেছে, এশিয়া-প্যাসিফিক অঞ্চলের দেশগুলোর সঙ্গে বাংলাদেশের বাণিজ্যের পরিমাণ প্রায় ৩৬ বিলিয়ন ডলার এবং বাংলাদেশের মোট আমদানির প্রায় ৫০ ভাগই আসে এ অঞ্চলের দেশগুলো হতে।\n\nবিশেষজ্ঞরা মনে করেন, ভৌগোলিক দিক থেকে এশিয়া-প্যাসিফিক অঞ্চলে কৌশলগত স্থানে রয়েছে বাংলাদেশ। তবে অগ্রাধিকার বাণিজ্য চুক্তি (পিটিএ) ও মুক্ত বাণিজ্য চুক্তির (এফটিএ) অভাবে ব্যবসা-বাণিজ্যের বিদ্যমান সম্ভাবনাকে কাজে লাগানো যাচ্ছে না। তাদের মতে, আঞ্চলিক বাণিজ্যে বাংলাদেশের অংশগ্রহণ আরও বাড়াতে হবে। এজন্য বাণিজ্য ও বিনিয়োগ বিষয়ক নীতিমালার সংস্কার ও সহায়ক নীতি প্রণয়ন, পণ্য বহুমুখীকরণ, কর ও শুল্ক কাঠামোর আধুনিকায়ন, অবকাঠামো খাতের উন্নয়ন, ক্রস বর্ডার বাণিজ্য সম্প্রসারণ এবং তথ্যপ্রযুক্তির ব্যবহার বাড়াতে হবে।\n\nবাণিজ্য মন্ত্রণালয়ের প্রতিবেদনে দ্রব্যমূল্য নিয়ন্ত্রণ প্রসঙ্গে বলা হয় চলতি ২০২২-২৩ অর্থবছরে গরিব মানুষের মধ্যে ভর্তুকি মূল্যে সাড়ে ৭ লাখ টন খাদ্যপণ্য বিতরণ করবে টিসিবি। এটি আগের অর্থবছরের তুলনায় ৫ গুণের বেশি। এরমধ্যে ভোজ্যতেল ২ লাখ ৬১ হাজার ২৬০ টন, মসুর ডাল ২ লাখ ৭৬ হাজার টন, চিনি ১ লাখ ৩৮ হাজার টন, ছোলা ১২ হাজার টন, খেজুর ১৫৬০ টন। এছাড়া পেঁয়াজ ২৪ হাজার টন, আদা ২৪ হাজার টন ও রসুন ১২ হাজার টন। এসব পণ্য এক কোটি পরিবারের মধ্যে বিতরণ করা হচ্ছে।\n\nএর আগের অর্থবছরে ২ লাখ ১১ হাজার টন খাদ্যপণ্য বিতরণ করা হয়েছে। সেখানে আরও বলা হয়, কোনো গোয়েন্দা সংস্থা কর্তৃক পণ্যের অস্বাভাবিক মূল্যবৃদ্ধির আগাম প্রতিবেদন পাওয়া গেলে প্রয়োজনীয় ব্যবস্থা নেওয়া হচ্ছে। এছাড়া মূল্য নিয়ন্ত্রণে চাল ও গম আমদানির অনুমোদন দেওয়া হয়েছে। উন্মুক্ত করা হয়েছে পেঁয়াজ আমদানি। পাশাপাশি আমদানি ও উৎপাদন পর্যায়ে প্রত্যাহার করা হয়েছে ভ্যাট।\n\nপ্রধানমন্ত্রীর নির্দেশনার মধ্যে পুরোপুরি বাস্তবায়ন হয়নি ট্রেড অ্যান্ড ট্যারিফ কমিশনকে আরও জোরদার করার বিষয়টি। এ বিষয়ে সেখানে বলা হয়, ২০১৯ সালে জাতীয় সংসদে বাংলাদেশ ট্যারিফ কমিশনের আইন (সংশোধন) পাশ হয়েছে। বর্তমান এ প্রতিষ্ঠানের বিদ্যমান অর্গানোগ্রামকে যুগোপযোগীকরণ করে নতুন অর্গানোগ্রাম প্রণয়নের কাজ চলছে।",
    "গণভোটকে স্বীকৃতি দেবে না রুশ মিত্র কাজাখস্তান": "পূর্ব ইউক্রেনের চারটি অঞ্চলকে মস্কোর সঙ্গে যুক্ত করা হলে স্বীকৃতি দেবেন না কাজাখস্তান। সোমবার এক বিবৃতিতে এ কথা জানিয়েছে রাশিয়ার সোভিয়েত যুগের মিত্র কাজাখস্তানের পররাষ্ট্র মন্ত্রণালয়।\n\nগত ফেব্রুয়ারি থেকে হামলা চালিয়ে ইউক্রেনের খেরসন, লুহানস্ক, ডনেস্ক এবং জাপোরজ্জিয়ার একাংশ দখল করে নিয়েছে রুশ বাহিনী। অঞ্চলটিকে মস্কোর সঙ্গে যুক্ত করে নিতে শুক্রবার থেকে ভোটগ্রহণের প্রক্রিয়া শুরু করেছে সেখানকার রুশ সমর্থিত বিচ্ছিন্নতাবাদী নেতারা। এ ঘটনায় ক্ষুব্ধ প্রতিক্রিয়া দেখিয়েছে পশ্চিমা বিশ্ব।\n\nএমন পরিস্থিতিতে জাতিসংঘের সনদ অনুযায়ী ইউক্রেন সংঘাত সমাধানের আহ্বান জানিয়েছেন কাজাখস্তানের প্রেসিডেন্ট কাসিম জোমার্ট টোকায়েভ। তিনি বলেন, এ বিষয়ে রাজনৈতিক সংলাপ প্রতিষ্ঠার জন্য সম্ভাব্য সব ধরনের সহায়তা আমাদের পক্ষ থেকে করা হবে।\n\nগত ২৪ ফেব্রুয়ারি থেকে ইউক্রেনে সামরিক অভিযান চলছে রাশিয়ার। যুদ্ধে গত মাস থেকে বিপর্যয়ের মুখে পড়েছে রুশ বাহিনী। মূলত পশ্চিমা শক্তিধর রাষ্ট্রগুলোর কাছ থেকে ব্যাপক সামরিক সহায়তায় পাওয়ায় পাল্টা আক্রমণ জোরদার করেছে কিয়েভ।\n\nসূত্র: রয়টার্স",
    "সোনার দ্বীপের সন্ধান, রাতারাতি কোটিপতি হচ্ছেন এলাকাবাসী": "আন্তর্জাতিক ডেস্ক : এই দুনিয়ায় এমন কিছু কিছু জিনিস বেরিয়ে আসে যা মানুষকে অবাক করে দেয়। সম্প্রতি ইন্দোনেশিয়া থেকে এমনই এক খবর সামনে এসেছে। ইন্দোনেশিয়ায় সোনার দ্বীপের খোঁজ মিলেছে। এখান থেকে সোনার গহনা, আংটি, বৌদ্ধ মূর্তির মত মূল্যবান জিনিসের সন্ধান পাওয়া গেছে।\n\n\n\nহ্যাঁ, এই সোনার দ্বীপ ইন্দোনেশিয়ার পালেমগ্রাম প্রদেশের মুশি নদীর তীরে বহু বছর পর সন্ধান প্রাপ্ত। শুধু তাই নয় এখানে মানুষ খেকো ভয়ংকর সাপেরও বসবাস। এখানকার আগ্নেয়গিরির অগ্ন্যুৎপাত প্রাচীন। প্রাচীন ইতিহাসে ইন্দোনেশিয়ার এই দ্বীপকে শ্রীবিজয়া শহর বলা হতো।\n\nইন্দোনেশিয়ার এই সোনার দ্বীপের ইতিহাস অনেক। এটিকে সেই সময় অত্যন্ত সমৃদ্ধ শহর বলা হত। এটি বাণিজ্য ক্ষেত্র বিশ্বের পূর্ব ও পশ্চিমাঞ্চগুলিকে যুক্ত করে। এই দ্বীপ ইন্দোনেশিয়ার মুশি নদীর তীরে অবস্থিত। ইতিহাস থেকে জানা যায়, এখানে মালাক্কা উপসাগরে সেই সময় রাজ রাজাদের যুদ্ধের কারণে শহরটি ধ্বংস হয়েছিল।\n\nঐতিহাসিকদের মতে, পরাজয়ের পরেও প্রায় 2 দশক ধরে বাণিজ্য চালিয়েছে। বলা হচ্ছে, ১৩৯০ সালের শ্রীবিজয় রাজের রাজা পরমেশ্বরো যখন যুদ্ধের জন্য এলাকায় প্রবেশ করেন সেই সময় প্রতিবেশী রাজার কাছে পরাজিত হয়েছিল। তারপর শ্রীবিজয়ার রাজারা আশ্রয়ের জন্য অন্য পথ খোঁজে।\n\nইতিহাসবিদদের দাবি, ওই সাম্রাজ্য মুশি নদীর তলদেশে তলিয়ে গিয়েছিল। এখন ওই সাম্রাজ্যের মূল্যবান অলংকার পাওয়ার খবর প্রায়ই শোনা যায়। ডুবুরিরা নদীর তলদেশ থেকে ক্রমাগত সোনার অলংকার, সিরামিক পাত্র, মন্দিরের ঘন্টা, সোনার মুদ্রা বিভিন্ন মূল্যবান জিনিসের সন্ধান পাচ্ছে।",
    "জাতিসংঘ অধিবেশনে সক্রিয়ভাবে অংশগ্রহণে বাংলাদেশের অবস্থান আরও সুদৃঢ় হয়েছে": "প্রধানমন্ত্রী শেখ হাসিনা বলেছেন, এবারের জাতিসংঘের অধিবেশনে বাংলাদেশ গুরুত্বপূর্ণ সব সভায় সক্রিয়ভাবে অংশগ্রহণ করে। অধিবেশনে বাংলাদেশের প্রতিনিধি দলের সক্রিয় অংশগ্রহণ বহুপক্ষীয় ফোরামে বাংলাদেশের অবস্থান আরও সুদৃঢ় করেছে। পাশাপাশি বাংলাদেশের স্বার্থসংশ্নিষ্ট বিষয়ে আন্তর্জাতিক সহযোগিতার ক্ষেত্রকে বিস্তৃত করবে বলে তিনি আশাবাদী। শনিবার নিউ ইয়র্কের বাংলাদেশ স্থায়ী মিশনে সংবাদ সম্মেলনে এসব কথা বলেন তিনি।\n\nপ্রধানমন্ত্রী বলেন, জাতিসংঘ সাধারণ পরিষদের অধিবেশনের হাই-লেভেল উইক চলাকালে তিনি মোট ৮টি উচ্চপর্যায়ের সভা ও সাইড ইভেন্টে অংশ নেন। এ ছাড়া রাষ্ট্রপ্রধান, সরকারপ্রধান এবং আন্তর্জাতিক সংস্থার প্রধানদের সঙ্গে গুরুত্বপূর্ণ ১২টি দ্বিপক্ষীয় বৈঠকে অংশগ্রহণ করেন।\n\n\n\nজাতিসংঘে দেওয়া ভাষণের প্রসঙ্গ টেনে তিনি বলেন, ‘করোনা মহামারি, রাশিয়া-ইউক্রেন সংঘাতের কারণে সৃষ্ট খাদ্য ও জ্বালানি সংকট এবং অর্থনৈতিক অনিশ্চয়তা থেকে মুক্তির জন্য অতীতের যে কোনো সময়ের চেয়ে অধিক পারস্পরিক সংহতি প্রদর্শন করা প্রয়োজন। এসব সংকটের কারণে বাংলাদেশসহ উন্নয়নশীল দেশগুলো বেশি ক্ষতিগ্রস্ত হচ্ছে। তাই, অর্থনৈতিক নিষেধাজ্ঞা-পাল্টা নিষেধাজ্ঞা আরোপ না করে আলাপ-আলোচনার মাধ্যমে সংকট ও বিরোধ নিষ্পত্তি করার জন্য বিশ্ব সম্প্রদায়ের প্রতি আহ্বান জানাই। সংকট মোকাবিলায় জাতিসংঘকে সামনে থেকে নেতৃত্ব দেওয়ার ওপর গুরুত্ব আরোপ করি।’\n\n\n\nরোহিঙ্গা ইস্যুতে শেখ হাসিনা বলেন, মিয়ানমারে চলমান রাজনৈতিক অস্থিরতা ও চলমান সংঘাত বাস্তুচ্যুত রোহিঙ্গাদের প্রত্যাবাসনকে দুরূহ করে তুলেছে। রোহিঙ্গাদের মিয়ানমারে নিরাপদে ও মর্যাদার সঙ্গে প্রত্যাবাসন ত্বরান্বিত করতে জাতিসংঘকে কার্যকর ভূমিকা রাখার জন্য আহ্বান জানিয়েছেন তিনি।\n\n\n\nযুক্তরাষ্ট্রের প্রেসিডেন্ট জো বাইডেনের আমন্ত্রণে একটি রিসেপশনে অংশগ্রহণ করার কথা উল্লেখ করে প্রধানমন্ত্রী বলেন, মার্কিন প্রেসিডেন্টকে তিনি বাংলাদেশ সফরের আমন্ত্রণ জানিয়েছেন।\n\n\n\nশেখ হাসিনা বলেন, গত ২০ সেপ্টেম্বর জাতিসংঘের ৭৭তম অধিবেশনের সভাপতি সাবা করোসির আমন্ত্রণে বিশ্বের নারী নেতাদের অংশগ্রহণে আয়োজিত এক উচ্চপর্যায়ের বৈঠকে তিনি বাংলাদেশের আর্থসামাজিক উন্নয়নে নারীদের অবদানের কথা তুলে ধরেছেন। এ ছাড়া লিঙ্গসমতা ও নারীর ক্ষমতায়নের লক্ষ্যে বাংলাদেশ সরকার গৃহীত বিভিন্ন পদক্ষেপের বিষয়ে বিশ্ব নেতৃবৃন্দকে অবহিত করেন তিনি।\n\n\n\n২১ সেপ্টেম্বর তিনি গ্লোবাল ক্রাইসিস রেসপন্স গ্রুপের চ্যাম্পিয়ন হিসেবে একটি উচ্চপর্যায়ের সভায় অংশগ্রহণ করেন। এ সভায় জাতিসংঘ মহাসচিব, জার্মানির চ্যান্সেলর, সেনেগালের রাষ্ট্রপতি, বারবাডোসের প্রধানমন্ত্রী এবং ইন্দোনেশিয়া ও ডেনমার্কের পররাষ্ট্রমন্ত্রী অংশগ্রহণ করেন।\n\n\n\nএকই দিন তিনি রোহিঙ্গা সমস্যা বিষয়ে একটি উচ্চপর্যায়ের সাইড-ইভেন্টে অংশগ্রহণ করেন। ইউরোপিয়ান ইউনিয়ন, যুক্তরাষ্ট্র, যুক্তরাজ্য, কানাডা, সৌদি আরব, তুরস্ক, ইন্দোনেশিয়া, গাম্বিয়া এবং বাংলাদেশ যৌথভাবে এই সভা আয়োজন করে। এ সভায় অন্যান্যের মধ্যে সৌদি আরব, তুরস্ক, গাম্বিয়ার পররাষ্ট্রমন্ত্রী এবং যুক্তরাজ্যের উন্নয়ন বিষয়ক মন্ত্রী বক্তব্য দেন। রোহিঙ্গা সংকট সমাধানে তিনি ৫টি প্রস্তাব তুলে ধরেন।\n\n\n\nএকই দিন ইউএস-বাংলাদেশ বিজনেস কাউন্সিলের একটি উচ্চপর্যায়ের গোলটেবিল বৈঠকে অংশগ্রহণ করেন শেখ হাসিনা। এ বৈঠকে তিনি তথ্যপ্রযুক্তি, নবায়নযোগ্য শক্তি, জাহাজ নির্মাণ, অটোমোবাইলস, ফার্মাসিউটিক্যালস, চিকিৎসা শিল্প, সামুদ্রিক শিল্প, ১০০টি বিশেষ অর্থনৈতিক অঞ্চল, বেশ কয়েকটি হাই-টেকপার্কসহ বিদ্যমান অন্যান্য শিল্পে বিনিয়োগের জন্য মার্কিন ব্যবসায়ী নেতৃবৃন্দকে আমন্ত্রণ জানান।\n\n\n\nপ্রতিনিধি দলের সদস্য হিসেবে বাংলাদেশের পররাষ্ট্রমন্ত্রী, শিক্ষামন্ত্রী, স্বাস্থ্য ও পরিবার কল্যাণমন্ত্রী, পররাষ্ট্র প্রতিমন্ত্রী, শিক্ষা উপমন্ত্রীরা বিভিন্ন গুরুত্বপূর্ণ সভা এবং দ্বিপক্ষীয় বৈঠকে অংশগ্রহণ করেছেন।",
    "জি-২০ সভাপতিত্বে ভারত": "আগামী ডিসেম্বরে বিশ্বের অন্যতম বৃহৎ আন্তর্জাতিক গোষ্ঠী জি-২০-র সভাপতিত্বের দায়িত্ব পাচ্ছে ভারত। মঙ্গলবার ( ১৩ সেপ্টেম্বর) ভারতের পররাষ্ট্র মন্ত্রণালয়ের পক্ষ থেকে দেওয়া এক বিবৃতিতে এমনটি জানানো হয়েছে।\n\nএক বছরের জন্য ভারত এই দায়িত্ব পাবে। এবছরের ১ ডিসেম্বর থেকে এই সময়পর্ব শুরু হবে, শেষ হবে ২০২৩ সালের ৩০ নভেম্বর। এসময়ে ভারতজুড়ে অন্ততপক্ষে ২০০টি মিটিংয়ের আয়োজন করা যাবে বলে জানা গেছে।\n\n১৯টি উন্নত এবং উন্নয়নশীল দেশ এবং ইউরোপীয় ইউনিয়নের এই গোষ্ঠীর নেতৃত্বকে কাজে লাগিয়ে শিল্প-বাণিজ্য থেকে শক্তি-নিরাপত্তা এবং অর্থনীতির বিভিন্ন দিকে জাতীয় স্বার্থ আদায় করে নেওয়াটা এখন ভারতের বিদেশনীতিতে অগ্রাধিকার মোদি সরকারের। এই সভাপতিত্বের মেয়াদ (এক বছর) লোকসভা ভোটের শুরু পর্যন্ত থাকবে।\n\nবিবৃতিতে বলা হয়েছে, ‘ভারত এই মুহূর্তে জি-২০-র বর্তমান, আগের এবং ভবিষ্যতের প্রেসিডেন্ট গ্রুপে রয়েছে। এতে ভারতের পাশাপাশি রয়েছে ইন্দোনেশিয়া এবং ইতালি। ভারত যখন সভাপতিত্ব পাবে, তখন ওই গ্রুপে থাকবে ভারত, ইন্দোনেশিয়া এবং ব্রাজিল। বিষয়টি গুরুত্বপূর্ণ কারণ, এই প্রথমবার জি-২০-র প্রেসিডেন্ট গোষ্ঠীতে তিনটিই উন্নয়নশীল দেশ থাকছে। ’\n\n২০২৩ সালের জি-২০ শীর্ষ বৈঠক অনুষ্ঠিত হবে নয়াদিল্লিতে।\n\nবাংলাদেশ সময়: ২১২০ ঘণ্টা, সেপ্টেম্বর ১৪, ২০২২\n\nইআর",
    "নিউইয়র্কে জয়শঙ্কর আয়োজিত নৈশভোজে পররাষ্ট্রমন্ত্রী": "নিউইয়র্কে বৃহস্পতিবার ভারতের পররাষ্ট্রমন্ত্রী ড. এস জয়শঙ্কর আয়োজিত নৈশভোজে অংশ নিয়েছেন পররাষ্ট্রমন্ত্রী ড. এ কে আব্দুল মোমেন।\n\nভারতীয় মন্ত্রী টুইটে বলেছেন, ‘৭৭তম জাতিসংঘ সাধারণ অধিবেশনের (ইউএনজিএ) ফাঁকে সমমনা অংশীদারদের একটি সন্ধ্যার আয়োজন করতে পেরে আনন্দিত।’\n\nতিনি জানান, তারা বিশ্বব্যাপী চ্যালেঞ্জ এবং ‘আরও কার্যকর’ যৌথ প্রতিক্রিয়ার প্রয়োজনীয়তা নিয়ে আলোচনা করেছেন।\n\nনৈশভোজে ভিয়েতনাম, ইন্দোনেশিয়া, দক্ষিণ আফ্রিকা, সিঙ্গাপুর, মিশর, সেন্ট লুসিয়া, মালদ্বীপ, মরক্কো, নাইজেরিয়া, কেনিয়া, শ্রীলঙ্কা, মরিশাস, ঘানা, জ্যামাইকা, উগান্ডা এবং উজবেকিস্তানের পররাষ্ট্রমন্ত্রীরা উপস্থিত ছিলেন।\n\nতারা জোট নিরপেক্ষ আন্দোলনে অভিন্ন স্বার্থের বিষয় নিয়ে খোলামেলা ও অনানুষ্ঠানিক আলোচনায় অংশ নেন বলে শুক্রবার পররাষ্ট্র মন্ত্রণালয় জানিয়েছে।\n\nজাতিসংঘের সাধারণ অধিবেশনে প্রধানমন্ত্রী শেখ হাসিনার সফরসঙ্গী হিসেবে বর্তমানে নিউইয়র্কে রয়েছেন পররাষ্ট্রমন্ত্রী মোমেন।\n\nআরও পড়ুন: জাতিসংঘ সাধারণ পরিষদের ভাষণে বিশ্ব শান্তির ওপর গুরুত্ব দেবেন প্রধানমন্ত্রী: মোমেন\n\nর‍্যাবের অনুমোদনের বিষয়ে যুক্তরাষ্ট্র কোনো সুনির্দিষ্ট তথ্য দেয়নি: নিউইয়র্কে মোমেন\n\nবাংলাদেশের ভূখণ্ডে মিয়ানমারের গোলাবর্ষণ ‘অনিচ্ছাকৃত ভুল’: নিউইয়র্কে মোমেন",
    "নিউ ইয়র্ক থেকে ওয়াশিংটন ডিসিতে প্রধানমন্ত্রী": "এর আগে বৃহস্পতিবার নিউ ইয়র্কে কম্বোডিয়ার প্রধানমন্ত্রী হুন সেনের সঙ্গে দ্বিপক্ষীয় সহযোগিতার বিষয়গুলো নিয়ে আলোচনা করেন বাংলাদেশের প্রধানমন্ত্রী। বাণিজ্যিক সহযোগিতা সম্প্রসারণে বাংলাদেশ ও কম্বোডিয়ার মধ্যে একটি মুক্ত বাণিজ্য চুক্তি করতে উভয় দেশের সরকারপ্রধান সম্মত হন।\n\nএকই দিন প্রধানমন্ত্রী শেখ হাসিনা আন্তর্জাতিক অভিবাসন সংস্থার (আইওএম) মহাপরিচালক আন্তোনিও ভিতোরিনোর সঙ্গে সাক্ষাত করেন। কসোভোর প্রেসিডেন্ট ভিজোসা ওসমানি সদরিউর সঙ্গেও বৈঠক করেন। সেখানে বাংলাদেশ ও কসোভোর মধ্যে দ্বিপক্ষীয় সহযোগিতা বৃদ্ধির বিষয়ে আলোচনা হয়।\n\n২১ সেপ্টেম্বর সকালে টেকসই আবাসন বিষয়ে উচ্চ পর্যায়ের এক সম্মেলনে অংশ নেন প্রধানমন্ত্রী। বাংলাদেশ, বতসোয়ানা, স্লোভাক রিপাবলিক এবং ইউএন হ্যাবিট্যাট যৌথভাবে এ অনুষ্ঠানের আয়োজন করে। টেকসই আবাসন নিশ্চিত করতে বাংলাদেশ সরকারের নেওয়া বিভিন্ন পদক্ষেপ ও অভিজ্ঞতা বিশ্ববাসীর সামনে তুলে ধরেন শেখ হাসিনা।\n\nওয়ার্ল্ড ইকোনমিক ফোরামের নির্বাহী চেয়ারম্যান ক্লাউস সোয়াব এদিন সাক্ষাত করেন প্রধানমন্ত্রীর সঙ্গে। মহামারী ও ইউক্রেন যুদ্ধের পরিপ্রেক্ষিতে উন্নয়নশীল দেশগুলো খাদ্য ও জ্বালানি সংকটসহ আর্থিক ও বাণিজ্যিক দিক দিয়ে যেসব চ্যালেঞ্জের মুখে পড়ছে, সে বিষয়ে বৈঠকে উদ্বেগ প্রকাশ করেন শেখ হাসিনা।",
    "২৬ সেপ্টেম্বর: ইতিহাসে এই দিনে কী ঘটেছিল": "",
    "খাদ্য উৎপাদনে শীর্ষ মুসলিম দেশ তুরস্ক": "খাদ্যশস্য ও ফল উৎপাদনে শীর্ষ মুসলিম দেশ তুরস্ক। তুর্কি গণমাধ্যম ডেইলি সাবাহ ২০১৫ সালে বিশ্বের শীর্ষ খাদ্য উৎপাদনকারী দেশগুলোর মধ্যে তুরস্ককে অষ্টম এবং কৃষিভিত্তিক ওয়েবসাইট ‘ট্রাক্টর জংশন’ ২০২০ সালে দেশটিকে দশম দাবি করেছে। তালিকার পরের দিকে আছে মিসর, ইন্দোনেশিয়া, নাইজেরিয়া, কাজাখস্তান, উজবেকিস্তান, কিরঘিজস্তান প্রভৃতি মুসলিম দেশের নাম।\n\nতুর্কি অর্থনীতিতে কৃষির ভূমিকা : তুরস্কের মোট ভূমির অর্ধেকই কৃষিজমি।\n\nবিজ্ঞাপন\n\nদেশটির কর্মশক্তির ১৮ শতাংশ কৃষিতে নিযুুক্ত। কৃষকের সংখ্যা পাঁচ লাখ। তুরস্কের রপ্তানির ১০ শতাংশ কৃষিপণ্য এবং ২০২০ সালে জিডিপিতে কৃষির অবদান ছিল সাত শতাংশ। তুরস্ক ইউরোপীয় ইউনিয়নে সবজি রপ্তানিতে ইইউভুক্ত নয়—এমন দেশগুলোর মধ্যে চতুর্থ এবং ফল রপ্তানিতে চতুর্থ।\n\nগম, সুগার বিট, দুধ, পোলট্রি, টমেটো ইত্যাদি তুরস্কের প্রধান খাদ্যপণ্য। ২০২১ সালে তুরস্ক বিশ্বের সবচেয়ে বেশি হ্যাজেল নাট ও এপ্রিকট (ফলবিশেষ) উৎপাদন করে। তুরস্কের কৃষি খাতে পশুসম্পদের অবদান এক-তৃতীয়াংশ। আর তুরস্কের কৃষিতে ব্যবহৃত বীজের প্রায় পুরোটাই দেশটিতে উৎপাদিত।\n\nখাদ্য উৎপাদনে তুরস্কের দুর্বলতা : তুরস্ক এখনো রাশিয়া ও ইউক্রেন থেকে বিপুল পরিমাণ গম আমদানি করে থাকে। তুরস্কের কৃষি যথেষ্ট আধুনিক হলেও ২০১৬ সালে কৃষি ব্যবস্থাপনাসংক্রান্ত দুর্বলতার কারণে ১৪ শতাংশ খাদ্য নষ্ট হয়েছে। ২৩ শতাংশ খাদ্য তা আহার করার আগেই নষ্ট হয়ে যায় এবং খাবারের পর অপচয় করা হয়েছে পাঁচ শতাংশ খাবার।\n\nকোন খাদ্য কী পরিমাণ হয়? : যেসব খাদ্যদ্রব্য উৎপাদনে তুরস্ক শীর্ষ পাঁচের মধ্যে আছে—এমন কয়েকটি এখানে উল্লেখ করা হলো। যেমন মসুর ডাল উৎপাদনে চতুর্থ, পেঁয়াজ উৎপাদনে পঞ্চম, বরবটি উৎপাদনে চতুর্থ, ছোলা উৎপাদনে দ্বিতীয়, বেগুন উৎপাদনে চতুর্থ, পালংশাক উৎপাদনে তৃতীয়, শসা উৎপাদনে দ্বিতীয়, টমেটো উৎপাদনে তৃতীয়। ফলের ভেতর এপ্রিকট উৎপাদনে প্রথম, অলিভ (জলপাই) উৎপাদনে পঞ্চম, নাশপাতি উৎপাদনে তৃতীয়, তীন (ডুমুর) উৎপাদনে প্রথম, পিচ উৎপাদনে পঞ্চম, আপেল উৎপাদনে তৃতীয়, স্ট্রবেরি উৎপাদনে পঞ্চম, চেরি উৎপাদনে প্রথম, কুইন্স উৎপাদনে (নাশপাতি জাতীয়) প্রথম, তরমুজ উৎপাদনে দ্বিতীয়। এ ছাড়া মেষের দুধ ও হ্যাজেল নাট উৎপাদনে তুরস্ক প্রথম এবং প্রাকৃতিক মধু উৎপাদনে দ্বিতীয় স্থানে আছে।\n\nতথ্যসূত্র : ডেইলি সাবাহ, ট্রাক্টর জংশন ও উইকিপিডিয়া।",
    "উপাত্ত সুরক্ষা আইনের খসড়ায় ব্যক্তিগত তথ্যে অনুপ্রবেশের সুযোগ রাখা হয়েছে: টিআইবি": "উপাত্ত সুরক্ষা আইন- এর খসড়ায় জনগণের ব্যক্তিগত তথ্যে অনুপ্রবেশের সুযোগ রাখা হয়েছে বলে জানিয়েছে ট্রান্সপারেন্সি ইন্টারন্যাশনাল বাংলাদেশ (টিআইবি)।\n\nপ্রস্তাবিত আইনের সবশেষ খসড়ার ওপর টিআইবির বিশ্লেষণ ও সুপারিশ সংশ্লিষ্ট কর্তৃপক্ষের কাছে গত ২০ সেপ্টেম্বর জমা দেওয়ার পর আজ রোববার গণমাধ্যমে পাঠানো এক বিবৃতিতে সংস্থাটি জানিয়েছে, স্বাধীন কমিশনের পরিবর্তে সরকারের নিয়ন্ত্রণাধীন একটি এজেন্সি গঠন, দায়মুক্তির সুযোগ ও 'উপাত্ত' স্থানীয়করণের মতো অবিবেচনাপ্রসূত বিধান জনগণের ব্যক্তিগত তথ্যের ওপর নজরদারির আশঙ্কাকে জোরদার করেছে।\n\nবিশেষজ্ঞ ও সংশ্লিষ্ট অংশীজনের সঙ্গে মতবিনিময়ের মাধ্যমে খসড়াটিকে আন্তর্জাতিক মানে উন্নীত করার দাবি জানিয়েছে টিআইবি।\n\n'উপাত্ত' সুরক্ষার দায়িত্ব ডিজিটাল সিকিউরিটি এজেন্সির মহাপরিচালকের ওপর ন্যস্ত রাখার বিধান সব শেষ খসড়ায় বাদ দেওয়া হলেও ব্যক্তিগত তথ্যের অপব্যবহার বন্ধে, তা কোনো ভূমিকাই রাখবে না বলেই মনে করছে টিআইবি।\n\nসংস্থাটির নির্বাহী পরিচালক ইফতেখারুজ্জামান বলেন, 'ডিজিটাল নিরাপত্তা নিশ্চিতে একটি বিশেষায়িত এজেন্সি হিসেবে ডিজিটাল সিকিউরিটি এজেন্সি গঠন করা হয়েছিল। ভিন্নমত দমনে এবং ওই আইনের অপব্যবহারে সরকারের নিয়ন্ত্রণে থাকা সেই এজেন্সির নজরদারিমূলক ভূমিকা কারো অজানা নয়। জনগণের ব্যক্তিগত তথ্য সুরক্ষার দায়িত্ব, টিআইবির সুপারিশের প্রেক্ষিতে মূলত 'আই-ওয়াশ' হিসেবে এই এজেন্সির পরিবর্তে একইভাবে একক নিয়ন্ত্রণ আর বিধি প্রণয়নের নিরঙ্কুশ ক্ষমতা দিয়ে সরকারের নিয়ন্ত্রণাধীন নতুন একটি এজেন্সি গঠনের প্রস্তাব করা হয়েছে (ধারা ৩৫-৪৩)। আমরা দ্ব্যর্থহীনভাবে বলতে চাই, আমাদের আরও একটা নিবর্তনমূলক সরকারি প্রতিষ্ঠানের প্রয়োজন নেই। ব্যক্তিগত তথ্যের অপব্যবহার বন্ধের নিশ্চয়তা দিতে আন্তর্জাতিক চর্চার আলোকে সরকারি নিয়ন্ত্রণের ঊর্ধ্বে একটি স্বাধীন ও নিরপেক্ষ কমিশন গঠন করুন।'\n\nবিবৃতিতে টিআইবি জানায়, এই খসড়া প্রণয়নের ক্ষেত্রে সবকিছুর ওপর সরকারের নিয়ন্ত্রণ থাকতে হবে, এমন একটা ধারণা থেকে সরকার বেরিয়ে আসতে পারছে না। ব্যক্তিগত তথ্যের গোপনীয়তার সংবিধান স্বীকৃত অধিকারের আলোকেই এই আইনের খসড়া করতে হবে।\n\nটিআইবির নির্বাহী পরিচালক ইফতেখারুজ্জামান বলেন, 'একটি আইনের কোনো একটি ধারাকে আলাদা করে বিবেচনার সুযোগ নেই। কারণ আইনের বাস্তবায়ন সবগুলো বিধানের সম্বন্বিত প্রয়োগের ওপর নির্ভরশীল। আমরা দেখছি, সরকারের নিয়ন্ত্রণে আলাদা একটি এজেন্সি গঠনের কথা বলা হচ্ছে। অন্য ধারায় আবার ব্যক্তিগত তথ্যে অনুপ্রবেশের ক্ষেত্রে ব্যতিক্রম সৃষ্টি করে দায়মুক্তি দেওয়া হচ্ছে। এর সঙ্গে যোগ হয়েছে, সব ব্যক্তিগত তথ্য দেশের অভ্যন্তরে সংরক্ষণ করার বাধ্যবাধকতা। এই তিনটি বিধানকে একসঙ্গে বিবেচনা করা হলে এটা বুঝতে সমস্যা হয় না যে, এখানে সরকার যেন খেয়াল খুশি মতো জনসাধারণের তথ্যে অনুপ্রবেশের ও নজরদারির সুযোগ পায়, তা নিশ্চিত করার চেষ্টা হচ্ছে।'\n\nএমন ধারণা বাস্তবায়নের লক্ষ্য থেকেই ব্যক্তিগত তথ্যের স্থানীয়করণ (ধারা ৪৪) এবং স্থানান্তরের নিষেধাজ্ঞার (ধারা ৪৫) মতো অবাস্তব ও ঝুঁকিপূর্ণ বিধান এই খসড়া থেকে বাদ দেওয়া হচ্ছে না বলে মনে করছে টিআইবি।\n\nভারত, ইন্দোনেশিয়া ও ভিয়েতনামের উদাহরণ টেনে টিআইবির নির্বাহী পরিচালক বলেন, 'শুরুতে এই দেশগুলো স্থানীয়করণের কথা ভাবলেও, বাস্তবতা বিবেচনায় সে অবস্থান থেকে সরে এসেছে। অথচ, আমরা তিন দফা এই খসড়া সংশোধন হতে দেখলেও, কোনো এক অজ্ঞাত কারণে এখনও সব তথ্য দেশেই সংরক্ষণের চিন্তা বাদ দিতে পারছি না। সংশ্লিষ্টদের কাছে আমরা জানতে চাই, সামাজিক যোগাযোগমাধ্যম ও নানা ধরনের অ্যাপস-এ দেওয়া তথ্য কীভাবে বাংলাদেশে মজুদ করা হবে বা সেটা আদৌ বাস্তবসম্মত কি-না। স্থানীয়করণের কারণে বাংলাদেশের ডিজিটাল পরিষেবা রপ্তানি ২৯ থেকে ৩৮ শতাংশ হ্রাস পেতে পারে এমন গবেষণা প্রতিবেদন প্রকাশিত হয়েছে। ব্যবসার খরচ বেড়ে যাবে অস্বাভাবিকভাবে। কারণ 'ডেটা হোস্টিং' এর খরচ অনেক বেড়ে যাবে, বিরামহীন, বৈশ্বিক ইন্টারনেট ও ক্লাউড কম্পিউটিং এর সুবিধা থেকে বিচ্ছিন্ন হয়ে যাওয়ার কারণে। আশঙ্কা আছে, দেশের বাইরে তথ্য স্থানান্তর নিয়ন্ত্রণের ফলে বাংলাদেশের জিডিপি শূন্য দশমিক ৫৮ শতাংশ হ্রাস পেতে পারে। সঙ্গে আছে পরিচালনগত চ্যালেঞ্জ। সার্ভার স্থাপনের প্রয়োজনীয় অনুমতি, জমি অধিগ্রহণ, নিরবচ্ছিন্ন পানি ও বিদ্যুৎ সরবরাহ এবং দক্ষ জনশক্তি কীভাবে নিশ্চিত করা হবে, সেটাও স্পষ্ট নয়। ১৭ কোটি মানুষের দেশে তথ্য সংরক্ষণের জন্য কোন ক্ষমতার সার্ভার প্রয়োজন হবে এবং তা সচল রাখতে কী পরিমাণ নিরবচ্ছিন্ন বিদ্যুৎ সরবরাহ করতে হবে, খসড়া প্রণয়নের সঙ্গে সংশ্লিষ্টজন তা বিবেচনা করেছেন কি-না, তা পরিষ্কার নয়।'\n\nটিআইবির নির্বাহী পরিচালক আরও বলেন, 'আগের খসড়ার মূল্যায়নের সময়েও আমরা বলেছিলাম, ব্যক্তিগত তথ্য আর উপাত্ত এক বিষয় নয়। কিন্তু এখনও পর্যন্ত খসড়া প্রস্তুতকারীরা এই পার্থক্যই অনুধাবন করতে ব্যর্থ হয়েছেন। প্রস্তাবনায় 'ব্যক্তি' শব্দের ব্যবহার, ব্যক্তি (২-থ), উপাত্তধারী (২-ঘ), নিয়ন্ত্রক (২-ঝ), প্রক্রিয়াকারী (২-ঠ) এবং ধারা ৪ এর বিধান পর্যালোচনা করলে পরিষ্কার হয়ে যায়, তারা প্রাকৃতিক জীবিত ব্যক্তি আর আইনগত ব্যক্তিকে অর্থাৎ কোনো আইনের অধীনে গঠিত প্রতিষ্ঠান ও সংস্থাকে এক করে ফেলেছেন। অথচ এই দুই ধরনের ব্যক্তির ক্ষেত্রে একই আইনের বিধান কার্যকর করা কতটা অবাস্তব হতে পারে, সেটা বিবেচনায় আসেনি। সমস্যার এখানেই শেষ নয়, অনেক জরুরি নীতিমালা খসড়ায় উহ্য রাখা হয়েছে, যে ব্যাপারে পরে বিধি প্রণয়ন করা হবে। তাহলে সে পর্যন্ত আইনটি কীভাবে কার্যকর হবে?'\n\nইফতাখারুজ্জামান বলেন, 'টিআইবির প্রত্যাশা এই আইনের খসড়া প্রণয়নের সঙ্গে সংশ্লিষ্টরা দেশি-বিদেশি বিশেষজ্ঞ ও সংশ্লিষ্ট অংশীজনদের সঙ্গে আলোচনা অব্যাহত রাখবেন এবং আন্তর্জাতিক অভিজ্ঞতা ও মানদণ্ডের আলোকে পাওয়া সুপারিশ গ্রহণ ও বাস্তবায়নে সচেষ্ট হবেন।'",
    "জ্বালানি তেল কেনায় যেসব ‘বিকল্প’ আছে বাংলাদেশের": "রাশিয়া-ইউক্রেন যুদ্ধের বহুমুখী প্রভাব পড়েছে বিশ্বজুড়ে। সবচেয়ে বেশি ভোগাচ্ছে জ্বালানি তেল ও খাদ্যশস্য। যুদ্ধ শুরুর পর থেকে রাশিয়ার তেল খাত রয়েছে ইউরোপ-যুক্তরাষ্ট্রের নিষেধাজ্ঞায়। এতে ভেঙে পড়েছে তেল আমদানি-রপ্তানির বৈশ্বিক শৃঙ্খলা। যার প্রভাব পড়েছে বাংলাদেশেও। এক ধাক্কায় জ্বালানি তেলের দাম বাড়ানো হয়েছে ৪০ শতাংশের বেশি। বেড়েছে সব ধরনের দ্রব্যমূল্য। পরিস্থিতি সামাল দিতে বিকল্পের সন্ধানে রয়েছে বাংলাদেশ। সম্ভাব্য উৎসের তালিকায় আলোচনায় রয়েছে রাশিয়াও।\n\nনানামুখী নিষেধাজ্ঞার মধ্যেও বাংলাদেশকে কম দামে তেল কেনার প্রস্তাব দিয়েছে রাশিয়া। গত আগস্টের মাঝামাঝি বাংলাদেশের কাছে তেল বিক্রির প্রস্তাব পাঠায় রাশিয়ার তেল উৎপাদন ও বিপণন কোম্পানি রোজনেট। রাশিয়া থেকে প্রায় ৫০ লিটার পরিশোধিত জ্বালানি তেলের নমুনা গত ২৪ আগস্ট ঢাকার হযরত শাহজালাল আন্তর্জাতিক বিমানবন্দরে এসে পৌঁছায়।\n\nকিন্তু বৈশ্বিক রাজনৈতিক বর্তমান প্রেক্ষাপটে রাশিয়ার এ প্রস্তাব ভাবনায় ফেলেছে বাংলাদেশকে। এ অবস্থায় রাশিয়া থেকে তেল কেনা হবে কি না বা সেটি বাংলাদেশের জন্য উপযুক্ত হবে কি না তা নিয়ে চলছে পরীক্ষা-নিরীক্ষা। তবে, রাশিয়া থেকে তেল কিনলেও বাংলাদেশের জন্য থেকে যাবে বেশ কিছু চ্যালেঞ্জ।\n\nতবে বিশেষজ্ঞরা বলছেন, রাশিয়ার দিকে না তাকিয়ে থেকে বিশ্বের আরও অনেক দেশ রয়েছে, যাদের কাছ থেকে খুব সহজেই ভালো মানের তেল আনতে পারে বাংলাদেশ।\n\nরাশিয়া-ইউক্রেন যুদ্ধের কারণে তেল আমদানিতে জটিলতা সৃষ্টি/ফাইল ছবি\n\nজ্বালানি বিশেষজ্ঞ মিলিটারি ইনস্টিটিউট অব সায়েন্স অ্যান্ড টেকনোলজির (এমআইএসটি) সহযোগী অধ্যাপক ড. আমিরুল ইসলাম জাগো নিউজকে বলেন, আমরা নাইজেরিয়া থেকে জ্বালানি তেল আনতে পারি, মালয়েশিয়া, ইন্দোনেশিয়া ও আলজেরিয়া থেকেও আনতে পারি। আমি মনে করি, রাশিয়ার সঙ্গেই শুধু কূটনৈতিক কিছু বিষয় আছে। কিন্তু নাইজেরিয়া, ইন্দোনেশিয়া, আলজেরিয়া ও মালয়েশিয়া থেকে আনতে কোনো কূটনৈতিক ঝামেলা হবে না। তাদের ওপর কোনো নিষেধাজ্ঞা নেই।\n\nআরও পড়ুন: ভিন্ন দেশ থেকে জ্বালানি-খাদ্য আমদানিতে বাধা নেই: তৌফিক-ই-ইলাহী\n\nতিনি বলেন, এসব দেশ ছোট ছোট উৎপাদনকারী হলেও তাদের তেলের মান ভালো। প্রত্যেক দেশের সঙ্গেই আমাদের চুক্তি থাকলো। এসব দেশ থেকে দুই লাখ টন করেও যদি আমরা তেল আনি, তাহলে কোনো সমস্যা হবে না। মালয়েশিয়া ও ইন্দোনেশিয়া থেকে আনলেও জাহাজ ভাড়া কম পড়বে।\n\nভবিষ্যতে যেসব দেশ থেকেই তেল আনুক না কেন দেশের একমাত্র জ্বালানি তেল শোধনাগার ইস্টার্ন রিফাইনারিকে আরও আপডেট করতে হবে জানিয়ে তিনি বলেন, আমাদের বর্তমান রিফাইনারিটা বেশ পুরোনো। শুধু মধ্যপ্রাচ্যের অ্যারাবিয়ান ক্রুড অয়েলের (অপরিশোধিত) জন্য বানানো এই রিফাইনারি দিয়ে কতদিন চালানো সম্ভব? সংকট মুহূর্তে তো আমাদের ঝামেলায় পড়তে হচ্ছে। তাই ইস্টার্ন রিফাইনারি-২, যেটা তৈরির পরিকল্পনা চলছে, সেটিকে ইউনিভার্সেল রিফাইনারি হিসেবে তৈরি করতে হবে এবং সেটা এখনই সময়, যেখানে অন্তত ১০ ধরনের ক্রুড অয়েল রিফাইন করা যেতে পারে। তারপর আমরা বিভিন্ন দেশ থেকে তেল এনে সেখানে রিফাইন করতে পারবো। তখন তেল নিয়ে কোনো ঝামেলাই হবে না। অনেক পুরোনো রিফাইনারি হওয়ায় ইস্টার্ন রিফাইনারিতে তেল পরিশোধন পুরোপুরি সঠিকভাবে করা সম্ভবও হয় না।\n\nড. আমিরুল ইসলাম বলেন, পৃথিবীতে ১৬০ ধরনের ক্রুড অয়েল আছে। উৎপাদনকারী সেরা ১০ দেশের মধ্যে যুক্তরাষ্ট্র, রাশিয়া, সৌদি আরব, কানাডা, ইরাক, চায়না, আরব আমিরাত, কুয়েত আছে। এছাড়া ছোট ছোট ৩০টির মতো দেশ আছে, যারা ক্রুড অয়েল উত্তোলন করে। বাংলাদেশে ডিজেল বেশি প্রয়োজন হয়। ডিজেল তৈরির জন্য লাইড ক্রুড আনতে পারলে বেশি ভালো হয়, যেটির আমেরিকান পেট্রেলিয়াম ইনস্টিটিউট গ্রাভিটি (এপিআই গ্রাভিটি) ৩৫ এর ওপরে। পরিবেশ রক্ষার জন্য সালফার কনটেন্ট শূন্য দশমিক ৫ শতাংশ রাখলেই আমাদের জন্য হয়ে যাবে। এর ওপর যাওয়া ঠিক হবে না। গেলেই পরিবেশ দূষণ হবে।\n\nরাশিয়া থেকে তেল কেনা হবে কি না তা নিয়ে চলছে পরীক্ষা-নিরীক্ষা\n\nতিনি বলেন, দেশের মানুষ তো এখন তেলের অনেক ভালো দাম দিচ্ছে। সে অনুযায়ী ভালো তেলও পাচ্ছে না। অনেক ক্ষেত্রে তেলে ভেজালও থাকে। এক্ষেত্রে উন্নত প্রযুক্তিসহ ভালো রিফাইনারি জরুরি। মিনিমাম ১০ ধরনের ক্রুড অয়েল এনে যেন আমরা রিফাইন করতে পারি। শুধু দু-একটা দেশের ওপর নির্ভরশীল না হয়ে আমাদের তেল আনার ক্ষেত্র আরও বাড়াতে হবে, যাতে আমরা সংকটে না পড়ি।\n\n‘তবে এসব দেশ থেকে তেল আনতে হলে বাংলাদেশের সঙ্গে তাদের অর্থনৈতিক অবস্থা কেমন সে বিষয়গুলো দিকেও দেখতে হবে। রাশিয়ার সঙ্গেই হয়তো একমাত্র জটিলতা আছে। এসব দেশ থেকে আরও সহজেই আমদানি করা সম্ভব’ যোগ করেন তিনি।\n\nআরও পড়ুন: রাশিয়ার তেল আমদানি করলেও থাকবে যেসব চ্যালেঞ্জ\n\nএ বিষয়ে সেন্টার ফর পলিসি ডায়ালগের (সিপিডি) বিশেষ ফেলো অর্থনীতিবিদ ড. দেবপ্রিয় ভট্টাচার্য জাগো নিউজকে বলেন, এসব দেশ যে তেল রপ্তানি করে, সেই তেল বাংলাদেশে পরিশোধন কিংবা রিফাইন করার সক্ষমতা আছে কি না সেটা দেখার বিষয়। তাদের কাছ থেকে তেল আনতে হলে আমরা কীভাবে আনবো সেটিও দেখার বিষয়। কারণ অনেক ক্ষেত্রে দেখা যায়, সরাসরি তেল আনার কোনো সিস্টেম থাকে না। এজন্য তৃতীয় কোনো পক্ষের মাধ্যমে ট্রান্সপোর্ট ব্যবস্থা নিতে হয়। এরপর দেখতে হবে এসব দেশে টাকা পাঠানোর ক্ষেত্রে কোনো সমস্যা আছে কি না। ভিন্ন ভিন্ন মুদ্রার সঙ্গে লেনদেন করে বাংলাদেশের কোনো অভিজ্ঞতা আছে কি না সেটিও দেখতে হবে। এর বাইরে আন্তর্জাতিক বাজারে তেলের দাম কিছুটা কমেছে। সেটিও ভেবে দেখা দরকার।\n\nতিনি বলেন, রাশিয়ার মতো তো আর এসব দেশে কোনো নিষেধাজ্ঞা নেই। সেক্ষেত্রে কোনো সমস্যা হবে না। আন্তর্জাতিক যেসব বাজারে এসব দেশ তেল বিক্রি করে, সেখানে আমাদের কোনো কেনার অভিজ্ঞতা আছে কি না সেটি দেখতে হবে। সরকার চেষ্টা করলে অবশ্যই পারে।\n\nএদিকে রাশিয়া থেকে তেল কেনার বিষয়ে সরকারের উচ্চ পর্যায়ে আলোচনা চলছে। ভারত যেহেতু রাশিয়া থেকে জ্বালানি তেল কিনছে, সেক্ষেত্রে বাংলাদেশও কিনতে পারবে বলে সরকারের বিভিন্ন মহল থেকে বলা হচ্ছে। এর আগে প্রধানমন্ত্রী শেখ হাসিনা বলেন, রাশিয়া থেকে ভারত তেল কিনতে পারলে আমরা কেন পারবো না, আমরাও রাশিয়া থেকে তেল আনতে পারবো। তিনি বলেন, মূল্যস্ফীতির কারণে নিম্নআয়ের মানুষের কষ্ট হচ্ছে। মূল্যস্ফীতির জন্য জ্বালানি তেল দায়ী।\n\nএমআইএস/ইএ/এএসএ/এমএস",
    "রাশিয়াকে ‘বিপর্যয়কর’ পরিণতির হুঁশিয়ারি যুক্তরাষ্ট্রের": "রাশিয়া যদি ইউক্রেনে পারমাণবিক অস্ত্র ব্যবহার করে তাহলে এর পরিণতি হবে ‘বিপর্যয়কর’। রবিবার এনবিসি টেলিভিশনের ‘মিট দ্য প্রেস’ অনুষ্ঠানে এমন হুঁশিয়ারি উচ্চারণ করেছেন যুক্তরাষ্ট্রের জাতীয় নিরাপত্তা উপদেষ্টা জ্যাক সুলিভান। এক প্রতিবেদনে এ খবর জানিয়েছে সংবাদমাধ্যম সিএনএন।\n\nইউক্রেনের কাছ থেকে দখলকৃত ভূখণ্ডে কথিত গণভোটের ঘটনায় রাশিয়ার ওপর আরও অর্থনৈতিক নিষেধাজ্ঞা আরোপেরও হুঁশিয়ারি উচ্চারণ করেন জ্যাক সুলিভান।\n\nরাশিয়ায় চলমান বিক্ষোভ সম্পর্কে এক প্রশ্নের জবাবে তিনি বলেন, যুক্তরাষ্ট্র ইউক্রেনের প্রতি সমর্থন অব্যাহত রাখার দিকে মনোনিবেশ করছে। রাশিয়ার ভবিষ্যতের ব্যাপারে দেশটির জনগণই সিদ্ধান্ত নেবে।\n\nএদিকে রুশ প্রেসিডেন্ট ভ্লাদিমির পুতিনের বিরুদ্ধে জেনেশুনে নিজ দেশের নাগরিকদের মৃত্যুর মুখে ঠেলে দেওয়ার অভিযোগ করেছেন ইউক্রেনের প্রেসিডেন্ট ভলোদিমির জেলেনস্কি। রুশ ভাষায় দেওয়া এক ভাষণে রুশ বাহিনীকে আত্মসমর্পণের আহ্বান জানিয়েছেন তিনি। বলেছেন, ‘আপনাদের সঙ্গে সভ্য আচরণ করা হবে। কেউ আপনাদের আত্মসমর্পণের পরিস্থিতি জানবে না।’",
    "স্নোডেনকে রাশিয়ার নাগরিকত্ব দিলেন পুতিন": "সাবেক ন্যাশনাল সিকিউরিটি এজেন্সি (এনএসএ) কর্মকর্তা এডওয়ার্ড স্নোডেনকে রাশিয়ার নাগরিকত্ব দিয়েছেন রুশ প্রেসিডেন্ট ভ্লাদিমির পুতিন। সোমবার এ সংক্রান্ত একটি ডিক্রিতে সই করেছেন তিনি। ব্রিটিশ বার্তা সংস্থা রয়টার্স এখবর জানিয়েছে।\n\n২০১৩ সালে গোপন নজরদারির বিভিন্ন তথ্য ফাঁস করে বিশ্বে আলোড়ন তুলেছিলেন স্নোডেন। যুক্তরাষ্ট্রের ইতিহাসের সবচেয়ে ভয়াবহ এই ফাঁসের ঘটনায় সামনে আসে নিজ দেশের নাগরিকদের ওপর মার্কিন গোয়েন্দা নজরদারির ভয়াবহতা। তথ্যফাঁসের পর থেকেই স্নোডেন পালিয়ে বেড়াচ্ছেন নিজ দেশ থেকে। যুক্তরাষ্ট্র তার বিরুদ্ধে যেসব অভিযোগ এনেছে, তাতে মার্কিন আইন অনুযায়ী তার অন্তত ৩০ বছরের কারাদণ্ড হতে পারে।\n\nযুক্তরাষ্ট্রের ‘মোস্ট ওয়ানটেড’ ব্যক্তির তালিকায় রয়েছে স্নোডেনের নাম। বর্তমানে তিনি রাশিয়ায় রাজনৈতিক আশ্রয়ে রয়েছেন। ২০২০ সালের অক্টোবর মাসে তাকে রাশিয়ায় স্থায়ীভাবে বসবাসের অনুমতি দেওয়া হয়। এবার তিনি দেশটির নাগরিকত্ব পেলেন।\n\nএই বিষয়ে তাৎক্ষণিকভাবে স্নোডেনের প্রতিক্রিয়া জানা যায়নি।\n\n২০১৭ সালে পুতিন বলেছিলেন, মার্কিন গোপননীতি ফাঁস করা ছিল স্নোডেনের ভুল। কিন্তু তিনি বিশ্বাসঘাতক নন।",
    "‘রুশবিরোধী নিষেধাজ্ঞা উল্টো ইউরোপকেই বিপাকে ফেলেছে’": "রাশিয়ার ওপর ইউরোপীয় ইউনিয়নের নিষেধাজ্ঞার সমালোচনা করেছেন হাঙ্গেরির প্রধানমন্ত্রী ভিক্টর অরবান। এসব নিষেধাজ্ঞা উল্টো ইউরোপকেই বিপাকে ফেলেছে বলেও দাবি করেন তিনি। নিজ দেশের পার্লামেন্টে দেওয়া ভাষণে এমন দাবি করেন ভিক্টর অরবান। সোমবার এক প্রতিবেদনে এ খবর জানিয়েছে কাতারভিত্তিক সংবাদমাধ্যম আল জাজিরা।\n\nহাঙ্গেরির প্রধানমন্ত্রী বলেন, ইউরোপীয় ইউনিয়নের নিষেধাজ্ঞার ফলে জ্বালানির দাম বেড়ে গিয়ে সেটি উল্টো ইউরোপকেই বিপাকে ফেলে দিয়েছে।\n\nরবিবার ইতালির নির্বাচনের কথা উল্লেখ করে ভিক্টর অরবান বলেন, সংকটের মধ্যে ইউরোপে সরকারগুলোর পতন হলেও অবাক হওয়ার মতো কিছু নেই।\n\nপ্রতিবেশী ইউক্রেনে দীর্ঘমেয়াদী একটি যুদ্ধের জন্য হাঙ্গেরির প্রস্তুত থাকা উচিত বলেও মন্তব্য করেন ভিক্টর অরবান।\n\nটানা চার মেয়াদে হাঙ্গেরির ক্ষমতায় রয়েছেন ভিক্টর অরবান। দীর্ঘদিন ধরে মস্কোর সঙ্গে ঘনিষ্ঠ বাণিজ্যিক সম্পর্ক অব্যাহত রেখেছেন তিনি। ইউক্রেন যুদ্ধের মধ্যেই গত আগস্টে হাঙ্গেরির পররাষ্ট্রমন্ত্রী জানান, দেশটিতে নতুন দুইটি পারমাণবিক চুল্লি নির্মাণ করতে যাচ্ছে রাশিয়া।",
    "আবারও বাংলাদেশি হাফেজের বিশ্বজয়": "তেহরান (ইকনা): সৌদি সরকারের তত্ত্বাবধানে অনুষ্ঠিত ৪২তম বাদশাহ আবদুল আজিজ আন্তর্জাতিক কোরআন প্রতিযোগিতায় তৃতীয় স্থান অর্জন করেছে বাংলাদেশের হাফেজ সালেহ আহমদ তাকরীম। স্থানীয় সময় বুধবার (২২ সেপ্টেম্বর) রাতে মক্কার পবিত্র হারাম শরিফে অনুষ্ঠিত বর্ণাঢ্য অনুষ্ঠানে চূড়ান্ত বিজয়ীদের নাম ঘোষণা করা হয়।\n\nসৌদি সরকারের তত্ত্বাবধানে অনুষ্ঠিত ৪২তম বাদশাহ আবদুল আজিজ আন্তর্জাতিক কোরআন প্রতিযোগিতায় তৃতীয় স্থান অর্জন করেছে বাংলাদেশের হাফেজ সালেহ আহমদ তাকরীম। স্থানীয় সময় বুধবার (২২ সেপ্টেম্বর) রাতে মক্কার পবিত্র হারাম শরিফে অনুষ্ঠিত বর্ণাঢ্য অনুষ্ঠানে চূড়ান্ত বিজয়ীদের নাম ঘোষণা করা হয়। এ সময় এক লাখ রিয়াল (প্রায় সাড়ে ২৭ লাখ টাকা) পুরস্কার ও সম্মাননা ক্রেস্ট দেওয়া হয়। পুরস্কার বিতরণ অনুষ্ঠানে সৌদি বাদশাহ সালমানের প্রতিনিধি হিসেবে উপস্থিত ছিলেন তাঁর উপদেষ্টা ও মক্কা নগরীর গভর্নর খালেদ আল ফয়সাল বিন আবদুল আজিজ এবং দেশটির ইসলাম ও দাওয়াহ বিষয়ক মন্ত্রী আবদুল লতিফ বিন আবদুল আজিজ আলে শেখসহ গুরুত্বপূর্ণ ব্যক্তিবর্গ।\n\nসৌদির ইসলাম বিষয়ক মন্ত্রণালয় সূত্রে এসব তথ্য জানা যায়।\n\nগত ১০ সেপ্টেম্বর থেকে আন্তর্জাতিক এ প্রতিযোগিতার কার্যক্রম শুরু হয়। আন্তর্জাতিক এ প্রতিযোগিতার ৪২ বছরের ইতিহাসে এবারই প্রথম বিশ্বের ১১১টি দেশ থেকে ১৫৩ জন প্রতিযোগী অংশ নেয়। দীর্ঘ চার দশকে এ প্রতিযোগিতায় অংশ নেয় বিভিন্ন দেশের ছয় হাজার ৪৫৩ জন। পাঁচ ক্যাটাগরিতে বাংলাদেশ ছাড়াও মিসর, সুদান, সৌদি আরব, কিরগিস্তান, বাহরাইন, মরক্কো, ইন্দোনেশিয়া, গাম্বিয়া, লিবিয়া, কেনিয়া, থাইল্যান্ড, মধ্য আফ্রিকা ও জার্মানি থেকে মোট ১৫ প্রতিযোগীকে দেওয়া হয় ২৭ লাখ রিয়াল পুরস্কার। প্রত্যেকের জন্য বিমানে যাওয়া-আসা ছাড়াও ওমরাহ পালন, মদিনা নগরীসহ বিভিন্ন ঐতিহাসিক স্থানে ভ্রমণের ব্যবস্থা করা হয়। এতে সৌদি আরবসহ ইন্দোনেশিয়া, ক্যামেরুন ও মৌরতানিয়ার কোরআন বিশেষজ্ঞ শিক্ষকরা বিচারকের দায়িত্ব পালন করেন।\n\nএর আগে গত ১৬ জুন লিবিয়ার রাজধানী বেনগাজিতে অনুষ্ঠিত আন্তর্জাতিক হিফজুল কোরআন প্রতিযোগিতায় ৪০টি দেশের মধ্যে সালেহ আহমাদ তাকরীম সপ্তম স্থান অর্জনের পাশাপাশি সর্বকনিষ্ঠ প্রতিযোগী হিসেবে বিশেষ সম্মাননা লাভ করে। তা ছাড়া গত ৫ মার্চ ইরানের রাজধানী তেহরানে অনুষ্ঠিত ৩৮তম আন্তর্জাতিক কোরআন প্রতিযোগিতায় ২৯টি দেশের মধ্যে প্রথম স্থান অর্জন করে।",
    "রানি দ্বিতীয় এলিজাবেথের জন্য এশিয়া ও প্রশান্ত মহাসাগরীয় দেশগুলো থেকে শোক ও শ্রদ্ধা": "ব্রিটেনের রানি দ্বিতীয় এলিজাবেথের প্রতি শ্রদ্ধা জানিয়ে ম্যানিলার একটি ভবনে টানানো ইলেকট্রনিক বিলবোর্ড। গত বৃহস্পতিবার ৯৬ বছর বয়সে তিনি মারা যান। ৯ সেপ্টেম্বর ২০২২।\n\nটানা ৭০ বছর রাজত্ব করা রানি দ্বিতীয় এলিজাবেথের মৃত্যুর পর শুক্রবার এশীয় ও প্রশান্ত মহাসাগরীয় দেশগুলোর নেতারা ব্রিটেনের রাজপরিবার এবং এর নতুন রাজার প্রতি তাঁদের সমবেদনা ও শ্রদ্ধা জানিয়েছেন।\n\nশুক্রবার থেকে তিন দিনের রাষ্ট্রীয় শোক ঘোষণা করেছে বাংলাদেশ। মালয়েশিয়ার রাজা এবং রানি তাঁদের শোকবার্তায় ২০১৯ সালে বাকিংহাম প্রাসাদে এলিজাবেথের সাথে তাঁদের দেখা করার কথা স্মরণ করেছেন। ইন্দোনেশিয়া, ফিলিপাইন, থাইল্যান্ড, সিঙ্গাপুর, অস্ট্রেলিয়া এবং নিউজিল্যান্ডের নেতারাও শোক বার্তা দিয়েছেন।\n\nরাষ্ট্রীয় শোকের অংশ হিসেবে তিন দিন “সকল সরকারি, আধা-সরকারি, স্বায়ত্তশাসিত সংস্থা, বেসরকারি অফিস, শিক্ষা প্রতিষ্ঠান এবং বিদেশে বাংলাদেশ মিশনে জাতীয় পতাকা অর্ধনমিত” রাখার ঘোষণা দিয়েছে বাংলাদেশ সরকার।\n\nব্রিটেনের রানি দ্বিতীয় এলিজাবেথের স্মরণে ঢাকায় বাংলাদেশের সংসদ ভবনে অর্ধনমিত জাতীয় পতাকা। ৯ সেপ্টেম্বর ৯। [মুনির উজ জামান/এএফপি]\n\nশোক বার্তায় বাংলাদেশের রাষ্ট্রপতি এম আবদুল হামিদ বলেছেন, “রানি দ্বিতীয় এলিজাবেথকে যুক্তরাজ্য এবং কমনওয়েলথ ও অন্যান্য রাজ্যের জনগণ তাঁর ৭ দশকের সেবা, কর্তব্য ও নিষ্ঠার জন্য সর্বদা স্মরণ ও শ্রদ্ধা করবে।”\n\nআলাদা শোক বার্তায় প্রধানমন্ত্রী শেখ হাসিনা বলেছেন, “আমাদের আন্তরিক শ্রদ্ধা এবং প্রার্থনা শোকাহত রাজ পরিবারের সদস্য এবং যুক্তরাজ্যের শোকাহত জনগণের সাথে রয়েছে এবং আমরা মহামান্যের বিদেহী আত্মার চিরশান্তি ও পরিত্রাণের জন্য প্রার্থনা করছি।”\n\nইন্দোনেশিয়ার পররাষ্ট্রমন্ত্রী রেতনো মারসুদি জাকার্তায় ব্রিটিশ দূতাবাসে রানি দ্বিতীয় এলিজাবেথের জন্য শোক বইতে স্বাক্ষর করছেন। ৯ সেপ্টেম্বর ২০২২। [রেতনো মারসুদি টুইটার]\n\nমালয়েশিয়ার রাজা আল-সুলতান আবদুল্লাহ এবং রানি তুঙ্কু আজিজাহ এক বিবৃতিতে বলেছেন, “একটি গর্বিত সদস্য রাষ্ট্র হিসেবে আমাদের সরকার এবং জনগণ কমনওয়েলথের প্রতি অবিচল প্রতিশ্রুতির জন্য মহারানি দ্বিতীয় এলিজাবেথকে স্মরণ করবে। একই সাথে স্মরণ করবে যুক্তরাজ্য ও মালয়েশিয়ার মধ্যে নিবিড় বন্ধুত্বপূর্ণ সম্পর্ক উন্নয়নে তাঁর প্রচেষ্টার কথা।\"\n\nমালয়েশিয়ার প্রধানমন্ত্রী ইসমাইল সাবরি ইয়াকোব বলেছেন, রানি এলিজাবেথ তাঁর জনগণের প্রতি নিবেদিতপ্রাণ হিসেবে পরিচিত ছিলেন।\n\nতিনি এক বিবৃতিতে বলেন, “মালয়েশিয়ার সমগ্র জনগণের পক্ষ থেকে আমি রানি দ্বিতীয় এলিজাবেথের মৃত্যুতে যুক্তরাজ্যের রাজপরিবার, সরকার এবং জনগণের প্রতি আমার শোক ও সমবেদনা প্রকাশ করছি।”\n\nপ্রয়াত রানির প্রশংসায় পররাষ্ট্রমন্ত্রী সাইফুদ্দিন আবদুল্লাহ বলেছেন, “মহামহিম ছিলেন একজন বিশাল ব্যক্তিত্ব। যুক্তরাজ্য এবং কমনওয়েলথের জনগণের প্রতি তাঁর জীবন ছিল উৎসর্গকৃত ছিল।”\n\nবাংলাদেশ, মালয়েশিয়া, সিঙ্গাপুর, অস্ট্রেলিয়া এবং নিউজিল্যান্ড কমনওয়েলথভুক্ত বিশ্বের ৫৬টি স্বাধীন দেশের অন্তর্ভুক্ত।\n\nথাইল্যান্ডের ভারপ্রাপ্ত প্রধানমন্ত্রী প্রাওয়িত ওংসুওয়ান (বাম থেকে দ্বিতীয়) ব্যাংককের ব্রিটিশ দূতাবাসে শোক বইতে স্বাক্ষরের জন্য গিয়ে রানি দ্বিতীয় এলিজাবেথের প্রতিকৃতি দেখছেন। ৯ সেপ্টেম্বর ২০২২। [থাই সরকারের প্রচারপত্র/এএফপি]\n\nফিলিপাইন, ইন্দোনেশিয়া এবং থাইল্যান্ডের বিবৃতি\n\nফিলিপাইনের রাষ্ট্রপতি ফার্দিনান্দ মার্কোস জুনিয়র বলেছেন সাত দশক ধরে নেতৃত্ব দেওয়া এলিজাবেথ “বিশ্বের কাছে একজন সত্যিকারের রানির মহান মর্যাদার উদাহরণ।”\n\nএক বিবৃতিতে তিনি বলেন, “আমরা এবং ইংল্যান্ডে বসবাসকারী ফিলিপাইনের বহু মানুষ, রানির প্রজা না হওয়া সত্ত্বে তাঁর মধ্যে একজন একজন রানির, একজন মায়ের এবং একজন দাদীর স্নেহের অনুভব লাভ করেছি।”\n\nইন্দোনেশিয়ার রাষ্ট্রপতি জোকো উইদোদো ব্রিটিশ রাজ পরিবারের প্রতি “গভীর সহমর্মিতা” প্রকাশ করেছেন।\n\nথাই পররাষ্ট্র মন্ত্রণালয় এক বিবৃতিতে রানি এলিজাবেথের প্রতি শ্রদ্ধা এবং দুই দেশের মধ্যে ঘনিষ্ঠ সম্পর্কের কথা জানিয়েছে।\n\nবিবৃতিতে বলা হয়, “আমরা ব্রিটিশ জনগণ এবং আন্তর্জাতিক সম্প্রদায়ের সাথে এই বিশাল ও অপূরণীয় ক্ষতিতে শোক প্রকাশ করছি।”\n\nসিঙ্গাপুর, অস্ট্রেলিয়া এবং নিউজিল্যান্ড\n\nসিঙ্গাপুরের প্রধানমন্ত্রী লি সিয়েন লুং বলেছেন, কমনওয়েলথের প্রধান রানি এলিজাবেথের জন্য সোমবারের অধিবেশনের শুরুতে সংসদ এক মিনিট নীরবতা পালন করবে।\n\nতিনি এক বিবৃতিতে বলেছেন, “শ্রদ্ধার নিদর্শন হিসেবে তাঁর অন্ত্যেষ্টিক্রিয়ার দিন সমস্ত সরকারি ভবনে রাষ্ট্রীয় পতাকা অর্ধনমিত রাখা হবে।”\n\nঅস্ট্রেলিয়ার প্রধানমন্ত্রী অ্যান্থনি অ্যালবানিজ কমনওয়েলথের প্রতি অবদানের জন্য রানি এলিজাবেথের প্রশংসা করে বলেছেন, “তাঁর বিশ্বস্ত সেবাময় জীবনের কথা আগামী শত শত বছর স্মরণ করা হবে।”\n\nএক বিবৃতিতে তিনি বলেছেন, “অস্ট্রেলিয়ার জনগণের হৃদয় আজ যুক্তরাজ্যের শোকাহত জনগণের সাথে একীভূত।”\n\n“এ সময় মহারানির নিজের কথাতেই আমরা সান্ত্বনা খুঁজে পাই। তিনে বলে গেছেন ‘দুঃখ হলো সেই মূল্য যা আমরা ভালবাসার জন্য দিয়ে থাকি’।”\n\nনিউজিল্যান্ডের প্রধানমন্ত্রী জেসিন্ডা আরডার্ন এবং নিউজিল্যান্ডের গভর্নর-জেনারেল সিন্ডি কিরো আলাদা শোক বিবৃতি জারি করেছেন।\n\nআরডার্ন এক বিবৃতিতে বলেছেন, “এই বিশাল ক্ষতির সময়ে আমি সরকার ও সমস্ত নিউজিল্যান্ডবাসীর পক্ষ থেকে রাজা তৃতীয় চার্লস এবং রাজপরিবারের সদস্যদের প্রতি গভীর সমবেদনা জানাচ্ছি।”\n\nথাইল্যান্ডের ভারপ্রাপ্ত প্রধানমন্ত্রী প্রাওয়িত ওংসুওয়ান (বাম থেকে দ্বিতীয়) ব্যাংককের ব্রিটিশ দূতাবাসে শোক বইতে স্বাক্ষরের জন্য গিয়ে রানি দ্বিতীয় এলিজাবেথের প্রতিকৃতি দেখছেন। ৯ সেপ্টেম্বর ২০২২। [থাই সরকারের প্রচারপত্র/এএফপি]\n\nপ্রধানমন্ত্রী কর্তৃক নিযুক্ত গভর্নর-জেনারেল কিরো ব্রিটিশ রাজার প্রতিনিধিত্ব করেন।\n\n“আমি সমস্ত নিউজিল্যান্ডবাসীর পক্ষে নতুন রাজাকে সমবেদনা জানিয়েছি,” কিরো তাঁর বিবৃতিতে বলেছেন।\n\n\"৭০ বছর যাবত নিউজিল্যান্ডের রানি হিসেবে তিনি মহিমান্বিত। এক বিশাল পরিবর্তনের এই পুরো সময়কালে তাঁর স্থায়ী উপস্থিতি ছিল। কমনওয়েলথের ঐক্য অটুট রাখতে রানি হিসেবে সকল রাজ্যের প্রতি তাঁর উৎসর্গীকৃত ভূমিকার জন্য তিনি স্মরণীয় হয়ে থাকবেন,” বলেছেন কিরো।\n\n“নিউজিল্যান্ড একজন কাঙ্ক্ষিত রানি এবং সম্মানিত নেতাকে হারানোর জন্য গভীর শোক প্রকাশ করছে। মহামান্য রানি নিউজিল্যান্ডে অনেক প্রিয় এবং সম্মানিত ছিলেন। তিনি তাঁর জীবনভর নিবেদিত সেবার জন্য স্মরণীয় হয়ে থাকবেন।\n\n* প্রতিবেদনে তথ্য দিয়ে সহায়তা করেছেন ঢাকা থেকে আহম্মদ ফয়েজ, ব্যাংকক থেকে উইলাওয়ান ওয়াচরাসাকওয়েট এবং কুয়ালালামপুর থেকে টেংকু নূর শামসিয়াহ টেংকু আবদুল্লাহ।",
    "ইউনিট-১ উৎপাদনে আসছে আগামী মাসে": "আলোচিত রামপাল বিদ্যুৎকেন্দ্রের বাণিজ্যিক উৎপাদন শুরু হচ্ছে আগামী মাসে। ১৩২০ মেগাওয়াট ক্ষমতার দুই ইউনিটের মধ্যে ৬৬০ মেগাওয়াটের ইউনিট-১ পুরোপুরি প্রস্তুত।\n\n১৫ আগস্ট এই ইউনিটের পরীক্ষামূলক উৎপাদনও সফলভাবে সম্পন্ন হয়েছে। বাংলাদেশ-ভারত যৌথ উদ্যোগে নির্মিত বিদ্যুৎকেন্দ্রটির দ্বিতীয় ইউনিট উৎপাদনে আসছে আগামী বছর মার্চে। বাগেরহাটের রামপালে বাংলাদেশ-ইন্ডিয়া ফ্রেন্ডশিপ পাওয়ার কোম্পানি লিমিটেড (বিআইএফপিসিএল) নামের এই প্রকল্পের সমুদয় কাজ সুন্দরবনসহ ওই এলাকার পরিবেশরক্ষায় সর্বাধুনিক প্রযুক্তি ব্যবহার করে সম্পন্ন করা হচ্ছে।\n\nবাণিজ্যিকভাবে বিদ্যুৎ উৎপাদনের ঘোষণা প্রধানমন্ত্রী শেখ হাসিনার ভারত সফরের সময় আসতে পারে বলে কর্মকর্তাদের সঙ্গে কথা বলে জানা গেছে। তারা বলছেন, সেপ্টেম্বরের প্রথম সপ্তাহে প্রধানমন্ত্রীর ভারত সফরের কথা।\n\nওই সফরেই দুই দেশের সরকারপ্রধান ‘বাংলাদেশ-ভারত মৈত্রী সুপার থারমাল বিদ্যুৎকেন্দ্র’টির বাণিজ্যিক উৎপাদনে যাওয়ার তারিখ আনুষ্ঠানিক ঘোষণা করতে পারেন। সোমবার সরেজমিন প্রকল্প এলাকা ঘুরে দেখা যায়, বিদ্যুৎকেন্দ্রজুড়েই চলছে বিশাল কর্মযজ্ঞ।\n\nকথা হয় বিআইএফপিসিএল-এর প্রকল্প পরিচালক সুভাষ চন্দ্র পান্ডের সঙ্গে। তিনি যুগান্তরকে বলেন, প্রস্তুতি শেষ পর্যায়ে। আগামী মাসের শেষের দিকে খুলনা অঞ্চলের জন্য ৬৬০ মেগাওয়াট ক্ষমতাসম্পন্ন ইউনিট-১ বিদ্যুৎ উৎপাদনে যাবে। ১৫ আগস্ট ৯১ মেগাওয়াট বিদ্যুৎ উৎপাদন করে লোডও দেওয়া হয়। সফলভাবে বিদ্যুৎ উৎপাদন করা গেছে। ৯১৫ একর জমির ওপর নির্মিত বিদ্যুৎকেন্দ্রটিতে বিশেষভাবে ৪টি শেড নির্মাণ করা হয়েছে। শেডগুলোয় তিন মাসের কয়লা মজুত করে রাখা যাবে।\n\nআর প্রতি ইউনিট বিদ্যুৎ উৎপাদনে কয়লা লাগবে ৪৫০ গ্রাম। অত্যন্ত সাশ্রয়ী মূল্যে বিদ্যুৎ উৎপাদন করা হবে। কীভাবে বিতরণ করা হবে কিংবা বিদ্যুতের দাম কী হবে, তা নির্ধারণ করবে সরকার।\n\nনির্মাণকাজ ঘুরে দেখার সময় কেন্দ্রটির নদীর অংশের দিকে কয়লা আহরণের কাজ চলছিল। ইন্দোনেশিয়া থেকে আসা ৪০ হাজার টন কয়লা খালাসের কাজও চলছিল সুচারুভাবে। বিশেষ পদ্ধতিতে কয়লা ৭২০ মিটার লম্বা এবং ৩১ মিটার উঁচু এই শেডে স্ত‚প করা হচ্ছিল। প্রকল্প এলাকায় ওই আয়তনের মোট ৪টি শেড নির্মাণ করা হয়েছে।\n\nশেড এলাকায় যুগান্তরের সঙ্গে কথা হয় রামপাল বিদ্যুৎকেন্দ্রের ডেপুটি জেনারেল ম্যানেজার রাজীব নাথের সঙ্গে। তিনি জানান, শেডগুলো বিশাল। একটি শেডের ধারণক্ষমতা প্রায় ৩ লাখ মেট্রিক টন। ৪টি শেডে ১২ লাখ মেট্রিক টন কয়লা রাখা সম্ভব। বিশাল আকৃতির এই শেডগুলো অত্যাধুনিক পদ্ধতিতে তৈরি করা হয়েছে। ইতোমধ্যে ইন্দোনেশিয়া থেকে ৪০ হাজার মেট্রিক টন কয়লা আনা হয়েছে। এখন কয়লা আসতেই থাকবে।\n\nতিনি বলেন, আড়াই শ টন কয়লা দিয়ে প্রতি ঘণ্টায় ৬ লাখ ৬০ হাজার ইউনিট বিদ্যুৎ উৎপাদন করা যাবে। কেন্দ্রটির উত্তর পাশে রয়েছে সুইচ প্ল্যান্ট বোর্ড। সেটিও পুরোপুরি প্রস্তুত। এই বোর্ড থেকেই সরবরাহ করা হবে বিদ্যুৎ। প্রকল্পের দক্ষিণ পাশে নদীতে যেসব কয়লাবাহী জাহাজ রয়েছে, সেখান থেকে কয়লা সংগ্রহ করে নির্ধারিত স্থানে পৌঁছানো হচ্ছে। আরওডিএম এলাকায় ৪টি বিশাল আকারের প্ল্যান্ট তৈরি করা হয়েছে। এসব প্ল্যান্টে পশুর নদী থেকে লবণযুক্ত পানি এনে পরে লবণমুক্ত করে সরাসরি বয়লারে পাঠানো হবে। অর্থাৎ বয়লার ঠান্ডা ও উচ্চ চাপ তৈরি করতে এ নদী থেকে পানি সংগ্রহ করা হবে। ইতোমধ্যে নদীর প্রয়োজনীয় এলাকা খনন করাও হয়েছে। এটি অব্যাহত থাকবে। বিদ্যুৎকেন্দ্রে ব্যবহৃত হওয়ার পর গরম পানি পশুর নদীতে ফেলার আগে ঠান্ডা করা হবে, যাতে নদীর পানির গুণাগুণ অক্ষত থাকে।\n\nপ্রকল্প কর্মকর্তারা বলেছেন, পরিবেশ ক্ষতি ন্যূনতম মাত্রায় রেখেই বিদ্যুৎ উৎপাদন সম্পন্ন করা হবে। এখানে ধোঁয়া নির্গমনে ২৭৫ মিটার উচ্চতার চিমনি ব্যবহার করা হয়েছে। বয়লার থেকে বের হওয়া ক্ষতিকর সালফার ডাইঅক্সাইড গ্যাস আর বাইরে যাবে না। তা পরিশোধন হয়ে চিমনির বাইরে বের হয়ে বাতাসে মিশবে, যা বাতাসকে দূষণ করবে না। কয়লাভিত্তিক বিদ্যুৎকেন্দ্র নির্মাণে এটি সবচেয়ে বেশি ব্যবহৃত সর্বাধুনিক প্রযুক্তি। দুটি ইউনিট থেকে তৈরি বিদ্যুৎ দুটি অঞ্চলে সরবরাহ করা হবে। ইউনিট-১-এ তৈরি বিদ্যুৎ খুলনা অঞ্চলে সরবরাহ করা হবে। ইউনিট-২ উৎপাদনে যাবে আগামী বছরের মার্চে। পুরো প্রকল্পটির নির্মাণকাজ ৮২ দশমিক ২৫ ভাগ সম্পন্ন হয়েছে।\n\nপ্রকল্পসংশ্লিষ্ট সূত্রে জানা যায়, ১৩২০ মেগাওয়াট ক্ষমতার এই তাপবিদ্যুৎকেন্দ্র নির্মাণে ১৬ হাজার কোটি টাকা খরচ হচ্ছে। এর মধ্যে বাংলাদেশ বিদ্যুৎ উন্নয়ন বোর্ড ও ভারতের রাষ্ট্রীয় প্রতিষ্ঠান এনটিপিসি দিচ্ছে ১ হাজার ৬০০ কোটি টাকা করে। বাকি অর্থের জোগান দিচ্ছে ভারতের এক্সিম ব্যাংক।",
    "করোনায় আরও ৬৭৭ মৃত্যু, শনাক্ত ৩ লাখ ১৮ হাজার": "মহামারি করোনাভাইরাসে আক্রান্ত হয়ে সারা বিশ্বে গত ২৪ ঘণ্টায় ৬৭৭ জনের মৃত্যু হয়েছে। একই সময়ে নতুন রোগী শনাক্ত হয়েছে তিন লাখ ১৮ হাজার ৭২৭ জন। আর সুস্থ হয়ে উঠেছেন চার লাখ ৫৩ হাজার ৭০ জন।\n\nমহামারি শুরুর পর থেকে ভাইরাসটিতে এ পর্যন্ত মোট মারা গেছেন ৬৫ লাখ ৩৯ হাজার ৯৩৩ জন। সংক্রমিত হয়েছেন ৬২ কোটি ৪৩ হাজার ৪৫৮ জন। তাদের মধ্যে সুস্থ হয়েছেন ৬০ কোটি ৯ হাজার ৬৮৩ জন।\n\nরোববার (২৫ সেপ্টেম্বর) সকালে আন্তর্জাতিক পরিসংখ্যানবিষয়ক ওয়েবসাইট ওয়ার্ল্ডোমিটারস থেকে এসব তথ্য জানা গেছে।\n\nএর আগে শনিবার (২৪ সেপ্টেম্বর) ২৪ ঘণ্টায় এক হাজার ১৮৯ জনের মৃত্যু ও চার লাখ দুই হাজার ৯৪৬ রোগী শনাক্ত হয়।\n\nগত ২৪ ঘণ্টায় সবচেয়ে বেশি মৃত্যু হয়েছে রাশিয়ায়। দেশটিতে এসময়ে ১১১ জনের মৃত্যু এবং ৫১ হাজার ২৬৯ জন নতুন রোগী শনাক্ত হয়েছেন। এনিয়ে রাশিয়ায় শনাক্ত রোগীর সংখ্যা বেড়ে দাঁড়ালো দুই কোটি সাত লাখ ৪৬ হাজার ১৬৩ জনে। তাদের মধ্যে মারা গেছেন তিন লাখ ৮৬ হাজার ৬৬২ জন। আর সুস্থ হয়ে উঠেছেন এক কোটি ৯৭ লাখ ১০ হাজার ৫৯৯ জন।\n\nদৈনিক সংক্রমণে শীর্ষে থাকা জাপানে ২৪ ঘণ্টায় করোনায় সংক্রমিত হয়েছেন ৬৪ হাজার ৫৩ জন এবং মারা গেছেন ৮৫ জন। পূর্ব এশিয়ার এ দেশটিতে এখন পর্যন্ত ২ কোটি ৯ লাখ ৮২ হাজার ৮৯৬ জন শনাক্ত এবং মৃত্যু হয়েছে ৪৪ হাজার ২৬২ জনের।\n\nকরোনাভাইরাসে এখন পর্যন্ত সবচেয়ে ক্ষতিগ্রস্ত দেশের তালিকায় শীর্ষে থাকা যুক্তরাষ্ট্রে একদিনে মারা গেছেন ৭৫ জন এবং শনাক্ত হয়েছেন ১৫ হাজার ৩৭৭ জন। এ নিয়ে দেশটিতে ৯ কোটি ৭৮ লাখ ৯৫ হাজার ৮৬০ জন শনাক্ত এবং ১০ লাখ ৮১ হাজার ৭০৮ জন মারা গেছেন।\n\nদ্বিতীয় অবস্থানে থাকা ভারতে ২৪ ঘণ্টায় মারা গেছেন ২৩ জন। শনাক্ত হয়েছেন চার হাজার ৭৭৭ জন। এ নিয়ে শনাক্ত ৪ কোটি ৪৫ লাখ ৬৮ হাজার ১১৪ জন শনাক্ত এবং ৫ লাখ ২৮ হাজার ৫১০ জন মারা গেছেন।\n\nএকদিনে ফ্রান্সে নতুন শনাক্ত ৩৮ হাজার ২৪ জন। দেশটিতে এখন পর্যন্ত তিন কোটি ৫১ লাখ ২৫ হাজার ৬৮১ জন শনাক্ত এবং মারা গেছেন এক লাখ ৫৪ হাজার ৮৮৭ জন। গত ২৪ ঘণ্টায় দক্ষিণ কোরিয়ায় নতুন করে শনাক্ত হয়েছেন ২৯ হাজার ৩৩৫ জন এবং মারা গেছেন ৬৩ জন।\n\nবৈশ্বিক সংক্রমণের তালিকায় চতুর্থ ও মৃত্যুতে দ্বিতীয় অবস্থানে থাকা লাতিন আমেরিকার দেশ ব্রাজিলে একদিনে মারা গেছেন ২১ জন এবং নতুন করে সংক্রমিত হয়েছেন ছয় হাজার ৮৩৪ জন। মহামারির শুরু থেকে এ পর্যন্ত দেশটিতে মোট শনাক্ত রোগীর সংখ্যা ৩ কোটি ৪৬ লাখ ৭৩ হাজার ২২১ জন। তাদের মধ্যে মারা গেছেন ছয় লাখ ৮৫ হাজার ৮৩৭ জন।\n\nএছাড়া গত ২৪ ঘণ্টায় ইতালিতে ৪৩ জন, ইরানে ১৫, ইন্দোনেশিয়া ১২, পোল্যান্ডে ২৫, তাইওয়ান ৫১, চিলি ২৯, থাইল্যান্ডে ১৪, ফিলিপাইনে ২৯ জনের মৃত্যু হয়েছে।\n\nএএএইচ/এমএস",
    "স্বপ্ন সেটি নয় যা মানুষ ঘুমিয়ে দেখে": "বাংলাদেশ নিয়ে অনেকেই স্বপ্ন দেখেন, এর অমিত সম্ভাবনার কথা বলেন। তবে প্রাজ্ঞজনের মতে, স্বপ্ন সেটি নয়, যা মানুষ ঘুমিয়ে দেখে। বরং স্বপ্ন সেটিই, যা পূরণের প্রত্যাশায় মানুষ ঘুমানোর সুযোগ পায় না। বাংলাদেশের যা কিছু সম্ভাবনা তার বাস্তব রূপদান করতে হলে, গণতন্ত্র, রাজনীতি, অর্থনীতি, কৃষিনীতি, শিল্পনীতিসহ সব ক্ষেত্রেই নিতে হবে বাস্তবধর্মী উদ্যোগ। পরিবর্তন আনতে হবে মন-মানসিকতায় ও আচার-আচরণে, বিশেষ করে রাজনৈতিক বিভাজন থেকে আসতে হবে বেরিয়ে। পরমতসহিষ্ণুতা, শ্রদ্ধাবোধ ও ঐক্যের রাজনৈতিক সংস্কৃতি গড়ে তুলতে হবে। কেননা, মাথা যেমন সমস্ত শরীরকে নিয়ন্ত্রণ করে তেমনি রাজনীতি নিয়ন্ত্রণ করে একটি দেশকে এবং দেশের সব প্রতিষ্ঠানকে। রাজনীতিতে সঙ্কট জিইয়ে রেখে কোনো স্বপ্ন বাস্তবায়ন সুদূরপরাহত। বাংলাদেশের প্রধান রাজনৈতিক দলগুলোর মধ্যে দূরত্ব বিপজ্জনক পর্যায়ে উপনীত। এটি সবাইকে আশাহত করে, বিনষ্ট করে মানুষের উদ্যম ও উদ্দীপনা। কাজেই রাজনৈতিক বিভাজন ও হানাহানি থেকে বেরিয়ে আসার পথ তৈরি করতে হবে, জনমতের প্রাধান্য দিয়ে একটি সুস্থ, সুন্দর গণতান্ত্রিক পরিবেশ গড়ে তুলতে হবে। তা হলেই বাংলাদেশের অপার সম্ভাবনা পরিপূর্ণভাবে কাজে লাগানো সম্ভব হবে।\n\nবাংলাদেশের সামনে যেমন সম্ভাবনা রয়েছে, তেমনি রয়েছে চ্যালেঞ্জও। আগামী দিনগুলোয় চীন, ভারত, পাকিস্তান, থাইল্যান্ড, ভিয়েতনাম, ইন্দোনেশিয়া ও ফিলিপাইন প্রভৃতি দেশের সাথে ব্যবসায়-বাণিজ্য ও অর্থনৈতিক ক্ষেত্রে বাংলাদেশকে তুমুল প্রতিযোগিতার মুখে পড়তে হবে। বিশেষ করে চীন ও ভারতের দিকে বাংলাদেশকে সতর্ক দৃষ্টি রাখতে হবে। কেননা, এ দু’টি দেশের সাথে বাংলাদেশের বিপুল বাণিজ্য ঘাটতি রয়েছে। বাংলাদেশের কষ্টার্জিত বৈদেশিক মুদ্রা ব্যয় হচ্ছে এ দু’টি দেশ থেকে পণ্য আমদানি করে। তারা বাংলাদেশের বাজার ধরতে মরিয়া হয়ে চেষ্টা করছে। বাংলাদেশকেও চেষ্টা করতে হবে কিভাবে এ দু’টি দেশে তার পণ্যের বাজার সম্প্রসারণ করা যায়। ভারতের উত্তর-পূর্বাঞ্চলীয় রাজ্যগুলোয় বাংলাদেশী বিভিন্ন পণ্যের ব্যাপক চাহিদা ও জনপ্রিয়তা রয়েছে। ভারতের সাথে বাণিজ্য ঘাটতি কমাতে উত্তর-পূর্বাঞ্চলীয় রাজ্যগুলোতে বাংলাদেশকে ব্যবসায় করার সুযোগ সৃষ্টি করতে হবে। এ ব্যাপারে বাংলাদেশের যে সহযোগিতার দরকার, ভারতকে তা দিতে হবে। সহযোগিতা করতে হবে চীনের সাথে ব্যবসায়-বাণিজ্য স¤প্রসারণেও। বাংলাদেশকে চীনের বাজারে প্রবেশ করতে হলে ভারত, ভুটান ও নেপালের সহযোগিতার প্রয়োজন হবে। তাছাড়া মিয়ানমার দিয়েও বাংলাদেশ চীনে প্রবেশ করতে পারে।\n\nবাংলাদেশের ‘স্ট্র্যাটেজিক’ সুবিধাগুলো এ অঞ্চলের অর্থনীতির গতি পরিবর্তনের নিয়ামক। রাজনৈতিক ও কৌশলগত অবস্থানের দিক দিয়ে বাংলাদেশের ভৌগোলিক অবস্থান অত্যন্ত বৈচিত্র্যময়। উপমহাদেশ ও এ অঞ্চলের মানচিত্রের দিকে তাকালে এটি স্পষ্ট বোঝা যায়- সামরিক, অর্থনৈতিক ও রাজনৈতিক কেন্দ্রবিন্দুতে অবস্থান করছে বাংলাদেশ। দক্ষিণ ও পূর্ব এশিয়ার সাথে পশ্চিম এশিয়ার যোগসূত্র স্থাপন করে রেখেছে বাংলাদেশ তার আপন ভ‚খণ্ডের বৈচিত্র্য দিয়ে। বাংলাদেশের তিন দিকজুড়ে রয়েছে ভারত। তারপর দক্ষিণ-পূর্বে রয়েছে মিয়ানমার। এর পাশে রয়েছে চীন, থাইল্যান্ড, মালয়েশিয়া, সিঙ্গাপুর ও ইন্দোনেশিয়া। তা ছাড়া রয়েছে ভুটান, নেপাল ও সিকিম। ভৌগোলিকভাবে এই দেশগুলো খুবই সন্নিকটবর্তী। বাংলাদেশ থেকে নেপালের দূরত্ব মাত্র ১৮ মাইল, ভুটানের ৪৫ মাইল ও চীনের বর্ডার ৪০ মাইল। তা ছাড়া বাংলাদেশ সমুদ্র উপক‚লবর্তী দেশ, বাংলাদেশের রাষ্ট্রীয় সীমানা শুরু সমুদ্রের জলরাশি দিয়ে। আর এ মহাসমুদ্রই বাংলাদেশকে দিয়েছে গুরুত্বপূর্ণ খ্যাতি। তাই বাংলাদেশকে বলা হয়, দক্ষিণ ও দক্ষিণ-পূর্ব এশিয়ার মধ্যে সংযোগস্থল। এ জন্যই আন্তর্জাতিক ক্ষেত্রে বাংলাদেশের এক বিরাট অর্থনৈতিক ও রাজনৈতিক ভ‚মিকা রয়েছে। তা ছাড়া চীন ও ভারতের অর্থনৈতিক উত্থান বাংলাদেশের এই ভ‚মিকাকে আরো জোরালো ও শক্তিশালী করেছে। এসব চিন্তা মাথায় নিয়েই রাজনীতিবিদদের পথ চলতে হবে এবং তৈরি করতে হবে কর্মকৌশল।\n\nআগামী দিনগুলোতে যে কয়েকটি দেশ অর্থনৈতিকভাবে উপরের তালিকায় উঠে আসবে, এর মধ্যে বেশ কয়েকটি দেশ দক্ষিণ ও পূর্ব এশিয়ায় অবস্থিত। স্ট্র্যাটেজিক দিক দিয়ে চীন ও ভারতের মধ্যস্থলে বাংলাদেশের অবস্থান। এটি বাংলাদেশের জন্য চমৎকার রাজনৈতিক সুযোগ। এ জন্য বাংলাদেশকে দেখতে হবে ভিন্ন আঙ্গিকে ও ভিন্ন দৃষ্টিতে। চীন, ভারত, মিয়ানমার, নেপাল, ভুটান, সিকিম, থাইল্যান্ড, মালয়েশিয়া, ফিলিপাইন ও ইন্দোনেশিয়া প্রভৃতি দেশসহ দক্ষিণ ও পূর্ব এশিয়ার যাতায়াত নিয়ন্ত্রণ করার প্রবেশদ্বার বাংলাদেশের মধ্য ও পূর্বাঞ্চল। তা ছাড়া ‘সেভেন সিস্টার’ খ্যাত ভারতের উত্তর ও পূর্বাঞ্চলের সাতটি রাজ্যের প্রবেশদ্বারও বাংলাদেশের উত্তর ও পূর্বাঞ্চল। ফলে প্রায় শত কোটি মানুষের ব্যবসায়-বাণিজ্য, অর্থনৈতিক কর্মকাণ্ড নিয়ন্ত্রিত হবে বাংলাদেশের মধ্য ও পূর্বাঞ্চলকে কেন্দ্র করে।\n\nবাংলাদেশ ছোট কোনো জনপদ নয়; জনসংখ্যার নিরিখে বিশ্বের অষ্টম বৃহত্তম রাষ্ট্র। বিশ্বের প্রতি ৫০ জনের মধ্যে একজন বাংলাদেশী। পরিবর্তিত বিশ্বে বাংলাদেশের অবস্থান আরো সুসংহত হয়েছে। চীন, ভারত ও পাকিস্তানসহ আরো বড় বড় দেশ বাংলাদেশের ব্যবসায়িক প্রতিপক্ষ। তৈরী পোশাক শিল্পে বিশ্বে চীনের পরই বাংলাদেশের অবস্থান। জনশক্তি রফতানি ও ওষুধ শিল্পে বাংলাদেশ ভারত-পাকিস্তানের সাথে প্রতিযোগিতা করছে। কাজেই বাংলাদেশের শত্রু এখন চতুর্মুখী। ওপরে উঠতে হলে বাংলাদেশকে এসব চিন্তা মাথায় রাখতে হবে, দুর্নীতি ও স্বজনপ্রীতি বন্ধ করতে হবে, রাষ্ট্রীয় প্রতিষ্ঠানগুলোকে আরো শক্তিশালী করতে হবে; সুনিশ্চিত করতে হবে গণতন্ত্র ও আইনের শাসন এবং গণমাধ্যমের স্বাধীনতা। তা হলেই কেবল একটি দেশের অর্থনীতির আকার বড় হতে পারে, দেশটি হতে পারে উন্নত, আধুনিক একটি দেশ।\n\nবাংলাদেশ নিয়ে স্বপ্ন দেখার যথেষ্ট যুক্তি ও কারণ আছে। এ দেশের বেশির ভাগ মানুষ কর্মক্ষম ও ফিজিক্যালি ফিট। গত ২০ বছরে প্রায় পাঁচ কোটি উদ্যমী, তরুণ ও যুবক যোগ হয়েছে বাংলাদেশের জনশক্তিতে। বাংলাদেশের কৃষি, শিল্প, জনশক্তি ও বেসরকারি খাত একযোগে এগিয়ে যাচ্ছে, যা একটি রাষ্ট্রের উন্নয়নের জন্য অপরিহার্য। বাংলাদেশের প্রায় এক কোটির উপরে মানুষ বিশ্বের বিভিন্ন দেশে কর্মরত। বাংলাদেশের তৈরী পোশাক বিশ্বে একটি স্বনামধন্য ব্র্যান্ডের খ্যাতি অর্জন করেছে। পাশাপাশি এ শিল্পটি বিশ্বের দ্বিতীয় বৃহত্তম শিল্পের গৌরবের অধিকারী। তা ছাড়া চা, চামড়া, ওষুধ ও হিমায়িত চিংড়ি রফতানিতেও বাংলাদেশের একটি উল্লেখযোগ্য অবস্থান রয়েছে। এসব কোনো কল্পকাহিনী নয়, বাস্তব সত্য। তাহলে এ দেশের উন্নয়ন আটকে রাখার সাধ্য কার? যদি নিজেরা মারামারিতে লিপ্ত না হই, নিজেদের মধ্যে যদি শৃঙ্খলা থাকে, থাকে দায়িত্বশীলতা- তাহলে উন্নয়ন নিশ্চিত। কাজেই বাস্তববাদী হতে হবে, দূরের জিনিস দেখতে হবে। জনশক্তিকে পরিকল্পিতভাবে জনসম্পদে পরিণত করতে হবে। নদী খনন করে মাছচাষ ও সম্পদের উৎসে পরিণত করতে হবে। কৃষকদের পণ্যের ন্যায্যমূল্য নিশ্চিত করতে হবে, কারিগরি শিক্ষার ওপর জোর দিতে হবে, গড়ে তুলতে হবে দীর্ঘস্থায়ী ও শক্তিশালী গণপরিবহন ব্যবস্থা, রেলকে করতে হবে যুগোপযোগী ও আধুনিক, রাজধানী ঢাকাকে গড়ে তুলতে হবে পরিকল্পিত শহর হিসেবে। সর্বোপরি সঙ্ঘাতপূর্ণ, হানাহানির রাজনীতি থেকে বেরিয়ে আসতে হবে।\n\nরাজনীতিবিদদের অনৈক্য ও বিভাজনের রাজনীতি পরিত্যাগ করে জাতীয় স্বার্থে এক প্লাটফর্মে থেকে দলমতের ঊর্ধ্বে উঠে এক সুরে কথা বলতে হবে। অহমিকা ত্যাগ করে পরমতসহিষ্ণুতা ও আলাপ-আলোচনার মাধ্যমে রাজনৈতিক সঙ্কটের সমাধান করতে হবে এবং সব দলের অংশগ্রহণে একটি সম্পূর্ণ অবাধ সুষ্ঠু নিরপেক্ষ নির্বাচনের পথ সুগম করতে হবে। তা হলেই বাংলাদেশের সম্ভাবনা কাজে লাগানো যাবে, স্বপ্ন বাস্তবায়ন সম্ভব হবে।\n\nলেখক : কলামিস্ট\n\nইমেল : belayet_1@yahoo.com",
    "নতুন আইফোন কিনতে ক্রেতাদের ভিড়": "৭ সেপ্টেম্বর আনুষ্ঠানিকভাবে আইফোন ১৪ ও আইফোন ১৪ প্লাস উন্মুক্ত করে অ্যাপল। অনুষ্ঠানে মার্কিন প্রযুক্তিপণ্য নির্মাতা প্রতিষ্ঠানটি জানিয়েছিল, ১৬ সেপ্টেম্বর থেকে কেনা যাবে আইফোনগুলো। তাই নতুন আইফোন কিনতে অগ্রিম ফরমাশ দিয়ে অপেক্ষায় ছিলেন ব্যবহারকারীরা। শুধু তা–ই নয়, দোকান খোলার আগেই দীর্ঘ সময় লাইনে দাঁড়িয়ে অপেক্ষা করেছেন তাঁরা। একনজরে দেখে নেওয়া যাক নতুন আইফোন কিনতে চীন, জাপান ও সিঙ্গাপুরের আইফোনপ্রেমীদের অপেক্ষার ছবি।"
}