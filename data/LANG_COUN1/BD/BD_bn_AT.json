{
    "UEFA Nations League: ডেনমার্কের কাছে হারলেও অস্ট্রিয়ার হারে রেলিগেশন হওয়া থেকে বাঁচলো ফ্রান্স": "রেলিগেশন নিশ্চিত হয়ে গিয়েছে ইংল্যান্ডের। সেই পথেই যেতে পারতো বিশ্ব চ্যাম্পিয়ন ফ্রান্স। তবে অস্ট্রিয়ার হারে সেই রেলিগেশন আটকালো নেশনস লীগের ডিফেন্ডিং চ্যাম্পিয়নদের। রবিবার রাতে ডেনমার্কের কাছেও হারতে হয়েছে আঁতোয়া গ্রিজম্যান, কিলিয়ান এমবাপ্পেদের। অন্যদিকে একই গ্রুপের ম্যাচে অস্ট্রিয়াকে হারিয়েছে ক্রোয়েশিয়া। ফ্রান্স হারলেও, অস্ট্রিয়ার হারে স্বস্তি পেলো তারা। লীগ-এ'র গ্রুপ ওয়ান থেকে রেলিগেটেড হয়ে গিয়েছে ডেভিড আলাবাদের অস্ট্রিয়া।\n\nনেশনস লীগের পরের রাউন্ডে যাওয়ার রাস্তা অনেক আগেই বন্ধ হয়ে গিয়েছিল ফ্রান্সের। গতরাতে ফ্রান্সের সামনে সমীকরণ ছিল, হয় তাদের জিততে হবে, না হলে অস্ট্রিয়াকে হারতে হবে। দিদিয়ের দেশঁরা কিছু করতে পারেননি। তাঁরা ডেনিশদের কাছে হেরেছে ২-০ গোলে। তবে অস্ট্রিয়া, ফ্রান্সের হারের সুযোগ কাজে লাগাতে পারেনি। ক্রোয়েশিয়ার কাছে তারা হেরেছে ১-৩ গোলে।\n\nগতরাতে প্রথমার্ধেই ফ্রান্সের বিপক্ষে ২-০ গোলে এগিয়ে যায় ডেনমার্ক। ৩৩ মিনিটে কাসপের ডলবার্গের গোলে এগিয়ে যাওয়ার ছ'মিনিট বাদে ব্যবধান দ্বিগুণ করে ফেলে ডেনিশ দল। দ্বিতীয় গোলটি করেন আন্দ্রেস স্কোভ অলসেন। প্রথমার্ধের এই লীড শেষ পর্যন্ত ধরে রেখে জয় তুলে নেন ক্রিশ্চিয়ান এরিকসেনরা।\n\nঅন্য ম্যাচে রিয়াল মাদ্রিদ সতীর্থ ডেভিড আলাবার অস্ট্রিয়াকে হারিয়ে গ্রুপ টেবিলের শীর্ষে থেকে পরের রাউন্ডে জায়গা করে নিয়েছে লুকা মড্রিচের ক্রোয়েশিয়া। ম্যাচের ৬ মিনিটে লুকা মড্রিচের গোলে এগিয়ে যাওয়ার পর ৯ মিনিটের মাথায় গোল হজম করতে হয় ক্রোয়েটদের। বিরতি পর্যন্ত সমতা থাকে। দ্বিতীয়ার্ধে অবশ্য অস্ট্রিয়াকে পাত্তা দেয়নি মড্রিচ বাহিনী। ৬৯ মিনিটে লিভাজা এবং ৭২ মিনিটে লোভরেনের গোলে বড় জয় তুলে নেয় বিশ্বকাপের ফাইনালিস্টরা।",
    "অস্ট্রিয়া প্রবাসী মামুন আর নেই": "",
    "প্লাস্টিকশিল্পের নতুন যুগে বাংলাদেশ": "প্লাস্টিকশিল্পে হাজারো পণ্য তৈরির মূল কাঁচামাল উৎপাদনের বড় একটি কারখানা চালু করেছে মেঘনা গ্রুপ অব ইন্ডাস্ট্রিজ বা এমজিআই।\n\nগত সপ্তাহে কারখানাটিতে পরীক্ষামূলক উৎপাদন শুরু হয়। বাংলাদেশে প্লাস্টিকের কাঁচামাল পিভিসি ও পেট রেজিন তৈরির প্রথম কারখানা এটি। এই কারখানা চালুর মাধ্যমে নতুন শিল্পের যুগে প্রবেশ করল বাংলাদেশ।\n\nনতুন এই কারখানার অবস্থান নারায়ণগঞ্জের মেঘনাঘাটে মেঘনা অর্থনৈতিক অঞ্চলে। এই কারখানায় বিনিয়োগ করা হয়েছে প্রায় ৪০ কোটি ডলার। প্রতি ডলারের বিনিময়মূল্য ১০০ টাকা ধরে হিসাব করলে দেশীয় মুদ্রায় যার পরিমাণ প্রায় ৪ হাজার কোটি টাকা। এই প্রকল্পে বড় অঙ্কের ঋণসুবিধা দিয়েছে নেদারল্যান্ডসের আইএনজি ব্যাংক। বাংলাদেশি উদ্যোক্তাদের একক কোনো কারখানায় এটিই সর্ববৃহৎ বিনিয়োগ।",
    "আলজেরিয়ানদের সঙ্গে সেদিন কেঁদেছিল সারা বিশ্ব": "",
    "টানা চতুর্থবার এডিবির পুরস্কার পেলো সিটি ব্যাংক": "ঢাকা, ২৬ সেপ্টেম্বর, ২০২২ (বাসস) : এশীয় উন্নয়ন ব্যাংকের (এডিবি) ট্রেড অ্যান্ড সাপ্লাই চেইন ফাইন্যান্স প্রোগ্রাম (টিএসসিএফপি) অ্যাওয়ার্ড-২০২২ এর ‘লিডিং পার্টনার ব্যাংক ইন বাংলাদেশ’-এ ভূষিত হয়েছে সিটি ব্যাংক। এবারসহ টানা চতুর্থবার সিটি ব্যাংক ‘লিডিং পার্টনার ব্যাংক’ হিসেবে সম্মানিত হলো। এর আগে ২০১৯ সালে এডিবির অংশীদারিত্ব কর্মসূচিতে লেনদেনে সর্বোচ্চ প্রবৃদ্ধির কারণে ‘মোমেন্টাম অ্যাওয়ার্ড’ অর্জন করে সিটি ব্যাংক।\n\nসম্প্রতি সিঙ্গাপুরে এক অনুষ্ঠানে ১৫০ জন অংশীদার ব্যাংক প্রতিনিধির উপস্থিতিতে এডিবি বিজয়ীদের নাম ঘোষণা করে। সিটি ব্যাংকের এক্সিকিউটিভ ভাইস প্রেসিডেন্ট এবং হেড অব ফাইন্যান্সিয়াল ইনস্টিটিউশনস হাসান শরীফ আহমেদ এডিবির ট্রেড এবং সাপ্লাই চেইন ফাইন্যান্সের প্রধান স্টিভেন বেকের কাছ থেকে এই পুরস্কার গ্রহণ করেন।\n\n১ জুলাই, ২০২১ থেকে জুন ৩০, ২০২২ সময়ের জন্য এডিবির সাথে যৌথভাবে বাংলাদেশে রেকর্ডকৃত সবচেয়ে বেশি ট্রেড লেনদেনের স্বীকৃতিস্বরূপ এই মর্যাদাপূর্ণ পুরষ্কার প্রদান করা হয়। এই সময়ের মধ্যে ক্ষুদ্র, মাঝারি এবং বড় ব্যবসায়ের পাশাপাশি ট্রেড অর্থায়নে এডিবির সাথে সর্বোচ্চ সহযোগিতা করেছে সিটি ব্যাংক।\n\nসিটিব্যাংক ২০১৬ সাল থেকে এডিবির টিএসসি এফপি প্রোগ্রামের অধীনে ইস্যুয়িং ব্যাংক হিসাবে অংশগ্রহণ করছে। এডিবি তাদের টিএসসি এফপি প্রোগ্রামের অধীনে আন্তর্জাতিক বাণিজ্য সমর্থনকারী অংশীদার ব্যাংকগুলোকে গ্যারান্টি এবং বাণিজ্য ঋণ প্রদান করে। টিএসসি এফপি এশীয়া ও প্রশান্ত মহাসাগরীয় অঞ্চলে এডিবির উন্নয়নশীল সদস্য দেশগুলিতে ২৪০টিরও বেশি ব্যাংকের সাথে কাজ করে। বাংলাদেশে এই কর্মসূচির অধীনে মোট ১৬টি ব্যাংক এডিবির সদস্য।\n\nএডিবির পাশাপাশি ইন্টারন্যাশনাল ফাইন্যান্স কর্পোরেশন (আইএফসি), ইসলামী উন্নয়ন ব্যাংক গ্রুপ, ডেভেলপমেন্ট ব্যাংক অব অস্ট্রিয়া, নরওয়েভিত্তিক নর ফান্ড, নেদারল্যান্ডের এফএমওসহ বিশ্বের উল্লেখযোগ্য আর্থিক উন্নয়ন প্রতিষ্ঠানের সঙ্গে অংশীদার হিসেবে কাজ করছে সিটি ব্যাংক।এই শক্তিশালী আন্তর্জাতিক অংশীদার সংযোগের মাধ্যমে যেকোন ধরনের বড় অর্থায়ন এবং লেনদেনে এগিয়ে আছে ব্যাংকটি। উল্লেখ্য, এ বছর সিটি ব্যাংক ইন্টারন্যাশনাল ফাইন্যান্স কর্পোরেশনের (আইএফসি) গ্লোবাল ট্রেড ফাইন্যান্স প্রোগ্রামের অধীনে ‘দক্ষিণ এশিয়ার সেরা ইস্যুয়িং ব্যাংক’ পুরস্কারও জিতেছে।",
    "দুর্গাপূজা শান্তিপূর্ণভাবে পালনের আহবান সম্প্রীতি বাংলাদেশের": "দূর্গাপূজা শান্তিপূর্ণভাবে পালনের আহবান জানিয়েছে সম্প্রীতি বাংলাদেশ। রবিবার এক বিবৃতিতে এ দাবি জানায় সংগঠনটি।\n\nএতে বলা হয়, সনাতন ধর্মাবলম্বীদের সবচেয়ে বড় ধর্মীয় উৎসব দুর্গাপূজা শুরু হতে যাচ্ছে। সব বাঙালির কাছে এই উৎসব ঐতিহ্য ও ধর্মীয় সংস্কৃতির মেলবন্ধনে এক অনুপম প্রীতিময় আনন্দ উৎসব। অতীত থেকেই দুর্গাপূজা উৎসবাকারে পালিত হয়ে আসছে সবার প্রয়াসে। এর সঙ্গে জড়িয়ে আছে বাঙালির হাজার বছরের অসাম্প্রদায়িক চেতনা।\n\nজাতির পিতা বঙ্গবন্ধু শেখ মুজিবুর রহমানের স্বপ্ন ছিল অসাম্প্রদায়িক বাংলাদেশ বিনির্মাণ। যাতে ধর্ম-বর্ণ নির্বিশেষে সবাই এই ভূমিতে নিজ নিজ ধর্ম নির্বিঘ্নে পালন করতে পারেন। বঙ্গবন্ধু সংবিধানে ‘ধর্মনিরপেক্ষতাকে অতীব গুরুত্বসহ সন্নিবেশিত করেন। বঙ্গবন্ধু কন্যা, মাননীয় প্রধানমন্ত্রী শেখ হাসিনাও বলেন, ‘ধর্ম যার যার উৎসব সবার’।\n\nআসন্ন দুর্গাপূজায় কোনো অঘটন যাতে না ঘটে সেজন্য সংশ্লিষ্ট সবার দৃষ্টি আকর্ষণ করছে বঙ্গবন্ধুর আদর্শের অসাম্প্রদায়িক বাংলাদেশ বিনির্মাণে সদা প্রয়াস চালানো সম্প্রীতি বাংলাদেশ।\n\nসম্প্রীতি বাংলাদেশ-এর আহ্বায়ক পীযূষ বন্দ্যোপাধ্যায় ও সদস্য সচিব ডা. মামুন আল মাহতাব স্বপ্নীলসহ বিবৃতিদাতাদের ভেতর রয়েছেন, সাবেক আইনমন্ত্রী ব্যারিস্টার শফিক আহমেদ, ডাকসুর প্রথম মহিলা ভি.পি মাহফুজা খানম, ইউজিসির সাবেক চেয়ারম্যান আবদুল মান্নান, আপীল বিভাগের অবসরপ্রাপ্ত বিচারপতি সামসুদ্দিন চৌধুরী মানিক, ঢাকা বিশ্ববিদ্যালয় শিক্ষক সমিতির সাধারণ সম্পাদক অধ্যাপক নিজামূল হক ভুইয়া, রাজনৈতিক ও নিরাপত্তা বিশ্লেষক মেজর জেনারেল মোহাম্মদ আলী শিকদার, সাবেক রাষ্ট্রদূত ও সচিব এ কে এম আতিকুর রহমান, সাবেক সি ব নাসির উদ্দিন, উপাচার্য অধ্যাপক শারফুদ্দিন আহমেদ, সাবেক উপাচার্য অধ্যাপক কামরুল হাসান খান, শহীদ জায়া শ্যামলী নাসরিন চৌধুরী, সাবেক উপাচার্য ড. রশিদ আশকারী, অধ্যাপক মাহবুবুর রহমান বাবু, মেজর জেনারেল জন গোমেজ, ড. রতন সিদ্দিকী, রেভারেন্ড মার্টিন অধিকারী, সাবেক উপাচার্য অধ্যাপক হারুন অর রশীদ, উপাচার্য অধ্যাপক ছাদেকুল আরেফিন মাতিন, জেষ্ঠ সাংবাদিক শরীফ শাহাবুদ্দিন, জেষ্ঠ্য সাংবাদিক শোয়েব চৌধুরী, জেষ্ঠ্য সাংবাদিক আলি হাবিব, উপাচার্য অধ্যাপক সৌমিত্র শেখর, ডা. উত্তম বড়ূয়া, উপাচার্য ড. মো. নাসিম আখতার, উপাচার্য ড. মাহমুদ হোসেন, অধ্যাপক সাদেকা হালিম, নিরঞ্জন রায় (কানাডা), বদিউজ্জামান খান নাসিম (যুক্তরাষ্ট্র), হাসানুজ্জামান খান, মোস্তফা ফরিদ (যুক্তরাষ্ট্র), লোকমান হোসেন(যুক্তরাজ্য), আজিজ আহে §দ (যুক্তরাজ্য), দেলোয়ার হোসেন (সুইডেন), নজরুল ইসলাম (অস্ট্রিয়া), জেষ্ঠ সাংবাদিক অজয়\n\nদাশগুপ্ত, অধ্যাপক বিধান চন্দ্র দাস (রাজশাহী), অধ্যাপক এ কে এম শাহনাওয়াজ (জা.বি), অধ্যাপক ডা. হারিসুল হক, অধ্যাপক মো. জাকির হোসেন, অধ্যাপক আসাদুজ্জামান চৌধুরী, অধ্যাপক ড. ফরিদুল আলম, অধ্যাপক নূজহাত চৌধুরী, অধ্যাপক ন্দ্রনাথ পোদ্দার, অধ্যাপক অসীম সরকার, অধ্যাপক বিমান চন্দ্র বড়ূয়া, অধ্যাপক আব্দুল খালেক (সাতক্ষীরা), অধ্যাপক রুহুল আমিন প্রামানিক (রা.বি), অধ্যাপক আনন্দ কুমার সাহা, সাবেক ছাত্রনেতা মিহির কান্তি ঘোষাল, বিশিষ্ট অভিনয় শিল্পী জয়শ্রী কর জয়া, একুশে পদকপ্রাপ্ত আইনজীবী ও রাজনীতিবিদ এস এম আব্রাহাম লিংকন, অধ্যাপক আ.ব.ম ফারুক, সাবেক যুবনেতা ও আইটি বিশেষজ্ঞ মাহবুব জামান, সাবেক যুবনেতা মো. হিলাল উদ্দিন, বীর মুক্তিযোদ্ধা ডা. সুশান্ত ঘোষ (সাতক্ষীরা), অধ্যক্ষ আব্দুল হামিদ মোল্লা (সাতক্ষীরা), মিলন ব্যানার্জী (বাগেরহাট), লিয়াকত হোসেন (বাগেরহাট) এডভোকেট নরেশ মুখার্জী (বগুড়া), আব্দুস সালাম (নাটোর), এম সাইফুল মাবুদ (ঝিনাইদহ), কবি সাজ্জাদ আনসারী (জামালপুর), হরিপদ (শ্রীমঙ্গল) অধ্যাপক ননী গোপাল সরকার (নেত্রকোনা) সৈয়দা সায়েরা মহসিন (মৌলভিবাজার), হরিপদ রায় (শ্রীমঙ্গল) অধ্যক্ষ গোলাম সারওয়ার (ময়মনসিংহ), বীর মুক্তিযোদ্ধা ডা. সুশান্ত ঘোষ (সাতক্ষীরা), মবিনুল হক মবিন (যশোর), অধ্যাপক এ.কে.এম গিয়াস উদ্দিন (কক্সবাজার) প্রমুখ।\n\nঢাকাটাইমস/২৫সেপ্টেম্বর/ইএস",
    "ইউরোপের অনেক দেশই রাশিয়ার বিরুদ্ধে যেতে চায় না: অস্ট্রিয়ার সাবেক মন্ত্রী": "ইউক্রেনের পরিস্থিতির কারণে অস্ট্রিয়া রুশ-বিরোধী নিষেধাজ্ঞাগুলোকে সমর্থন করে চলেছে, তবে সমস্ত জাতি নিষেধাজ্ঞাগুলোতে অংশ নিতে চায় না, অস্ট্রিয়ার সাবেক পররাষ্ট্রমন্ত্রী কারিন কেনিসল এ মন্তব্য করেছেন।\n\nবার্তা সংস্থা তাসকে দেয়া একটি সাক্ষাতকারে কেনিসল বলেন, ‘এটা স্পষ্ট যে সবাই রাশিয়ার বিরুদ্ধে সব নিষেধাজ্ঞায় অংশ নিতে চায় না। যাইহোক, অস্ট্রিয়া এখনও পর্যন্ত সমস্ত বিধিনিষেধে যোগদান অব্যাহত রেখেছে।’\n\nতিনি এই বিষয়টির প্রতি দৃষ্টি আকর্ষণ করেছিলেন যে, হাঙ্গেরির মতো বেশ কয়েকটি ইইউ ব্লকের সদস্য দেশ রাশিয়ার বিরুদ্ধে নিষেধাজ্ঞার ষষ্ঠ প্যাকেজে নিজেদের জন্য ‘দর কষাকষি’ করে ছাড় দিয়েছে, যা জ্বালানি সরবরাহকে প্রভাবিত করে।\n\nতার মতে, ইউরোপীয় ইউনিয়ন তাদের পররাষ্ট্র ও প্রতিরক্ষা নীতি অনুসারে নিষেধাজ্ঞার সিদ্ধান্ত নেয়। তিনি বলেন, ‘আমরা ইতিমধ্যেই ২০১৪ সালে অন্যান্য দেশের মতোই চীনের উপর নিষেধাজ্ঞা এবং অবশ্যই রাশিয়ার বিরুদ্ধে এক হাজারের বেশি শাস্তি দিয়েছিলাম। এই সমস্ত শাস্তি শুধু ইউরোপেই নয়, ইতিহাসে নজিরবিহীন।’ সূত্র: তাস।",
    "অবসরের ভাবনা নেই মদ্রিচের": "বয়স হয়ে গেছে ৩৭। ফুটবলার হিসেবে লুকা মদ্রিচ ঢুকে পড়েছেন ‘বুড়োদের’ কাতারে। অনেকের ধারণা, হয়তো কাতার বিশ্বকাপের পর আন্তর্জাতিক ফুটবলকে বিদায় জানাবেন তিনি। তার মনে কি অবসরের চিন্তা উঁকিঝুঁকি মারছে? ক্রোয়েশিয়ার তারকা মিডফিল্ডার স্পষ্ট জানিয়ে দিলেন, আপাতত তেমন কোনো ভাবনা তার নেই।\n\nবিশ্ব ফুটবলে সেরা মিডফিল্ডারদের একজন মনে করা হয় মদ্রিচকে। বয়সকে বুড়ো আঙুল দেখিয়ে ক্লাব রিয়াল মাদ্রিদের হয়ে গত মৌসুমে অসাধারণ পারফর্ম করেন তিনি। ইউরোপ চ্যাম্পিয়নদের হয়ে নতুন মৌসুমের শুরুটাও হয়েছে দারুণ।\n\nক্রোয়েশিয়ার হয়ে সবচেয়ে বেশি ম্যাচ খেলার রেকর্ড তার। গত বিশ্বকাপে তারা খেলেছিল ফাইনালে। টুর্নামেন্টের সেরা খেলোয়াড়ের পুরস্কার গোল্ডেন বুট জিতেছিলেন মদ্রিচ। ওই বছর রিয়াল মাদ্রিদের চ্যাম্পিয়ন্স লিগ জয়েও গুরুত্বপূর্ণ ভূমিকা রেখে তিনি জিতেছিলেন ২০১৮ সালের ব্যালন ডি’অর ও ফিফা বর্ষসেরা ফুটবলারের পুরস্কার।",
    "সাবিনাদের আনন্দযাত্রা": "সাফ চ্যাম্পিয়নশিপের ট্রফিটা কোলের ওপর রেখে ঢাকায় ফেরার বিমানের অপেক্ষা করছিলেন সানজিদা আক্তার। পাশের চেয়ারে কৃষ্ণা রানী সরকার, মাসুরা পারভীনরা তখন মুঠোফোনে ব্যস্ত। কিন্তু মুঠোফোনের স্ক্রিনে বেশিক্ষণ চোখ রাখতে পারছিলেন না কেউই। কাঠমান্ডুর ত্রিভুবন আন্তর্জাতিক বিমানবন্দরের ইমিগ্রেশন শেষে ঢাকাগামী বাংলাদেশি যাত্রীদের অভিনন্দন গ্রহণ করতেই বেশি ব্যস্ত হয়ে যেতে হলো। একটু পরপর ট্রফিসহ ফুটবলারদের সঙ্গে ছবি ও সেলফি তুলতে লাগলেন যাত্রীরা। শুধু বাংলাদেশিরাই নন, বিমানবন্দরে থাকা বিদেশি যাত্রীরাও সাফজয়ীদের সঙ্গে ছবি তুললেন।\n\nদলের সঙ্গে ঢাকায় এসেছেন বাংলাদেশ ফুটবল ফেডারেশনের মহিলা কমিটির চেয়ারম্যান মাহফুজা আক্তার। বিমানে ওঠার আগে মেয়েদের এক দফা কাছে ডেকে নেন এই কর্মকর্তা। গোল হয়ে দাঁড়িয়ে মাহফুজার কথাগুলো শোনেন সাবিনারা। ঢাকায় হজরত শাহজালাল আন্তর্জাতিক বিমানবন্দরে নামার পর আনুষ্ঠানিকতা কেমন হবে, ছাদখোলা বাসে কীভাবে মেয়েরা উঠবেন, কতটা শৃঙ্খলা বজায় রেখে ছাদে উঠতে হবে, সে পরামর্শ দিলেন। বাসে মেয়েদের পাশে যেন আর কেউ না দাঁড়াতে পারেন, বাংলাদেশ নারী ফুটবল দলের ম্যানেজার আমিরুল ইসলামকে সেটা তদারক করার নির্দেশ দেন মাহফুজা।",
    "টিভি সূচি (বৃহস্পতিবার, ২২ সেপ্টেম্বর ২০২২)": "রোমাঞ্চের নানা বাঁক পেরিয়ে ৩-৩ গোলে ড্র হলো দুই সাবেক বিশ্ব চ্যাম্পিয়ন দলের লড়াই।",
    "জ্যামাইকার বিপক্ষে ৫ পরিবর্তনের কথা ভাবছেন আর্জেন্টিনা কোচ": "প্রীতি ম্যাচ হলেও বিশ্বকাপের আগে নিজেদের শেষ আন্তর্জাতিক ম্যাচ। যাচাই বাছাই করে নেওয়ার শেষ সুযোগ আর্জেন্টাইন কোচ লিওনেল স্কালোনির সামনে। সবশেষ হন্ডুরাসের বিপক্ষে খেলা ম্যাচ থেকে এ ম্যাচে পাঁচ পরিবর্তনের কথা ভাবছেন এ কোচ। এমন সংবাদই প্রকাশ করেছেন ক্রীড়াভিত্তিক আর্জেন্টাইন সংবাদমাধ্যম টিওয়াইসি স্পোর্টস।\n\nবুধবার বাংলাদেশ সময় ভোর ৬টায় জ্যামাইকার বিপক্ষে মাঠে নামছে আর্জেন্টিনা। এ ম্যাচকে সামনে রেখে মঙ্গলবার নিউজার্সির রেড বুল অ্যাকাডেমি ট্রেইনিং ফিল্ডে স্থানীয় সময় রাত ৯টায় অনুশীলন করবে দলটি।\n\nতবে এর আগে এদিন দলের কিছু খেলোয়াড়দের নিয়ে আলোচনা করেছেন কোচ স্কালোনি। সেখানেই পরবর্তী ম্যাচের জন্য নিজের পরিকল্পনার কথা জানান তিনি। টিওয়াইসি স্পোর্টসের সূত্র অনুযায়ী, বিশ্বকাপের আগে নিয়মিত খেলোয়াড়দের আরও একবার ঝালাই করে দেখতে চান আর্জেন্টাইন কোচ। হন্ডুরাসের বিপক্ষে বেশ কিছু খেলোয়াড়কে পাননি তিনি।\n\nএ ম্যাচে গোলবারে ফিরতে পারেন এমিলিয়ানো মার্তিনেজ। শেষ ম্যাচে খেলেছিলেন জেরোনিমো রুল্লি। লেফটব্যাক পজিশনে মার্কোস আকুনার ফেরার সম্ভাবনা প্রবল। সেক্ষেত্রে জায়গা ছাড়তে হবে নিকোলাস তাগলিয়াফিকোকে। সেন্টার ব্যাক পজিশনে দেখা যেতে পারে ক্রিস্তিয়ান রোমেরো ও নিকোলাস ওতামেন্দি জুটিকে। হন্ডুরাসের বিপক্ষে খেলেছিলেন লেসেন্দ্রো মার্তিনেজ ও হেরমান পেজ্জেলা।\n\nমাঝ মাঠে আগের দিনের মতো লিয়ান্দ্রো পারেদেস, রদ্রিগো দি পল ও জিওভানি লো সেলসোর থাকা অনেকটাই নিশ্চিত। আক্রমণভাগে লিওনেল মেসি ও লাউতারো মার্তিনেজের সঙ্গে আগের ম্যাচে খেলেছেন পাপু গোমেজ। জ্যামাইকার বিপক্ষে তার জায়গায় ফিরতে পারেন আনহেল দি মারিয়া।\n\nসম্ভাব্য একাদশ: এমিলিয়ানো মার্তিনেজ, মার্কাস আকুনা, নিকোলাস ওতামেন্দি, ক্রিস্তিয়ান রোমেরো, নাহুয়েল মলিনা, লিয়ান্দ্রো পারেদেস, জিওভানি লো সোলসো, রদ্রিগো দি পল, লিওনেল মেসি, লাউতারো মার্তিনেজ ও আনহেল দি মারিয়া।",
    "জিরুর বুড়ো হাড়ের ভেলকি": "প্রথম চার ম্যাচে ধরা দেয়নি জয়। উয়েফা নেশন্স লিগে শিরোপা ধরে রাখার আশা আগেই শেষ হয়ে গেছে ফ্রান্সের। পঞ্চম ম্যাচে হারলে নেশন্স লিগের শীর্ষ স্তর থেকে অবনমন নিশ্চিত হয়ে যেত বিশ্বচ্যাম্পিয়নদের।\n\nএমন কোণঠাসা পরিস্থিতিতে জ্বলে উঠলেন দলের সবচেয়ে বড় তারকা কিলিয়ান এমবাপ্পে। অলিভিয়ের জিরু দেখালেন বুড়ো হাড়ের ভেলকি। তারুণ্য ও অভিজ্ঞতার ঝলকে অস্ট্রিয়াকে হারিয়ে শীর্ষ স্তরে টিকে থাকার আশা বাঁচিয়ে রাখল ফ্রান্স। বৃহস্পতিবার প্যারিসে বাঁচা-মরার ম্যাচে ২-০ গোলে জিতেছে দিদিয়ের দেশমের দল। এই জয়ে পাঁচ ম্যাচে পাঁচ পয়েন্ট নিয়ে ‘এ’ লিগের এক নম্বর গ্রুপের তলানি থেকে তিনে উঠে এসেছে ফ্রান্স।\n\nশেষ ম্যাচে ডেনমার্ককে হারাতে পারলেই শীর্ষ স্তরে টিকে যাবে তারা। গ্রুপের অপর ম্যাচে ডেনমার্ককে ২-১ গোলে হারিয়ে শীর্ষে উঠে এসেছে ক্রোয়েশিয়া। ‘এ’ লিগের চার গ্রুপ চ্যাম্পিয়ন খেলবে চূড়ান্ত পর্বে। গত পরশু রাতে রবার্ট লেওয়ানডোস্কির পোল্যান্ডকে ২-০ গোলে হারিয়ে চার নম্বর গ্রুপের শীর্ষস্থান প্রায় পাকা করে ফেলেছে নেদারল্যান্ডস। দ্বিতীয় স্থানে থাকা বেলজিয়াম ২-১ গোলে হারিয়েছে ওয়েলসকে।\n\nচোটের দরুন পল পগবা ও করিম বেনজেমা দর্শক হয়ে গেলেও ঘরের মাঠে দারুণ আক্রমণাত্মক ফুটবল উপহার দিয়েছে ফ্রান্স। ৫৬ মিনিটে জিরুর পাস ধরে গতির ঝড়ে অস্ট্রিয়ার রক্ষণকে নাকাল করে চোখধাঁধানো গোলে ফ্রান্সকে এগিয়ে দেন এমবাপ্পে। ৬৫ মিনিটে গ্রিজমানের ক্রস থেকে হেডে ব্যবধান দ্বিগুণ করেন জিরু। আর দুই গোল করলেই ফ্রান্সের জার্সিতে সর্বোচ্চ গোলদাতা থিয়েরি অঁরিকে (৫১) ধরে ফেলবেন জিরু (৪৯)। ফ্রান্সের জার্সিতে সবচেয়ে বেশি বয়সে গোলের রেকর্ড এরই মধ্যে নিজের করে নিয়েছেন জিরু (৩৫ বছর ৩৫৭ দিন)।\n\nএকনজরে ফল\n\nফ্রান্স ২ : ০ অস্ট্রিয়া\n\nক্রোয়েশিয়া ২ : ১ ডেনমার্ক\n\nনেদারল্যান্ডস ২ : ০ পোল্যান্ড\n\nবেলজিয়াম ২ : ১ ওয়েলস",
    "ভিয়েনায় বঙ্গবন্ধু মেমোরিয়াল ক্রিকেট টুর্নামেন্ট ২০২২ অনুষ্ঠিত": "ভিয়েনাস্থ বাংলাদেশ দূতাবাস ও স্থায়ী মিশনের উদ্যোগে স্বাধীনতার মহান স্থপতি, সর্বকালের সর্বশ্রেষ্ঠ বাঙালি, জাতির পিতা বঙ্গবন্ধু শেখ মুজিবুর রহমানের স্মরণে বিগত দুই বছরের ধারাবাহিকতায় ভিয়েনার Seebarn Cricket Ground-এ ০৫ সেপ্টেম্বর ২০২২ তারিখে \"বঙ্গবন্ধু মেমোরিয়াল ক্রিকেট টুর্নামেন্ট ২০২২\" অনুষ্ঠিত হয়।\n\nবাংলাদেশ ক্রিকেট ক্লাব অস্ট্রিয়ার সহযোগিতায় আয়োজিত এই টুর্নামেন্টে অস্ট্রিয়া ও হাঙ্গেরির মোট ৪টি দল অংশগ্রহণ করে। টুর্নামেন্টটির ফাইনাল খেলায় বাংলা রাইডারস দল গ্রেটার নোয়াখালী কিংসকে হারিয়ে চ্যাম্পিয়ন হওয়ার গৌরব অর্জন করেছে।\n\nদূতাবাসের চার্জ দ্যা আফেয়ার্স রাহাত বিন জামান প্রধান অতিথি হিসেবে মাঠে উপস্থিত থেকে টুর্নামেন্টটি উপভোগ করেন। এছাড়াও, বাংলাদেশ দূতাবাসের অন্যান্য কর্মকর্তাগণ, অস্ট্রিয়ার জাতীয় ক্রিকেট দলের কোচ, প্রবাসী বাংলাদেশী বিভিন্ন সামাজিক, সাংস্কৃতিক ও আঞ্চলিক সংগঠনের নেতৃবৃন্দসহ উল্লেখযোগ্য সংখ্যক দর্শক মাঠে উপস্থিত ছিলেন।\n\nচার্জ দ্যা আফেয়ার্স ফাইনাল খেলা শেষে বিজয়ী দলসহ অংশগ্রহণকারী অন্যান্য দলগুলোর খেলোয়াড়দের মাঝে পুরস্কার বিতরণ করেন। তিনি \"বঙ্গবন্ধু মেমোরিয়াল ক্রিকেট টুর্নামেন্ট ২০২২\" আয়োজনে দূতাবাসকে সহযোগিতা করার জন্য অস্ট্রিয়া ক্রিকেট এসোসিয়েশন, বাংলাদেশ ক্রিকেট ক্লাব অস্ট্রিয়া, অংশগ্রহণকারী দলগুলো ও অস্ট্রিয়ায় বসবাসরত প্রবাসী বাংলাদেশীদের আন্তরিক ধন্যবাদ জানান।\n\nচার্জ দ্যা আফেয়ার্স সর্বকালের সর্বশ্রেষ্ঠ বাঙালি ও জাতির পিতা বঙ্গবন্ধু শেখ মুজিবুর রহমানের প্রতি গভীর শ্রদ্ধা জ্ঞাপন করেন এবং আগামী বছরগুলোতেও ভিয়েনায় \"বঙ্গবন্ধু মেমোরিয়াল ক্রিকেট টুর্নামেন্ট \" আয়োজন করার প্রত্যয় ব্যক্ত করেন। তিনি অস্ট্রিয়ায় ক্রিকেটকে জনপ্রিয় করতে প্রবাসী বাংলাদেশী তরুন ক্রিকেটারদের প্রতি বিশেষ আহ্বান জানান।\n\nমানবকণ্ঠ/পিবি",
    "Online Fraud: ফোনে কি এই দুটি অ্যাপ আছে? তাহলে সর্বনাশ, যেকোনও মুহূর্তেই খোয়াতে পারেন সমস্ত টাকা!": "Online Fraud: রিপোর্ট অনুযায়ী, মূলত ভারত, স্পেন, অস্ট্রেলিয়া, পোল্যান্ড, জার্মানি, অস্ট্রিয়া সহ একাধিক দেশে এই অ্যাপটি ব্যবহার করা হয়। অ্যান্ড্রয়েড ব্যবহারকারীদের জন্যই এই অ্যাপ তৈরি করা হয়েছে।\n\nনয়া দিল্লি: ফোনের মেমরি বারবার ভর্তি হয়ে গিয়েছে বলে নোটিফিকেশন আসে? গুগল প্লে স্টোর থেকে মেমরি সাফ করার জন্য় ডাউনলোড করছেন বিভিন্ন মেমরি ক্লিনার অ্যাপ? তবে নিজেই কিন্তু বিপদ ডেকে আনছেন। না বুঝেই প্লেস্টোর থেকে ডাউনলোড করা অ্যাপ সরাসরি আপনার ফোনের ব্য়াঙ্কিং অ্যাকাউন্টে ট্রোজান হামলা হতে পারে। সম্প্রতিই প্রকাশিত একটি রিপোর্টে এই তথ্যই জানানো হয়েছে। জানানো হয়েছে, প্লেস্টোরে এমন দুটি অ্যাপ রয়েছে, যার মধ্যে শার্কবট ব্যাঙ্কিং ট্রোজান রয়েছে।\n\nজানা গিয়েছে, যে দুটি অ্যাপ্লিকেশনে ট্রোজান ভাইরাস রয়েছে, সেটি হল মিস্টার ফোন ক্লিনার ও কাইলহাভি মোবাইল সিকিওরিটি। মিস্টার ক্লিনার অ্যাপটি এখনও অবধি ৫০ হাজারেরও বেশি মানুষ ডাউনলোড করেছেন এবং কাইলহাভি অ্যাপটি ১০ হাজারেরও বেশিবার ডাউনলোড করা হয়েছে। অর্থাৎ ইতিমধ্যেই ৬০ হাজারেরও বেশি মানুষের ফোনে এই ট্রোজান ভাইরাস ঢুকে গিয়েছে।\n\nরিপোর্ট অনুযায়ী, মূলত ভারত, স্পেন, অস্ট্রেলিয়া, পোল্যান্ড, জার্মানি, অস্ট্রিয়া সহ একাধিক দেশে এই অ্যাপটি ব্যবহার করা হয়। অ্যান্ড্রয়েড ব্যবহারকারীদের জন্যই এই অ্যাপ তৈরি করা হয়েছে। যারাই ফোনের মেমরি ফাঁকা করার জন্য এই অ্যাপটি ব্যবহার করেছেন, তাদের ফোনে এই ট্রোজান ভাইরাস ঢুকে গিয়েছে।\n\nএই ভাইরাসযুক্ত অ্যাপের অন্যতম বৈশিষ্ট্য হল, এই শার্কবট ম্যালওয়ার অ্যাপটি ডাউনলোড করার পর এটি আপনার ফোন থেকে তথ্য হাতিয়ে নেওয়ার জন্য় কোনও প্রকার অনুমতির অপেক্ষা করে না। বিনা অনুমতিতেই তারা যাবতীয় তথ্য হাতিয়ে নেয়। আপনার ফোনে এই অ্যাপ থাকলেই, আপনি যখন ব্যাঙ্ক অ্যাকাউন্ট খুলবেন, তখনই তাদের অ্যাকাউন্ট থেকে যাবতীয় কুকি সংগ্রহ করে নেয়, যার মধ্যে অ্য়াকাউন্টের নম্বর থেকে শুরু করে পিন, যাবতীয় তথ্যই সংরক্ষিত থাকে। এই অ্যাপ থেকে আপনাআপনিই ব্যাঙ্ক অ্যাকাউন্ট থেকে টাকা হাতিয়ে নেওয়া হত। গ্রাহকরা টাকা কেটে নেওয়ার বিষয়ে কোনও কিছু জানতেও পারতেন না।",
    "টিভিতে আজকের খেলা": "ফাইল ছবি\n\nপ্রতিদিনের ব্যস্ত জীবনে সব খেলা তো আর দেখতে পারবেন না। একটু বেছে নিতে হবে সময় ও পছন্দ অনুযায়ী। নিশ্চয়ই লাইভ বা সরাসরি খেলা দেখাতে সবার মতো আপনারও আগ্রহ বেশি। কোথায় কী খেলা আছে, সেই খোঁজাখুঁজি থেকে বিরত থেকে এবার দেখে নিন এই শিডিউল। আর ঠিক করে ফেলুন কখন কোন খেলায় চোখ রাখবেন।\n\nএকনজরে দেখে নিন আজকের খেলা-\n\nক্রিকেট\n\nপাকিস্তান-ইংল্যান্ড\n\n২য় টি-টোয়েন্টি\n\nরাত ৮টা ৩০মিনিট\n\nসরাসরি, সনি সিক্স\n\nক্যারিবিয়ান প্রিমিয়ার লিগ\n\nত্রিনবাগো-সেন্ট কিটস\n\nরাত ৮টা\n\nসরাসরি, স্টার স্পোর্টস সিলেক্ট ২\n\nগায়ানা-সেন্ট লুসিয়া\n\nআগামীকাল ভোর ৫টা\n\nসরাসরি, স্টার স্পোর্টস সিলেক্ট ২\n\nরোড সেফটি ওয়ার্ল্ড সিরিজ\n\nভারত লেজেন্ডস-ইংল্যান্ড লেজেন্ডস\n\nরাত ৮টা\n\nসরাসরি, টি স্পোর্টস\n\nলেজেন্ডস লিগ ক্রিকেট\n\nগুজরাট জায়ান্টস-মনিপাল টাইগার্স\n\nরাত ৮টা\n\nসরাসরি, স্টার স্পোর্টস ২\n\nদুলীপ ট্রফি: ফাইনাল\n\nওয়েস্ট জোন-সাউথ জোন\n\nসকাল ১০টা\n\nসরাসরি, স্টার স্পোর্টস সিলেক্ট ২\n\nফুটবল\n\nআন্তর্জাতিক প্রীতি ফুটবল\n\nবাংলাদেশ–কম্বোডিয়া\n\nসন্ধ্যা ৬টা\n\nসরাসরি, ফেসবুক/camfootball\n\nআন্তর্জাতিক প্রীতি ফুটবল\n\nআইসল্যান্ড-ভেনেজুয়েলা\n\nরাত ১০টা\n\nসরাসরি, সনি টেন ১\n\nউয়েফা নেশনস লিগ\n\nলাটভিয়া-মলদোভা\n\nরাত ১০টা\n\nসরাসরি, সনি টেন ২\n\nউয়েফা নেশনস লিগ\n\nকাজাখস্তান-বেলারুশ\n\nরাত ৮টা\n\nসরাসরি, সনি টেন ২\n\nবেলজিয়াম-ওয়েলস\n\nরাত ১২টা ৪৫মিনিট\n\nসরাসরি, সনি সিক্স\n\nক্রোয়েশিয়া-ডেনমার্ক\n\nরাত ১২টা ৪৫মিনিট\n\nসরাসরি, সনি টেন ১\n\nফ্রান্স-অস্ট্রিয়া\n\nরাত ১২টা ৪৫মিনিট\n\nসরাসরি, সনি টেন ২\n\nপোল্যান্ড-নেদারল্যান্ডস\n\nরাত ১২টা ৪৫মিনিট\n\nসরাসরি, সনি টেন ৩",
    "আজ টিভিতে যা দেখবেন (১৬ সেপ্টেম্বর ২০২২)": "",
    "আজ টিভিতে যা দেখবেন (১৪ সেপ্টেম্বর ২০২২)": "চ্যাম্পিয়নস লিগে আজ আর্লিং হলান্ডের নতুন দল ম্যানচেস্টার সিটির মুখোমুখি তাঁর পুরোনো দল বরুসিয়া ডর্টমুন্ড। আজ ম্যাচ আছে রিয়াল মাদ্রিদ ও পিএসজিরও।",
    "ডেনমার্কের কাছে ধরাশায়ী বিশ্বচ্যাম্পিয়নরা": "এবিএন/জনি/জসিম/জেডি\n\nউয়েফা নেশন্স লিগে প্রতিশোধ নিতে নেমে ফের ডেনমার্কে ধরাশায়ী বিশ্বচ্যাম্পিয়ন ফ্রান্স। 'এ' লিগের এক নম্বর গ্রুপের শেষ রাউন্ডে ফ্রান্সের বিপক্ষে ২-০ গোলে জিতেছে ডেনমার্ক। কোপেনহেগেনের পারকেন স্টেডিয়ামে দুই দলই লড়েছে সমানে সমান। গোলের জন্য লক্ষ্য বরাবর সমান সাতটি শটই করে দুই দল। কিন্তু প্রথমার্ধে ছয় মিনিটের ব্যবধানে ডেনমার্ক পেয়ে যায় দুই গোল। ফ্রান্স করতে পারেনি একটিও।ম্যাচের ৩৩ মিনিটে ক্যাসপার ওলবার্গ করেন প্রথম গোল। পরে ৩৯ মিনিটের সময় ব্যবধান দ্বিগুণ করে স্বাগতিক দর্শকদের আনন্দে ভাসান আন্দ্রেস স্কভ ওলসেন। ম্যাচের দুই অর্ধেই দারুণ কিছু সুযোগ পাওয়া এমবাপে, গ্রিজম্যানরা হতাশ করলে সহজ হয় ডেনমার্কের জয়। তবে এই হারে বাদ পড়েনি ফ্রান্স। অন্য ম্যাচে ফল পাওয়ায় নেশন্স লিগের প্রথম স্তরে টিকে গেছে গত আসরের চ্যাম্পিয়ন ফ্রান্স। অন্যদিকে অস্ট্রিয়াকে ৩-১ গোলে হারিয়ে এই গ্রুপ থেকে চার দলের ফাইনালে খেলবে ক্রোয়েশিয়া। দ্বিতীয় স্তরে নেমে গেছে অস্ট্রিয়া।",
    "ময়দানের বিকেলের খাস খবর (২৬ সেপ্টেম্বর, ২০২২)": "কলকাতায় ফিরলেন ঝুলন\n\nলর্ডসে ক্রিকেটকে বিদায় জানিয়ে চাকদহ এক্সপ্রেস ফিরলেন কলকাতায়। বিমানবন্দরেই ভাসলেন অভিনন্দনে।\n\n- Advertisement -\n\nনেশনস লিগে রাতে মাঠে নামছে ইংল্যান্ড-জার্মানি\n\nওয়েম্বলিতে উয়েফা নেশনস লিগে ‘এ’ লিগের শেষ রাউন্ডের ম্যাচে মুখোমুখি হবে দুই জায়ান্ট ইংল্যান্ড ও জার্মানি। ম্যাচটি শুরু হবে ভারতীয় সময় রাত ১২টা ৩০ মিনিটে। বিশ্বকাপ শুরুর আগে দুর্ভাবনায় ইংল্যান্ড। নেশনস লিগে সময়টা একেবারেই ভাল কাটছে না থ্রি লায়নদের। গেল বছর ইউরোপিয়ান চ্যাম্পিয়নশিপের ফাইনালিস্ট ইংল্যান্ডকে ঘিরে তৈরি হয়েছিল নতুন স্বপ্ন। বিশ্বকাপে জ্বলে উঠবে গ্যারেথ সাউথগেটের দল। তবে একের পর এক বাজে পারফরম্যান্সে দিশেহারা ইংলিশ জায়ান্টরা।\n\nআরও পড়ুন: এভাবে জিততে কি সত্যিই চেয়েছিলেন, শহরে ফিরে মানকাডিং নিয়ে বড় মন্তব্য ঝুলনের\n\nজমজমাট টুর্নামেন্টে চ্যাম্পিয়ন বর্ণালী সংঘ\n\nকে হবে ফুটবলের চ্যাম্প? অ্যাপোলো ২৪×৭ এবং ৩৬০ ইএসপি আয়োজিত বাংলা সকার লিগ। বিভিন্ন কর্পোরেট আর আবাসনের দলগুলোকে নিয়ে অনুষ্ঠিত হল এই টুর্নামেন্ট। রবিবার ছিল টুর্নামেন্টের ফাইনাল। ৫-এ সাইড এই ফুটবল টুর্নামেন্টের কিক অফ হয়েছিল শহরের এক অভিজাত শপিং মলে। টুর্নামেন্টের গ্র্যান্ড ফিনালে অনুষ্ঠিত হল বৈদিক ভিলেজে। টুর্নামেন্টে অংশ নেয় ৩২০টি দল। আড়াই হাজারেরও বেশি ফুটবলার খেলে এই টুর্নামেন্টে। রবিবার কোয়ার্টার ফাইনাল, সেমিফাইনাল এবং ফাইনাল অনুষ্ঠিত হয়। ছুটির দিনে বৈদিক ভিলেজে হই হই করে ফুটবল খেলল সবাই। তবে প্রতিযোগিতামূলক ম্যাচ হওয়ায় লড়াই হয় হাড্ডাহাড্ডি। এ ছাড়া এক্সিবিশন ম্যাচও অনুষ্ঠিত হয় এ দিন। ফাইনালে উপস্থিত ছিলেন ভারতের প্রাক্তন অধিনায়ক বাইচুং ভুটিয়া ও প্রাক্তন গোলকিপার অভ্র মণ্ডল।\n\nনেশনস লিগ ডেনমার্কের বিপক্ষে আবারও হারল বিশ্ব চ্যাম্পিয়নরা\n\nউয়েফা নেশন্স লিগে প্রতিশোধ নিতে নেমে ফের ডেনমার্কের বিপক্ষে হোঁচট খেল বিশ্ব চ্যাম্পিয়ন ফ্রান্স। ঘরের মাঠে ১-২ গোলে হারের পর পার্কেনে কিলিয়ান এমবাপ্পেরা হেরেছে ০-২ গোলের ব্যবধানে।\n\nটিম ইন্ডিয়ার সামনে নতুন চ্যালেঞ্জ, ভারতে এসে পড়ল দক্ষিণ আফ্রিকা\n\nদক্ষিণ আফ্রিকার বিরুদ্ধে তিন ম্যাচের টি-টোয়েন্টি ও সমসংখ্যক ম্যাচের ওয়ান ডে সিরিজ খেলবে ভারতীয় দল। বুধবার (২৮ সেপ্টেম্বর) থেকে শুরু হতে চলেছে ভারত-দক্ষিণ আফ্রিকা সিরিজ। অস্ট্রেলিয়া সিরিজ শেষ হতে না হতেই আরেক কড়া চ্যালেঞ্জ ভারতীয় দলের জন্য অপেক্ষা করে রয়েছে।\n\nজাতীয় গেমসে সোনার হ্যাটট্রিকের লক্ষ্যে নামবেন ভবানী দেবী\n\nফ্রান্স থেকে দেশে ফিরতে চলেছেন অলিম্পিকে অংশ নেওয়া প্রথম ভারতীয় ফেন্সার ভবানী দেবী । গুজরাতে ৩৬তম জাতীয় গেমসে সাবরেতে সোনার হ্যাটট্রিক করার লক্ষ্য নিয়ে নামবেন ভবানী। ২৭ সেপ্টেম্বর থেকে শুরু হচ্ছে এ বারের জাতীয় গেমস। আর ভারতীয় তারকা ফেন্সার ভবানী দেবীর কাছে সুযোগ থাকতে জাতীয় গেমস থেকে তৃতীয় সোনা জেতার। ন্যাশনাল গেমস শুরু হওয়ার আগে ভার্চুয়াল প্রেস কনফারেন্সে তিনি তুলে ধরেছেন নিজের প্রস্তুতির কথা ও লক্ষ্য।\n\nআরও একটি নজির গড়লেন বিরাট কোহলি\n\nআন্তর্জাতিক ক্রিকেটে ভারতের হয়ে বড় নজির গড়লেন বিরাট কোহলি। ভারতীয় ক্রিকেটারদের মধ্যে আন্তর্জাতিক ক্রিকেটে সব থেকে বেশি রানের তালিকায় দুই নম্বরে উঠে এলেন তিনি। ছাপিয়ে গেলেন ভারতীয় দলের কোচ রাহুল দ্রাবিড়কে। কোহলির সামনে এখন শুধুই সচিন তেন্ডুলকর।\n\nঅস্ট্রেলিয়ার বিরুদ্ধে হায়দরাবাদে ৪৮ বলে ৬৩ রানের ইনিংসে ভর করে দ্রাবিড়কে টপকেছেন কোহলি। এখন দ্রাবিড়ের থেকে ১৪ রান বেশি তাঁর। ভারতের হয়ে আন্তর্জাতিক ক্রিকেটে ৪৭১ ম্যাচে ২৪,০৭৮ রান কোহলির। গড় ৫৩.৬২। ৭১টি শতরান করেছেন তিনি। অন্য দিকে দ্রাবিড়ের রান ৫০৪ ম্যাচে ২৪,০৬৪। তাঁর গড় ৪৫.৫৭। আন্তর্জাতিক ক্রিকেটে ৪৮টি শতরান রয়েছে দ্রাবিড়ের। তালিকায় সব থেকে উপরে সচিন। ৬৬৪ ম্যাচে তাঁর রান ৩৪,৩৫৭। গড় ৪৮.৫২।\n\nইতিহাস গড়ল সৌদির নারী ফুটবল দল\n\nপ্রথমবারের মতো নিজ দেশে ফুটবল খেলে ইতিহাস গড়লেন সৌদি আরবের নারীরা। গত বছরের অক্টোবরে গড়া দলটি শনিবার প্রথমবারের মতো প্রতিপক্ষের বিপক্ষে মাঠে নামে। সৌদির আভা শহরে সুলতান বিন আবদুল আজিজ স্টেডিয়ামে সৌদি-ভুটানের মধ্যে শনিবার এ প্রীতি ম্যাচ অনুষ্ঠিত হয়।\n\nখাস খবর ফেসবুক পেজের লিঙ্ক:\n\nhttps://www.facebook.com/khaskhobor2020/\n\nমেসির সামনে আর থাকলেন মুলার\n\nপিএসজিতে নিজের প্রথম মৌসুম ভালো কাটেনি লিওনেল মেসির। তবে এবার প্লে-মেকার হিসেবে দুর্দান্ত ছন্দে আছেন আর্জেন্টাইন তারকা। সতীর্থদের দিয়ে করাচ্ছেন একের পর এক গোল। ইউরোপের শীর্ষ পাঁচ লিগের মধ্যে নতুন শতকের শুরু থেকে বার্সেলোনার হয়ে রেকর্ড তিনবার সর্বোচ্চ অ্যাসিস্টের মালিক হয়েছেন মেসি। তবে এক বছরে সর্বোচ্চ অ্যাসিস্টের রেকর্ডটি টমাস মুলারের। গত বছর বায়ার্ন মিউনিখের জার্সিতে ৩০ অ্যাসিস্ট করেন জার্মান ফরোয়ার্ড। এবার মেসির সামনে সুযোগ আছে এই রেকর্ডও নিজের করে নেওয়ার। শীর্ষ পাঁচ লিগের মধ্যে ১৭ অ্যাসিস্ট করে সবার শীর্ষে আছেন তিনি।\n\nহেরেও অবনমন থেকে বেঁচেছে ফ্রান্স\n\nউয়েফা নেশনস লিগে ডেনমার্কের কাছে ২-০ গোলে হেরেছে বর্তমান চ্যাম্পিয়ন ফ্রান্স। গ্রুপপর্বে নিজেদের শেষ ম্যাচে এমন হারের পরও অল্পের জন্য অবনমনে পড়তে হয়নি দিদিয়ের দেশমের শিষ্যদের। গ্রুপের আরেক ম্যাচে অস্ট্রিয়ার বিপক্ষে ৩-১ গোলে জিতেছে ক্রোয়েশিয়া। অস্ট্রিয়া হেরে বসাতে রক্ষা পেয়েছে বর্তমান বিশ্ব চ্যাম্পিয়ন দলটি।",
    "সাকিব না পেলেও বিপিএলে দলের মালিকানায় মাশরাফি": "এবিএন/শংকর রায়/জসিম/পিংকি\n\nবাংলাদেশ প্রিমিয়ার লিগের (বিপিএল) পরবর্তী তিন আসরের জন্য দল কেনার কথা ছিল সাকিব আল হাসানের ব্যাবসায়িক প্রতিষ্ঠান মোনার্ক লেজেন্ড ইন্ডাস্ট্রির। কিন্তু বাংলাদেশ ক্রিকেট বোর্ডের (বিসিবি) প্রকাশিত ফ্র্যাঞ্চাইজির চূড়ান্ত তালিকায় দেখা গেল সাকিবের মোনার্ক দল পায়নি। দল পেয়েছেন মাশরাফি বিন মর্তুজা, কয়েকজন বন্ধু মিলে ফিউচার স্পোর্টসের মালিকানায় দল গঠন করেছেন তিনি। মোনার্ক পদ্মা নামে বিপিএলের ফ্র্যাঞ্চাইজির মালিকানায় আসার কথা ছিল সাকিব আল হাসানের। তবে শেয়ার কেলেঙ্কারিতে নাম জড়ানোয় অন্তত তিন বছরের জন্য সে স্বপ্ন পূরণ হচ্ছে না এই অলরাউন্ডারের।সাত ফ্র্যাঞ্চাইজির ছয়টি পুরনো। তারা কখনো না কখনো বিপিএলের সঙ্গে ছিল। নতুন কেবল ফিউচার স্পোর্টস। যারা পেয়েছে সিলেটের মালিকানা। যার সঙ্গে জড়িয়ে সাবেক অধিনায়ক মাশরাফি বিন মর্তুজা নাম। সাকিব না পেলেও মাশরাফিকে দেখা যাবে ওনারস লিস্টে। আর গত আসরে সিলেট সানরাইজার্সের দায়িত্বে থাকা প্রগতি গ্রিন অটো রাইস মিলস এবার রাজধানীর মালিকানায়। প্রগতি ঢাকা নামে দল গড়বে তারা। সবচেয়ে সফলতম দল কুমিল্লা ভিক্টোরিয়ান্স, আরেক সাবেক চ্যাম্পিয়ন রংপুর রাইডার্স, চট্টগ্রাম চ্যালেঞ্জার্স, খুলনা টাইগারস, ফরচুন বরিশাল থাকছে বিপিএলের নবম আসরে। থাকবে অন্তত টানা তিন বছর। দল কিনতে আগ্রহী হলেও বাদ পড়ার তালিকায় জায়গা হয়েছে রুপা ও বৈশাখী গ্রুপের। তবে ফ্র্যাঞ্চাইজিগুলোর আনুষ্ঠানিকতা এখনও বাকি। ক্রিকেটারদের পারিশ্রমিকের নিরাপত্তা বাবদ সাড়ে আট কোটি টাকা আর ফ্র্যাঞ্চাইজি ফি বাবদ দিতে হবে আরও দেড় কোটি টাকা। সব মিলে ১০ কোটি টাকা জমা দিতে হবে বিসিবির দেয়া ডেটলাইনের আগে। ৫ জানুয়ারি শুরু হবে বিপিএলের নবম আসর। ফাইনাল ১৬ ফেব্রুয়ারি। টি-টোয়েন্টি বিশ্বকাপের পর আর ভারতের বিপক্ষে হোম সিরিজের আগেই হবে প্লেয়ার্স ড্রাফট। দল পাওয়া ফ্র‍্যাঞ্চাইজিগুলো হলো— বরিশাল (ফরচুন বরিশাল স্পোর্টস লিমিটেড), খুলনা (মাইন্ডট্রি লিমিটেড), ঢাকা (প্রগতি অটো রাইস মিল লিমিটেড), সিলেট (ফিউচার স্পোর্টস লিমিটেড, রংপুর (টগি স্পোর্টস লিমিটেড-বসুন্ধরা গ্রুপ), চট্টগ্রাম (ডেল্টা স্পোর্টস লিমিটেড) ও কুমিল্লা (কুমিল্লা লেজেন্ডস লিমিটেড)।",
    "তরুণ প্রজন্মের জন্য বাঁচাতে হবে রামনাথের স্মৃতি": "সম্প্রতি তারা এর প্রতিশোধ নিতে আরও মরিয়া হয়ে উঠেছে, আওয়ামী লীগে অনুপ্রবেশ করে ক্ষমতার কাছাকাছি থেকে তারা তাদের এসব স্বার্থ হাসিল করছে। ফলে আমরা প্রায়ই দেখছি, সংখ্যালঘু সম্প্রদায়ের ওপর অত্যাচার-নির্যাতন-লুটপাটের তালিকায় আওয়ামী পরিচয়ের লোকজনের নাম উঠে আসছে। রামনাথ বিশ্বাসের ভূমি জবরদখল করা ওয়াহেদও আলবদর পরিবার থেকে এসে আওয়ামী লীগে যোগ দিয়েছিল বলে আমরা গণমাধ্যমসূত্রে জানতে পেরেছি। এভাবেই তারা ধীরে ধীরে আওয়ামী লীগের শরীর থেকেও ধর্মনিরপেক্ষতার ছাপটি তুলে ফেলতে চাইছে।\n\nআমি বিশ্বাস, এই অন্ধকার থেকে আমাদের তুলে আনতে আলোকবর্তিকা নিয়ে দাঁড়াবে আমাদের তরুণেরা। তরুণ প্রজন্মের জন্য সব দেশেই কিছু রোল মডেল দরকার হয়। শিল্প-সাহিত্য-রাজনীতি সব ক্ষেত্রেই নায়কের দরকার হয়। তরুণদের সামনে যদি কোনো নায়ক না থাকে, উদাহরণ না থাকে তাহলে তারা আগ্রহ হারিয়ে ফেলে, তাদের ভেতরের বারুদ কমে যায়। সেই সুযোগ ফাঁক খুঁজে নেয় মৌলবাদ, জঙ্গিবাদ ধ্বংসকামীতা।\n\nতাই তরুণদের হতে হবে মুক্তমনের অধিকারী, তাদের ঘুরতে হবে, অনেক জানতে হবে। সে যত ভ্রমণ করবে তার ততো জ্ঞান বাড়বে। পর্যটনের ক্ষেত্রে আমি মনে করি, রামনাথ বিশ্বাসের মতো এমন বিস্তৃত অভিজ্ঞতা আর বিচিত্র কর্মের ভাণ্ডার বাংলায় কেনো গোটা ভারতবর্ষে আর কারও নেই। আমার ইচ্ছে ছিল আমি অনেক দেশ ঘুরব, রামনাথ বিশ্বাসের মতো পর্যটকদের ভ্রমণকাহিনী পড়েই আমার মধ্যে ভ্রমণের নেশা আসে।\n\nইতিহাসের প্রয়োজনেই রামনাথ বিশ্বাসের স্মৃতি সংরক্ষণ করা দরকার। এটি এভাবে বেদখল হতে দেয়া যাবে না। এটি সরকারি খাস জমি। সরকার চাইলেই তা নিজেদের আওতায় নিয়ে আসতে পারে। সেই সাথে ট্রাভেল রাইটার্স এসোসিয়েশন এবং নাগরিক সমাজের তার স্মৃতি রক্ষার্থে যে বাইসাইকেল জাদুঘর এবং পাঠাগার করার দাবি জানিয়েছেন সেটিরও প্রতিফলন করাতে পারে। এটি এত কঠিন কাজ না। হবিগঞ্জের জেলা প্রশাসক চাইলেই এটি সংরক্ষণ করতে পারেন।\n\nএর আগেও খুলনায় রবীন্দ্রনাথ ঠাকুরের শ্বশুরবাড়ি সংরক্ষণের ক্ষেত্রে আমরা স্থানীয় প্রশাসন থেকেই উদ্যোগ দেখেছি। রামনাথ বিশ্বাসের বাড়ি সংরক্ষণ করে সেখানে একটি জাদুঘর করা, একটি পাঠাগার গড়ে তোলা এগুলো খুবই মহতী দাবি। এর জন্য খুব বড় বাজেটেরও দরকার হবে না, যেটি দরকার হবে সেটি হচ্ছে সদিচ্ছা। আমি মনে করি, সরকার এবং নাগরিক সমাজ একত্রে কাজ করলে খুব সহজেই রামনাথ বিশ্বাসের বাড়িটি পুনরুদ্ধার এবং সংরক্ষণ করা সম্ভব।\n\nরামনাথ বিশ্বাসের মতো এমন আরও যেসব কৃতি গুণীজন এদেশ থেকে দেশভাগের পরে ভারতে চলে গেছেন তাদের সবার স্মৃতি আমাদের দায়িত্ব নিয়ে তরুণ প্রজন্মের জন্য সংরক্ষণ করা উচিত। কেননা, তারা আমাদেরই পুর্বপুরুষ, এই মাটিরই সন্তান। এখানেই তারা জ্ঞান-বিজ্ঞান, শিল্প-সাহিত্যের চর্চা করে গেছেন। তাদের স্মৃতি যদি আমরা আমাদের তরুণ প্রজন্মের সামনে তুলে ধরতে পারি, তবে তাদের মধ্যে অনুপ্রেরণা জাগবে, আমাদের ভবিষ্যত সমৃদ্ধ হবে। আর যদি আমরা সেটি না পারি তবে জাতি হিসেবে আমরা হয়ে পড়বো অনুর্বর এবং হতভাগা। দুই দেশের অসংখ্য মানুষ যারা নানা খাতে, নানা শাখায় ছিলেন অসম্ভব জ্ঞানী এবং প্রখর, যারা তাদের কীর্তি দিয়ে আমাদের এই সভ্যতাকে সমৃদ্ধ করেছেন তাদের স্মৃতি এবং কর্ম সংরক্ষণে দুই দেশের সরকারের উদ্যোগী হয়ে একত্রে কাজ করা উচিত।",
    "‘দেশমের জন্য মরতেও পারি’": "দিদিয়ের দেশমের জন্য ‘মরতেও’ পারেন ফ্রান্সের ফুল ব্যাক বেঞ্জামিন পাভার্ড। আন্তর্জাতিক ফুটবলে সাফল্যের জাতীয় দলের কোচের প্রতি কৃতজ্ঞতা প্রকাশ করতে গিয়ে এই অভিব্যক্তি জানান ২৬ বছর বয়সী ডিফেন্ডার।\n\n২০১৭ সালে দেশমের দলেই অভিষেক হয়েছিল পাভার্ডের। তখন খেলতেন স্টুটগার্টে। তারপর থেকে দলে নিয়মিত তিনি। বায়ার্ন মিউনিখের এই ডিফেন্ডার এখন পর্যন্ত ফ্রান্সের বিশ্বকাপ জয়ী কোচের অধীনে খেলেছেন ৪৫ ম্যাচ।\n\nআসন্ন কাতার বিশ্বকাপেও রাইট ব্যাকের জায়গাটি তার জন্য বরাদ্দ থাকবে আশা পাভার্ড। যদিও বার্সেলোনার জুলেস কোন্দের সঙ্গে প্রতিদ্বন্দ্বিতা করতে হবে তাকে। সম্প্রতি কিছু ম্যাচ বেঞ্চে থাকতে হয়েছিল এই ডিফেন্ডারকে। অস্ট্রিয়া ও ডেনমার্কের বিপক্ষে নেশনস লিগের ম্যাচেও ডাক পেয়েছেন তিনি।\n\nদেশমের অধীনে কতটা স্বাচ্ছন্দ্যে খেলতে পারেন, সেটাই টেলিফুটকে জানালেন পাভার্ড, ‘আমরা ঘনিষ্ঠ। কিছু বলার থাকলে তিনি আমাকে বলেন। তিনি গুরুত্বপূর্ণ একজন ব্যক্তি, স্টুটগার্টে যখন খেলতাম, তখন ম্যাচ দেখতে আসতেন। ওই সময় আর কাউকে দেখতো না। আমি তার কাছে অনেক ঋণী। আমি তার জন্য মাঠে মরতেও পারি।’",
    "আজ টিভিতে যা দেখবেন (৩০ আগস্ট ২০২২)": "এশিয়া কাপ ক্রিকেটে আজ আফগানিস্তানের মুখোমুখি হবে বাংলাদেশ। ইংলিশ প্রিমিয়ার লিগে মাঠে নামবে চেলসি। ইতালিয়ান সিরি আ তে নিজ নিজ ম্যাচে মাঠে নামবে দুই মিলান। টেনিসে দেখা যাবে ইউ এস ওপেনের খেলা।",
    "মাঠে না থেকেও বিশ্বকাপ ফুটবলের বড় তারকা হয়ে উঠেছিল যে অষ্টভুজ প্রাণী": "গ্রেটেস্ট শো অন আর্থ খ্যাত বিশ্বকাপ ফুটবল নিয়ে পৃথিবীর প্রতিটি মানুষেরই আগ্রহ থাকে তুঙ্গে। মূলত ফুটবল মাঠ মাতানো তারকারাই থাকেন ফিফা বিশ্বকাপের মূল আকর্ষণের কেন্দ্রবিন্দু। কিন্তু মাঠে না নেমেও শুধুমাত্র গণক হয়েই বিশ্বকাপের মূল চরিত্র হয়ে তারকাখ্যাতি পেয়ে যাওয়া বেশ বিরল ঘটনাই বটে।\n\nফিফা বিশ্বকাপ শুরুর আগে ফুটবল পণ্ডিত থেকে শুরু করে পাশের বাড়ির কচি ছেলে পর্যন্ত টুর্নামেন্ট নিয়ে বিভিন্ন বিশ্লেষণ এবং প্রেডিকশন দিয়ে থাকে। কিন্তু সবার প্রেডিকশন কতটুক নিখুঁত হয়ে থাকে? কিন্তু ২০১০ সালে অনুষ্ঠিত বিশ্বকাপে শতভাগ নিখুঁত এবং নির্ভুল প্রেডিকশন করে তাক লাগিয়ে দিয়েছিল একটি অক্টোপাস।\n\nঅনেকে হয়ত মনে করছেন এ বুঝি পাগলের প্রলাপ। কতশত ফুটবল জ্ঞান থাকা কত বিশেষজ্ঞ বিশ্বকাপ নিয়ে ১০০% সঠিক প্রেডিকশন দিতে পারলো না, আর কোথাকার কোন অষ্টভুজ (আট বাহু বিশিষ্ট) অক্টোপাস নাকি খাপে খাপ নিখুঁত গণনা করেছে?\n\nযদি সত্যিই তাই ভেবে থাকেন তাহলে জেনে রাখুন, মানুষের মতো উন্নত মস্তিষ্কের অধিকারী না হলেও ৯ মস্তিষ্ক সমৃদ্ধ ওই সামুদ্রিক প্রাণীটি ২০১০ বিশ্বকাপের ম্যাচের আগেই জয়ী দলের নাম বলে দিতে পারতো। যদিও সবগুলো না, সেই অক্টোপাস ভাগ্য গণনা করেছিল শুধুমাত্র ৮টি ম্যাচের। তবে নিজের ৮ বাহু দিয়ে তারকা হয়ে যেতে সেই অক্টোপাসের জন্য ওটাই যথেষ্ট ছিল।\n\nযে অক্টোপাসকে নিয়ে এত আলোচনা, তার নামটাই এখনও জানা হলো না। অষ্টভুজী প্রাণী হয়েও ফুটবলের জ্যোতিষী বনে যাওয়া সেই অক্টোপাসের নাম পল। ২০০৮ সালের ২৬ জানুয়ারি পলের জন্ম ইংল্যান্ডের ওয়েমাউথের সি লাইফ সেন্টারে। ওই বছরেই তাকে জার্মানির ওবারহাইসেনে নিয়ে আসা হয়। এরপর জীবনের বাকিটা সে এখানের সি লাইফ সেন্টারেই পার করে। জন্ম ইংল্যান্ডে পলের বেড়ে ওঠা এবং পরবর্তীতে ফুটবলের গণক হয়ে ওঠা- সবই কিন্তু জার্মানিতে।\n\n২০১০ বিশ্বকাপে শতভাগ নির্ভুল ভবিষ্যদ্বাণী করে অক্টোপাস পল/সংগৃহীত ২০১০ বিশ্বকাপে শতভাগ নির্ভুল ভবিষ্যদ্বাণী করে অক্টোপাস পল/সংগৃহীত\n\nঅক্টোপাস পলের নামকরণও হয় জার্মানিতে আসার পরেই। বিখ্যাত জার্মান ছড়াকার বয় লর্নসেনের ডার টিনটেনফিশচ পল অক্টোপাস নামের একটি কবিতা আছে। সে কবিতায় উল্লেখিত পল নামক একটি অক্টোপাসের নামানুসারেই তার নামকরণ করা হয়।\n\nসাধারণ একটি অক্টোপাস হিসেবে জন্মালেও তার মধ্যে বিশেষ কিছু রয়েছে, তা দেখতে পাওয়া যায় অল্প সময়ের মধ্যেই। পলের আবাসস্থল ওবারহাইসেনের সি লাইফ সেন্টারের পরিচালক ডেনিয়েল ফে বলেন, কোনো দর্শক পলকে দেখতে আসলে ও সেই দর্শকের দিকে এমনভাবে তাকিয়ে থাকতো, যা কোনোভাবেই সাধারণ কোনো অক্টোপাসের দৃষ্টির সঙ্গে মেলানো যেতো না। তাই পলের কোনো বিশেষ প্রতিভা আছে কি-না, সেটা তখন থেকেই আমরা খোঁজার চেষ্টা শুরু করলাম।\n\nপলের লুকায়িত বিশেষ প্রতিভা যে ফুটবল সম্পর্কিত, তা জানতে বেশিদিন অপেক্ষা করতে হয়নি। ২০০৮ সালে অস্ট্রিয়া-সুইজারল্যান্ডে আয়োজিত ইউরোপিয়ান চ্যাম্পিয়নশিপে জার্মানির ৬টি খেলাতেই তাদের জয়ের পক্ষে ভবিষ্যদ্বাণী করেছিল পল। সেই ৬টি ভবিষ্যদ্বাণীর মধ্যে ৪টিই ছিল সঠিক। গ্রুপপর্বে পোল্যান্ড, অস্ট্রিয়া, কোয়ার্টার ফাইনালে পর্তুগাল এবং সেমিফাইনালে তুরস্কের বিপক্ষে জার্মানির জয়ের ব্যাপারে পলের অনুমান নির্ভুল হলেও প্রথম রাউন্ডের দ্বিতীয় ম্যাচে ক্রোয়েশিয়া এবং ফাইনালের স্পেনের বিপক্ষে জার্মানদের জয়ের ব্যাপারে তার ভবিষ্যদ্বাণী মেলেনি।\n\nফুটবল ম্যাচ নিয়ে অক্টোপাস পলের ভবিষ্যদ্বাণী করার প্রক্রিয়াটাও বেশ মজাদার। কোনো টুর্নামেন্টে জার্মানির ম্যাচের আগেরদিন পলের সামনে খাবার সমৃদ্ধ দুটি প্লাস্টিকের বাক্স রাখা হয়। একটি বাক্সে আঁকা থাকে জার্মানির পতাকা এবং অন্যটিতে আঁকা থাকে প্রতিপক্ষের পতাকা। যে প্লাস্টিকের বাক্সের ঢাকনা খুলে পল খাবার খায়, ধরে নেওয়া হয় সে ওই দলের জয়ের পক্ষেই ভবিষ্যদ্বাণী করছে।\n\nদুই বছর পর দক্ষিণ আফ্রিকায় আয়োজিত ফিফা বিশ্বকাপে আবারও ফুটবল জ্যোতিষীর ভূমিকায় আবির্ভাব হয় অক্টোপাস পলের। ২০০৮ ইউরোতে না পারলেও ২০১০ বিশ্বকাপে শতভাগ নির্ভুল ভবিষ্যদ্বাণী করে আলোড়ন তোলে পল। পাশাপাশি জার্মান টিভি নিউজ চ্যানেল এন-টিভিতে পলের ভবিষ্যদ্বাণীর সরাসরি সম্প্রচার তাকে এনে দেয় তারকাখ্যাতি।\n\n২০১০ বিশ্বকাপে জার্মানির প্রথম ম্যাচের প্রতিপক্ষ ছিল অস্ট্রেলিয়া। ম্যাচের আগের দিন পলের সামনে জার্মানি আর অস্ট্রেলিয়ার পতাকা আঁকা খাবার সমৃদ্ধ দুটো বাক্সে রাখা হলো। কোনো চিন্তা-ভাবনা ছাড়াই জার্মানির পতাকা আঁকা বাক্স খুলে খাবার খেয়ে নেয় পল। পরবর্তীতে অস্ট্রেলীয়দের ৪-০ গোলে উড়িয়ে দিয়ে বিশ্বকাপ অভিযান শুরু করে জার্মানি।\n\nপরের ম্যাচে জার্মানির প্রতিপক্ষ ছিল সার্বিয়া। সেই ম্যাচে কিন্তু জার্মানি না, সার্বিয়ার পক্ষেই জয়ের পূর্বাভাস দিয়েছিল পল। প্রথম ম্যাচে বড় জয় পেয়ে উড়তে থাকা জার্মানরা স্বাধীন দেশ হিসেবে অভিষিক্ত সার্বিয়ার কাছে হারবে না ধরেই নিয়েই সবাই তাচ্ছিল্যের হাসিই হাসলো। তবে সার্বিয়ার কাছে ঠিকই ০-১ গোলে হেরে গিয়েছিল জার্মানি। এমনকি ম্যাচে পেনাল্টি পেয়েও লক্ষ্যভেদ করতে ব্যর্থ হন জার্মানির লুকাস পোডলস্কি।\n\n২০১০ বিশ্বকাপে সার্বিয়ার বিপক্ষে জার্মানির হারের পূর্বাভাস দিচ্ছে পল/সংগৃহীত ২০১০ বিশ্বকাপে সার্বিয়ার বিপক্ষে জার্মানির হারের পূর্বাভাস দিচ্ছে পল/সংগৃহীত\n\nএবারে পলের ভবিষ্যদ্বাণী নিয়ে সবাই নড়েচড়ে বসে। গ্রুপপর্বের শেষ ম্যাচে জার্মানির প্রতিপক্ষ ছিল ঘানা। ওই গ্রুপে জার্মানির পাশাপাশি ঘানা এবং সার্বিয়া একটি করে জয় পাওয়ায় তিন দলের সামনেই নকআউট পর্বে পা রাখার। এমনকি দুই ম্যাচ শেষে জয়হীন অস্ট্রেলিয়ার সামনেও ছিল দ্বিতীয় পর্বে পা রাখার সম্ভাবনা। তাই পলের পরবর্তী ভবিষ্যদ্বাণী নিয়ে জনমনে ব্যাপক আগ্রহ জন্ম নেয়।\n\nম্যাচের আগের দিন যথারীতি খাবার খাওয়ার বাক্স দিয়েই ভবিষ্যদ্বাণীর পালা। এবার পল রায় দিলো জার্মানির পক্ষেই। সেই সঙ্গে যেন অব্যক্তভাবে জার্মান দলের মধ্যে নির্ভয়ের বার্তাই ছড়িয়ে দিল। ঘানার বিপক্ষেও সেই ম্যাচে ১-০ গোলের জয়ে গ্রুপ চ্যাম্পিয়ন হিসেবে নকআউট পর্বে পা রাখে জার্মানি।\n\nদ্বিতীয় পর্বে অর্থাৎ শেষ ষোলোতে জার্মানির সামনে পড়ে ইংল্যান্ড। একদিকে পলের জন্মস্থান আর অন্যদিকে পলের বেড়ে ওঠার জায়গা। দুই পক্ষের মধ্যে পল কাকে বেছে নেয় সেটি দেখার জন্য উৎসাহের কমতি ছিল না। ম্যাচের আগের দিন বরাবরের মতোই পলের সামনে জার্মানি আর প্রতিপক্ষের পতাকা আঁকা খাবার সমৃদ্ধ দুটো বাক্সে রাখা হলো। কোনো অপেক্ষা ছাড়াই জার্মানির বাক্স থেকে খাবার খেয়ে নিলো, ঠিক অস্ট্রেলিয়া ম্যাচের মতো। সেই ম্যাচের মতোই প্রতিপক্ষের জালে চারবার বল জড়াল জার্মানি। ইংল্যান্ডের বিরুদ্ধে ৪-১ গোলের জয়ের মাধ্যমে কোয়ার্টার ফাইনালে পা রাখে জার্মানরা।\n\nজন্মভূমি ইংল্যান্ডের বিপক্ষে গিয়ে পলের ভবিষ্যদ্বাণী/সংগৃহীত জন্মভূমি ইংল্যান্ডের বিপক্ষে গিয়ে পলের ভবিষ্যদ্বাণী/সংগৃহীত\n\nশেষ আটে জার্মানির বিরুদ্ধে ছিল দুবারের বিশ্ব চ্যাম্পিয়ন আর্জেন্টিনা। এবার ম্যাচের আগের দিন সম্ভাব্য বিজয়ী বেছে নিতে একটু সময় নিলো পল। অনেকক্ষণ স্থির হয়ে থাকার পর নড়েচড়ে উঠে জার্মানিকে সম্ভাব্য বিজয়ী হিসেবে বেছে নিলো। তা দেখে পলের দেখাশোনা করা অলিভার ওয়ালেনসিয়াক বললেন, ম্যাচটি তীব্র প্রতিদ্বন্দ্বিতাপূর্ণ হবে। তবে শেষে বিজয়ী হবে জার্মানিই।\n\nততদিনে অনেকে পলের ভবিষ্যদ্বাণীকে সমীহ করতে শুরু করলেও আর্জেন্টিনা দলের বাবুর্চি নিকোলাস বেদরু সামাজিক যোগাযোগমাধ্যমে ফেসবুকে অক্টোপাস রান্নার রেসিপি পোস্ট করে বসলেন। সেটির জবাবে পলের রক্ষণাবেক্ষক ওয়ালেনসিয়াক বলেন, অনেকেই আমাদের অক্টোপাস পলকে খেতে ইচ্ছুক। তবে পল মোটেও ভীত না এবং আমরা তাকে রক্ষা করতে প্রস্তুত। সে টিকে থাকবে।\n\n\n\n\n\n২০১০ বিশ্বকাপের কোয়ার্টার ফাইনালে জার্মানি-আর্জেন্টিনা ম্যাচের বিজয়ী বেছে নিচ্ছে পল/টুইটার ২০১০ বিশ্বকাপের কোয়ার্টার ফাইনালে জার্মানি-আর্জেন্টিনা ম্যাচের বিজয়ী বেছে নিচ্ছে পল/টুইটার\n\nপল ঠিকই শেষ হাসি হেসেছিল। কোয়ার্টার ফাইনালে ম্যারাডোনা-মেসির আর্জেন্টিনাকে ৪-০ গোলে উড়িয়ে দিয়ে শেষ চারে পা রাখে জার্মানি।\n\nআটপেয়ে পল ততদিনে জার্মানি দলের সৌভাগ্যের প্রতীক হিসেবে পুরো দেশের চোখের মণি হয়ে উঠেছে। তবে স্পেন-জার্মানির মধ্যকার সেমিফাইনাল লড়াইয়ের আগে জার্মানদের বিরুদ্ধে গেল। ম্যাচের আগের দিন পলের সামনে স্পেন-জার্মানির পতাকা খচিত দুটি বাক্স রাখা হলো। প্রথমে জার্মানির কালো-লাল-হলুদ পতাকা আঁকা বাক্সকে জড়িয়ে ধরলেও পরে স্পেনের পতাকা খচিত বাক্স থেকেই খাবার খেয়ে নেয় পল। দুই বছর আগে স্পেন-জার্মানির মধ্যকার ইউরো ফাইনালে পল বিজয়ী বেছে নিতে ভুল করেছিল। সেই ঘটনা থেকেই পলের আরও একটি ভুলের জন্য আশায় বুক বাঁধলো জার্মান সমর্থকরা।\n\n২০১০ বিশ্বকাপের সেমিফাইনালে জার্মানির বিরুদ্ধে গিয়ে স্পেনের পক্ষে পলের বাজি/টুইটার ২০১০ বিশ্বকাপের সেমিফাইনালে জার্মানির বিরুদ্ধে গিয়ে স্পেনের পক্ষে পলের বাজি/টুইটার\n\nতবে এবার বিজয়ী গণনায় পলের ভুল হয়নি। ২০০৮ ইউরোর ফাইনালের মতো এবারও জার্মানিকে ১-০ গোলে পরাজিত করে স্পেন। এবার যেন পলের বিরুদ্ধে গোটা জার্মানিই ফুঁসে উঠলো। জার্মানদের হারের পেছনেরর কারণ হিসেবে অনেকেই পলকে রান্না করে খেতে চাইলো। এসব দেখে স্পেনের তৎকালীন প্রধানমন্ত্রী হোসে লুইস রদ্রিগেজ জাপোতারো পলকে স্প্যানিশদের পক্ষ থেকে রাষ্ট্রীয় নিরাপত্তা দেওয়ার ঘোষণা দিলেন। তার সঙ্গে গলা মেলান স্পেনের শিল্পমন্ত্রী মিগুয়েল সেবাস্তিয়ানও।\n\nজার্মানি-উরুগুয়ের মধ্যকার ২০১০ বিশ্বকাপের তৃতীয় স্থান নির্ধারণী ম্যাচের ভাগ্যগণনা/টুইটার জার্মানি-উরুগুয়ের মধ্যকার ২০১০ বিশ্বকাপের তৃতীয় স্থান নির্ধারণী ম্যাচের ভাগ্যগণনা/টুইটার\n\nজার্মানি-উরুগুয়ের মধ্যকার তৃতীয় স্থান নির্ধারণী ম্যাচের ভবিষ্যত গণনা করতে আবারও পলের সামনে দুটি বাক্স রাখা হলো। এবার পল বিজয়ী হিসেবে বেছে নিলো জার্মানিকেই। ফলশ্রুতিতে দ্বিতীয়ার্ধে ১-২ গোলে পিছিয়ে পড়লেও শেষ পর্যন্ত ৩-২ গোলের জয় নিয়ে মাঠ ছেড়ে টানা দ্বিতীয়বারের মতো তৃতীয় হয় জার্মানরা।\n\nএখন পর্যন্ত শুধুমাত্র জার্মানির ম্যাচেই ভবিষ্যদ্বাণী করেছে। ততদিনে ফুটবল জ্যোতিষী হিসেবে পলের খ্যাতি গোটা বিশ্বে ছড়িয়ে পড়েছে। তাই প্রথমবারের মতো জার্মানির ম্যাচ ব্যতিত অন্য ম্যাচের বিজয়ী বেছে নেওয়ার দায়িত্ব দেওয়া হয় পলকে। এবার পলের সামনে স্পেন-নেদারল্যান্ডসের মধ্যকার ২০১০ বিশ্বকাপ ফাইনালের বিজয়ী বেছে নিতে দুটি বাক্য রাখা হয়। সেমিফাইনালের মতোই এ ম্যাচেও স্প্যানিশদের বিজয়ের পূর্বাভাস দিলো।\n\nপ্রথমবারের মতো স্পেনের বিশ্বজয়ের ঘোষণা দিয়েছিল পলই/টুইটার প্রথমবারের মতো স্পেনের বিশ্বজয়ের ঘোষণা দিয়েছিল পলই/টুইটার\n\nপল বাজিমাত করলো ফাইনালেও। অতিরিক্ত সময়ের শেষদিকে গোল করে ডাচদের ১-০ গোলে হারিয়ে প্রথমবারের মতো বিশ্বকাপ শিরোপার স্বাদ পেলো স্পেন। সেই সঙ্গে পলও গড়লো বিশ্বকাপে শতভাগ নির্ভুল ভবিষ্যদ্বাণীর রেকর্ড।\n\nবিশ্বকাপের পর অনেকেই পলকে নিজেদের দেশে নিয়ে যেতে চাইলো। তবে জার্মানির ওবারহাইসেনের সি লাইফ সেন্টার কর্তৃপক্ষ সবার লোভনীয় প্রস্তাবই প্রত্যাখ্যান করে। বিশ্ব ফুটবলের আকর্ষণের কেন্দ্রবিন্দুতে পরিণত হওয়া অক্টোপাস পল ২০১০ সালের ২৬ অক্টোবর পৃথিবী ছেড়ে চলে যায়। মৃত্যুকালে তার বয়স হয়েছিল ৩৩ মাস অর্থাৎ ২ বছর ১০ মাস।\n\n২০১০ বিশ্বকাপের পর পুরো স্পেনের কাছে জাতীয় বীর বনে যায় অক্টোপাস পল/টুইটার ২০১০ বিশ্বকাপের পর পুরো স্পেনের কাছে জাতীয় বীর বনে যায় অক্টোপাস পল/টুইটার\n\nবিশ্বকাপ ফুটবলের পরবর্তী দুই আসরেও অনেক প্রাণীকেই জ্যোতিষীর ভূমিকায় এসেছিল। তবে জনপ্রিয়তা আর নির্ভুল গণনা - কোনোকিছুতেই পলের ধারেবাছে যেতে পারেনি। তাই তো মৃত্যুর এক যুগ পরেও আজ ফুটবল প্রেমীদের মনে পলের স্মৃতি অম্লান।",
    "ইউক্রেন যুদ্ধে দুর্দশায় ইউরোপ, লাভবান যুক্তরাষ্ট্র": "ইউক্রেন যুদ্ধের কারণে ইউরোপে জ্বালানির দাম অব্যাহতভাবে বাড়ছে। অন্য দিকে তেল-গ্যাসের দাম স্থিতিশীল থাকায় এবং হাইড্রোজেনসহ পরিবেশবান্ধব জ্বালানি প্রকল্পে প্রণোদনা থাকায় যুক্তরাষ্ট্রের দিকে আকৃষ্ট হচ্ছেন শিল্পোদ্যোক্তারা। এটা স্পষ্ট যে, ইউরোপে জ্বালানি সঙ্কটে সবচেয়ে লাভবান কোনো পক্ষ থাকলে সেটা হচ্ছে মার্কিন অর্থনীতি। ওয়াল স্ট্রিট জার্নাল।\n\nবিশ্বের দ্বিতীয় বৃহত্তম ইস্পাত কোম্পানি আরচেলর-মিত্তাল জার্মানি ও স্পেনে উৎপাদন হ্রাসের পাশাপাশি যুক্তরাষ্ট্রে বিনিয়োগ বৃদ্ধির ঘোষণা দিয়েছে। গ্যাসের দাম আকাশচুম্বী হয়ে পড়ায় ইউরোপে ইস্পাত, সার ও শিল্পপণ্য প্রস্তুতকারী বেশ কয়েকটি কোম্পানি যুক্তরাষ্ট্রে কার্যক্রম সরিয়ে নিচ্ছে। জ্বালানি বাজারের বেসামাল অবস্থা ও সরবরাহ চেইনে বিচ্যুতির কারণে ইউরোপে নতুন বিশিল্পায়নের যুগ আসছে বলে আশঙ্কা করছেন অনেক অর্থনীতিবিদ। শিল্পোদ্যোক্তা ও করপোরেট এক্সিকিউটিভরা বলছেন, ইউরোপে পরিষেবা ও সরবরাহ অবকাঠামোর যখন নাকাল অবস্থা, ঠিক তখন ম্যানুফ্যাকচারিং ও সবুজ-জ্বালানি প্রকল্পের জন্য নতুন প্রণোদনা ঘোষণা করেছে জো বাইডেন প্রশাসন। সব মিলিয়ে ইউরোপের তুলনায় যুক্তরাষ্ট্র আরো বেশি অনুকূল ও সুবিধাজনক ক্ষেত্র হয়ে উঠছে। বিশেষত রাসায়নিক, ব্যাটারি ও অন্যান্য জ্বালানিঘন শিল্প খাতের জন্য যুক্তরাষ্ট্রের আকর্ষণ অপ্রতিরোধ্য হয়ে পড়েছে।\n\nরাসায়নিক পণ্য প্রস্তুতকারক ওসিআই এনভির সিইও আহমদ আল-হোশি বলেন, যুক্তরাষ্ট্রে উৎপাদনকার্যক্রম সরিয়ে না নেয়ার কোনো যুক্তি হয় না। আমস্টারডাম-ভিত্তিক কোম্পানি ওসিআই এনভি চলতি মাসে তাদের টেক্সাসে অবস্থিত অ্যামোনিয়া কারখানা সম্প্রসারণের ঘোষণা দিয়েছে। মার্কিন অর্থনীতির অবস্থা যে খুব ভালো, তা নয়। রেকর্ড মূল্যস্ফীতির পাশাপাশি সরবরাহ চেইনে সমস্যা রয়েছে, মন্দার আশঙ্কাও রয়েছে। তারপরও যুক্তরাষ্ট্র ‘মন্দের ভালো’ হিসেবে উপস্থিত হয়েছে কারণ চীন এখনো কোভিড লকডাউন বলবত করা অব্যাহত রেখেছে আর ইউরোপ যুদ্ধের কারণে অস্থিতিশীল হয়ে পড়েছে। ড্যানিশ জুয়েলারি কোম্পানি প্যান্ডোরা এএস ও জার্মান গাড়ি প্রস্তুতকারক ভক্সওয়াগন কয়েক মাস আগে যুক্তরাষ্ট্রে কারখানা সম্প্রসারণের ঘোষণা দিয়েছে। বৈদ্যুতিক গাড়ি প্রস্তুতকারক টেসলা গত সপ্তাহে জার্মানিতে ব্যাটারি সেল তৈরির পরিকল্পনা স্থগিতের ঘোষণা দিয়ে বলেছে তারা আগস্ট মাসে প্রেসিডেন্ট বাইডেনের স্বাক্ষরিত মূল্যস্ফীতি হ্রাস আইনের সুবিধা নেয়ার কথা ভাবছে। অগ্রসর শিল্পপণ্যের বাজার হিসেবে ইউরোপের আকর্ষণ রয়েছে। সেখানকার শ্রমশক্তিও দক্ষ। তারপরও গ্যাস-বিদ্যুতের দামের ঊর্ধ্বগতি চলতে থাকলে শিল্প-কারখানা অন্যত্র সরিয়ে নেয়া ছাড়া উপায় থাকবে না বলে মনে করেন অস্ট্রিয়ার কোম্পানি আরএইচআই ম্যাগনেসিটার সিইও স্টিফেন বোরগাস।\n\nরিফ্র্যাক্টরি প্রস্তুত খাতে বিশ্বের বৃহত্তম কোম্পানি আরএইচআই ম্যাগনেসিটা তাদের ইউরোপীয় কারখানাগুলোর কিছু কাজ যাতে গ্যাসের পরিবর্তে কয়লা অথবা তেল দিয়ে চালানো যায়, সে জন্য ৮ মিলিয়ন ডলার ব্যয় করছে। রুশ কোম্পানি গ্যাজপ্রমের যে ভূগর্ভস্থ সংরক্ষণাগার অস্ট্রিয়া সরকার জব্দ করেছে, আরএইচআই সেটা ভাড়া নিয়ে গ্যাস মজুদ করেছে। তবে শেষ পর্যন্ত ইউরোপ থেকে যুক্তরাষ্ট্রে সরে যাওয়ার আভাস দিয়ে স্টিফেন বোরগাস বলেছেন, আমরা যুক্তরাষ্ট্রে বিনিয়োগ বাড়াচ্ছি যাতে সেখানে লগ্নিকারী অন্যান্য অংশীদারের সাথে সমান তালে চলতে পারি। আমরা যুক্তরাষ্ট্রের বিষয়ে খুবই ইতিবাচক।\n\nযুক্তরাষ্ট্র সম্পর্কে একইরকম উচ্ছ্বাস আরচেলর-মিত্তালের সিইও আদিত্য মিত্তালের কণ্ঠে। ইস্পাত খাতের দ্বিতীয় বৃহত্তম কোম্পানি আরচেলর-মিত্তাল চলতি মাসে জার্মানিতে তাদের দু’টি কারখানায় উৎপাদন হ্রাসের ঘোষণা দিয়েছে। স্পেনেও কারখানা বন্ধ করেছে কোম্পানিটি। আদিত্য মিত্তাল বলেন, টেক্সাসে আমাদের হট ব্রিকেটেড আয়রন কারখানা রেকর্ড মুনাফা করছে। এর অন্যতম কারণ হলো সেখানে প্রতিযোগিতামূলক দামে জ্বালানি পাওয়া যায়। আমরা সেখানে শতভাগ সম্প্রসারণ করব।\n\nইউরোপে প্রাকৃতিক গ্যাসের বৃহত্তম ক্রেতা এবং বিশ্বে রাসায়নিক খাতের শীর্ষস্থানীয় কোম্পানি বিএএসএফ গ্যাস সঙ্কটের কারণে বেলজিয়াম ও জার্মানির কারখানায় উৎপাদন কমিয়েছে। নতুন কারখানা প্রতিষ্ঠার ঝক্কিসহ নানা কারণে কিছু কোম্পানি খুব দ্রুত স্থানান্তর করতে চাচ্ছে না। তবে জ্বালানির তুলনামূলক কম দামের সুবিধা নিয়ে প্রতিদ্বন্দ্বী যুক্তরাষ্ট্রভিত্তিক কোম্পানিগুলো পণ্যের দাম কমালে একপর্যায়ে এরাও ইউরোপ থেকে পাততাড়ি গুটিয়ে নিতে বাধ্য হবে।",
    "প্রতিবাদী এমবাপ্পে, ইমেজ রাইটস চুক্তি সংশোধনের আশ্বাস ফ্রান্সের": "ফরাসি খেলোয়াড়দের ইমেজ রাইটস নিয়ে চলমান মতবিরোধের কারণে জাতীয় দলের সঙ্গে ফটোশুটে অংশ নিলেন না কিলিয়ান এমবাপ্পে। তার প্রতিবাদের পর এই চুক্তি সংশোধনের কথা ভাবছে ফ্রেঞ্চ ফুটবল ফেডারেশন (এফএফএফ)।\n\nএমবাপ্পে ফটোশুটে অংশ নিতে অস্বীকৃতি জানানোর পর দ্রুত এফএফএফ মতপার্থক্যের বিষয়গুলো পরিবর্তনের আশ্বাস দেওয়ার কথা জানিয়ে বিবৃতি দেয়। ফেডারেশনের নির্বাহী কমিটি, প্রেসিডেন্ট, কোচ ও মার্কেটিং ম্যানেজারের সঙ্গে আলোচনার পর ইমেজ রাইটস নিয়ে ঝামেলা মিটমাটের ব্যাপারে সম্মতি দিয়েছে।\n\nইমেজ রাইটস নিয়ে নিজের একগুয়ে অবস্থানে ছিলেন এমবাপ্পে। কিছু নির্দিষ্ট ব্র্যান্ডের এনডোর্স করাতে চান না তিনি। এই চুক্তি সংশোধনে এফএফএফর সম্মতিতে বোঝা গেলো, এই যুদ্ধে ফরাসি তারকা জিতে গেছেন। একই সঙ্গে জাতীয় দলেও তার প্রভাব কতটা বোঝা গেলো।\n\nঅস্ট্রিয়া ও ডেনমার্কের বিপক্ষে নেশনস লিগের ম্যাচ খেলতে বর্তমানে ফরাসি স্কোয়াডের সঙ্গে আছেন এমবাপ্পে।",
    "আন্তর্জাতিক স্টিল কনফারেন্স শুরু চট্টগ্রামে": "চট্টগ্রাম: র‌্যাডিসন ব্লু চট্টগ্রাম বে ভিউতে শুরু হয়েছে দুই দিনব্যাপী তৃতীয় স্টিল অ্যান্ড র’ ম্যাটেরিয়াল কনফারেন্স। ভারতের স্টিলমিন্টের পৃষ্ঠপোষকতায় এ কনফারেন্স অনুষ্ঠিত হচ্ছে।\n\nকনফারেন্সে বাংলাদেশের স্বনামধন্য প্রতিষ্ঠান বিএসআরএম, পিএইচপি ফ্যামিলি, কেওয়াইস্টিল, এইচএম স্টিল, আনোয়ার ইস্পাত, সালাম স্টিল, জেডএসআরএমসহ বেশ কিছু দেশি প্রতিষ্ঠান স্টল দিয়ে নিজেদের পণ্য ও সেবা তুলে ধরছেন। রয়েছে ভারতের টাটা গ্রুপ, রাঘব প্রোডাক্ট, জাপানের মিটস্যুই, কোরিয়ার কোবেস্টিল, হোন্দাই স্টিল, জার্মানির এসএমএস গ্রুপ, ইলেক্ট্রোথাম, ইন্ডাকট্রোথামের স্টলও। ৪২টি স্টলে ডিজিটাল মাধ্যমে পণ্য ও সেবা তুলে ধরার পাশাপাশি দ্বিপাক্ষিক মতবিনিময়, বাণিজ্যিক সুবিধা ইত্যাদি নিয়ে আলোচনা করছেন বিভিন্ন দেশের উদ্যোক্তা ও ব্যবসায়ীরা।\n\nমঙ্গলবার (২০ সেপ্টেম্বর) সকালে কনফারেন্সের উদ্বোধন করেন পিএইচপি ফ্যামিলির চেয়ারম্যান সুফি মোহাম্মদ মিজানুর রহমান। তিনি বলেন, আধুনিক সভ্যতার অন্যতম ভিত্তি হচ্ছে স্টিল। স্টিল ইন্ডাস্ট্রির কোয়ালিটি, ভ্যালু ক্রিয়েশন, বাজার সম্প্রসারণে এ কনফারেন্স ইতিবাচক ভূমিকা রাখবে।\n\nউদ্বোধন অনুষ্ঠানে অতিথি ছিলেন বিএসআরএম গ্রুপের চেয়ারম্যান আলীহোসাইন আকবরআলী।\n\nএ সময় উপস্থিত ছিলেন শিপ ব্রেকিং অ্যাসোসিয়েশনের সভাপতি আবু তাহের, বিএসআরএম গ্রুপের ব্যবস্থাপনা পরিচালক আমীর আলীহোসাইন, পিএইচপি ফ্যামিলির ব্যবস্থাপনা পরিচালক ইকবাল হোসেন, পরিচালক আলী হোসেন, আমির হোসেন সোহেল, জহিরুল ইসলাম রিংকু প্রমুখ।\n\nকনফারেন্সে বিশ্বব্যাপী লৌহ ও ইস্পাত পণ্যের বর্তমান পরিস্থিতি ও সম্ভাবনা, কাঁচামালের সংকট, ইস্পাত পণ্যের গুণগতমানের উৎকর্ষ, টেকসই প্রযুক্তি, জাহাজভাঙা শিল্প, আধুনিক মার্কেটিং পলিসি ইত্যাদি বিষয়ে দেশ-বিদেশের বিশেষজ্ঞরা বক্তব্য দেবেন।\n\nবাংলাদেশ সময়: ১৩৩৫ ঘণ্টা, সেপ্টেম্বর ২০, ২০২১\n\nএআর/টিসি",
    "টিভিতে আজ দেখবেন যে সব খেলা": "পাঠকপ্রিয় অনলাইন নিউজ পোর্টাল জাগোনিউজ২৪.কমে লিখতে পারেন আপনিও। লেখার বিষয় ফিচার, ভ্রমণ, লাইফস্টাইল, ক্যারিয়ার, তথ্যপ্রযুক্তি, কৃষি ও প্রকৃতি। আজই আপনার লেখাটি পাঠিয়ে দিন [email protected] ঠিকানায়।",
    "‘শাভির আস্থায় বার্সায় থাকার সিদ্ধান্ত নিয়েছি’": "শাভি কোচ হওয়ার পর থেকে সব প্রতিযোগিতা মিলিয়ে সতীর্থদের দিয়ে ১৭টি গোল করিয়েছেন দেম্বেলে। এই সময়ে ইউরোপের শীর্ষ পাঁচ লিগে চার চেয়ে বেশি অ্যাসিস্ট করেছেন কেবল পিএসজির লিওনেল মেসি (২২) ও ম্যানচেস্টার সিটির কেভিন ডে ব্রুইনে (২১)। একই সময়ের মধ্যে লা লিগায় সর্বোচ্চ ১৫টি অ্যাসিস্ট করেছেন দেম্বেলে।\n\nগত জুলাইয়ে দুই বছরের নতুন চুক্তি করার পর চলতি মৌসুমেও ভালো খেলছেন দেম্বেলে। সব প্রতিযোগিতা মিলিয়ে এখন পর্যন্ত তার নামের পাশে দুটি গোলের পাশাপাশি রয়েছে দুটি অ্যাসিস্টও।\n\nআরএমসি স্পোর্টকে গত বুধবার দেওয়া এক সাক্ষাৎকারে দেম্বেলে শোনালেন বার্সেলোনায় তার বদলে যাওয়ার গল্প। বলেন, তার ওপর শাভির যে আস্থা ছিল, সেটাই তাকে ক্লাবে থাকার ব্যাপারে অনুপ্রেরণা জুগিয়েছে।\n\n“আমার ওপর শাভির যে আস্থা, তা দেখার পর আমাকে থাকতেই হতো। আমার ও তার মধ্যে একটি বৈঠকের কথা মনে পরছে এবং তখনই তাকে বলেছিলাম, আমি চুক্তিতে সই করব।”\n\n“আমি সবসময় শাভিকে বলেছি যে আমি এই ক্লাবে থাকতে চাই। (চুক্তি নবায়ন নিয়ে) আলোচনা হয়েছিল এবং আমিই সেটার নিষ্পত্তি করিনি। তবে নিজেকে কখনও বলিনি যে আমি ক্লাব ছেড়ে চলে যাচ্ছি।”",
    "কার্বন-নিরপেক্ষতার প্রতিশ্রুতি থেকে ইইউ রাষ্ট্রগুলোর সরে আসা প্রসঙ্গ": "কার্বন-নিরপেক্ষতার প্রতিশ্রুতি থেকে ইইউ রাষ্ট্রগুলোর সরে আসা প্রসঙ্গ\n\n৮ সেপ্টেম্বর ব্রিটিশ \"গার্ডিয়ান\" পত্রিকার অনলাইন সংস্করণে একটি গুরুত্বপূর্ণ সমীক্ষার বরাত দিয়ে বলা হয়, জলবায়ু সংকট বিশ্বকে একাধিক \"বিপর্যয়কর\" পরিস্থিতির দ্বারপ্রান্তে নিয়ে এসেছে। জলবায়ু পরিবর্তন তীব্র থেকে তীব্রতর হচ্ছে এবং মানুষের অস্তিত্ব ক্রমবর্ধমান হুমকির সম্মুখীন হচ্ছে। অথচ, কয়েকটি দেশ এরই মধ্যে কার্বন-নিরপেক্ষতার প্রতিশ্রুতি থেকে সরে এসেছে।\n\nরাশিয়ার প্রাকৃতিক গ্যাস সরবরাহ হ্রাস মোকাবিলায়, জার্মানি, অস্ট্রিয়া, নেদারল্যান্ডস ও ফ্রান্সের মতো ইউরোপীয় দেশগুলো কয়লাভিত্তিক বিদ্যুত উত্পাদন পুনরায় শুরু করার বা কয়লার ব্যবহার বন্ধের প্রক্রিয়া আপাতত স্থগিত রাখার ঘোষণা দিয়েছে। নেদারল্যান্ডস জুনের শেষের দিকে জানায়, দেশটি কয়লা-চালিত শক্তি উত্পাদনের সীমা তুলে নেওয়ার পরিকল্পনা করছে। নতুন সিদ্ধান্ত অনুসারে, কয়লাচালিত বিদ্যুতকেন্দ্রগুলোকে ২০২৪ সাল পর্যন্ত পূর্ণ ক্ষমতায় কাজ করার অনুমতি দেওয়া হবে। জুলাইয়ের প্রথম দিকে জার্মানি ২০৩৫ সালের মধ্যে বিদ্যুত উত্পাদনে \"১০০% নবায়ণযোগ্য শক্তি\" ব্যবহারের লক্ষ্য পরিত্যাগ করে। ব্রিটেনের জাতীয় গ্রিড সম্প্রতি বিদ্যুত উত্পাদনকারী কোম্পানির সঙ্গে আসন্ন শীতকালে দুটি বিদ্যুতকেন্দ্রে চারটি কয়লাভিত্তিক উত্পাদন ইউনিটের ব্যবহারের সময় বাড়ানোর জন্য একটি চুক্তি স্বাক্ষর করে। এদিকে, মার্কিন সুপ্রিম কোর্ট জুনের শেষে দেওয়া এক রায়ে দূষণমুক্ত শক্তির বিপক্ষে অবস্থান নেয়। কোর্ট ক্লিন এয়ার অ্যাক্টের অধীনে বিদ্যমান কয়লা ও গ্যাস-চালিত পাওয়ার প্লান্টগুলোর গ্রিনহাউস গ্যাস নির্গমনে জাতীয় পরিবেশ রক্ষা ব্যুরো (ইপিএ)-র নিয়ন্ত্রণ ও তত্ত্বাবধানের ক্ষমতা সীমিত করে দিয়েছে।\n\nমূলত, \"কার্বন নিরপেক্ষতা\"-এর প্রবক্তা হিসাবে, এখন আমেরিকান ও অনেক ইউরোপীয় দেশ নিজ নিজ লক্ষ্য থেকে সরে নিজেদের দায়িত্ব এড়ানোর চেষ্টা করছে। অন্যদিকে, বিশ্বের বৃহত্তম উন্নয়নশীল দেশ হিসাবে, চীনকে কার্বন-নিরপেক্ষতা অর্জনের কঠিন পরীক্ষা দিতে হচ্ছে। এ পরিস্থিতিতে চীন এখন কী করবে?\n\nকার্বন-নিরপেক্ষতা হচ্ছে চীনের একটি জাতীয় কৌশল, যার সাথে সমগ্র বিশ্বকে দেওয়া চীনের দৃঢ় প্রতিশ্রুতি রয়েছে। এই প্রতিশ্রুতি অনুসারে, চীনে ২০৩০ সালের পর থেকে কার্বন নির্গমন ক্রমশ কমতে থাকবে এবং ২০৬০ সালের মধ্যে চীন কার্বন-নিরপেক্ষতা অর্জন করবে। এই প্রতিশ্রুতি চীনের সরকার ২০১৫ সালে করেছিল। চীন কিন্তু এই প্রতিশ্রুতি থেকে সরে আসেনি! এটা বড় দেশ হিসেবে চীনের দায়িত্বশীলতার পরিচায়ক। এটা চীনের কাছে যেমন একটি চ্যালেঞ্জ, তেমনি একটি সুযোগও বটে।\n\nকার্বন-নিরপেক্ষতা অর্জনের পরিকল্পনায় চীন সম্পূর্ণরূপে তার নিজস্ব জাতীয় পরিস্থিতি বিবেচনা করেছে এবং সর্বোত্তম ফলাফল অর্জনের জন্য তার নিজস্ব সুবিধাগুলো ব্যবহার করছে। চীন সর্বদা নিজের জ্বালানিসম্পদের ব্যবহার উন্নত থেকে উন্নততর করতে চেষ্টা চালিয়ে আসছে এবং সক্রিয়ভাবে নবায়নযোগ্য শক্তি, জলবিদ্যুত, বায়ুশক্তি, সৌরশক্তি, ইত্যাদির বিকাশ ঘটাচ্ছে। চীন বর্তমানে এই ক্ষেত্রগুলোতে বিশ্বের প্রথম সারিতে রয়েছে।\n\nকার্বন-নিরপেক্ষতা অর্জন করতে পারলে যুক্তরাষ্ট্রনিয়ন্ত্রিত তেলের বাজারের ওপর চীনের নির্ভরশীলতা অনেকাংশে কমে যাবে। তখন বিভিন্ন অজুহাতে আরোপিত মার্কিন চাপ মোকাবিলা করা চীনের জন্য সহজতর হবে। তাই, কার্বন-নিরপেক্ষতা চীনের জন্য সুযোগও বটে।\n\nপক্ষান্তরে, ইউরোপীয় ইউনিয়নের দেশগুলোকে মুদ্রাস্ফীতি ও সরবরাহ সমস্যার কারণে কার্বন-নিরপেক্ষতার প্রতিশ্রুতি থেকে সরে আসতে হয়েছে। এ পরিস্থিতিতে চীন কার্বন-নিরপেক্ষতা অর্জনের লক্ষ্যে যখন ধাপে ধাপে এগিয়ে যাবে, তখন ইউরোপীয় দেশগুলোর তা তাকিয়ে তাকিয়ে দেখা ছাড়া আর কোনো উপায় থাকবে না। (স্বর্ণা/আলিম/ছাই)",
    "ক্যামডেনে সেরা ছবি কামারের ‘অন্যদিন…’": "September 20, 2022 | 1:56 pm\n\nএন্টারটেইনমেন্ট করেসপনডেন্ট\n\nউত্তর আমেরিকার অন্যতম প্রধান আন্তর্জাতিক চলচ্চিত্র উৎসব ক্যামডেন ইন্টারন্যাশনাল ফিল্ম ফেস্টিভ্যালে সেরা চলচ্চিত্রের জন্য হ্যারেল অ্যাওয়ার্ড জয় করেছে কামার আহমাদ সাইমনের ছবি ‘অন্যদিন…’। ক্যামডেন ইন্টারন্যাশনাল ফিল্ম ফেস্টিভ্যালকে ভ্যারাইটি বর্ননা করেছে 'অস্কার হটস্পট ফেস্টিভ্যাল' হিসেবে।\n\nবিজ্ঞাপন\n\nক্যামডেনের ১৮তম আসরে এ বছর সেরা ছবির পুরষ্কার হ্যারেল অ্যাওয়ার্ডের জন্য প্রতিযোগিতা করেছে অন্যদিন… সহ ৮টি ছবি যেখানে বাংলাদেশ ছাড়াও ছিলো আমেরিকা, কানাডা, ফ্রান্স, নরওয়ে, সুইজারল্যান্ড, ডেনমার্ক, জার্মানী, স্কটল্যান্ড, অস্ট্রিয়া, ফিলিস্তিন এবং আর্মেনিয়া।\n\nউৎসবে মেইনের রকল্যান্ডে অবস্থিত জার্নি’স এন্ড থিয়েটারে ‘অন্যদিন…’ এর প্রদর্শনী হয়েছিল। এরপর গতকাল রাতে আসে সুখবরটি। স্বনামধন্য চলচ্চিত্র সমালোচক এরিক হাইনস জুরিদের পক্ষ থেকে প্রতিক্রিয়া জানাতে গিয়ে বলেছেন, \"এই ছবিকে শ্রেষ্ঠ পুরষ্কার দেওয়ার ব্যাপারে আমরা জুরিরা সবাই একমত ছিলাম। একটা গোটা সমাজের শক্তিশালী পর্যবেক্ষণ চমৎকার এই হাইব্রিড ছবি।\"\n\nবিজ্ঞাপন\n\nক্যামডেনের পর প্রযোজক সারা আফরীনসহ ইউরোপের অন্যতম চলচ্চিত্র উৎসব জুরিখ ইন্টারন্যশনাল ফিল্ম ফেস্টিভ্যালের উদ্দেশ্যে রওনা দেওয়ার কথা কামারের যেখানে ‘গোল্ডেন আই’ পুরষ্কারের লড়াইয়ে আছে ‘অন্যদিন…’। উল্লেখ্য, গত নভেম্বরে ওয়ার্ল্ড টপ-টেন ফেস্টিভ্যাল ইডফার মূল আন্তর্জাতিক প্রতিযোগিতায় আমন্ত্রণ পেয়েছিলো কামার আহমাদ সাইমনের নতুন ছবি 'অন্যদিন...'। বিশ্ব-অভিষেক হয়েছিলো দুনিয়ার সুন্দরতম থিয়েটার আমস্টারডামের পাথে তুসান্সকিতে। ইডফা'র ওয়েবসাইটে 'অন্যদিন...'কে লেখা হয়েছিলো 'ক্যালাইডোস্কোপিক ও ফিলসফিক্যাল'। এর আগে মার্চে নিউ ইয়র্কের মিউজিয়াম অফ মুভিং ইমেজ বা মমি'র ফার্স্ট লুক ফেস্টিভালে মাত্র ১৮টা নির্বাচিত ফিচারের মধ্যে প্রথম বাংলা ছবি ছিলো 'অন্যদিন...'।\n\n২০১৪'তে সানড্যান্স থেকে গ্রান্ট এওয়ার্ড জয় করে 'অন্যদিন…' এর কাজ শুরু করলেও ছবির গল্প নিয়ে মুখ খুলতে নারাজ কামার। এই ছবির স্ক্রিপ্টের জন্যই ২০১৬তে লোকার্নোতে প্রথম কোন বাংলাদেশী নির্মাতা হিসাবে পিয়াতজা গ্রান্দায় রেড কার্পেট ডিরেক্টরের সম্মাননা দেওয়া হয়েছিলো কামারকে । একইসাথে পেয়েছিলেন ওপেন ডোর্সে শ্রেষ্ঠ পুরষ্কার এবং আর্তে ইন্টারন্যাশনাল প্রাইজ। আর ২০১৭তে পেয়েছিলেন কান চলচ্চিত্র উৎসবের সিনফন্দেশিওনে এক্সক্লুসিভ আমন্ত্রণ। স্ক্রিন ডেইলি 'অন্যদিন...'এর রিভিউতে লিখেছে 'সিডাকটিভ' আর ভ্যারাইটি লিখেছে 'কৌতুকপূর্ণ কিন্তু বিবেক নাড়া দেয়'।\n\nবিজ্ঞাপন\n\nদশ বছরের বেশি সময় ধরে একটা ওয়াটার ট্রিলজি বা জলত্রয়ীর কাজ করছেন কামার যেখানে প্রথম ছবি 'শুনতে কি পাও!' আর দ্বিতীয় ছবি 'অন্যদিন...'। লোকার্নোর ওপেন ডোর্স এবং জার্মানীর ডক-লাইপজিশের উদ্বোধনী ছবি ছিলো 'শুনতে কি পাও!' প্যারিসে সিনেমা দ্যু রিলে গ্রাপ্রি, মুম্বাই আন্তর্জাতিক চলচ্চিত্র উৎসবে গোল্ডেন কোঞ্চ বা স্বর্ণশঙ্খ এবং জাতীয় চলচ্চিত্র পুরষ্কারসহ আরও অনেক পুরষ্কার জয় করেছিলো ছবিটি।\n\nসারাবাংলা/এজেডএস",
    "ভারতে আটকের দুই বছর পর সাংবাদিকের জামিন মঞ্জুর": "ভারতের বিহার রাজ্যে এক তরুণীকে গণধর্ষণ ও শারীরিক নির্যাতনের কারণে তার মৃত্যু হয়। কিন্তু ময়নাতদন্ত ছাড়াই পরিবারকে না জানিয়ে পুলিশের বিরুদ্ধে তাকে দাফনের অভিযোগ রয়েছে। ওই ঘটনা নিয়ে প্রতিবেদন প্রকাশের চেষ্টার জেরে দুই বছর কারাভোগের পর এক সাংবাদিকের জামিন মঞ্জুর করেছে দেশটির সুপ্রিম কোর্ট।\n\nব্রিটিশ সংবাদমাধ্যম দ্য গার্ডিয়ান এক প্রতিবেদনে জানায়, দুই বছর কারাভোগের শিকার ওই সাংবাদিকের নাম সিদ্দিক কাপ্পান (৪৩)। তিনি দিল্লি-ভিত্তিক একজন ফ্রিল্যান্স মুসলমান সাংবাদিক।\n\nগত শুক্রবার (৯ সেপ্টেম্বর) ভারতের সুপ্রিম কোর্ট তার জামিন মঞ্জুর করে।\n\nজানা যায়, ১৯ বছর বয়সী এক দলিত তরুণী গণধষর্ণের শিকার হন। ধর্ষণে বাধা দেওয়ার সময় তরুণীকে মারধর করে ধর্ষকরা। পরে ধর্ষণ ও মারধরের কারণে ওই তরুণীর মৃত্যু হয়।\n\nওই তরুণীকে ধর্ষণ, তার মৃত্যু ও পুলিশের পদক্ষেপ নিয়ে প্রতিবেদন লেখার চেষ্টা করছিলেন সিদ্দিক। এ জন্য তিনি ভুক্তভোগী তরুণীর পরিবারের সঙ্গে যোগাযোগের চেষ্টা করেন। ২০২০ সালের ৫ অক্টোবর ভুক্তভোগী তরুণীর এলাকায় যাওয়ার সময় সিদ্দিককে আটক করে পুলিশ।\n\nআটকের পর পুলিশ তার বিরুদ্ধে সন্ত্রাস, রাষ্ট্রদ্রোহিতা এবং অন্যান্য অভিযোগে মামলা দায়ের করে।\n\nআদালতে দেওয়া অভিযোগপত্রে পুলিশ জানায়, ওই তরুণীর বিষয়ে প্রতিবেদন প্রকাশের মাধ্যমে মুসলমানদের উত্তেজিত করার চেষ্টা করেছিলেন সাংবাদিক সিদ্দিক।\n\nঅভিযোগপত্রে আরও বলা হয়, সিদ্দিক একটি মুসলিম রাজনৈতিক দল দ্য পপুলার ফ্রন্ট অব ইন্ডিয়া (পিএফআই) এর থিংক ট্যাকে কাজ করে। আর পুলিশের ভাষ্যমতে, পিএফআই সন্ত্রাসী কর্মকাণ্ডে জড়িত।\n\nবিপরীতে আদালতে সিদ্দিক জানান, তিনি মালায়লাম একটি নিউজ পোর্টালের জন্য দলিত তরুণীকে হত্যা পরবর্তী ঘটনার খবর সংগ্রহ করতে গিয়েছিলেন।\n\nসেসময় সিদ্দিককে গ্রেপ্তারের ঘটনায় মানবাধিকার সংগঠনসহ বিশ্বের বিভিন্ন সংবাদমাধ্যমে ব্যাপক ঝড় উঠেছিল। তার মুক্তির দাবিতে প্রতিবাদ হলেও তাকে মুক্তি দেওয়া হয়নি।\n\nঅস্ট্রিয়া-ভিত্তিক মিডিয়া গ্রুপ দ্য ইন্টারন্যাশনাল প্রেস ইনস্টিটিউট সিদ্দিককে আটকের ঘটনায় নিন্দা জানিয়েছিল।\n\nগত আগস্ট মাসে এলাহাবাদ হাইকোর্টে জামিনের আবেদন করেছিলেন সিদ্দিক। কিন্তু এলাহাবাদ হাইকোর্ট তার জামিন আবেদন বাতিল করেন। পরে এলাহাবাদ হাইকোর্টের জামিন বাতিলের সিদ্ধান্ত চ্যালেঞ্জ করে সুপ্রিম কোর্টে জামিনের আবেদন করেন সিদ্দিক।\n\nশুক্রবার সিদ্দিককে জামিনের অনুমোদন দেয় ভারতের সুপ্রিম কোর্ট। তবে সেখানেও উত্তর প্রদেশ পুলিশের আইনজীবীরা সিদ্দিকের জামিনের বিরোধিতা করেন। সিদ্দিক উত্তর প্রদেশে ষড়যন্ত্রের মাধ্যমে দাঙ্গা তৈরির চেষ্টা করেছিলেন বলে অভিযোগ করা হয়।\n\nপরে সাংবাদিকদের সিদ্দিকের আইনজীবী বিরান বলেন, আদালত যখন সিদ্দিকের বিরুদ্ধে দাঙ্গা সৃষ্টি চেষ্টার তথ্য-প্রমাণ চান। তখন পুলিশের পক্ষ থেকে কোনো প্রমাণ উপস্থাপন করতে পারেনি।\n\nদেশটির প্রধান বিচারপতি ইউইউ ললিত বলেন, ‘প্রত্যেক নাগরিকের মতামত প্রকাশের স্বাধীনতা রয়েছে। তিনি (সিদ্দিক) দেখাতে চেষ্টা করেছিলেন যে ভুক্তভোগী তরুণীর ন্যায়বিচার প্রয়োজন এবং একটি প্রতিবাদ হওয়া উচিত।’\n\nতিনি প্রশ্ন রেখে বলেন, আইনের দৃষ্টিতে সিদ্দিকের এই চেষ্টা কী অপরাধ।\n\nআদালতের এ সিদ্ধান্তকে সমর্থন জানিয়ে দিল্লি বিশ্ববিদ্যালয়ের অধ্যাপক অপূর্বানন্দ বলেন, সুপ্রিম কোর্টের পর্যবেক্ষণে সিদ্দিকের কর্মকাণ্ড বৈধ ছিল বলে প্রমাণিত হয়েছে।\n\nতিনি আরও বলেন, কাপ্পানকে আটক করা হয়েছিল কারণ তিনি একজন মুসলিম এবং সাংবাদিক। একজন মুসলিম হওয়ার জন্য কাপ্পানকে মূল্য দিতে হয়েছে। তার মতো আরও অনেক মুসলিম এখনও কারাগারে বন্দি রয়েছেন।\n\nআর কাপ্পানের জামিনে সন্তুষ্টি প্রকাশ করেছেন তার স্ত্রী। তিনি বলেন, অবশেষে সুপ্রিম কোর্টে সত্যের জয় হয়েছে।\n\nসাংবাদিকদের আন্তর্জাতিক সংগঠন রিপোর্টারস উইদাউট বর্ডারস (আরএসএফ) মতে, কাপ্পান ছাড়াও আরও নয় সাংবাদিক ভারতের বিভিন্ন কারাগারে আটক রয়েছে।\n\nগত বছরে গণমাধ্যমের স্বাধীনতার সূচকে ভারতের সূচক ক্রমান্বয়ে নিম্নমুখী। ১৮০টি দেশের গণমাধ্যমের স্বাধীনতার সূচকে বাংলাদেশের অবস্থান ১৫০ তম। গত বছর এ সূচকে ভারতের অবস্থান ছিল ১৪২।\n\n(ঢাকাটাইমস/১১সেপ্টেম্বর/আরআর)",
    "ইতালি আ.লীগের ত্রি-বার্ষিক সম্মেলন": "ব্যাপক উৎসাহ-উদ্দীপনার মধ্যদিয়ে ইতালি আওয়ামী লীগের ত্রি-বার্ষিক সম্মেলন রবিবার রাজধানী রোমে অনুষ্ঠিত হয়েছে।\n\nএতে প্রধান অতিথি ছিলেন সর্ব ইউরোপ আওয়ামী লীগের সভাপতি এম নজরুল ইসলাম এবং প্রধান বক্তা ছিলেন সর্ব ইউরোপ আওয়ামী লীগের সাধারণ সম্পাদক মজিবুর রহমান।\n\nইতালির ২৫টিরও বেশি শহর থেকে আওয়ামী লীগ, যুবলীগ, স্বেচ্ছাসেবক লীগ, মহিলা আওয়ামী লীগসহ বিভিন্ন সহযোগী সংগঠনের কয়েক হাজার নেতাকর্মী সম্মেলনে অংশগ্রহণ করেন।\n\nএছাড়াও ইউরোপের ১৫টি দেশের আওয়ামী লীগের সভাপতি ও সাধারণ সম্পাদক ইতালির এই সম্মেলনে অতিথি হিসেবে উপস্থিত ছিলেন।\n\nশনিবার থেকেই বিভিন্ন শহরের নেতাকর্মীরা সম্মেলন উপলক্ষে রোমে আসা শুরু করেন। রবিবার দিনভর নেতাকর্মীদের পদচারণায় পুরো রোম শহর ছিল মুখরিত।\n\nজাতীয় সংগীত পরিবেশনের মধ্যদিয়ে দুপুরের পরপরই রোমের পিয়াচ্ছা মিরতির একটি সিনেমা হল অডিটোরিয়ামে সম্মেলন শুরু হয়। এসময় কয়েক হাজার নেতাকর্মীদের উপস্থিতিতে হল অডিটোরিয়াম কানায় কানায় পূর্ণ ছিল।\n\nপ্রধান অতিথির বক্তব্যে এম নজরুল ইসলাম বলেন, এ সম্মেলনের মাধ্যমে ইতালি আওয়ামী লীগ আরও ঐক্যবদ্ধ ও শক্তিশালী হবে। ডেলিগেটদের উদ্দেশ্যে বলেন, আপনারা আপনাদের মূল্যবান ভোটের মাধ্যমে যোগ্য নেতৃত্ব নির্বাচন করবেন যাতে আগামী জাতীয় নির্বাচনে ইতালি আওয়ামী লীগ শেখ হাসিনার সরকারকে আবারও ক্ষমতায় আনতে গুরুত্বপূর্ণ অবদান রাখতে পারে।\n\nসাধারণ সম্পাদক হাসান ইকবালের পরিচালনায় সম্মেলনে সভাপতিত্ব করেন সংগঠনের সভাপতি ইদ্রিস ফরাজি।\n\nসভাপতির বক্তব্যে ইদ্রিস ফরাজি আবেগঘন কন্ঠে দীর্ঘ নয় বছর সংগঠনের দায়িত্ব পালনে সহযোগিতা করার জন্য সকলের প্রতি কৃতজ্ঞতা প্রকাশ করেন। বক্তব্যের পরপরই তিনি ইতালি আওয়ামী লীগের কমিটি বিলুপ্ত ঘোষণা করেন।\n\nঅনুষ্ঠানের দ্বিতীয় পর্বে সম্মেলন প্রস্তুতি কমিটি এবং নির্বাচন কমিশনের নেতৃবৃন্দ বক্তব্য রাখেন।\n\nসম্মেলন প্রস্তুতি কমিটির আহ্বায়ক হাদিউল ইসলাম সম্মেলনে অংশগ্রহণ করে অনুষ্ঠানকে সফল করার জন্য সকলকে আন্তরিক ধন্যবাদ ও কৃতজ্ঞতা জানান। একইসাথে বিনয়ের সাথে অনুষ্ঠান আয়োজনে যেকোনও ভুল হয়ে থাকলে তার জন্য দুঃখ প্রকাশ করেন।\n\nঅনুষ্ঠানের শেষ পর্বে প্রধান নির্বাচন কমিশনার হাবিব চৌধুরী ডেলিগেটদের মতামতেরভিত্তিতে ইতালি আওয়ামী লীগের নতুন নেতৃত্বের নাম ঘোষণা করেন। এসময় তিনি জানান, সভাপতি ও সাধারণ সম্পাদক পদে মনোনয়ন ফরম নিয়েছেন মাত্র দুজন। সে হিসেবে বিনা প্রতিদ্বন্দ্বিতায় আবারও পরবর্তী ৩ বছরের জন্য ইতালি আওয়ামী লীগের সভাপতি হিসেবে ইদ্রিস ফরাজি এবং সাধারণ সম্পাদক হিসেবে হাসান ইকবাল পুনঃনির্বাচিত হয়েছেন।\n\nপরে প্রধান নির্বাচন কমিশনার নির্বাচনের সকল ফলাফল সর্ব ইউরোপ আওয়ামী লীগের সভাপতি এম নজরুল ইসলামের কাছে হস্তান্তর করেন।\n\nএসময় উপস্থিত সকলেই আনন্দ উল্লাসে মেতে উঠেন এবং জোর করতালির মাধ্যমে নতুন নির্বাচিত সভাপতি ও সাধারণ সম্পাদককে অভিনন্দন জানান।\n\nএকই সময় সর্ব ইউরোপ আওয়ামী লীগের সভাপতি এম নজরুল ইসলাম এবং সাধারণ সম্পাদক মুজিবুর রহমান নতুন নির্বাচিত সভাপতি ও সাধারণ সম্পাদককে অভিনন্দন জানান। পরবর্তীতে একে একে ইতালি যুবলীগ, মহিলা আওয়ামী লীগ। এছাড়াও মিলান, ভেনিস, আনকোনা, বলনিয়া, জেনোভা, নাপলি, পালেরমো, কাতানিয়া, বেরগামো, ব্রেসিয়া, মনফালকনে, বারীসহ বিভিন্ন পরভেন্সির আওয়ামী লীগ এবং অংগ সংগঠনের নেতাকর্মীরা উপস্থিত থেকে নতুন সভাপতি ও সাধারণ সম্পাদককে ফুলের শুভেচ্ছা জানান।\n\nএ সময় ইউরোপের বিভিন্ন দেশের আওয়ামী লীগের নেতাদের মধ্যে উপস্থিত ছিলেন- ফ্রান্স আওয়ামী লীগের সভাপতি এম এ কাশেম, অস্ট্রিয়া আওয়ামী লীগের সভাপতি খোন্দকার হাফিজুর রহমান, জার্মান আওয়ামী লীগের সভাপতি বশিরুল আলম সাবু, পর্তুগাল আ.লীগের সভাপতি জহিরুল আলম জসিম, সুইজারল্যান্ড আ.লীগের সভাপতি নজরুল জমাদার, ডেনমার্ক আ.লীগের সভাপতি খোকন মজুমদার, গ্রিস আ.লীগের সভাপতি আব্দুল মান্নান, মাল্টা আ.লীগের সভাপতি মশিয়ার রহমান, ফিনল্যান্ড আ.লীগের সাধারণ সম্পাদক মাইনুল ইসলাম, জার্মান আ.লীগের সাধারণ সম্পাদক আব্বাস চৌধুরী, সুইজারল্যান্ড আ.লীগের সাধারণ সম্পাদক শ্যামল খান, স্পেন আ.লীগের সাধারণ সম্পাদক রিজভি আলম, ডেনমার্ক আ.লীগের সাধারণ সম্পাদক মাহবুবুর রহমান, মাল্টা আ.লীগের সাধারণ সম্পাদক কাওসার আমিন হাওলাদার, মাল্টা আ.লীগের সহসভাপতি রাজিব দাশ, যুগ্ম সাধারণ সম্পাদক নাজমুল হক, গ্রিস আ.লীগের সহসভাপতি আল আমিন প্রমুখ।\n\n(ঢাকাটাইমস/১২সেপ্টেম্বর/এলএ)",
    "চোটে ছিটকে গেলেন বেনজেমা": "কতদিন তাকে মাঠের বাইরে থাকতে হবে, সে ব্যাপারে রিয়ালের পক্ষ থেকে কিছু জানানো হয়নি। তবে স্প্যানিশ সংবাদমাধ্যম মার্কার খবর অনুযায়ী, আগামী ২ অক্টোবরের আগে মাঠে ফিরতে পারবেন না বেনজেমা।\n\nএই সময়ে লা লিগায় রিয়ালের ম্যাচ আছে মায়োর্কা ও আতলেতিকো মাদ্রিদের বিপক্ষে। চ্যাম্পিয়ন্স লিগে তারা খেলবে লাইপজিগের বিপক্ষে। ম্যাচগুলোতে বেনজেমাকে পাওয়ার সম্ভাবনা সামান্যই।\n\nবেনজেমার চোট ফ্রান্সের জন্যও বড় ধাক্কা। এই মাসের শেষ দিকে নেশন্স লিগে অস্ট্রিয়া ও ডেনমার্কের বিপক্ষে ম্যাচ আছে বিশ্ব চ্যাম্পিয়নদের।\n\nরিয়ালের হয়ে গত মৌসুমটা স্বপ্নের মতো কাটান বেনজেমা। দলটির লা লিগা, চ্যাম্পিয়ন্স লিগ ও স্প্যানিশ সুপার কাপ জয়ে বড় অবদান রাখেন তিনি। সব প্রতিযোগিতা মিলিয়ে ৪৬ ম্যাচে করেন ৪৪ গোল। গত মৌসুমে ক্লাব ও জাতীয় দলের হয়ে দারুণ পারফরম্যান্সের সুবাদে সম্প্রতি তিনি জেতেন উয়েফা বর্ষসেরা ফুটবলারের পুরস্কার।\n\nএই মৌসুমে চোটে পড়ার আগে ক্লাবের হয়ে ছয় ম্যাচে বেনজেমা করেন ৪ গোল।",
    "'ফিট না হলে বিশ্বকাপে নয় পগবা'": "হাঁটুর চোট সারাতে অস্ত্রোপচার করানোয় এমনিতেই পল পগবার কাতার বিশ্বকাপে খেলার সম্ভাবনা পড়ে গেছে বড় অনিশ্চয়তায়। কিঞ্চিৎ যা একটু আশা বেঁচে ছিল, তাও যেন শেষ হয়ে গেল ফ্রান্সের কোচ দিদিয়ের দেশমের কথায়। ইউভেন্তুসের এই মিডফিল্ডার জাতীয় দলেও গুরুত্বপূর্ণ সদস্য। তবে শতভাগ ফিট নয়, এমন কাউকে নিয়ে নিশ্বকাপে যেতে চান না তিনি।\n\nগ্রীষ্মের দলবদলে ম্যানচেস্টার ইউনাইটেডের সঙ্গে চুক্তি শেষে ইউভেন্তুসে যোগ দেন পগবা। দলটির প্রাক-মৌসুম সফরে অনুশীলনের সময় হাঁটুতে চোট পান তিনি। এরপর থেকেই ছিলেন মাঠের বাইরে। তবে বিশ্বকাপের আগেই তার সম্ভাবনা ছিল ফেরার।\n\nকেননা ক্লাব চাইলেও শুরুতে অস্ত্রোপচার করানোর পক্ষে ছিলেন না পগবা। বিশ্বকাপকে সামনে রেখে ভিন্ন চিকিৎসায় সেরে ওঠার পরিকল্পনা ছিল তার। তবে চলতি মাসে অস্ত্রোপচার করানোর ব্যাপারে সম্মত হন ২৯ বছর বয়সী এই ফুটবলার। তাতে মাঠের বাইরে চলে যান আরও লম্বা সময়ের জন্য।",
    "টিভিতে আজকের খেলা (২২ সেপ্টেম্বর ২০২২)": "",
    "পরিষেবা বাণিজ্য মেলায় শীতকালীন অলিম্পিক গেমসের স্মৃতি": "পরিষেবা বাণিজ্য মেলায় শীতকালীন অলিম্পিক গেমসের স্মৃতি\n\nসেপ্টেম্বর ৩: বেইজিংয়ে চলমান পরিষেবা বাণিজ্য মেলায় ক্রীড়া পরিষেবার প্যাভিলিয়নে বেইজিং শীতকালীন অলিম্পিক গেমস সংশ্লিষ্ট ব্যবস্থাপনা ও উপাদান ব্যাপকভাবে দেখা যাচ্ছে, যা দর্শকদের এ গেমসের স্মৃতি জাগিয়েছে।\n\nক্রীড়া পরিষেবা এবারের বাণিজ্য মেলার সর্বোচ্চ আয়তন-জুড়ে রয়েছে। যার পরিমাণ ২২ হাজার বর্গমিটার। অস্ট্রিয়া, ইতালি ও জাপানসহ অনেক দেশ ও অঞ্চলের ৪০০টিরও বেশি ক্রীড়া ব্র্যান্ড প্রতিষ্ঠান বে প্যাভিলিয়নে নানা ক্রীড়া সরঞ্জাম প্রদর্শন করছে। (রুবি/এনাম/লাবণ্য)",
    "ইংলিশ প্রিমিয়ার লিগ ফুটবলের নতুন সেনসেশন এরলিং হালান্ড কে? তাকে নিয়ে কেন সবাই উচ্ছসিত?": "ইংলিশ প্রিমিয়ার লিগ ফুটবলের নতুন সেনসেশন এরলিং হালান্ড কে? তাকে নিয়ে কেন সবাই উচ্ছসিত?\n\n১ সেপ্টেম্বর ২০২২\n\nছবির উৎস, Getty Images ছবির ক্যাপশান, ম্যানচেস্টার সিটিতে এসেই নিজের উপস্থিতি জানান দিচ্ছেন এর্লিং হালান্ড\n\nপাঁচ ম্যাচে দুই হ্যাটট্রিক আর সব মিলিয়ে নয় গোল - ইংলিশ প্রিমিয়ার লিগে এখনই একের পর এক রেকর্ড ভাঙ্গছেন তিনি।\n\nম্যানচেস্টার সিটিতে এসেই নিজের উপস্থিতি জানান দিচ্ছেন এরলিং হালান্ড।\n\nঠিক চারদিন আগে ক্রিস্টাল প্যালেসের বিপক্ষে ২-০ গোলে পিছিয়ে ছিল ম্যানচেস্টার সিটি, সেই পরিস্থিতি থেকে হ্যাটট্রিক করে দলকে জয় এনে দিয়েছেন এই নতুন রিক্রুট।\n\nআর নটিংহ্যাম ফরেস্টকে বুধবার রাতে ৬-০ গোলে হারিয়েছে ম্যানচেস্টার সিটি।\n\nএই ম্যাচে আবারও হ্যাটট্রিক করলেন এরলিং হালান্ড।\n\nপ্রিমিয়ার লিগ ইতিহাসে আর কোনও ফুটবলার নিজের প্রথম পাঁচ ম্যাচে নয়টি গোল করতে পারেননি, হতে পারেননি দুটি হ্যাটট্রিকেরও মালিক।\n\nপ্রতিপক্ষ দল ফরেস্টের ম্যানেজার ম্যাচ শেষে বলেন, \"সে ব্রিলিয়ান্ট। সবই আছে তার।\"\n\nবিবিসি রেডিও ফাইভ লাইভে ডিওন ডাবলিন বলেন, \"ম্যানচেস্টার সিটির কাছে এখন পৃথিবীর সেরা স্ট্রাইকার আছে।\"\n\nআর ফুটবল পন্ডিতরাএখন মোটামুটি একমত, হালান্ড যদি ইংলিশ প্রিমিয়ার লিগে থাকেন, তবে গোল করার সব রেকর্ড ভাঙবেন তিনি।\n\nএরলিং হালান্ডের বয়স এখন মাত্র ২২।\n\nহালান্ডকে নিয়ে উচ্ছসিত গার্দিওলা\n\nইংলিশ প্রিমিয়ার লিগে মাত্র সাত জন ফুটবলার টানা দুই ম্যাচে হ্যাটট্রিক করেছেন - যার মধ্যে হালান্ড একজন। নরওয়ের এই খেলোয়াড়ের প্রিমিয়ার লিগে এসেছেন এক মাসও হয়নি।\n\nশুধুমাত্র হেরি কেইন এই কীর্তি করেছেন একাধিকবার।\n\nপ্রিমিয়ার লিগ শুরু হয় অগাস্ট মাসে -আর মাস ফুরোনোর আগে হালান্ডের গোল সংখ্যা পাঁচ ম্যাচে নয়।\n\nম্যানচেস্টার সিটির হয়ে দীর্ঘদিন খেলা রাহিম স্টারলিং ও কার্লোস তেভেজের ক্লাব ক্যারিয়ার হ্যাটট্রিকের সমান সংখ্যক হ্যাটট্রিক করে ফেলেছেন হালান্ড নিজের প্রথম মাসেই।\n\nক্লাবের হয়ে তাদের চেয়ে বেশি হ্যাটট্রিক করেছেন শুধুমাত্র সার্জিও অ্যাগুয়েরো - চারটি।\n\nসিটির কোচ পেপ গার্দিওলা অবশ্য মনে করেন যে দল যদি কোন শিরোপা জিততে না পারে, তবে হালান্ডের এসব ব্যক্তিগত কৃতিত্বের খুব একটা লাভ নেই।\n\nছবির উৎস, Getty Images ছবির ক্যাপশান, প্রিমিয়ার লিগ ইতিহাসে আর কোনও ফুটবলার নিজের প্রথম পাঁচ ম্যাচে নয়টি গোল দেননি, দুটি হ্যাটট্রিকও করেননি\n\nঅ্যাগুয়েরোকে লিজেন্ড আখ্যা দিয়ে গার্দিওলা বলেছেন \"সিটি ফ্যানদের মন থেকে কেউই আগুয়েরোর নাম মুছে ফেলতে পারবে না।\"\n\nতার মতে, আধুনিক ফুটবলের সবচেয়ে গুরুত্বপূর্ণ গোলটি করেছেন অ্যাগুয়েরো (২০১২ সালের ইংলিশ প্রিমিয়ার লিগের শেষ দিনের শেষ মুহূর্তে গোল করে অ্যাগুয়েরো ম্যানচেস্টার সিটিকে ৪৪ বছর পরে প্রিমিয়ার লিগ শিরোপা এনে দিয়েছিলেন)।\n\nপেপ গার্দিওলা বিশ্বাস করেন, সার্জিও অ্যাগুয়েরো এবং হালান্ডের প্রতিভা একই ঘরানার।\n\n\"নরওয়ে, অস্ট্রিয়া ও জার্মানিতে তিনি নিজেকে প্রমাণ করে এসেছেন, এখানেও তিনি একই মানের ফুটবল খেলবেন।\"\n\nওয়েলসের সাবেক ফুটবলার অ্যাশলে উইলিয়ামস 'বিবিসি ম্যাচ অফ দ্য ডে'-তে বলেন, \"তিনি ডিফেন্ডারদের জন্য বড় সমস্যা তৈরি করতে যাচ্ছেন। তার বিরুদ্ধে খেলা কঠিন এবং তিনি পরিপূর্ণ একজন স্ট্রাইকার।\"\n\n\"আমরা যদি এই মৌসুমে তার গোলগুলো দেখি, তাহলে দেখো তিনি সত্যিই একজন যথাযথ স্ট্রাইকার। তার গোল করার দক্ষতা উঁচুমানের। আমি তাকে পুরো মৌসুম আগ্রহভরে দেখতে চাই, কারণ তিনি গোল করেই চলবেন।\"\n\nকে থামাবে হালান্ডকে\n\nএটা এখন প্রশ্ন উঠছে, এই মৌসুমে হালান্ডকে কেউ কি থামাতে পারবে?\n\nটুইটারে জো বাজার্ড লিখেছেন, \"এরলিং হালান্ডের ডিফিকাল্টি লেভেল কেউ কি বাড়িয়ে দিতে পারেন? সবকিছুই যেন তার জন্য পানির মতো সহজ।\"\n\nডিফিকাল্টি লেভেল মূলত কম্পিউটার গেমসের ভাষা, যা দিয়ে গেমসটি কতোটা কঠিন তা বোঝা যায়।\n\nকেউ কেউ এমন পরামর্শও দিচ্ছেন যে এখনই হালান্ডকে গোল্ডেন বুট দিয়ে দেয়া হোক।\n\nইংল্যান্ডের কিংবদন্তী ফুটবলার গ্যারি লিনেকার টুইটারে লিখেছেন, \"অবস্থা এমন দাঁড়িয়েছে যে মনে হচ্ছে হ্যারি কেইনের আগেই হালান্ড অ্যালান শিয়েরারের গোল-রেকর্ড ছুঁয়ে ফেলবেন\"।\n\nইংলিশ প্রিমিয়ার লিগের ইতিহাসের সবচেয়ে বেশি গোলের মালিক অ্যালান শিয়েরারের গোল সংখ্যা ২৬০। এখনও যারা ফুটবল খেলছেন, তাদের মধ্যে তার ধারে কাছে আছেন ইংল্যান্ডের হ্যারি কেইন ১৮৭ গোল।\n\nপাঁচ ম্যাচে ৯ গোল করা হালান্ডকে নিয়ে তাই লিনেকারের এই বাড়তি উচ্ছাস।\n\nছবির উৎস, Getty Images ছবির ক্যাপশান, নরওয়ের হালান্ড ফুটবলার মূলত নজর কাড়েন জার্মান লিগের ক্লাব বরুশিয়া ডর্টমুন্ডে\n\nকে এই এরলিং হালান্ড?\n\nনরওয়েজিয়ান হালান্ড সবার নজরে আসেন জার্মান লিগের ক্লাব বরুশিয়া ডর্টমুন্ডে খেলার সময়ে।\n\nতবে তার জন্ম ইংল্যান্ডের লিডসে, ২০০০ সালে।\n\nতার বাবা এলফি হালান্ডও এক সময় ম্যানচেস্টার সিটির হয়ে খেলতেন। আর মা গ্রি ম্যারিটা ব্রট খেলতেন হেপটাথলন।\n\nবরুশিয়া ডর্টমুন্ডে ৬৭ ম্যাচে ৬২ গোল করেছিলেন তিনি। নরওয়ের হয়ে আন্তর্জাতিক ফুটবলে ২১ ম্যাচে গোল করেছেন ২০টি।",
    "৯ গোল হজম করে প্রথম মাসেই কোচ ছাঁটাই": "লিভারপুলের বিপক্ষে সেই হারের পর পার্কার অভিযোগ করেছিলেন, নতুন খেলোয়াড় কিনতে ক্লাব পর্যাপ্ত অর্থ ব্যয় করেনি। বলেছিলেন, এমন হারে তিনি খুব বেশি বিস্মিত নন। ১৪ মাস আগেই বোর্নমাউথের দায়িত্ব নিয়েছিলেন ৪১ বছর বয়সী এই ইংলিশ কোচ। শেষটা সুখকর না হলেও তাঁর অধীনই প্রিমিয়ার লিগে খেলার যোগ্যতা অর্জন করে বোর্নমাউথ। ইংলিশ ফুটবলের শীর্ষ লিগে ফেরাটাও দারুণ হয়েছিল ক্লাবটির। প্রথম ম্যাচে অ্যাস্টন ভিলাকে হারায় ২-০ গোলে। কিন্তু পরের তিন ম্যাচে হজম করে ১৬ গোল।",
    "১৩৩৬ কোটি টাকা লোকসান দিয়েছে ম্যানচেস্টার ইউনাইটেড": "ইংলিশ প্রিমিয়ার লিগে মাঠের লড়াইয়ে মোটামুটি করছে ম্যানচেস্টার ইউনাইটেড। পয়েন্ট টেবিলে শীর্ষ চারে নেই, তবে ৬ ম্যাচে ৪ জয়ে ১২ পয়েন্ট নিয়ে পঞ্চম অবস্থান একেবারে খারাপও নয়। এরই মধ্যে একটি খারাপ খবর পেলেন ইউনাইটেডের সমর্থকেরা।\n\nওল্ড ট্র্যাফোর্ডের ক্লাবটি জানিয়েছে, গত মৌসুমে (২০২১–২২) লোকসানের অঙ্ক ১১ কোটি ৫৫ লাখ পাউন্ড (বাংলাদেশি মুদ্রায় ১ হাজার ৩৩৬ কোটি ২৮ লাখ টাকা প্রায়)। তবে আশার খবরও আছে। ক্লাবটির রাজস্ব আয়ের হার ১৮ শতাংশ বেড়ে দাঁড়িয়েছে ৫৮ কোটি ৩২ লাখ পাউন্ড।",
    "Ukraine Crisis:ইউক্রেন ফেরতা ডাক্তারি পড়ুয়ারা পড়তে পারবেন 29টি দেশে": "কোটা (রাজস্থান), 16 সেপ্টম্বর: রাশিয়ার সঙ্গে যুদ্ধের পর ইউক্রেনন থেকে দেশে ফিরে আসা কয়েকহাজার ডাক্তারি পড়ুয়ার ভবিষ্যৎ চরম অনশ্চিয়তার মধ্যে পড়েছিল ৷ এই সকল পড়ুয়াদের সুবিধার্থে বৃহস্পতিবার ন্যাাশনাল মেডিক্যাল কমিশন 29 দেশের বেশ কিছু বিশ্ববিদ্যালয়ের তালিকা প্রকাশ করেছে । পড়ুয়ারা তাদের অর্ধ সমাপ্ত পাঠক্রম শেষ করতে পারবেন এই শিক্ষা সমস্ত প্রতিষ্ঠানে (Medicos studying in Ukrainian can continue studies) ৷\n\nভারত থেকে একাধিক পড়ুয়া ইউক্রেনে ডাক্তারি পড়তে গিয়েছিলেন ৷ ফেব্রুয়ারি মাসে হঠাৎই রাশিয়ার পক্ষ থেকে ইউক্রনে সামরিক অভিযান ঘোষণা করা হয় (Russia Ukraine War) ৷ এর কিছুদিন পরেই দুই দেশের মধ্যে শুরু হয় যুদ্ধ ৷ প্রাণ বাঁচাতে ডাক্তরি পড়ুয়াদের সেখান থেকে চলে আসতে হয় ৷ চরম অনিশ্চতার মধ্যে পড়েন ডাক্তারি পড়ুয়ারা ৷ সেই সমস্ত পড়ুয়ারা 29টি দেশের বিশ্ববিদ্যালয়ের তাঁদের ডাক্তারি পাঠক্রম শেষ করতে পারবেন ৷ তালিকায় আমেরিকা থেকে শুরু করে ফ্রান্স এবং সুইডেনও রয়েছে ৷ শিক্ষা বিশেষজ্ঞদের অনেকেই মনে করেছেন এই ঘোষণা নিশ্চয় পড়ুয়াদের পথ দেখাবে ।\n\nআরও পড়ুন : ইউক্রেন ফেরত মেডিক্যাল পড়ুয়াদের ভবিষ্যৎ কী হবে, নোটিশ সুপ্রিম\n\nএই প্রসঙ্গেই কোটার শিক্ষা বিশেষজ্ঞ দেব শর্মা বলেন , ‘‘পোল্যান্ড, অস্ট্রিয়া, ফ্রান্স, জর্জিয়া, লিথুয়ানিয়া, মলদোভা, স্লোভেনিয়া, স্পেন, উজবেকিস্তান, মার্কিন যুক্তরাষ্ট্র, ইতালি, বেলজিয়ামের মতো নিম্নলিখিত দেশে পড়াশোনা করতে পারবেন ওই পড়ুয়ারা। এছড়াও মিশর, বেলারুশ, লাটভিয়া, কিরগিজস্তান, গ্রীস, রোমানিয়া, সুইডেন, ইসরাইল, ইরান, আজারবাইজান, বুলগেরিয়া, জার্মানি, তুরস্ক, ক্রোয়েশিয়া এবং হাঙ্গেরিতেও যেতে পারেন পড়ুয়ারা ৷’’\n\nআরও পডুন : ইউক্রেন ফেরত মেডিক্যাল পড়ুয়াদের প্র্যাকটিক্যালের সুযোগ রাজ্যে\n\nএই প্রসঙ্গেই তিনি আরও জানান, বিদেশে এমবিবিএস করা শিক্ষার্থীদের জন্য আমাদের দেশের নিয়ম কঠোর। এমনকী সাধারণ পরিস্থিতিতে বা জরুরি অবস্থাতেও ভারতীয় বিশ্ববিদ্যালয়ে ছাত্রদের পুনর্বাসন করা যায় না। তাই, এই সকল পড়ুয়াদের অন্য বিদেশি বিশ্ববিদ্যালয়ে স্থানান্তর করা হয়।",
    "বিশ্বে জনপ্রিয় নেতাদের তালিকার শীর্ষে মোদি": "সবচেয়ে জনপ্রিয় বিশ্বনেতাদের নিয়ে একটি গবেষণাপ্রতিষ্ঠানের করা তালিকায় আবারও শীর্ষে ভারতের প্রধানমন্ত্রী নরেন্দ্র মোদি। প্রতিষ্ঠানটির এক জরিপ অনুযায়ী, মোদির জনপ্রিয়তার হার ৭৫। প্রতিষ্ঠানটির নাম মর্নিং কনসাল্ট। মর্নিং কনসাল্ট পলিটিক্যাল ইনটেলিজেন্স বর্তমানে অস্ট্রেলিয়া, অস্ট্রিয়া, ব্রাজিল, জার্মানি, ভারত, মেক্সিকো, নেদারল্যান্ডস, দক্ষিণ কোরিয়া, স্পেন, সুইডেন ও যুক্তরাষ্ট্রের সরকারের জনপ্রিয়তা যাচাইয়ের ভিত্তিতে তালিকা প্রস্তুত করে থাকে। প্রতিষ্ঠানটি রাজনৈতিক নির্বাচন, নির্বাচিত কর্মকর্তা ও ভোটিং ইস্যু নিয়ে তথ্য প্রকাশ করে থাকে। আন্তর্জাতিকভাবে প্রতিদিন ২০ হাজারের বেশি সাক্ষাৎকার নিয়ে থাকে মর্নিং কনসাল্ট।এবারের তালিকায় নরেন্দ্র মোদির পর দ্বিতীয় অবস্থানে আছেন মেক্সিকোর প্রেসিডেন্ট আন্দ্রেস ম্যানুয়েল লোপেজ ওব্রাদর এবং তৃতীয় অবস্থানে আছেন ইতালীয় প্রধানমন্ত্রী মারিও দ্রাঘি।",
    "কলকাতায় সম্মাননা পেলো ‘পায়ের তলায় মাটি নাই’": "কলকাতায় সদ্য অনুষ্ঠিত হয়ে গেলো ওয়ার্ল্ড ফিল্ম ফেস্টিভাল এর প্রথম আসর। ২০ সেপ্টেম্বর নন্দনে শুরু হওয়া উৎসবটির পর্দা নামে রবিবার (২৫ সেপ্টেম্বর) সন্ধ্যায়। উৎসবে ডেব্যু ফিল্ম হিসেবে ফিপ্রেসকি-ইন্ডিয়া সমালোচক পুরস্কার জিতে নেয় বাংলাদেশের সিনেমা ‘পায়ের তলায় মাটি নাই’। প্রতিযোগিতায় থাকা বিভিন্ন দেশের ১১টি সিনেমার মধ্যে ফিপ্রেসকি ইন্ডিয়া ক্রিটিকস অ্যাওয়ার্ড এর জন্য চারটি সিনেমাকে মনোনয়ন দেয়। তারমধ্যে পুরস্কার জিতে নেয় মোহাম্মদ রাব্বী মৃধা পরিচালিত ‘পায়ের তলায় মাটি নাই’।\n\nউৎসব সমাপনী দিনে প্রযোজক আবু শাহেদ ইমন কিংবা নির্মাতা উপস্থিত না থাকায় তাদের পক্ষে পুরস্কারটি গ্রহণ করেন বাংলাদেশের অভিনেত্রী জ্যোতিকা জ্যোতি।\n\nইতোমধ্যে গত আগস্টে বিনা কর্তনে সেন্সর ছাড়পত্র পেয়েছে ‘পায়ের তলায় মাটি নাই’। বক্স অফিস নিবেদিত এবং গল্প রাজ্য ফিল্মস-এর প্রযোজনায় নির্মিত হয়েছে সিনেমাটি। এটি নির্মাণে সহযোগিতায় আছে ইমপ্রেস টেলিফিল্ম লিমিটেড ও বাতায়ন প্রোডাকশন্স। নির্বাহী প্রযোজক মীর মোকাররম হোসেন এবং সহ-প্রযোজক হিসেবে আছেন ইমপ্রেস টেলিফিল্মের ব্যবস্থাপনা পরিচালক ফরিদুর রেজা সাগর ও বাতায়ন প্রোডাকশন্স- এর তাহরিমা খান।\n\nজলবায়ু পরিবর্তনের ফলে একজন ব্যক্তি মানুষের জীবনে যে প্রভাব পড়তে পারে সেই টানাপড়েনের গল্প উঠে এসেছে ‘পায়ের তলায় মাটি নাই’ সিনেমায়। বিশ্বের বিভিন্ন উৎসবে সিনেমাটি প্রদর্শিত হয়ে সুনাম কুড়িয়েছে।\n\nচলচ্চিত্র নির্মাতা আবু শাহেদ ইমনের প্রযোজনায় ‘পায়ের তলায় মাটি নাই’ ছবির বিভিন্ন চরিত্রে অভিনয় করেছেন জাতীয় চলচ্চিত্র পুরস্কার বিজয়ী অভিনেত্রী দীপান্বিতা মার্টিন, মোস্তফা মনোয়ার, প্রিয়াম অর্চি প্রমুখ।\n\nএর আগে বুসান (কোরিয়া), ইন্ডিয়ার ব্যাঙ্গালুরু, পুনেসহ শ্রীলঙ্কা, জাপান, নেপাল, অস্ট্রিয়া, লন্ডন, কানাডা, অস্ট্রেলিয়া মিলিয়ে বিশ্বের ১৪টি চলচ্চিত্র উৎসবে ইতোমধ্যে ‘পায়ের তলায় মাটি নাই’ প্রদর্শিত হয়েছে।\n\nবাংলাদেশ জার্নাল/আইএন",
    "Queen Elizabeth funeral: শতাব্দীর সবচেয়ে বড় ইভেন্ট, রানির শেষকৃত্যে ব্রিটেনে রাষ্ট্রনেতাদের সমাবেশ": "লন্ডন, 18 সেপ্টেম্বর: মৃত্যুর দশদিন পর সোমবার রানি দ্বিতীয় এলিজাবেথের শেষকৃত্যের অনুষ্ঠান সম্পন্ন হতে চলেছে ব্রিটেনে ৷ স্থানীয় সময়ানুযায়ী সকাল 11টায় লন্ডনের ওয়েস্টমিনিস্টার অ্যাবেতে শুরু হবে রানির শেষকৃত্যের অনুষ্ঠান ৷ তাঁর শেষকৃত্যে যোগ দেওয়ার কথা বিশ্বের প্রায় 500 জন রাষ্ট্রনেতা ও রাজপরিবারগুলির সদস্যদের ৷ সব মিলিয়ে আমন্ত্রিত অতিথির সংখ্যা প্রায় 2 হাজার (Queen Elizabeth II Funeral) ৷\n\nবর্তমানে ব্রিটেনের সংসদের ওয়েস্টমিনিস্টার হলে শায়িত রয়েছে রানির দেহ ৷ সোমবার শেষকৃত্যের অনুষ্ঠান শুরুর আগে সেখানেই তাঁকে শেষ শ্রদ্ধা জানাতে যাবেন দেশ-বিদেশের অতিথি, অভ্যাগতরা ৷ 10টা 35 মিনিটে ওয়েস্টমিনিস্টার হল থেকে ওয়েস্টমিনিস্টার অ্যাবের উদ্দেশ্যে রওনা দেবে রানির কফিনবন্দী দেহ ৷ প্রথা মেনে 98 রয়্যাল নেভির সদস্যরা নিয়ে যাবেন এই কফিন ৷\n\nআরও পড়ুন: কফিনবন্দি রানিকে শেষ শ্রদ্ধা জানালেন রাষ্ট্রপতি মুর্মু\n\nরানির শবদেহবাহী শকটের সঙ্গেই যাবেন রাজ পরিবারের সদস্যরা ৷ সকাল 10টা 44 মিনিটে রয়্যাল নেভির স্টেট গান ক্যারেজে করে রানির দেহ পৌঁছবে ওয়েস্টমিনিস্টার অ্যাবেতে ৷ সেখানেই তাঁর শেষকৃত্যের অনুষ্ঠান হবে ৷ 10টা 52 মিনিটে সেখানে এসে পৌঁছবেন রাজপরিবারের সদস্যরা ৷ গোটা অনুষ্ঠানের দায়িত্বে থাকবেন ডিন অফ ওয়েস্টমিনিস্টার (list of guests and world leaders for Queen Elizabeth Funeral) ৷\n\nপ্রায় 6 দশক পর ব্রিটেন সাক্ষী থাকতে চলেছে কোনও স্টেট ফিউনারেল সার্ভিসের ৷ অনুষ্ঠানে আমন্ত্রণ জানানো হয়েছে বিশ্বের তাবড় রাষ্ট্রনেতা ও রাজ পরিবারের সদস্যদের ৷ রানির শেষকৃত্যের অনুষ্ঠানে যোগ দেবেন মার্কিন প্রেসিডেন্ট জো বাইডেন ৷ এছাড়াও কানাডা, ব্রাজিল, ফ্রান্স, ইটালি, জার্মানি, হাঙ্গেরি, পোল্যান্ড, অস্ট্রিয়া, বাংলাদেশ, শ্রীলঙ্কা, অস্ট্রেলিয়া, দক্ষিণ কোরিয়া, নিউজিল্যান্ড, দক্ষিণ আফ্রিকার রাষ্ট্রনেতারা এই অনুষ্ঠানে থাকবেন ৷ যোগ দেবেন ভারতের রাষ্ট্রপতি দ্রৌপদী মুর্মুও ৷ থাকবেন ইউরোপের বিভিন্ন দেশ ও কমনওলেথভুক্ত 56টি দেশের প্রতিনিধিরা ৷ অনুষ্ঠানে থাকার কথা ইউক্রেনের প্রেসিডেন্টের স্ত্রীরও (Queen Elizabeth II funeral Guests) ৷\n\nআরও পড়ুন: প্রিয় রানিকে শেষবার দেখতে 12 ঘণ্টা লাইনে দাঁড়ালেন বেকহ্যাম !\n\nএছাড়াও রানির শেষকৃত্যে থাকছেন বিশ্বের বিভিন্ন দেশের রাজপরিবারের সদস্যরা ৷ তালিকায় আছেন জাপানের রাজা নারুহিতো ও রানি মাসাকো, নেদারল্যান্ডের রাজা উইলিয়াম অ্যালেক্সান্ডার ও রানি ম্যাক্সিমা, স্পেনের রাজা ষষ্ঠ ফিলিপ ও রানি লেটিজিয়া, ব্রুনাইয়ের সুলতান, জর্ডনের রাজা আবদুল্লা, ওমানের সুলতান, কাতারের আমির৷ এছাড়াও উপস্থিত থাকবেন বেলজিয়াম, ডেনমার্ক, সুইডেন, নরওয়ে, ভুটানের রাজপরিবারের সদস্যরা ৷ তবে এই অনুষ্ঠানে ডাক পাননি রাশিয়ার প্রেসিডেন্ট ভ্লাদিমির পুতিন ৷ ডাকা হয়নি মায়ানমার ও উত্তর কোরিয়ার রাষ্ট্রপ্রধানদেরও (Queen Funeral) ৷\n\nবেলা 12টা নাগাদ ওয়েস্টমিনিস্টার অ্যাবের অনুষ্ঠান শেষে রানির মরদেহবাহী শকট নিয়ে যাওয়া হবে ওয়েলিংটন আর্চে ৷ দুপুর 1টা নাগাদ সেখানে পৌঁছনোর পর রানিকে গান স্যালুট দেওয়া হবে ৷ এরপর উইন্ডসোরের উদ্দেশ্যে রওনা হবে রানির দেহ ৷ সেখানে পৌঁছবেন রাজপরিবারের সদস্যরা ৷ বিকেল 4টে নাগাদ ওইন্ডসোরের সেন্ট জর্জ চ্যাপেলে সংলগ্ন নির্দিষ্ট স্থানে রানিকে সমাধিস্থ করার কাজ শুরু হবে ৷ অনুষ্ঠানের দায়িত্বে থাকবেন ডিন অফ উইন্ডসোর ৷ রানিকে সমাধিস্থ করার আগে তাঁর কফিনের উপর থেকে সরানো হবে তাঁর মুকুট ৷ ডিউক অফ এডিনবরার পাশেই সমাধিস্থ হবেন রানি দ্বিতীয় এলিজাবেথ ৷",
    "মুক্তির অনুমতি পেল ‘পায়ের তলায় মাটি নাই’": "চলচ্চিত্র সেন্সর বোর্ড থেকে আনকাট মুক্তির অনুমতি পেয়েছে মোহাম্মদ রাব্বি মৃধার প্রথম পূর্ণদৈর্ঘ্য চলচ্চিত্র ‘পায়ের তলায় মাটি নাই’। সেন্সর বোর্ড সূত্রে জানা যায়, সোমবার ছবিটি দেখে কোনো রকম কর্তন ছাড়াই মুক্তি অনুমতি দেয়া হয়।\n\nবক্স অফিস নিবেদিত এবং গল্প রাজ্য ফিল্মস-এর প্রযোজনায় নির্মিত হয়েছে ‘পায়ের তলায় মাটি নাই’। ছবিটি নির্মাণে সহযোগিতায় আছে ইমপ্রেস টেলিফিল্ম লিমিটেড ও বাতায়ন প্রোডাকশন্স। নির্বাহী প্রযোজক মীর মোকাররম হোসেন এবং সহ-প্রযোজক হিসেবে আছেন ইমপ্রেস টেলিফিল্মের ব্যবস্থাপনা পরিচালক ফরিদুর রেজা সাগর ও বাতায়ন প্রোডাকশন্স- এর তাহরিমা খান।\n\nচলচ্চিত্র নির্মাতা আবু শাহেদ ইমনের প্রযোজনায় ‘পায়ের তলায় মাটি নাই’ ছবির বিভিন্ন চরিত্রে অভিনয় করেছেন জাতীয় চলচ্চিত্র পুরস্কার বিজয়ী অভিনেত্রী দীপান্বিতা মার্টিন, মোস্তফা মনোয়ার, প্রিয়াম অর্চি প্রমুখ।\n\nপ্রযোজক আবু শাহেদ ইমন বলেন, জলবায়ু পরিবর্তনের ফলে একজন ব্যক্তি মানুষের জীবনে যে প্রভাব পড়তে পারে সেই টানাপড়েনের গল্প উঠে এসেছে ‘পায়ের তলায় মাটি নাই’ ছবিতে। বিশ্বের বিভিন্ন উৎসবে ছবিটি প্রদর্শিত হয়ে সুনাম কুড়িয়েছে। বাংলাদেশে এখন সিনেমার জোয়ার বইছে। আমার বিশ্বাস অত্যন্ত সুনির্মাণে নির্মিত ও সুচিন্তিত কনসেপ্টে তৈরি এই ছবিটি দর্শক দেখলে সহজেই কানেক্ট করে উপভোগ করবে।\n\nএর আগে বুসান (কোরিয়া), ইন্ডিয়ার ব্যাঙ্গালুরু, পুনেসহ শ্রীলঙ্কা, জাপান, নেপাল, অস্ট্রিয়া, লন্ডন, কানাডা, অস্ট্রেলিয়া মিলিয়ে বিশ্বের ১৪টি চলচ্চিত্র উৎসবে ইতোমধ্যে ‘পায়ের তলায় মাটি নাই’ প্রদর্শিত হয়েছে।",
    "যুদ্ধ শুরু করা সহজ, শেষ করা কঠিন": "জাতীয় নেতারা তাদের বিপদে-আপদে ভুলে যান এমন গুরুত্বপূর্ণ কয়েকটি পররাষ্ট্রনীতির ওপর আমি বেশ কয়েকটি কলাম লিখেছি। এই নীতিগুলো হলো ক্ষমতার ভারসাম্য, জাতীয়তাবাদ ও নিরাপত্তাগত দ্বিধাদ্বন্দ্ব। চলতি সপ্তাহে আমি আরেকটি প্রস্তাব দিচ্ছি, এটি আমার একটি সাধারণ পর্যবেক্ষণ, যা প্রতিটি বিশ্বনেতা বা পররাষ্ট্রনীতি উপদেষ্টাদের উচিত তাদের ডেস্কে ও অফিসের দেওয়ালে লিখে রেখে বিশেষভাবে প্রদর্শন করা। অথবা সম্ভবত তাদের চোখের পাতার অভ্যন্তরে ট্যাটু করা উচিত, যাতে তারা আর তা না করেন। তাদের কখনোই ভোলা উচতি হবে না- ‘যুদ্ধ শেষ করার চেয়ে শুরু করা অনেক সহজ’।\n\nজিওফ্রে ব্লেইনি তার ক্ল্যাসিক বই ‘দ্য কজস অব ওয়ার’-এ বর্ণনা করেছেন, অতীতের অনেক দ্বন্দ্ব ‘আসন্ন যুদ্ধের স্বপ্ন ও বিভ্রান্তি’ দ্বারা পরিচালিত হয়েছে। বিশেষ করে তাদের এই বিশ্বাস ছিল যে, এটি দ্রুত শেষ হয়ে যাবে, মূল্য কম দিতে হবে এবং চূড়ান্ত বিজয় এনে দেবে। উদাহরণস্বরূপ, ১৭৯২ সালে অস্ট্রিয়া, হাঙ্গেরি, প্রুশিয়া ও ফ্রান্সের সেনাবাহিনী সবাই যুদ্ধক্ষেত্রে ছুটে যায় এই বিশ্বাসে যে, যুদ্ধটি একটি বা দুটি সংঘর্ষের পরেই শেষ হবে, এতে সমস্যার সমাধান হয়ে যাবে। ফরাসি র্যাডিক্যালরা ভেবেছিলেন তাদের সাম্প্রতিক বিপ্লব দ্রুত অন্যদের কাছে ছড়িয়ে পড়বে এবং বিরোধী রাজতন্ত্রগুলো বিশ্বাস করেছিল যে বিপ্লবী বাহিনীগুলোর সেনারা অযোগ্য ও নিম্নমানের। তাদের পেশাদার সেনাবাহিনী সহজেই তাদের এক পাশে সরিয়ে দেবে। এর পরিবর্তে তারা পেয়েছিল প্রায় এক-চতুর্থাংশ শতাব্দী তথা ২৫ বছরের পুনরাবৃত্তিমূলক যুদ্ধ। এই যুদ্ধ সমস্ত প্রধান শক্তিকে টেনে এনেছিল এবং ছড়িয়ে পড়েছিল বিশ্ব জুড়ে।\n\nএকইভাবে ১৯১৪ সালের আগস্টে ইউরোপের দেশগুলো যুদ্ধযাত্রা শুরু করে। তারা বলেছিল, সেনারা ক্রিসমাস বা বড়দিনের ছুটির মধ্যে বাড়ি ফিরে আসবে। কিন্তু তারা জানত না যে, ১৯১৮ সালের বড়দিনের আগ পর্যন্ত তাদের প্রত্যাশিত স্বদেশ প্রত্যাবর্তন ঘটবে না। ইরাকি নেতা সাদ্দাম হোসেন ১৯৮০ সালে একই বিভ্রমের শিকার হয়েছিলেন। তার এই বিশ্বাস ছিল যে, একটা ইরাকি আক্রমণই ১৯৭৯ সালের সংঘটিত ইরানের বিপ্লবকে কাবু করে ফেলবে। অথচ এই যুদ্ধ স্থায়ী হয়েছিল আট বছর। যুদ্ধ শেষ হওয়ার পর দেখা গেল দুটি দেশেরই হাজার হাজার লোক মারা গেছে এবং তারা বিপুল অর্থনৈতিক ক্ষয়ক্ষতির সম্মুখীন হয়েছে।\n\nএমনকি অত্যন্ত সফল সামরিক অভিযানগুলোও অনেক সময় দ্রুত বিজয়ের দিকে নিয়ে যায় না, বরং এগুলো নিয়ে যায় এক অন্তহীন জলাবদ্ধতার দিকে। ১৯৬৭ সালের আরব-ইসরাইলের মধ্যে সংঘটিত ছয় দিনের যুদ্ধটি এক সপ্তাহেরও কম সময় ধরে চলেছিল বটে। তবে শেষ পর্যন্ত এটি ইসরাইল ও তার প্রতিবেশীদের মধ্যে অন্তর্নিহিত কোনো রাজনৈতিক সমস্যার সমাধান করতে পারেনি, বরং আরও ব্যয়বহুল যুদ্ধ (১৯৬৯-১৯৭০) ও ১৯৭৩ সালের অক্টোবরের যুদ্ধের জন্য মঞ্চ তৈরি করে মাত্র। ১৯৮২ সালে লেবাননে ইসরাইলের আগ্রাসন সামরিকভাবে সফল হয়েছিল। কিন্তু দক্ষিণ লেবাননের দখলদারিত্ব ১৮ বছর স্থায়ী হয়। এ সময় শত শত মানুষ প্রাণ হারায়। এর ফলে হিজবুল্লাহর সৃষ্টি হয় এবং আরো অনেক ব্যয়বহুল সংঘর্ষের ভিত্তি স্থাপন করে। ১৯৯১ সালের অপারেশন ডেজার্ট স্টর্মের চেয়ে বেশি সফল সামরিক অভিযান খুঁজে পাওয়া কঠিন হবে। কিন্তু একসময় সাদ্দাম হোসেনের সেনাবাহিনীকে কুয়েত থেকে উত্খাত করা হয়। তিনি কোনো রকমে ক্ষমতা আঁকড়ে ধরে রাখতে সক্ষম হন। তবে মার্কিন যুক্তরাষ্ট্র ইরাকের নো-ফ্লাই জোনে টহল দেয় এবং এক দশক ধরে মাঝে মাঝে বিমান হামলা চালায়।\n\n২০০১ সালে আফগানিস্তানে এবং ২০০৩ সালে ইরাকে মার্কিন যুক্তরাষ্ট্রের প্রাথমিক সাফল্য সম্পূর্ণরূপে অলীক প্রমাণিত হয়। এ দুই দেশের বিদ্রোহীদের বিরুদ্ধে যুদ্ধ ছিল ব্যয়বহুল এবং শেষ পর্যন্ত তা ব্যর্থতায় পর্যবসিত হয়েছে। সৌদি আরবের মোহাম্মদ বিন সালমানের উচিত ছিল ইয়েমেনে হুথিদের বিরুদ্ধে তার নিজের অশোভন যুদ্ধ শুরু করার আগে সেই অভিজ্ঞতা নিয়ে চিন্তাভাবনা করা।\n\nরাশিয়ার ভ্লাদিমির পুতিন হলেন সর্বশেষ বিশ্বনেতা, যিনি যুদ্ধ শুরু করেছেন একই বিশ্বাস নিয়ে। তার বিশ্বাস ছিল যে, খুব দ্রুত ও সহজে বিজয় আসবে। পুতিন বিশ্বাস করেছিলেন, এই যুদ্ধের প্রাথমিক লক্ষ্যগুলো অর্জনে এত বেশি সময় লাগবে না, তাকে খুব বেশি মূল্যও দিতে হবে না। তার এই বিশ্বাসের কারণ তিনি রাশিয়ার শক্তিকে বড় করে দেখেছেন, ইউক্রেনের প্রতিরোধের সংকল্পকে অবমূল্যায়ন করেছেন এবং তৃতীয় পক্ষগুলো কীভাবে প্রতিক্রিয়া দেখাবে তার হিসাব-নিকাশে ভুল করেছেন। তিনি এখন বিশ্বের অন্যান্য নেতার মতো বিশ্ব ইতিহাসের সেই একই বেদনাদায়ক পাঠ থেকে শিক্ষা নিচ্ছেন, তা হলো : যুদ্ধ শেষ করার চেয়ে যুদ্ধ শুরু করা অনেক সহজ।\n\nএটা অনস্বীকার্য যে যুদ্ধ সব সময়ই অনিশ্চিত। যুদ্ধ-পূর্বের অনুমানগুলো প্রায়শই ত্রুটিপূর্ণ থাকে। লড়াই অনেক সময় এক অনাকাঙ্ক্ষিত পরিণতি ও পরিস্থিতি তৈরি করে, যা যুদ্ধপূর্ব হিসাব-নিকাশকে অপ্রাসঙ্গিক করে তোলে। যুদ্ধবাজ নেতাদের এমন কিছু শক্তিশালী প্রবণতা আছে, যার কারণেও যুদ্ধগুলো দীর্ঘায়িত হয়। এতে বেড়ে যায় যুদ্ধের খরচও। প্রথমত, প্রতিপক্ষ কতটা প্রচণ্ডভাবে প্রতিরোধ করবে তা আগে থেকে জানা অসম্ভব এবং আক্রমণের কথা ভাবছেন এমন নেতারা এটিকে অবমূল্যায়ন করতে পারেন। জাতীয়তাবাদের শক্তিকে উপলব্ধি করতে ব্যর্থতা এবং সম্ভাব্য সব শত্রু থেকে নিজের জাতিকে সহজাতভাবে উন্নত হিসাবে দেখার প্রবণতা আক্রমণকারীদের প্রতিপক্ষের প্রতিরোধ করার ক্ষমতাকে ছাড় দিতে উত্সাহিত করে। কেউ যুদ্ধ শুরু করে না, যদি তারা চিনতে পারে যে তাদের প্রতিপক্ষ শক্তিশালী, আরো ঐক্যবদ্ধ এবং ফলাফল সম্পর্কে আরো যত্নশীল।\n\nদ্বিতীয়ত, একবার প্রতিপক্ষ ক্ষতির সম্মুখীন হলে তাদের নেতারা ইতিমধ্যে করা আত্মত্যাগের ন্যায্যতা দেওয়ার জন্য যথেষ্ট লাভ অর্জন করতে চাইবেন। যে পরিবারগুলো প্রিয়জনকে হারিয়েছে, তারা বলতে চাইবে না যে সেই আত্মদান বৃথা যাক। সামরিক কমান্ডাররা হয়তো যুদ্ধের ঝুঁকি সম্পর্কে সতর্ক করেছেন বা আগে থেকেই প্রাথমিক সিদ্ধান্তের বিরোধিতা করেছেন, কিন্তু তারা পরাজয়ের দায়ভার নিজের কাঁধে নিতে চাইবেন না এবং বিজয় অর্জনে প্রতিটি সুযোগের জন্য চাপ সৃষ্টি করবেন। যুদ্ধের ক্ষয়ক্ষতি পুনরুদ্ধার করার ইচ্ছা প্রতিটি পক্ষকে যুদ্ধ আরো সম্প্রসারিত করার কাজেই উত্সাহিত করে। তৃতীয়ত, যুদ্ধ চলতেই থাকে, কারণ লড়াইয়ের সঙ্গে একে অপরের ভাবমূর্তি জড়িত। যুদ্ধ শুরু হওয়ার পর ঘৃণা ও সন্দেহের অনুভূতিগুলো কেবল বৃদ্ধি পায়। কারণ প্রত্যেকে একে অপরকে আরো বেশি মৃত্যু, ধ্বংস ও দুর্ভোগ দ্বারা পীড়িত করে। এই পরিস্থিতিতে প্রতিশোধ নেওয়ার আকাঙ্ক্ষাই স্বাভাবিক। ফলে ক্রমবর্ধমান ঘৃণার কারণে শত্রুর বিরুদ্ধে নিষ্পত্তিমূলক বিজয়ের আকাঙ্ক্ষাকে উসকে দেয়।\n\nচতুর্থত, শত্রুর ভাবমূর্তি শক্তিশালী হওয়ার সঙ্গে সঙ্গে আলোচনার ক্ষমতা হ্রাস পায়। কূটনৈতিক সম্পর্ক ছিন্ন হয়ে যেতে পারে। সরাসরি যোগাযোগকে আরো কঠিন করে তুলতে পারে। কেউ আপসের সম্ভাবনা বাড়াতে সাহসী পদক্ষেপ নিলে তাকে বিশ্বাসঘাতক হিসেবে নিন্দা করা হতে পারে। এমনকি যদি আলোচনা শুরু হয়, তবে কোনো পক্ষই চুক্তি স্থাপনে অপরকে যথেষ্ট বিশ্বাস করবে না। উদাহরণস্বরূপ, ইউক্রেনের ক্ষেত্রে ভলোদিমির জেলেনস্কি সরকারের পুতিন বা তার সহযোগীদের বিশ্বাস না করার প্রতিটি কারণ রয়েছে। এই মুহূর্তে পুতিন ও তার উপদেষ্টারাও কাউকে বিশ্বাস করেন না। এজন্য গত সপ্তাহে জেনেভায় জাতিসংঘে রাশিয়ার রাষ্ট্রদূত গেনাডি গ্যাটিলভ সম্ভবত সঠিক কথাই বলেছিলেন, ‘সংঘাত যত বাড়বে, কূটনৈতিক সমাধান করা ততই কঠিন হবে।’\n\nপঞ্চমত, যদি এক পক্ষ হেরে যায়, তবে এটি আরো শক্তি প্রয়োগ, নতুন এবং আরো বিপজ্জনক লক্ষ্যগুলোতে আঘাত করতে পারে। ক্রিমিয়ার সাম্প্রতিক বিস্ফোরণ, জাপোরিঝিয়া পারমাণবিক বিদ্যুেকন্দ্রের বিপজ্জনক পরিস্থিতি এবং মস্কোতে পুতিনপন্থী ভাষ্যকারের গাড়িবোমা বিস্ফোরণের ঘটনায় এটিই প্রমাণিত হয়। সিরিয়ার গৃহযুদ্ধও একটি নিখুঁত উদাহরণ। সিরিয়ার একটি অভ্যন্তরীণ বিদ্রোহের সূচনা শেষ পর্যন্ত রাশিয়া, তুরস্ক, ইরান, সৌদি আরব, মার্কিন যুক্তরাষ্ট্র, ইসরাইল ও অন্যদের দ্বারা প্রত্যক্ষ বা পরোক্ষ সামরিক হস্তক্ষেপের সূত্রপাত করে। দুর্ভাগ্যবশত, যত বেশি অন্যান্য দেশ জড়িত হবে এবং একটি সংঘাতের ফলাফলে অংশীদার হবে, তাদের সবাইকে এটি শেষ করতে রাজি করানোটা তত কঠিন হবে।\n\nষষ্ঠ সমস্যা হলো, তথ্যের ক্রমবর্ধমান বিভ্রান্তির কারণেও যুদ্ধ দীর্ঘায়িত হয়। সাবেক সিনিয়র মার্কিন কর্মকর্তা হিরাম জনসন যথার্থ বলেছেন, ‘যুদ্ধ শুরু হলে প্রথমেই আঘাত আসে সত্যের ওপর।’ যদিও যুদ্ধরত দেশগুলোর উচিত যতটা সম্ভব শান্তভাবে চিন্তা করা ও কাজ করা, কিন্তু যুদ্ধকালীন পরিস্থিতি এটিকে কঠিন করে তোলে। কেননা, তারা সেন্সরশিপ আরোপ এবং ভিন্নমত পোষণকারীদের দমন করে। এমনকি ভেতরে যারা আছেন, তাদের পক্ষে যুদ্ধক্ষেত্রে সত্যিই কী ঘটছে তার একটি সঠিক চিত্র পাওয়াই কঠিন হয়ে পড়ে। যুদ্ধরত সব পক্ষের অভিজাত ও জনসাধারণ উভয়েই যদি বিশ্বাস করে যে যুদ্ধটি তাদের পক্ষে ভালো চলছে, তবে এটি বন্ধ করার জন্য তারা খুব বেশি চাপ সৃষ্টি করবে না। যেমন—ব্রিটিশ প্রধানমন্ত্রী ডেভিড লয়েড জজ ১৯১৭ সালে মন্তব্য করেছিলেন, ‘মানুষ যদি সত্যিই জানত (সামনের অবস্থা সম্পর্কে), তাহলে যুদ্ধ আগামীকাল বন্ধ হয়ে যেত। তবে অবশ্যই তারা জানে না এবং জানতে পারে না।’\n\nএছাড়া চূড়ান্ত সমস্যা হলো, যেসব লোক যুদ্ধ শুরু করেছিল, তাদের বিজয় হিসেবে চিত্রিত করতে পারে এমন কিছু অর্জন করার আগে এটি শেষ করার জন্য খুব কম উত্সাহ থাকে। প্রয়াত ফ্রেড সি. ইকলে তার ‘এভরি ওয়ার মাস্ট এন্ড’ গ্রন্থে উল্লেখ করেছেন, যুদ্ধ শেষ করার জন্য প্রায়শই নতুন নেতাদের আনার প্রয়োজন হয়। কারণ যারা যুদ্ধে যাওয়াটাই শ্রেয় মনে করেছেন, তারা যুদ্ধ বন্ধের ব্যাপারে প্রায়শই অনিচ্ছুক থাকেন। অথবা তারা যে ভুল করেছিলেন, তা স্বীকার করতে অক্ষমতার পরিচয় দেন। এটি হতাশাজনক সংবাদ। কারণ দায়ী ব্যক্তিদের অপসারণ করা সব সময়ই কঠিন। কখনো কখনো অসম্ভব এবং আরো অনেক প্রাণ হারানোর আগে তা ঘটতে পারে না।\n\nলেখক: ফরেন পলিসির কলামিস্ট এবং হার্ভার্ড বিশ্ববিদ্যালয়ের আন্তর্জাতিক সম্পর্ক বিভাগের অধ্যাপক\n\nফরেন পলিসি থেকে অনুবাদ: ফাইজুল ইসলাম",
    "কলকাতায় পুরস্কার জিতলো ‘পায়ের তলায় মাটি নাই’": "কলকাতায় অনুষ্ঠিত হলো ওয়ার্ল্ড ফিল্ম ফেস্টিভাল এর প্রথম আসর। ২০ সেপ্টেম্বর নন্দনে শুরু হওয়া উৎসবটির পর্দা নামে রবিবার (২৫ সেপ্টেম্বর) সন্ধ্যায়। উৎসবে ডেব্যু ফিল্ম হিসেবে ফিপ্রেসকি-ইন্ডিয়া সমালোচক পুরস্কার জিতে নেয় বাংলাদেশের সিনেমা ‘পায়ের তলায় মাটি নাই’।\n\nপ্রতিযোগিতায় থাকা বিভিন্ন দেশের ১১টি সিনেমার মধ্যে ফিপ্রেসকি ইন্ডিয়া ক্রিটিকস অ্যাওয়ার্ড এর জন্য চারটি সিনেমাকে মনোনয়ন দেয়। তারমধ্যে পুরস্কার জিতে নেয় মোহাম্মদ রাব্বী মৃধা পরিচালিত ‘পায়ের তলায় মাটি নাই’।\n\nউৎসব সমাপনী দিনে প্রযোজক আবু শাহেদ ইমন কিংবা নির্মাতা উপস্থিত না থাকায় তাদের পক্ষে পুরস্কারটি গ্রহণ করেন বাংলাদেশের অভিনেত্রী জ্যোতিকা জ্যোতি।\n\nইতোমধ্যে গত আগস্টে বিনা কর্তনে সেন্সর ছাড়পত্র পেয়েছে ‘পায়ের তলায় মাটি নাই’। বক্স অফিস নিবেদিত এবং গল্প রাজ্য ফিল্মস-এর প্রযোজনায় নির্মিত হয়েছে সিনেমাটি। এটি নির্মাণে সহযোগিতায় আছে ইমপ্রেস টেলিফিল্ম লিমিটেড ও বাতায়ন প্রোডাকশন্স। নির্বাহী প্রযোজক মীর মোকাররম হোসেন এবং সহ-প্রযোজক হিসেবে আছেন ইমপ্রেস টেলিফিল্মের ব্যবস্থাপনা পরিচালক ফরিদুর রেজা সাগর ও বাতায়ন প্রোডাকশন্স- এর তাহরিমা খান।\n\nচলচ্চিত্র নির্মাতা আবু শাহেদ ইমনের প্রযোজনায় ‘পায়ের তলায় মাটি নাই’ ছবির বিভিন্ন চরিত্রে অভিনয় করেছেন জাতীয় চলচ্চিত্র পুরস্কার বিজয়ী অভিনেত্রী দীপান্বিতা মার্টিন, মোস্তফা মনোয়ার, প্রিয়াম অর্চি প্রমুখ।\n\nজলবায়ু পরিবর্তনের ফলে একজন ব্যক্তি মানুষের জীবনে যে প্রভাব পড়তে পারে সেই টানাপড়েনের গল্প উঠে এসেছে ‘পায়ের তলায় মাটি নাই’ সিনেমায়। বিশ্বের বিভিন্ন উৎসবে সিনেমাটি প্রদর্শিত হয়ে সুনাম কুড়িয়েছে।\n\nএর আগে বুসান (কোরিয়া), ইন্ডিয়ার ব্যাঙ্গালুরু, পুনেসহ শ্রীলঙ্কা, জাপান, নেপাল, অস্ট্রিয়া, লন্ডন, কানাডা, অস্ট্রেলিয়া মিলিয়ে বিশ্বের ১৪টি চলচ্চিত্র উৎসবে ইতোমধ্যে ‘পায়ের তলায় মাটি নাই’ প্রদর্শিত হয়েছে।",
    "ফ্রান্স-জার্মানসহ ১০ দেশে কম খরচে উচ্চশিক্ষার সুযোগ": "জুমবাংলা ডেস্ক : উন্নত ক্যারিয়ার গড়ার আশা দেশের সব শিক্ষার্থীর। তাদের অনেকের ভাবনায় থাকে কম খরচে বিদেশে পড়াশোনা। বিশ্বমানের শিক্ষাব্যবস্থা ও উন্নতজীবনের সঙ্গে খরচের হিসাব মিলে গেলেই উচ্চশিক্ষার জন্য অন্য দেশে পাড়ি জমানো যায়।\n\n\n\nএশিয়া ও ইউরোপের বেশ কয়েকটি দেশ বিদেশিদের কম খরচে পড়ার সুযোগ দেয়। আর্থিক সংকুলান না হলে আছে স্কলারশিপের ব্যবস্থা। এতে টিউশন ফিসহ থাকা-খাওয়ার খরচ অনেকটাই পুষিয়ে নেওয়া যায়।\n\nএই প্রতিবেদনে এমন কয়েকটি দেশের কথা বলা হয়েছে যেখানে টিউশন ফি ও জীবনযাত্রার খরচের সঙ্গে মানিয়ে নিয়ে অনেক বিদেশি পড়াশোনা করছেন। কম খরচে দেশের বাইরে পড়ার জন্য বাংলাদেশি শিক্ষার্থীদের সেরা ১০ গন্তব্য।\n\nযে ১০ দেশে বাংলাদেশি শিক্ষার্থীরা কম খরচে উচ্চশিক্ষা নিতে পারেন\n\nজার্মানি\n\nবিদেশে উচ্চশিক্ষার জন্য শিক্ষার্থীদের প্রথম পছন্দ জার্মানি। সে দেশের অধিকাংশ শিক্ষাপ্রতিষ্ঠান রাষ্ট্রীয় খরচে চলে। ব্যাচেলর কোর্স ও বেশিরভাগ মাস্টার্স কোর্সের জন্য সাধারণত ফি নেই। কিছু মাস্টার্স প্রোগ্রামে টিউশন ফি থাকলেও তা অন্যান্য দেশের তুলনায় কম।\n\nতবে শিক্ষা প্রতিষ্ঠানে খরচ বলতে আছে সেমিস্টার কন্ট্রিবিউশন ফি। এর সঙ্গে টিউশন ফির সম্পর্ক নেই। এটি শিক্ষার্থীদের কল্যাণে পাবলিক পরিবহন, ক্রীড়া, অনুষদ/বিভাগীয় ছাত্র সংগঠন ও প্রশাসনিক ফির খরচ বহন করে। এই ফি প্রতিষ্ঠান ভেদে পরিবর্তিত হয় এবং সাধারণত ১০০ থেকে ৩৫০ ইউরোর (প্রায় ৯ হাজার ৬৫০ থেকে ৩৩ হাজার ৭৩০ টাকা) মধ্যে থাকে।\n\nআন্তর্জাতিক শিক্ষার্থীদের জীবনযাত্রার খরচ সাধারণত প্রতি মাসে ৭২৫ ইউরোর (প্রায় ৬৯ হাজার ৯০০ টাকা) মতো হয়ে থাকে। বাসস্থান, খাবার, পোশাক ও বিনোদন এতে অন্তর্ভুক্ত।\n\nনরওয়ে\n\nএ দেশের পাবলিক বিশ্ববিদ্যালয়গুলোও আন্তর্জাতিক শিক্ষার্থীদের জন্য টিউশন ফি মুক্ত রেখেছে। প্রতি সেমিস্টারে শুধুমাত্র শিক্ষার্থী ইউনিয়ন ফি দিতে হয়, যা ৩০ থেকে ৬০ ইউরোর (প্রায় ২ হাজার ৮৯০ থেকে ৫ হাজার ৭৮০ টাকা) মধ্যে। এর মাধ্যমে পাবলিক পরিবহন, জাদুঘর পরিদর্শন, সাংস্কৃতিক অনুষ্ঠান, স্বাস্থ্যসেবা ও ক্রীড়াসহ বেশকিছু সুবিধা থাকে।\n\nনরওয়েতে জীবনযাত্রার জন্য প্রতি মাসে গড়ে ৮০০ থেকে ১ হাজার ৪০০ ইউরোর (প্রায় ৭৭ হাজার থেকে ১ লাখ ৩৪ হাজার ৯০০ টাকা) মতো খরচের জন্য প্রস্তুত থাকতে হবে।\n\nবড় শহরগুলোয় স্বাভাবিকভাবেই খরচ বেশি। ছোট শহরে ৮০০ থেকে এক হাজার ইউরোর (প্রায় ৭৭ হাজার থেকে সাড়ে ৯৬ হাজার টাকা) মধ্যেই থাকা-খাওয়া ও চলাফেরার খরচ হয়ে যায়।\n\nফ্রান্স\n\nবিশ্বসেরা বিশ্ববিদ্যালয়ের স্বর্গ বলা যেতে পারে ফ্রান্সকে। শুধু পড়াশোনার জন্যই নয়, বৈশ্বিক অর্থনীতি ও ইউরোপীয় বাজারে তাদের অভিজাত পদচারণা আছে। স্নাতকের পর বিদেশি শিক্ষার্থীরা সেখানে ব্যবসায়িক খাতে আকর্ষণীয় কাজের সুযোগ পেতে পারেন।\n\nসুস্বাদু খাবার থেকে শুরু করে ঐতিহাসিক ল্যান্ডমার্ক, ফ্যাশন, শিল্প-সাহিত্য ও জীবনধারা—প্রায় সবকিছুর আনন্দদায়ক মিশ্রণ পাওয়া যায় ফ্রান্সে।\n\nএখানে লাইসেন্স (স্নাতক) স্তরে বছরে খরচ হতে পারে ২ হাজার ৭৭০ ইউরো (প্রায় ২ লাখ ৬৭ হাজার টাকা)। মাস্টার লেভেলে বছরে খরচ হতে পারে ৩ হাজার ৭৭০ ইউরো বা ৩ লাখ ৬৩ হাজার ৪০০ টাকা।\n\nজীবনযাত্রার জন্য প্যারিস, নিস, লিয়ন, ন্যান্টেস, বোর্দো বা টুলুজের মতো অভিজাত শহরগুলো বাদ দিয়ে ছোট শহর বেছে নিলে ৬৫০ ইউরোর (প্রায় ৬২ হাজার ৬৫০ টাকা) কমে থাকা যাবে।\n\nঅস্ট্রিয়া\n\nইউরোপের প্রাণকেন্দ্র অস্ট্রিয়া যে কোনো শিক্ষার্থীর স্বপ্ন পূরণে আকর্ষণীয় স্থান হতে পারে। ইইউ (ইউরোপিয়ান ইউনিয়ন)/ইইএ (ইউরোপিয়ান ইকোনোমিক এরিয়া) দেশগুলোর শিক্ষার্থীদের জন্য এ দেশের পাবলিক বিশ্ববিদ্যালয়গুলোর টিউশন ফি একদম ফ্রি।\n\nকিন্তু, নন-ইউ/ইইএ দেশগুলোর শিক্ষার্থীদের জন্য এখানকার পাবলিক বিশ্ববিদ্যালয়গুলো প্রতি সেমিস্টারে ২০ ইউরো (প্রায় ১ হাজার ৯২৭ টাকা) ছাড়াও টিউশন ফি বাবদ গড়ে ৭২৬ ইউরো (প্রায় ৭০ হাজার টাকা) ধার্য করে।\n\nতবে, বাংলাদেশের মতো উন্নয়নশীল দেশের শিক্ষার্থীদের জন্য অস্ট্রিয়ার অনেক পাবলিক বিশ্ববিদ্যালয় টিউশন ফি মুক্ত।\n\nএ তালিকায় আছে ভিয়েনা বিশ্ববিদ্যালয়, ভিয়েনা মেডিকেল বিশ্ববিদ্যালয়, ইনসব্রুক বিশ্ববিদ্যালয়, জোহানেস কেপলার ইউনিভার্সিটি লিঞ্জ, গ্রাজ বিশ্ববিদ্যালয় ও লিওবেন বিশ্ববিদ্যালয়।\n\nঅপরূপ এ দেশটিতে জীবনযাত্রার খরচ ইউরোপের অন্যান্য দেশের তুলনায় কম। প্রতি মাসে ৯০০ থেকে ১ হাজার ৩০০ ইউরোয় (প্রায় ৮৬ হাজার ৭০০ থেকে ১ লাখ ২৫ হাজার ২৩০ টাকা) ভিয়েনা ও সালজবার্গে আবাসন, খাবার, সামাজিক কর্মসূচি ও গণপরিবহণসহ সব খরচ মেটানো যেতে পারে।\n\nঅন্যান্য জনপ্রিয় স্টুডেন্ট লোকেশনের মধ্যে লিনজ বা গ্রাজে সাধারণত ৯০০ থেকে এক হাজার ইউরোর (প্রায় ৮৬ হাজার ৭০০ থেকে ৯৬ হাজার ৫০০ টাকা) মধ্যে মাসিক খরচ হয়ে যায়।\n\nতাইওয়ান\n\nআন্তর্জাতিক শিক্ষার্থীদের জন্য প্রযুক্তি, ইতিহাস, রান্না, সংস্কৃতি, ভাষা ও প্রাকৃতিক সম্পদসহ অনেক বিষয়ে অভিজ্ঞতা নেওয়ার সুযোগে ভরপুর এশিয়ার স্বঘোষিত এই দ্বীপদেশটি। এখানে বেশি কয়েকটি বিশ্ববিদ্যালয়ে বিদেশি শিক্ষার্থীরা ইংরেজিতে পড়ছেন।\n\nবহুসাংস্কৃতিক ও ইতিহাসসমৃদ্ধ তাইওয়ান বিদেশি শিক্ষার্থীদের আন্তরিকভাবে স্বাগত জানায়। এখানে সাবলীলভাবে চলাফেরা করা যায়। বেশ কয়েক বছর ধরে তাইওয়ানের উচ্চশিক্ষা ব্যবস্থা বেশ জনপ্রিয়।\n\nতাইওয়ানের বিশ্ববিদ্যালয়গুলোয় পড়ার খরচ প্রতি বছর ৬৭৫ থেকে ১২ হাজার ৭০০ ইউরো (প্রায় ৬৫ হাজার টাকা থেকে ১২ লাখ ২৪ হাজার টাকা)। এখানে প্রতি মাসে কমপক্ষে প্রায় ৬৮০ থেকে ৮৮০ ইউরো (প্রায় ৬৫ হাজার ৫৪০ থেকে ৮৪ হাজার ৮২০ টাকা) খরচ করতে হবে।\n\nতুরস্ক\n\nএশিয়া ও ইউরোপকে স্পর্শ করে গড়ে ওঠা তুরস্ক স্থাপত্য বিস্ময় ও হট এয়ার বেলুন ট্রিপের জন্য বিখ্যাত। এখানকার যে বিষয়টি বিদেশি শিক্ষার্থীদের নজর কাড়ে তা হলো এর মানসম্পন্ন শিক্ষা ব্যবস্থা।\n\nদেশটি ইউরোপীয় উচ্চশিক্ষা অঞ্চলের অংশ যা ‘বোলোগনা প্রক্রিয়া’ হিসেবে পরিচিত। এ কারণে তুরস্কের বিশ্ববিদ্যালয়গুলোর ডিপ্লোমা বা অন্যান্য ডিগ্রি ইউরোপে স্বীকৃত।\n\nতুরস্কের পাবলিক বিশ্ববিদ্যালয়গুলো সাশ্রয়ী। একজন শিক্ষার্থীকে সাধারণত প্রতি শিক্ষাবর্ষে ১০০ থেকে ৪ হাজার ইউরোর (প্রায় ৯ হাজার ৬৪০ থেকে ৩ লাখ ৮৫ হাজার ৫২৬ টাকা) মতো খরচ করতে হয়।\n\nঅন্যান্য দেশের তুলনায় সাশ্রয়ী তুরস্কে একজন বিদেশি শিক্ষার্থী প্রতি মাসে ৪০০ থেকে ৬৫০ ইউরো খরচ করে (৩৮ হাজার ৫৬০ থেকে ৬২ হাজার ৬৫০ টাকা) থাকতে পারেন।\n\nপোল্যান্ড\n\nসাড়ে ৪০০-র বেশি শিক্ষা প্রতিষ্ঠানের দেশ পোল্যান্ড ইউরোপের দ্বিতীয় প্রাচীনতম বিশ্ববিদ্যালয়কে ধারণ করে আছে। এ দেশের বিশ্ববিদ্যালয়গুলোয় ভর্তি পরীক্ষা না থাকায় বিদেশি শিক্ষার্থীরা এখানে অনেক স্বাচ্ছন্দ্য বোধ করেন।\n\nআন্ডারগ্রাজুয়েশনের জন্য অন্তত প্রয়োজন হবে মাধ্যমিক শিক্ষার শংসাপত্র, আর্থিক কার্যকারিতা শংসাপত্র ও ইংরেজি বা পোলিশ ভাষায় দক্ষতা।\n\nপ্রথম, দ্বিতীয় ও দীর্ঘ-চক্র অধ্যয়নের জন্য টিউশন ফি ২ হাজার ৩৬৮ ইউরো (প্রায় ২ লাখ ২৮ হাজার ১১০ টাকা)। পোল্যান্ড স্থিতিশীল অর্থনীতির ইউরোপীয় দেশ। বাইরের শিক্ষার্থীদের জীবনযাত্রার খরচ এখানে প্রতি মাসে ৩৫০ থেকে ৫৫০ ইউরো (প্রায় ৩৩ হাজার ৭৩৪ থেকে ৫৩ হাজার টাকা)। শহর ভেদে এই বাজেটের তারতম্য ঘটে থাকে।\n\nমালয়েশিয়া\n\n২০২১ সালে মালয়েশিয়ার সরকারি ও বেসরকারি শিক্ষাপ্রতিষ্ঠানে পিএইচডি প্রোগ্রামের জন্য মোট ১১ হাজার ১৬১ বিদেশি শিক্ষার্থী অংশ নিয়েছিলেন। দেশের সবচেয়ে মর্যাদাপূর্ণ পাবলিক প্রতিষ্ঠান ইউনিভার্সিটি মালায়া ২০২২ সালে এশিয়ার শীর্ষ ৫০ বিশ্ববিদ্যালয়ের তালিকায় স্থান পেয়েছে।\n\nএখানকার পাবলিক বিশ্ববিদ্যালয়ে ব্যাচেলর ডিগ্রিতে প্রতি বছর খরচ হয় ২ হাজার থেকে সাড়ে ৪ হাজার ইউরো (১ লাখ ৯২ হাজার ৭৬০ থেকে ৪ লাখ ৩৩ হাজার ৭২০ টাকা)।\n\nস্নাতকোত্তর ডিগ্রিতে প্রতি বছর ৫০০ থেকে ৪ হাজার ইউরো (প্রায় ৪৮ হাজার ১৯০ থেকে ৩ লাখ ৮৫ হাজার ৫২৬ টাকা) লেগে যায়।\n\nজীবনযাত্রার খরচের জন্য প্রতি মাসে ৪৫০ থেকে ৮০০ ইউরো (প্রায় ৪৩ হাজার ৩৭২ থেকে ৭৭ হাজার টাকা) প্রয়োজন হয়।\n\nগ্রিস\n\nভূমধ্যসাগরের তীরবর্তী গ্রিস শুধু সাংস্কৃতিক ও ঐতিহাসিক উত্তরাধিকার নিয়েই গর্ব করে না, তারা উন্নত শিক্ষাব্যবস্থার জন্যও গর্বিত। গ্রিক বিশ্ববিদ্যালয় ইংরেজিতে পড়ার সুবিধা রেখেছে।\n\nইইউভুক্ত দেশ হিসেবে গ্রিস ‘বোলোগনা প্রক্রিয়া’র সদস্য। শিক্ষার্থীরা ইউরোপের যে কোনো বোলোগনা সদস্য দেশের যে কোনো বিশ্ববিদ্যালয়ে ক্রেডিট স্থানান্তর করতে পারেন।\n\nনন-ইউ/ইইএ শিক্ষার্থীদের জন্য বেশিরভাগ ব্যাচেলর ও স্নাতকোত্তর ডিগ্রির জন্য প্রতি শিক্ষাবর্ষে দেড় হাজার থেকে ২ হাজার ইউরোর (১ লাখ ৪৪ হাজার ৬০০ থেকে ১ লাখ ৯২ হাজার ৭৭০ টাকা) মতো অর্থ খরচ করতে হয়।\n\nগ্রিসের সাশ্রয়ী পরিবেশে বেশিরভাগ শিক্ষার্থীর প্রতি মাসে ৪৫০ থেকে ৭৫০ ইউরো (প্রায় ৪৩ হাজার ৩৭২ থেকে ৭২ হাজার ২৮৭ টাকা) প্রয়োজন হয়। এটি স্পেন, জার্মানি বা ইতালির তুলনায় বেশ সাশ্রয়ী।\n\nহাঙ্গেরি\n\nবৈচিত্র্য ও বহুসংস্কৃতির চমৎকার মেলবন্ধন চোখের পড়বে হাঙ্গেরিতে ঘুরতে গেলে। এ দেশের বিশ্ববিদ্যালয়গুলো বিদেশি শিক্ষার্থীদের দৃষ্টি আকর্ষণে সক্ষম। পাবলিক বিশ্ববিদ্যালয়গুলো টিউশন ফির দিক থেকে পশ্চিমের সমকক্ষদের তুলনায় অনেক সাশ্রয়ী।\n\nএকজন বিদেশি শিক্ষার্থীকে প্রতি বছর ১ হাজার ২০০ থেকে ৫ হাজার ইউরোর (প্রায় ১ লাখ ১৫ হাজার ৬৬০ থেকে ৪ লাখ ৮১ হাজার টাকা) প্রস্তুতি নিতে হয়।\n\nএ ছাড়া, বসবাসের জন্য প্রয়োজন ৩৭৫ থেকে ৭০০ ইউরো (প্রায় ৩৬ হাজার ১৪০ থেকে ৬৭ হাজার ৪৭০ টাকা)। এটি অবশ্যই শহর ভেদে ভিন্ন হয়।\n\nআবাসন, খাবার, পরিবহনসহ আনুষঙ্গিক বিষয় বিবেচনা করে রাজধানী বুদাপেস্টে থাকতে গেলে প্রতি মাসে ৬০০ ইউরোর (প্রায় ৫৭ হাজার ৮৩০ টাকা) প্রয়োজন। ছোট শহরে প্রতি মাসে ৬০০ ইউরোর (প্রায় ৪৮ হাজার ২০০ টাকা) প্রয়োজন হতে পারে।\n\nশেষ কথা\n\nকম খরচে দেশের বাইরে পড়ার সিদ্ধান্ত নেওয়ার পর চাহিদা, সামর্থ্য ও অন্যান্য বিষয়ের সঙ্গে সামঞ্জস্য রেখে স্কলারশিপের চেষ্টা করা উচিত। এর জন্য বিশ্ববিদ্যালয়ের স্কলারশিপ প্রক্রিয়া সম্পর্কে ভালোভাবে জানা দরকার।\n\nবিশ্ববিদ্যালয়ের ওয়েবসাইট, সেখানকার অধ্যয়ন উপদেষ্টার সঙ্গে স্কলারশিপ বা স্টুডেন্ট লোনের ব্যাপারে কথা বলা ভালো। বিদেশে স্নাতক পড়ার জন্য আর্থিক সহায়তার মধ্যে আছে ফেডারেল অনুদান, ফেডারেল ও ব্যক্তিগত ঋণ। এর বাইরে আছে বেসরকারি সংস্থার বৃত্তি।",
    "Diwali 2022: এবার দীপাবলিতেই সূর্যগ্রহণ! এমন পরিস্থিতিতে কি লক্ষ্মী পূজা সম্ভব?": "Lakshmi Puja: ২০২২ সালের সূর্যগ্রহণ ও দীপাবলির আয়োজন নিয়ে তৈরি হয়েছে দ্বন্দ্ব। বিশেষ করে আলোর উৎসব দীপাবলির দিকে সকলেই তাকিয়ে থাকেন সার বছর ধরে। এর মধ্যে গ্রহণের কালো ছায়া সকলের মাথায় চিন্তার ভাঁজ ফেলেছে। সাধারণভাবে গ্রহণের মধ্যে করতে নেই কোনও শুভ কাজ। তবে কি এবার লক্ষ্মীপূজা করা যাবে না?\n\nচলতি বছরে সূর্যগ্রহণ ও দীপাবলি চলে এসেছে গায়ে গায়ে। বছরের শেষ সূর্যগ্রহণটি ভারত থেকেও দেখা যাবে। অথচ এইসূর্যগ্রহণকে ঘিরে তৈরি হয়েছে সন্দেহ আর বিভ্রান্তি। কারণ সূর্যগ্রহণ ও দীপাবলি পড়েছে একই সময়ে। সাধারণত আমরা জানি, গ্রহণের সময় কোনওভাবেই শুভ কাজ করা যায় না। করতে নেই, পুজা, উপনয়ন, কেনাকাটি, এমনকী খাদ্যগ্রহণও অশুভ বলেই মনে করা হয়। অথচ গ্রহণ ও দীপাবলি এত কাছাকাছি চলে আসার কারণে কি তবে এবারের দীপাবলি পালন করা হবে না? গণেশ এবং লক্ষ্মীর পূজা কি বন্ধ থাকবে? গণেশ এবং লক্ষ্মী হলেন সমৃদ্ধি ও উন্নতির দেবদেবী। জীবনে উন্নতি করার আকাঙ্ক্ষায় ভক্তেরা গণেশ ও লক্ষ্মীর পুজো করেন। অথচ দীপবলিতে সূর্যগ্রহণ পড়লে ভক্তগণের আরাধনা পথে তা বাধা হয়ে দাঁড়াতে পারে। সকলেই তাই খুঁজছেন উত্তর। বিশেষজ্ঞরা অবশ্য বলছেন, বিভ্রান্তির কোনও জায়গা নেই।\n\n২০২২ সালের কোন তারিখে দীপাবলি অনুষ্ঠিত হবে?\n\nকার্তিক মাসের কৃষ্ণ পক্ষে পূর্ণিমার দিন অনুষ্ঠিত হয় দীপাবলি। এবার কার্তিকমাসের কৃষ্ণপক্ষের চতুর্দশী শেষ হবে ২৪ অক্টোবর দুপুর ৪ টে ৪৪ মিনিটে। এরপর শুরু হবে অমাবস্য। এইভাবে দীপাবলি এবং নরক চতুর্দশী অনুষ্ঠিত হবে ২৪ অক্টোবর সোমবার। খণ্ডগ্রাস সূর্যগ্রহণ হবে ২৫ অক্টোবর মঙ্গলবার কার্তিক কৃষ্ণপক্ষ পূর্ণিমার দিন। একটা বিষয় মনে রাখার মতো— সূর্যগ্রহণ যখনই শুরু হোক না কেন বা যে দিনেই পড়ুক না কেন তা নিয়ে দুশ্চিন্তার কিছু নেই। সাধুরা সূর্যগ্রহণকে সিদ্ধিকাল বলে ডাকেন, কারণ সূর্যগ্রহণ আসলে সিদ্ধিলাভের সময়। সূর্যগ্রহণের সময়েই, গুরু বশিষ্ঠের কাছে শ্রীরাম দীক্ষা নিয়েছিলেন। আবার সন্দীপন মুনির কাছে দীক্ষা নিয়েছিলেন শ্রীকৃষ্ণ। শাস্ত্র অনুসারে সূর্যাস্তের পর যে সূর্যগ্রহণ হয়, সেই সূর্যগ্রহণের কোনও নেতিবাচক প্রভাব থাকে না।\n\nকোন রাশির লোকেদের আগত সূর্যগ্রহণ দেখা উচিত নয়?\n\nভারতীয় সময় অনুসারে সূর্যগ্রহণ শুরু হবে ভোর ৪ টা ৩১ মিনিটে। মধ্যবর্তী পর্যায়ে পৌঁছবে ভোর ৫টা ১৪ মিনিটে এবং চরম অবস্থায় পৌঁছবে ৫ টা ৫৭ মিনিটে। অতএব সূতক শুরু হবে ৪টা ৩১ মিনিটে। এই গ্রহণ স্বাতী নক্ষত্রের উপস্থিতিতে তুলা রাশিতে হচ্ছে। এতএব তুলারাশির জাতক-জাতিকাদের এই সূর্যগ্রহণ দেখা কখনওই উচিত হবে না। এখানেই শেষ নয়, তুলা রাশির জাতক ও জাতিকারা এই সময় দেহ যন্ত্রণা, অস্বস্তি বোধ করতে পারেন। সূর্যগ্রহণ দেখা যাবে ভারত, গ্রিনল্যান্ড, সুইডেন, নরওয়ে, ব্রিটেন, ফ্রান্স, জার্মানি, স্পেন, ইয়েমেন, ওমান, সৌদি আরব, ইজিপ্ট, ইটালি, পোল্যান্ড, রোমানিয়া, অস্ট্রিয়া, গ্রিস, টার্কি, ইরাক, ইরান থেকে।"
}