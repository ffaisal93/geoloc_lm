{
    "থাইল্যান্ডে ঘন ঘন উড়ে যেতেন কেন পার্থ-অর্পিতা": "(৩ দিন আগে) ২৩ সেপ্টেম্বর ২০২২, শুক্রবার, ৩:২০ অপরাহ্ন\n\nসর্বশেষ আপডেট: ১২:২২ পূর্বাহ্ন\n\nএনফোর্সমেন্ট ডিরেক্টরেট-ইডির পর এবার সিবিআই। নিস্তার নেই জেলবন্দি পার্থ চট্টোপাধ্যায় কিংবা অর্পিতা মুখোপাধ্যায়ের। শুক্রবার সিবিআই জানিয়েছে যে, পার্থ এবং অর্পিতা গত পাঁচ বছরে ঘন ঘন ব্যাংকক গেছেন। এমনকি সিবিআই’র হাতে এই তথ্যও এসেছে যে, এক বছরে সর্বোচ্চ পাঁচবার পর্যন্ত থাইল্যান্ড ভ্রমণ করেছেন পার্থ-অর্পিতা। সিবিআই জানাচ্ছে, পার্থ-অর্পিতা নিছক প্রমোদ ভ্রমণে থাইল্যান্ড যেতেন না। পার্থ-অর্পিতার অপা রিয়েলিটি কোম্পানি থাইল্যান্ড এর প্রমোটিং ব্যবসায় যুক্ত হয়েছিল। প্রচুর সম্পত্তি থাইল্যান্ডে করেছেন পার্থ চট্টোপাধ্যায় ও অর্পিতা মুখোপাধ্যায়। তাদের সম্পত্তি থাইল্যান্ডে বিশাল বলে দাবি করেছে সিবিআই। ভবিষ্যতে পার্থ - অর্পিতাকে থাইল্যান্ডে তদন্তের প্রয়োজনে নিয়ে যাওয়া হতে পারে বলে সিবিআই জানিয়েছে।",
    "থাইল্যান্ড সফরে বেঙ্গল টাইগারের সঙ্গে দেখা নুসরাতের": "",
    "বাণিজ্যিক সম্পর্ক জোরদারে একমত বাংলাদেশ-থাইল্যান্ড": "বাংলাদেশ ও থাইল্যান্ড দ্বিপাক্ষিক বাণিজ্য এবং বিনিয়োগ জোরদারে একমত হয়েছে। দুই দেশের কূটনৈতিক সম্পর্কের সুবর্ণজয়ন্তী উদযাপনে শুক্রবার (১৬ সেপ্টেম্বর) ব্যাংককে থাইল্যান্ডের পররাষ্ট্র মন্ত্রণালয় আয়োজিত এক সেমিনারে এ মতৈক্য প্রকাশ করে উভয়পক্ষ।\n\n‘বাংলাদেশ ও থাইল্যান্ডের মধ্যে বাণিজ্য ও বিনিয়োগের সম্ভাবনা’ বিষয়ক সেমিনারে স্বাগত বক্তব্য দেন থাইল্যান্ডের পররাষ্ট্র মন্ত্রণালয়ের ডেপুটি সেক্রেটারি সরান চারেনসোয়ান। শুভেচ্ছা বক্তব্য দেন ব্যাংককে বাংলাদেশ দূতাবাসের চার্জ দ্য অ্যাফেয়ার্স মালেকা পারভীন।\n\nবাংলাদেশের আর্থ-সামাজিক উন্নয়নের ভূয়সী প্রশংসা করে সরান চারেনসোয়ান বলেন, বাংলাদেশের টেকসই অর্থনৈতিক উন্নয়ন মডেলের আওতায় দুই দেশের মধ্যে আরও অর্থনৈতিক সহযোগিতা বাড়ানোর সুযোগ রয়েছে।\n\nথাইল্যান্ড স্বাধীনতার পরপরই বাংলাদেশকে স্বীকৃতি দেওয়া দেশগুলোর অন্যতম উল্লেখ করে মালেকা পারভীন দুই দেশের ব্যবসায়ীদের মধ্যে আরও বেশি যোগাযোগ স্থাপনের গুরুত্বারোপ করেন। তিনি বলেন, এ সেমিনারের মাধ্যমে দুই দেশের ব্যবসায়ী ও বিনিয়োগকারীদের খাতভিত্তিক সুযোগ-সম্ভাবনা সম্পর্কে আরও নিবিড়ভাবে জানার সুযোগ সৃষ্টি হবে।\n\nচার সেশনে অনুষ্ঠিত সেমিনারে দুই দেশের মধ্যকার সম্পর্ক, বাংলাদেশে বাণিজ্য ও বিনিয়োগের সুযোগ ও সম্ভাবনা, বাংলাদেশ ও থাইল্যান্ডের বাণিজ্যিক সম্পর্কের ভবিষ্যৎ পরিকল্পনা বিষয়ে আলোচনা হয়।\n\nএইচএ/এমআইএইচএস",
    "বিশ্বকাপ নিশ্চিত করার ম্যাচে থাইল্যান্ডের মুখোমুখি বাংলাদেশ": "থাইল্যান্ডকে হারালেই বিশ^কাপের টিকিট পাবে বাংলাদেশ নারী ক্রিকেট দল। ২০২৩ টি-টোয়েন্টি বিশ^কাপের বাছাই পর্বে দুর্দান্ত খেলছে টাইগ্রেসরা। গ্রুপ পর্বের তিন ম্যাচেই জয় কুড়ায় বাংলাদেশ। নিগার সুলতানা জ্যোতির দল আজ বাছাই পর্বের সেমিফাইনালে লড়বে থাইল্যান্ডের সঙ্গে। এ ম্যাচে জয় পেলেই বিশ^কাপে অংশগ্রহণ নিশ্চিত তাদের।\n\n১০ দলের নারী টি-টোয়েন্টি বিশ^কাপে সরাসরি অংশ নেবে র‌্যাঙ্কিংয়ের শীর্ষ ৮ দল। বাকি দুই দলকে বাছাই পর্ব উতরে আসতে হবে। বাছাইয়ের ফাইনালে জায়গা করে নেয়া দু’টি দল বিশ^কাপে সুযোগ পাবে। বুধবার আবুধাবিতে শেষ হয় বাছাইয়ের গ্রুপ পর্বের লড়াই। যুক্তরাষ্ট্রকে হারানোর সুবাদে ‘এ’ গ্রুপে টানা তিন জয়ে শীর্ষ স্থান অর্জন করে বাংলাদেশ। স্কটল্যান্ডকে হারিয়ে সেরা চারে বাংলাদেশের সঙ্গী হয় আয়ারল্যান্ড।\n\nঅন্যদিকে নিজেদের শেষ ম্যাচে আরব আমিরাতের কাছে হেরেও ‘বি’ গ্রুপের শীর্ষ দল জিম্বাবুয়ে।\n\nবিজ্ঞাপন\n\nশেষ বলে বাউন্ডারি হজম করে আমিরাতের কাছে ৪ উইকেটে হেরে যায় জিম্বাবুয়ে। অন্য ম্যাচে পাপুয়া নিউ গিনিকে ১২ রানে পরাজিত করে থাইল্যান্ড। জিম্বাবুয়ে (রান রেট ০.৮৯৪) ও থাইল্যান্ড (রান রেট ০.২৯৩) উভয় দলেরই সমান ৪ পয়েন্ট। তবে রান রেটে পিছিয়ে থাকায় গ্রুপ রানার্সআপ হয়েছে থাইল্যান্ড। বাছাই সেমিফাইনালে যাদের বিপক্ষে লড়বেন নিগার-সালমারা। অন্য সেমিফাইনালে আয়ারল্যান্ডের মুখোমুখি হবে জিম্বাবুয়ে।থাইল্যান্ডের বিপক্ষে টি-টোয়েন্টিতে এখন পর্যন্ত ৪ ম্যাচ খেলে সবকটিতেই জিতেছে বাংলাদেশ নারী দল। ২০১৮তে প্রথম দেখায় ৯ উইকেটে থাইল্যান্ডকে উড়িয়ে দেয় সালমারা। এরপর ৬ উইকেট, ৩ উইকেট এবং সবশেষ দেখায় ৭০ রানের বড় জয় কুড়ায় টাইগ্রেসরা।বাংলাদেশ-থাইল্যান্ডের আজকের লড়াইয়ে বিশেষভাবে চোখ থাকবে নিগার সুলতানা জ্যোতির ওপর। টাইগ্রেস অধিনায়ক রয়েছেন দারুণ ছন্দে। গ্রুপ পর্বে হাঁকিয়েছেন দুই ফিফটি। শেষ ১০ ম্যাচে ৩৭.১৪ গড়ে ২৬০ রান করেছেন জ্যোতি। বাছাই পর্বে তিন ম্যাচে সবচেয়ে বেশি রান তারই। ৭৮.৫০ গড়ে করেছেন ১৫৭ রান। ওপেনার মুর্শিদা খাতুন যুক্তরাষ্ট্রের বিপক্ষে গত ম্যাচে ৭৭ রানে অপরাজিত ছিলেন। নিজের শেষ ১০ ম্যাচে ৩২ গড়ে ২৫৬ রান করেছেন তিনি। বোলিংয়ে আলো ছড়াচ্ছেন নাহিদা আক্তার (শেষ ৯ ম্যাচে ১৬ উইকেট) ও সালমা খাতুন (শেষ ১০ ম্যাচে ১৪ উইকেট)। বাছাই পর্বে উভয়েই ৫টি করে উইকেট নিয়েছেন।",
    "বাংলাদেশ-থাইল্যান্ড ম্যাচ দিয়ে শুরু এশিয়া কাপ": "প্রথমবার মেয়েদের এশিয়া কাপের আয়োজক হয়েছে বাংলাদেশ। সিলেটে সাত দলের আসরটি শুরু ১ অক্টোবর। উদ্বোধনী ম্যাচে স্বাগতিকদের প্রতিপক্ষ থাইল্যান্ড।\n\nটি-টুয়েন্টি ফরম্যাটে রাউন্ড রবিন লিগ পদ্ধতিতে অনুষ্ঠিত হবে এবারের আসর। তাতে সবার সঙ্গেই মুখোমুখি হওয়ার সুযোগ থাকবে দলগুলোর। ফাইনালসহ ম্যাচ সংখ্যা ২৫টি।\n\nপ্রতিদিন দুটি করে ম্যাচ অনুষ্ঠিত হবে। দিনের প্রথম ম্যাচ সকাল ৯টায় ও দ্বিতীয় ম্যাচ শুরু দুপুর দেড়টায়।\n\nসিলেট আন্তর্জাতিক স্টেডিয়ামের পাশাপাশি দুটি মাঠে অনুষ্ঠিত হবে খেলা। ১৫ অক্টোবর দুপুরে টুর্নামেন্টের ফাইনাল এক নম্বর অর্থাৎ মূল মাঠে। সবগুলো ম্যাচ সরাসরি সম্প্রচার করা করা হবে।\n\nটি-টুয়েন্টি বিশ্বকাপের বাছাইপর্ব খেলতে বাংলাদেশ রয়েছে সংযুক্ত আরব আমিরাতের আবুধাবিতে। ২০২৩ সাউথ আফ্রিকা বিশ্বকাপের টিকিট প্রায় কেটে ফেলেছে নিগার-সালমা-রুমানারা।\n\nটানা দুই ম্যাচ জিতে ফাইনালের দুয়ারে রয়েছে টিম টাইগ্রেস। বাছাইপর্ব শেষ করে মরুর দেশ থেকে সরাসরি সিলেটে আসবে ডিফেন্ডিং চ্যাম্পিয়ন বাংলাদেশ।",
    "সেমিফাইনালে কাল থাইল্যান্ডের মুখোমুখি বাংলাদেশ নারী দল": "আবু ধাবি, ২২ সেপ্টেম্বর, ২০২২ (বাসস) : নারী টি-টোয়েন্টি বিশ্বকাপ বাছাই পর্বের সেমিফাইনালে কাল থাইল্যান্ডের মুখোমুখি হবে বাংলাদেশ । টানা তিন ম্যাচ জিতে গ্রুপ চ্যাম্পিয়ন হয়েই টুর্নামেন্টের দ্বিতীয় সেমিফাইনাল খেলতে নামবে নিগার সুলতানার দল।\n\nগতরাতে গ্রুপ-‘এ’তে নিজেদের তৃতীয় ও শেষ ম্যাচে বাংলাদেশ ৫৫ রানে হারিয়েছে যুক্তরাষ্ট্র নারী দলকে।\n\nআবু ধাবির শেখ জায়েদ স্টেডিয়ামে টস জিতে প্রথমে ব্যাটিং করতে নামে বাংলাদেশ। চতুর্থ ওভারেই ওপেনার শামিমা সুলতানাকে হারায় বাংলাদেশ। ১৭ বলে ১০ রান করেন শামিমা।\n\nএরপর শক্ত হাতে দলের হাল ধরেন আরেক ওপেনার মুরশিদা খাতুন ও অধিনায়ক নিগার। ৯৮ বল খেলে দ্বিতীয় উইকেটে দলের জন্য ১৩৮ রান তুলেন মুরশিদা-নিগার জুটি। দু’জনের হাফ সেঞ্চুরিতে ২০ ওভারে ১ উইকেটে ১৫৮ রানের সংগ্রহ পায় বাংলাদেশ।\n\n৯টি চারে ৬৪ বলে অপরাজিত ৭৭ রান করেন মুরশিদা। ৪০ বলে অপরাজিত ৫৬ রান করেন নিগার। ইনিংসে ৬টি চার ও ১টি ছক্কা মারেন তিনি।\n\nযুক্তরাষ্ট্রকে ১৫৯ রানের টার্গেট দিয়ে দারুন বোলিং করে বাংলাদেশের বোলাররা। নিয়ন্ত্রিত বোলিংয়ে যুক্তরাষ্ট্রের ব্যাটারদের মারমুখী হতে দেননি তারা। এতে ২০ ওভারে ৩ উইকেটে ১০৩ রান করে ম্যাচ হারে যুক্তরাষ্ট্র। ৮টি চারে ৭১ বলে অপরাজিত ৭৪ রান করেও দলের হার এড়াতে পারেননি অধিনায়ক সিন্ধু শ্রীহার্সা।\n\nবল হাতে বাংলাদেশের সালমা খাতুন ও নাহিদা আকতার ১টি করে উইকেট নেন। ম্যাচ সেরা হন মুরশিদা।\n\nগ্রুপ পর্বে নিজেদের প্রথম ম্যাচে আয়ারল্যান্ডকে ১৪ রানে এবং দ্বিতীয় ম্যাচে স্কটল্যান্ডকে ৬ উইকেটে হারায় বাংলাদেশ। ফলে ৩ ম্যাচে ৩ জয়ে ৬ পয়েন্ট নিয়ে টেবিলের শীর্ষে থেকে সেমিফাইনাল নিশ্চিত করে তারা। এই গ্রুপ থেকে ৩ ম্যাচে ৪ পয়েন্ট নিয়ে দ্বিতীয় হয় আয়ারল্যান্ড।\n\n‘বি’ গ্রুপ চ্যাম্পিয়ন হয়েছে জিম্বাবুয়ে, রানার্স-আপ থাইল্যান্ড। আগামীকালই প্রথম সেমিফাইনালে মুখোমুখি হবে জিম্বাবুয়ে-আয়ারল্যান্ড। আর দ্বিতীয় সেমিফাইনালে লড়বে বাংলাদেশ-থাইল্যান্ড। দ্বিতীয় সেমির ম্যাচটি শুরু হবে বাংলাদেশ সময় রাত ৯টায়।",
    "থাইল্যান্ড শুটিংয়ে বুবলীর মন যেভাবে ভালো করে দেন শাকিব": "ঢাকাই সিনেমার জনপ্রিয় নায়িকা শবনম বুবলী দীর্ঘদিন আড়ালে থেকে আবারও সিনেমায় নিয়মিত হয়েছেন। নতুন নতুন ছবিতে চুক্তিবদ্ধ হয়েছেন। এবার নতুন নায়কের সঙ্গে জুটি বাঁধলেন বুবলী।\n\nশুধু দর্শক বা শ্রোতা নন, ‘দিল দিল’ গানের ভক্ত নায়িকা শবনম বুবলীও। শুটিং হয়েছিল থাইল্যান্ডে। শুটিং সময় গণমাধ্যমের সঙ্গে কথা বলেন বুবলী। তিনি বলেন, ‘আমার ফিল্ম ক্যারিয়ারে প্রথম ‘দিল দিল’ গানের শুটিংয়ে অংশ নিই। লাঞ্চের সময় আমার ক্ষেত্রে মজার ঘটনা ঘটে। বিশেষ করে দেশের বাইরে গেলে সেখানকার লোকাল খাবার ট্রাই করি। পাশাপাশি লাঞ্চ বা ডিনারে খাবার হিসেবে ভাতের সঙ্গে কাঁচা মরিচ থাকতেই হয়। থাইল্যান্ডের খাবার খেলাম। ভালো লাগল। কিন্তু আমার কাছে মনে হচ্ছে, একটু ভাত খেতে পারলে ভালো হতো। ভাত খেয়ে রেস্ট করে তারপর শুটিং শুরু করব। সেই সময় ভাত ও কাঁচা মরিচের জন্য মনটাও খারাপ ছিল। আমার মন খারাপটা লক্ষ্য করেন সহ অভিনেতা শাকিব খান।’\n\nশৈশব থেকেই বুবলী প্রচণ্ড ঝাল খেতে পছন্দ করেন। বাসায় সেভাবেই তার জন্য রান্না করা হতো। তার খাবারের প্লেটেও ৭/৮টি কাঁচা মরিচ থাকা চাই–ই। তা না হলে যেন খাবার হজম হয় না। শুটিং শুরুর পরও সেই অভ্যাস রয়ে গেছে। শুটিংয়ে গিয়েও খাবারের প্লেটে আগে কাঁচা মরিচ নেন। তার এই ভাত ও কাঁচা মরিচ খাওয়ার অভ্যাস আগে থেকেই জানতেন শাকিব খান ও পরিচালকসহ শুটিং ইউনিটের অনেকে। সেই কারণে খাবার সময় বুবলীর মুখ দেখে বিষয়টা বুঝে গিয়েছিলেন শাকিব খান, জানালেন বুবলী।\n\nবুবলী বলেন, ‘শাকিব খান বলেছিলেন, ম্যাডামের মনে হয় রাইস আর কাঁচা মরিচ লাগবে, না হলে তো পটকা মাছের মতো মুখ ফুলিয়ে রাখবে (হাসি)। তখন সবাই মিলে হাসছিল। আমার খাবারে ভাত আর কাঁচা মরিচ খাওয়ার অভ্যাস আছে। ঘটনাটা শেয়ার করার কারণ, বেশির ভাগ কাজে আসলে কষ্টটাই বেশি থাকে। মজার স্মৃতি কমই থাকে। তবে কষ্টটা সার্থক হয় দর্শকদের ভালোবাসায়।\n\nবুবলী আরও জানান, সামাজিক যোগাযোগমাধ্যমে তেমন একটা সরব নন তিনি। তেমন একটা ফেসবুক লাইভেও আসা হয় না তার। তবে এবার আড়াল ভেঙে হঠাৎ তার লাইভে আসার কারণ ভক্তদের কাছে কৃতজ্ঞতা জানানো।",
    "স্বাস্থ্যখাতের উন্নয়নে যৌথভাবে কাজ করবে বাংলাদেশ-থাইল্যান্ড": "স্বাস্থ্য ও চিকিৎসা খাতের উন্নয়নে বাংলাদেশের সঙ্গে যৌথভাবে কাজ করার কথা জানিয়েছেন বাংলাদেশে নিযুক্ত থাইল্যান্ডের রাষ্ট্রদূত মাকাওয়াদি সুমিতমোর। শনিবার থাইল্যান্ডের মেডপার্ক হাসপাতালের পক্ষ থেকে রাজধানীর এক হোটেলে অনুষ্ঠিত স্বাস্থ্য ও চিকিৎসা বিষয়ক সেমিনারে প্রধান অতিথির বক্তব্যে তিনি এ কথা বলেন।\n\n\n\nরাষ্ট্রদূত বলেন, বর্তমানে বাংলাদেশের স্বাস্থ্য খাত উল্লেখযোগ্য অগ্রগতি করেছে।\n\nসেমিনারে মেডপার্ক হাসপাতালের চিফ অপারেটিং অফিসার মাইয়াধজ স্যামসেন বাংলাদেশের রোগীদের থাইল্যান্ডের মেডপার্ক হাসপাতালে বিশ্বমানের চিকিৎসা সেবাসহ আন্তর্জাতিক চিকিৎসার সম্ভাবনা তুলে ধরেন। পাশাপাশি দুই দেশ কীভাবে একসঙ্গে কাজ করতে পারে সে বিষয়ে আগ্রহ প্রকাশ করেন। আগামী দিনে উভয় দেশের উন্নয়নের জন্য চিকিৎসা ও প্রযুক্তি বিনিময়ে আগ্রহ দেখান।\n\nসেমিনারের বিশদ আলোচনা করেন মেডপার্ক হাসপাতালের কার্ডিওলজিস্ট ডা. চাদ ওয়ানিশাওয়াদ এবং অর্থোপেডিক ডা. সিরিপং রতনচাই। সেমিনার শেষে বাংলাদেশি রোগীদের বিনামূল্যে পরামর্শ সেবা প্রদান করেন এ দুইজন।",
    "পর্যটন থেকে ৬ মাসে ১১০০ কোটি ডলার আয়ের লক্ষ্য থাইল্যান্ডের": "বছরের দ্বিতীয়ার্ধে পর্যটন খাত থেকে ৪০ হাজার কোটি বাথ (১ হাজার ১০০ কোটি মার্কিন ডলার) আয় করতে চায় থাইল্যান্ড। মঙ্গলবার (৩০ আগস্ট) থাই সরকারের পক্ষ থেকে এ কথা জানানো হয়েছে। খবর রয়টার্সের।\n\nসরকারের মুখপাত্র রাচাদা ধনাদিরেক বলেছেন, ২০২২ সালে ঘুরে দাঁড়িয়েছে থাইল্যান্ডের পর্যটন খাত। বছরের প্রথম আট মাসেই দেশটিতে গেছেন ৪০ লাখের বেশি বিদেশি পর্যটক। বছর শেষ হতে হতে এর সংখ্যা এক কোটিতে নেওয়ার লক্ষ্য নির্ধারণ করেছে থাই কর্তৃপক্ষ।\n\nথাইল্যান্ড সরকারের তথ্যমতে, এ বছর এখন পর্যন্ত বিদেশি পর্যটকদের কাছ থেকে দেশটির আয় হয়েছে ১৭ হাজার ৬০০ কোটি বাথ (৪৯৩ কোটি ডলার)। সবচেয়ে বেশি পর্যটক গেছেন মালয়েশিয়া, ভারত ও সিঙ্গাপুর থেকে।\n\nথাই বাণিজ্য মন্ত্রণালয়ের তথ্য উদ্ধৃত করে রাচাদা বলেন, বিদেশি পর্যটকরা ফেরায় বছরের প্রথম সাত মাসে ৫৪৯টি নতুন পর্যটন-সম্পর্কিত ব্যবসার নিবন্ধন হয়েছে, যা গত বছরের তুলনায় ১৬৯ শতাংশ বেশি।\n\nথাই সরকার সম্প্রতি ঘোষণা দিয়েছে, তারা এই খাতকে আরও উৎসাহিত করতে আগামী অক্টোবর মাস থেকে একটি জনপ্রিয় পর্যটক ভিসার মেয়াদ ১৫ দিন থেকে ৩০ দিন পর্যন্ত বাড়িয়ে দেবে।\n\nকরোনাভাইরাস মহামারির কারণে গত বছর থাইল্যান্ডে বিদেশি পর্যটক প্রবেশ কমে দাঁড়ায় মাত্র ৪ লাখ ২৮ হাজার জনে। অথচ ২০১৯ সালেই প্রায় চার কোটি বিদেশি পর্যটকের রেকর্ড গড়েছিল দেশটি। ওই বছর থাইল্যান্ডের জিডিপিতে ১২ শতাংশ অবদান রেখেছিল পর্যটন খাত।\n\nকেএএ/এমএস",
    "মাত্র ৫০ হাজার টাকায় বিদেশ সফর! IRCTC-র এই প্যাকেজে চমকে যেতে পারেন আপনিও": "#নয়াদিল্লি: করোনা অতিমারীর পর প্রায় দু'বছর বন্ধ ছিল ঘোরাঘুরি। কত দিনই বা ঘরের ভিতর বসে থাকা যায়। কিন্তু গত কয়েক মাসে একের পর এক দেশ থেকে ধীরে ধীরে সমস্ত বিধিনিষেধ তুলে নেওয়া হচ্ছে। খুলে দেওয়া হচ্ছে পর্যটনস্থলগুলি।\n\nএমন অনেকেই রয়েছেন যাঁরা প্রতি বছর কোথাও না কোথাও ঘুরতে যান। দেশের বিভিন্ন পর্যটক স্থান হোক বা বিদেশে ভ্রমণ ঘুরতে যাওয়ার বিষয়ে ভারতীয়দের বিশেষত বাঙালির জুড়িমেলা ভার। যাঁরা বিদেশে ভ্রমণ করতে পছন্দ করেন, তাঁদের জন্য রয়েছে সুখবর। কারণ এখন খুব কম খরচেই ঘোরা যাবে বিভিন্ন দেশ। এক নজরে দেখে নিন সমস্ত খুঁটিনাটি।\n\nআরও পড়ুন: মাত্র ১ মাসে ১০০০ কোটি টাকা আয় করলেন ২০ বছরের যুবক, দেখে নিন কী করে\n\nভারতীয় রেলওয়ে ক্যাটারিং অ্যান্ড ট্যুরিজম কর্পোরেশন অর্থাৎ আইআরসিটিসি (IRCTC) নিয়ে এসেছে একটি ‘বাজেট ফ্রেন্ডলি’ অফার। যাঁরা বিদেশে ভ্রমণ করতে চান, তাঁদের জন্য আইআরসিটিসি নিয়ে এসেছে কম খরচে ‘ইন্টারন্যশনাল ট্যুর’। আইআরসিটিসি-র ওয়েবসাইটেই পর্যটকরা বিদেশে ভ্রমণের বিভিন্ন তথ্য পেয়ে যাবেন।\n\nআইআরসিটিসি অফার - আইআরসিটিসি পর্যটকদের জন্য থাইল্যান্ড (Thailand) ভ্রমণের একটি এয়ার ট্যুর প্যাকেজ নিয়ে এসেছে। পর্যটকরা এই প্যাকেজের মাধ্যমে মাত্র ৪৯,০৬৭ টাকায় ঘুরতে পারবে থাইল্যান্ডের বিভিন্ন জনপ্রিয় জায়গা। বিমান ভাড়া ব্যতীত এক জন পর্যটক সমস্ত সুযোগ-সুবিধা পেয়ে যাবেন ৪৯,০৬৭ টাকায়।\n\nআরও পড়ুন: ১৩টি বিমানসংস্থায় তালা, ধুঁকছে দেশের বিমান পরিষেবা! বেহাল দশার কথা খুবই চিন্তার\n\nআইআরসিটিসি প্যাকেজের সুবিধা - আইআরসিটিসি-র এই থাইল্যান্ড প্যাকেজের নাম রাখা হয়েছে থাইল্যান্ড ডিলাইট এক্স গুয়াহাটি (Thailand Delight Ex Guwahati)। এই প্যাকেজে পর্যটকদের গুয়াহাটি আন্তর্জাতিক বিমানবন্দর থেকে ট্যুর করানো হবে। এই প্যাকেজের মধ্যে রয়েছে আসা-যাওয়ার এয়ার টিকিট। হোটেলে থাকার ভাড়া, ব্রেকফাস্টএবংডিনার। এই প্যাকেজে পর্যটকদের দুপুরের খাবার ব্যবস্থা নিজেদের করতে হবে। এই প্যাকেজে পর্যটকদের বুদ্ধমন্দির, সাফারি ওয়ার্ল্ড-এর মত বিভিন্ন জনপ্রিয় জায়গা ঘোরানো হবে।\n\nআইআরসিটিসির এই প্যাকেজের সময়সীমা - আইআরসিটিসির এই প্যাকেজ ৬ দিন এবং ৫ রাত্রির। আইআরসিটিসির এই ট্যুর ২০২২ সালের ১৩ অক্টোবর শুরু হয়ে ২০২২ সালের ১৮ অক্টোবর পর্যন্ত চলবে। আইআরসিটিসির রেল প্যাকেজের মধ্যে ব্যাঙ্কক এবং পাটায়ার মতো জনপ্রিয় পর্যটক স্থানও যুক্ত রয়েছে। সুতরাং আইআরসিটিসির এই প্যাকেজর মাধ্যমে খুবই কম টাকায় পর্যটকরা থাইল্যান্ডের জনপ্রিয় জায়গা ভ্রমণ করতে পারবেন। এর জন্য পর্যটকদের আইআরসিটিসির এই বিশেষ প্যাকেজ বুকিং করতে হবে।\n\nPublished by:Dolon Chattopadhyay First published: September 09, 2022, 12:38 IST\n\nTags: Indian Railways, IRCTC",
    "Raju Sahani: থাইল্যান্ড-ব্যাঙ্কক-হংকং-এ ৩টি কোম্পনির মালিক হালিশহর পুরসভার চেয়ারম্যান রাজু!": "বাসুদেব চট্টোপাধ্য়ায়: চিটফান্ড কাণ্ডে জড়িয়ে জেল ঠাঁই হয়েছে হালিশহর পুরসভার তৃণমূলের চেয়ারম্য়ান রাজু সাহানির। সেই রাজু সাহানিকে ১৪ দিন জেল হেফজতে রাখার নির্দেশ দিল আদালত। রাজু সাহানির সঙ্গে যে চিটফান্ডের সরাসরি যোগ রয়েছে সেই সম্পর্কে বিস্তারিত তথ্য আদালতে জমা দিল সিবিআই। এদিন রাজুর পক্ষে তাঁর জামিনের আবেদন করেন আইনজীবী প্রদীপ কর ও সৌমেন চট্টোপাধ্যায়। তিনি বলেন, বর্ধমান সন্মার্গের সঙ্গে রাজুর সরাসরি যোগসাজসের কোনও তথ্য দিতে পারেনি সিবিআই। রাজুর পরিবারের একাধিক লোকজন ব্যবসা করেন। তাই তাঁর বাড়ি থেকে যে নগদ টাকা উদ্ধার হয়েছে তা পাওয়া অস্বাভাবিক নয়। রাজুর পক্ষে তাঁর আইনজীবী আরও বলেন, চিটফান্ড কাণ্ডে যারা মূল অভিযুক্ত তারা জামিন পেয়ে বাইরে ঘুরছে। তারা প্রমাণ নষ্ট করতে পারছে না। তাহলে রাজু কীভাবে প্রমাণ নষ্ট করবে?\n\nআরও পড়ুন-Raju Sahani: চিটফান্ড মামলায় গ্রেফতার হালিশহর পুরসভার চেয়ারম্যান, কীভাবে উত্থান এই তৃণমূল নেতার!\n\nএদিন সিবিআইয়ের আইনজীবী শিবেন্দ্র সাচ্চান তাঁর পাল্টা সওয়ালে রাজুর বিরুদ্ধে বিস্ফোরক তথ্য তুলে ধরেন। তিনি বলেন, হংকং, থাইল্যান্ড ও ব্যাংককে রাজুর ৩টি কোম্পানির হদিস পাওয়া গিয়েছে। থাইল্যান্ডের একটি ব্যাঙ্কে অ্যাকাউন্ট খোলা হয়েছে সৌম্যরূপ ভৌমিক নামে রাজুর এক ঘনিষ্ঠের নামে। ওই অয়াউন্ট খুলতে সাহায্য করেছে রাজু। সৌম্যরূপ পলাতক থাকাকালীন রাজুর বাড়িতেই ছিল। মোবাইল টাওয়ার লোকশন-সহ আরও অনেক তথ্য সিবিআইয়ের কাছে এসেছে। তাই আরও তথ্য পাওয়ার জন্য রাজুকে হেফাজতে নেওয়া প্রয়োজন।\n\nউল্লেখ্য, গত শুক্রবার হালিশহর পুরসভার চেয়ারম্যান রাজু সাহানিকে তাকে তার নিউ টাউনের ফ্ল্য়াট থেকে গ্রেফতার করে সিবিআই। তার বাড়ি থেকে ৮০ লাখ টাকা উদ্ধার করা হয়। নিউ টাউনের ফ্ল্যাট ছাড়াও হালিশহরে তাঁর নিজের বাড়ি ও অন্য়ান্য জায়গা থেকে বিপুল টাকার সম্পত্তির সন্ধান পাওয়া গিয়েছে। নিউটাউনের পাশাপাশি এ রাজ্য় ও বেঙ্গালুরুতে মোট ৩টি ফ্ল্যাটের সন্ধান পেয়েছে সিবিআই। সিটিসেন্টার ২ এর সামনে একটি দোকান রয়েছে। নিউ টাউনের অ্যাকশন এরিয়া ২-এ ফ্ল্যাট রয়েছে রাজুর। সেখানে একটি আবাসনের বারোতলায় থাকেন রাজুর স্ত্রী ও সন্তান। জানা যাচ্ছে ওই আবাসনের এক একটি ফ্ল্যাটের দাম কোটি টাকার উপরে। এরকম একটি আবাসনের ৯ তলাতেও একটি ফ্ল্যাট রয়েছে। কিন্তু কীভাবে এত সম্পত্তির মালিক রাজু। কীভাবে তাঁর উত্থান?\n\nএকসময় হালিশহরের দাপুটে সিপিএম নেতা ছিলেন লক্ষ্ণণ সাহানি। লোহার ব্যবসা করতেন। সিপিএমের টিকিটে কাউন্সিলরও হয়েছিলেন। পরে তিনি যোগ দেন তৃণমূল কংগ্রেসে। ২০১০ সালে হালিশহরের ১১ নম্বর ওয়ার্ড থেকে তৃণমূলের কাউন্সিলর নির্বাচিত হন লক্ষ্ণণ সাহানি। ২০১২ সালে পুরসভার ভাইস চেয়ারম্যান নির্বাচিত হন। পরে সেই জায়গাটা দখল করেন লক্ষ্ণণ সাহানির ছেলে রাজু সাহানি।\n\n২০১৫ সালে হালিশহর পুরসভার ২২ নম্বর ওয়ার্ড থেকে নির্বাচনে দাঁড়িয়ে যেতেন রাজু সাহানি। ২০২১ সালে ২০ নম্বর ওয়ার্ড থেকে দাঁড়িয়ে জয়লাভ করেন রাজু। সূত্রের খবর, করোনা কালে ২০২০ সালে হালি শহর পুরসভার নির্বাচন করা সম্ভব হয়নি। তখন পুরো প্রশাসক হিসেবে চেয়ারম্যান অংশুমান রায় কিছুদিন দায়িত্বে ছিলেন। তারপর সেখান থেকে তিনি সরে আসেন। এরপর পুর প্রশাসকের সেই জায়গা দখল করেন রাজু। পরবর্তীতে নির্বাচন হলে, চেয়ারম্যান হন রাজু।\n\n(Zee 24 Ghanta App দেশ, দুনিয়া, রাজ্য, কলকাতা, বিনোদন, খেলা, লাইফস্টাইল স্বাস্থ্য, প্রযুক্তির লেটেস্ট খবর পড়তে ডাউনলোড করুন Zee 24 Ghanta App)",
    "পটিয়া কেন্দ্রীয় বৌদ্ধবিহার পরিদর্শনে থাইল্যান্ডের রাষ্ট্রদূত": "চট্টগ্রামের পটিয়ায় কেন্দ্রীয় বৌদ্ধবিহার কল্যাণ প্রকল্প পরিদর্শন করেছেন বাংলাদেশে নিযুক্ত থাইল্যান্ডের রাষ্ট্রদূত মাকাওয়াদি সুমিতমোর।\n\nরোববার (১৮ সেপ্টেম্বর) দুপুরে একদল সফর সঙ্গীসহ চট্টগ্রামের পটিয়া আসেন\n\nতিনি।\n\nএ সময় বৌদ্ধ বিহারের পক্ষ থেকে তাকে সমংবর্ধনা দেয়া হয়।\n\nপরে ড. সংঘপ্রিয় মহাথেরোর সভাপতিত্বে আলোচনা সভায় প্রধান অতিথির বক্তব্য রাখেন রাস্ট্রদূত মাকাওয়াদি সুমিতমোর।\n\nএ সময় তিনি বলেন, থাইল্যান্ড বাংলাদেশের বন্ধুপ্রতিম রাষ্ট্র। দু’দেশের পারস্পরিক বোঝাপড়া ও সম্পর্কও চমৎকার। বৌদ্ধ রাষ্ট্র থাইল্যান্ড বাংলাদেশের বৌদ্ধদের পাশে সবসময় থাকবে এবং ধর্ম ও জীবন মানোন্নয়নে কাজ করে যাবে।\n\nবিশেষত বাংলাদেশের মানুষরা পর্যটন ও চিকিৎসা সেবার জন্য থাইল্যান্ড গমন করেন। তিনি মানুষে মানুষে যে সম্পর্ক তার ওপর গুরুত্ব আরোপ করেন এবং বাংলাদেশের সাম্প্রদায়িক সম্প্রীতির প্রশংশা করেন। সভায় আরো বক্তব্য রাখেন চট্টগ্রামস্থ থাই কনস্যূলেটর আমির হুমায়ুন মাহমুদ চৌধুরী, পটিয়া উপজেলা নির্বাহী অফিসার মো: আতিকুল মামুন, কল্যাণমিত্র সুজিত বড়ুয়া প্রমুখ।\n\nএ ছাড়াও অনুষ্ঠানে উপস্থিত ছিলেন মিনিস্টার কাউন্সিলর পানম থমপ্রায়ুন, কাউন্সিলর পানুপন চোতিরাংসিয়াকুন, প্রথম সচিব সিয়াংপল কিত্তিওয়ানসাকুন, দ্বিতীয় সচিব বুসারা সাদায়েংসগ্রিথ, পটিয়া পৌরসভার মেয়র আয়ুব বাবুল, কাউন্সিলর রূপক কুমার সেন-সহ আরো অনেকে।",
    "চালে শুল্ক বাড়িয়েছে ভারত, থাইল্যান্ড-ভিয়েতনাম থেকে আমদানির চেষ্টা": "পরিকল্পনা প্রতিমন্ত্রী ড. শামসুল আলম বলেছেন, আউশ মৌসুমে প্রত্যাশার তুলনায় তিন লাখ টন কম চাল উৎপাদন হয়েছে। এছাড়া বোরো মৌসুমেও বন্যার কারণে ফলন কমেছে। এর সঙ্গে যুক্ত হয়েছে আন্তর্জাতিক বিরূপ পরিস্থিতি।\n\nতিনি বলেন, এর মধ্যে ভারত চালের শুল্ক বাড়িয়েছে। সবমিলিয়ে সাম্প্রতিক সময়ে দেশে মূল্যস্ফীতি বেড়েছে। এটা অক্টোবর পর্যন্ত অব্যাহত থাকবে। তবে চালের ক্ষেত্রে থাইল্যান্ড ও ভিয়েতনাম থেকে আমদানির চেষ্টা চলছে বলে জানান তিনি।\n\nরোববার (১১ সেপ্টেম্বর) প্রতিমন্ত্রীর কার্যালয়ে জাতিসংঘের আবাসিক সমন্বয়কারী গোয়েন লুইস সৌজন্য সাক্ষাৎ করেন। সাক্ষাৎ শেষে সাংবাদিকদের ব্রিফিংকালে প্রতিমন্ত্রী এসব কথা বলেন।\n\nনভেম্বরে মূল্যস্ফীতি কমতে পারে এমন আশাবাদ ব্যক্ত করে পরিকল্পনা প্রতিমন্ত্রী বলেন, আন্তর্জাতিক মূল্যস্ফীতি যদি না বাড়ে এবং এর পাশাপাশি আমন ধান উঠলে আমাদের মূল্যস্ফীতি কমে আসবে।\n\nতিনি বলেন, মূল্যস্ফীতি নিয়ন্ত্রণে রাখতে হলে আমাদের নীতি সুদহার বাড়াতে হবে। এছাড়া হুন্ডির মাধ্যমে রেমিট্যান্স আসা বন্ধ করতে হবে। সরকারি চ্যানেলে আসলে রিজার্ভ বাড়বে।\n\nড. শামসুল আলম বলেন, আর্ন্তজাতিক চ্যালেঞ্জ মোকাবিলা করতে আমাদের প্রস্তুতি আছে। যেমন আমরা করোনা পরিস্থিতি সামাল দিয়েছি। রাশিয়া-ইউক্রেন যুদ্ধের বিষয়টি আগে থেকে আমাদের জানা ছিল না। তারপরও অষ্টম পঞ্চবার্ষিক পরিকল্পনার লক্ষ্য বাস্তবাায়নের মাধ্যমে আমরা এই সংকট মোকাবিলা করতে পারবো।\n\nজাতিসংঘ প্রতিনিধির এক প্রশ্নের জবাবে প্রতিমন্ত্রী বলেন, এলডিসি উত্তরণের চ্যালেঞ্জ মোকাবিলায় বাণিজ্য সংক্রান্ত নানান সুযোগ-সুবিধা কমে আসবে। সেক্ষেত্রে আমরা স্ট্যাডি করেছি। মন্ত্রণালয়ভিত্তিক অ্যাকশন প্ল্যান আছে। বিভিন্ন দেশের সঙ্গে এফটিএ করা হচ্ছে। প্রতিবেশী দেশের সঙ্গে বাণিজ্য বৃদ্ধি করতে হবে। ভারত, নেপাল, ভুটান এবং বাংলাদেশের মধ্যে বিবিআইএন বাস্তবায়ন করা হবে। তাহলে বাাণিজ্য বৃদ্ধিতে সহায়ক হবে।\n\nতিনি বলেন, প্রকল্প তৈরিতে বেশি সময় লাগার বিষয়ে জাতিসংঘের প্রতিনিধি জানতে চান। এর জবাবে বলা হয়েছে যেকোনো প্রকল্প নিতে হলে যাচাই-বাছাই করেই নিতে হয়। বৈদেশিক অর্থায়ন থাকলেতো সেটি ইআরডির মাধ্যমে যাচাই করা হয়। মন্ত্রণালয়ে কিছু সময় লাগে। এরপর পরিকল্পনা কমিশনে এলে আরও কিছু যাচাই-বাছাই করা হয়। ফলে প্রকল্প প্রক্রিয়াকরণ করতে বছর খানেক সময়তো লাগবেই।\n\nসৌজন্য সাক্ষাৎকালে জাতিসংঘের আবাসিক সমন্বয়কারী গোয়েন লুইস বলেন, মন্ত্রণালয়গুলোর মধ্যে সমন্বয় করতে হবে। একই সঙ্গে প্রকল্প দ্রুত প্রক্রিয়াকরণে অটোমেশনের পরামর্শ দেন তিনি। এছাড়া ডেল্টা প্ল্যান বাস্তবায়নে এলসিজি গ্রুপগুলোকে কাজে লাগানোর প্রস্তাব দেওয়া হয় তার পক্ষ থেকে।\n\nএমওএস/কেএসআর",
    "থাইল্যান্ড ও ভিয়েতনাম থেকে চাল আমদানির চেষ্টা চলছে": "প্রতীকী ছবি\n\nadvertisement\n\nদেশের মূল্যস্ফীতি নিয়ন্ত্রণে আনতে হলে আমাদের নীতি সুদহার বাড়াতে হবে। তা না হলে মূল্যস্ফীতি বাড়ার পাশাপাশি রপ্তানি বাধাগ্রস্ত হবে, হুন্ডির পরিমাণ বাড়বে। এ ছাড়া বিশ্বে মূল্যস্ফীতি না বাড়লে নভেম্বরে দেশে মূল্যস্ফীতি কমতে পারে।\n\nগতকাল রোববার পরিকল্পনা প্রতিমন্ত্রী শামসুল আলমের নিজ কার্যালয়ে জাতিসংঘের আবাসিক সমন্বয়কারী গোয়েন লুইস সৌজন্য সাক্ষাৎ করেন। সাক্ষাৎ শেষে সাংবাদিকদের সঙ্গে আলাপকালে পরিকল্পনা প্রতিমন্ত্রী শামসুল আলম এ কথা বলেন।\n\nadvertisement 3\n\nশামসুল আলম বলেন, ‘আন্তর্জাতিক পর্যায়ে মূল্যস্ফীতি যদি না বাড়ে এবং আমাদের আমন ধান উঠলে, শাক-সবজির উৎপাদন ভালো হবে বলে আশা করছি। ফলে মূল্যস্ফীতি কমে আসবে। আউশ মৌসুমে প্রত্যাশার তুলনায় তিন লাখ টন কম চাল উৎপাদন হয়েছে। এ ছাড়া বোরো মৌসুমেও বন্যার কারণে ফলন কম হয়েছে। এর সঙ্গে যুক্ত হয়েছে আন্তর্জাতিক বিরূপ পরিস্থিতি। ভারত চালের শুল্ক বাড়িয়েছে। সব মিলে সাম্প্রতিক সময়ে দেশে মূল্যস্ফীতি বৃদ্ধি পেয়েছে। এটা অক্টোবর পর্যন্ত অব্যাহত থাকবে। তবে চালের ক্ষেত্রে থাইল্যান্ড ও ভিয়েতনাম থেকে আমদানির চেষ্টা চলছে।’\n\nadvertisement 4\n\nপ্রতিমন্ত্রী আরও বলেন, ‘মূল্যস্ফীতি নিয়ন্ত্রণে রাখতে হলে আমাদের নীতি সুদহার বাড়াতে হবে। তা না হলে মূল্যস্ফীতি নিয়ন্ত্রণ সম্ভব নয়। যাতে রপ্তানি বাধাগ্রস্ত না হয়, এ ছাড়া রেমিট্যান্স হুন্ডির মাধ্যমে আসা বন্ধ করতে হবে।’\n\nতিনি আরও বলেন, ‘আন্তর্জাতিক চ্যালেঞ্জ মোকাবেলা করতে আমাদের প্রস্তুতি আছে। আমরা করোনা পরিস্থিতি সামাল দিয়েছি। রাশিয়া-ইউক্রেন যুদ্ধের বিষয়ে আগে থেকে আমাদের জানা ছিল না। এর পরও অষ্টম পঞ্চবার্ষিক পরিকল্পনার লক্ষ্য বাস্তবাায়নের মাধ্যমে আমরা এই সংকট মোকাবেলা করতে পারব।’\n\nজাতিসংঘ প্রতিনিধি গোয়েন লুইসের এক প্রশ্নের জবাবে প্রতিমন্ত্রী বলেন, ‘এলডিসি উত্তরণের চ্যালেঞ্জ মোকাবেলায় বাণিজ্য সংক্রান্ত নানা সুযোগ-সুবিধা কমে আসবে। সে ক্ষেত্রে মন্ত্রণালয়ভিত্তিক অ্যাকশন প্ল্যান আছে। বিভিন্ন দেশের সঙ্গে এফটিএ করা হচ্ছে। ভারত, নেপাল, ভুটান ও বাংলাদেশের মধ্যে বিবিআইএন বাস্তবায়ন করা হবে। তাহলে বাণিজ্য বৃদ্ধিতে সহায়ক হবে।’",
    "Hina Khan in Thailand থাইল্যান্ড থেকে নতুন লুকে মন মাতালেন হিনা": "Hina Khan in Thailand থাইল্যান্ড থেকে নতুন লুকে মন মাতালেন হিনা Published on: Aug 30, 2022, 5:27 PM IST |\n\nUpdated on: Aug 30, 2022, 5:27 PM IST\n\nKoo_Logo Versions\n\nঅভিনেত্রী হিনা খান এই মুহূর্তে রয়েছেন থাইল্যান্ডে ৷ অনুরাগীদের উদ্দেশ্য়ে সেখান থেকেই বেশ কিছু ছবি শেয়ার করেছেন তিনি ৷",
    "ফিটনেস ঠিক করতে থাইল্যান্ডে তামিম": "",
    "তাল মেলাতে পারছে না দেশের পর্যটন খাত": "﻿করোনার কারণে টানা দেড় বছর বড় সংকটে ছিল দেশের পর্যটন খাত। গত বছরের জুন থেকে স্বাভাবিক হতে থাকে পরিস্থিতি। একে একে পৃথিবীর বিভিন্ন দেশের পর্যটনের বন্ধ দুয়ার খুলে যায়। নেপাল, ভুটান, শ্রীলঙ্কা, মালদ্বীপ, থাইল্যান্ড, মালয়েশিয়া, সিঙ্গাপুর, দুবাই, তুরস্ক, মিসর ও ভারতের মতো দেশ এখন পর্যটকে সরগরম। কিন্তু বাংলাদেশের পর্যটনের দরজা এখনও বিদেশিদের জন্য 'বন্ধ'। সব দেশ করোনার পর ঘোষণা দিয়ে 'পর্যটনের জন্য প্রস্তুত'- এমন বার্তা জানান দিলেও বাংলাদেশ এ বিষয়ে নীরব। এ বিষয়ে উদ্যোগ নিতে বাংলাদেশ ট্যুরিজম বোর্ড থেকে সংশ্নিষ্ট মন্ত্রণালয়কে অনুরোধ করেও মেলেনি ঘোষণা। ফলে বিদেশের সঙ্গে তাল মেলাতে পারছে না পর্যটনের অপার সম্ভাবনাময় বাংলাদেশ। তবে গতকাল সোমবার বিকেলে কভিড-১৯ সংক্রান্ত জাতীয় কারিগরি পরামর্শক কমিটির ৬০তম সভায় বিদেশিদের জন্য নিষেধাজ্ঞা বাতিলের সুপারিশ করা হয়। কিন্তু এখনও এ বিষয়ে বেসামরিক বিমান পরিবহন ও পর্যটন মন্ত্রণালয় থেকে লিখিত কোনো ঘোষণা আসেনি।\n\nএ অবস্থায় আজ মঙ্গলবার 'পর্যটনে নতুন ভাবনা' প্রতিপাদ্যে পালিত হচ্ছে বিশ্ব পর্যটন দিবস। অন্যান্য দেশের মতো বাংলাদেশেও বিভিন্ন কর্মসূচির মধ্য দিয়ে পালিত হবে দিবসটি। এ উপলক্ষে বাণী দিয়েছেন রাষ্ট্রপতি মোঃ আবদুল হামিদ ও প্রধানমন্ত্রী শেখ হাসিনা।\n\nপ্যাসিফিক এশিয়া ট্রাভেল অ্যাসোসিয়েশন (পিএটিএ) এবং ইউনাইটেড নেশন ওয়ার্ল্ড ট্রাভেল অর্গানাইজেশন (ইউএনডব্লিউটিও) বিশ্ব পর্যটনের মোড়ল। বাংলাদেশও এ দুই সংগঠনের সদস্য। এ জন্য এ দুটি সংগঠনের অনুকূলে নিয়মিত চাঁদাও দিতে হয় সরকারকে।\n\nসম্প্রতি পিএটিএ তাদের ওয়েবসাইটে সদস্য রাষ্ট্রগুলোর কভিড-পরবর্তী পর্যটন পরিস্থিতি নিয়ে প্রয়োজনীয় তথ্য দিয়েছে এবং তা নিয়মিত হালনাগাদ করছে। এ তথ্যগুলোর মধ্যে দেশের নাম, দেশটির লকডাউন পরিস্থিতি, দেশি-বিদেশি পর্যটকদের ভ্রমণ বিষয়ে দেশটির অবস্থান, ওই দেশের কভিডের টিকা প্রদান সম্পর্কিত তথ্য নিয়মিত প্রকাশ করা হচ্ছে। এ তথ্যছকের মাধ্যমে একটি দেশের কভিড-পরবর্তী পর্যটন পরিস্থিতি সম্পর্কে ধারণা পাচ্ছেন পর্যটকরা। কিন্তু পিএটিএ প্রকাশিত এ তথ্যছকে প্রতিবেশী দেশগুলোর তথ্য অন্তর্ভুক্ত থাকলেও বাংলাদেশের কোনো তথ্য নেই। ফলে বিশ্বের মানুষ জানতে পারছে না বাংলাদেশ পর্যটকদের জন্য উন্মুক্ত কিনা।\n\nএ বিষয়ে বাংলাদেশ ট্যুরিজম বোর্ডের সাবেক প্রধান নির্বাহী কর্মকর্তা জাবেদ আহমেদ বলেন, একটি দিনক্ষণ নির্ধারণ করে বাংলাদেশের পর্যটনকেন্দ্রগুলো বিদেশি পর্যটকদের জন্য খুলে দেওয়ার ব্যবস্থা নেওয়ার চেষ্টা করেছি। আমি চাকরি ছেড়েছি পাঁচ মাস আগে। তারও এক মাস আগে ট্যুরিজম বোর্ড থেকে এ সংক্রান্ত একটি চিঠি বেসামরিক বিমান পরিবহন ও পর্যটন মন্ত্রণালয়ে পাঠিয়েছি। বারবার আনুষ্ঠানিক ঘোষণার জন্য তারিখ চেয়েছি। কিন্তু মন্ত্রণালয় থেকে সেই অনুমতি মেলেনি। এখন বাংলাদেশের পর্যটন বিদেশিদের জন্য খোলা আছে ঠিকই; কিন্তু কেউ তা জানে না। একটি ঘোষণা এলে পিএটিএ বা অন্য আন্তর্জাতিক প্রতিষ্ঠান ফলাও করে এ খবর সামাজিক যোগাযোগমাধ্যমে প্রচার করতে পারত।\n\nতিনি আরও বলেন, আমার ধারণা, এটি কে ঘোষণা দেবে- সেই কর্তৃপক্ষই ঠিক নেই। বেসামরিক বিমান পরিবহন ও পর্যটন মন্ত্রণালয় মনে করে, এটি তাদের এখতিয়ারের বাইরে। এতে মন্ত্রিপরিষদ বিভাগের সম্মতি লাগবে। আবার মন্ত্রিপরিষদ বিভাগ মনে করে, তারা কেন দেবে? অথচ বেসামরিক বিমান পরিবহন ও পর্যটন মন্ত্রণালয় সাহস করে ঘোষণা দিলেই কোনো অসুবিধা ছিল না।\n\nওয়ার্ল্ড ট্রাভেল অ্যান্ড ট্যুরিজম কাউন্সিলের (ডব্লিউটিটিসি) সর্বশেষ তথ্যানুযায়ী, করোনার ধাক্কার পরও ২০২১ সালে বিদেশি পর্যটক থেকে ভারত ৮ হাজার ৮০০ মিলিয়ন ডলার, থাইল্যান্ড ৩ হাজার ৯০০ মিলিয়ন ডলার, মালদ্বীপ ২ হাজার ১৬০ মিলিয়ন ডলার, শ্রীলঙ্কা ৩০৫ দশমিক ২ মিলিয়ন ডলার আয় করেছে। সেখানে বাংলাদেশ আয় করেছে মাত্র ১৬৭ দশমিক ২ মিলিয়ন ডলার, যা মিয়ানমারের আয় (২১২ দশমিক ৫ মিলিয়ন ডলার) থেকেও কম। অন্যদিকে করোনার আগে ২০১৯ সালে বাংলাদেশ বিদেশি পর্যটক থেকে আয় করে ৩৬৯ দশমিক ৬ মিলিয়ন ডলার, যখন থাইল্যান্ডের আয় ছিল ৬২ হাজার ৬০০ মিলিয়ন ডলার। তবে দেশি পর্যটক থেকে ২০২১ সালে বাংলাদেশের পর্যটন খাত পেয়েছে ৬ হাজার ৭৩৯ দশমিক ৪ মিলিয়ন ডলার সমমূল্যের টাকা।\n\nবাংলাদেশ ট্যুরিজম বোর্ডের প্রধান নির্বাহী কর্মকর্তা আবু তাহের মুহাম্মদ জাবের বলেন, করোনার পর বিদেশি পর্যটকদের স্বাগত জানাতে কোনো উদ্যোগ নেওয়া হয়নি। ঘোষণা দেওয়ার জন্য আমাদের মন্ত্রণালয়কে অনুরোধ করেছি। কিন্তু মন্ত্রণালয় এখনও এ বিষয়ে কোনো সিদ্ধান্ত দেয়নি।\n\nএদিকে পর্যটন খাত ঘুরে না দাঁড়ানোর জন্য আরও কিছু কারণকে দায়ী করেন এ খাতের উদ্যোক্তারা। ট্যুর অপারেটর অ্যাসোসিয়েশন অব বাংলাদেশের (টোয়াব) সভাপতি শিবলুল আজম কোরেশী বলেন, অন অ্যারাইভাল ভিসার আওতা আরও বড় করতে হবে। পাশাপাশি ই-ভিসার প্রচলন করতে হবে। একজন আমেরিকান নাগরিক দিল্লি থেকে এসেছিলেন। কিন্তু তাঁকে ভিসা দেওয়া হয়নি। ফলে খুব খারাপ বার্তা নিয়ে তিনি বাংলাদেশ থেকে ফেরত গেছেন। এটি পর্যটন শিল্পের জন্য ক্ষতিকর।\n\nপ্যাসিফিক এশিয়া ট্রাভেল অ্যাসোসিয়েশনের (পাটা) মহাসচিব তৌফিক রহমান বলেন, সব দেশ করোনা-পরবর্তী পুনরায় পর্যটন চালুর পরিকল্পনা করল। ঘোষণা দিয়ে সবাই পর্যটনকেন্দ্র উন্মুক্ত করেছে। কিন্তু বাংলাদেশ তা পারেনি। কারণ এ দেশে পর্যটনকে গুরুত্ব দেওয়া হয় না। আন্তঃমন্ত্রণালয়ে সমন্বয়হীনতা আছে। পর্যটন মন্ত্রণালয়কে কেউ গুরুত্বই দেয় না।\n\nবাংলাদেশ অ্যাসোসিয়েশন অব অ্যামিউজমেন্ট পার্ক অ্যান্ড অ্যাট্রাকশনসের (বাপা) উপদেষ্টা জিএম মোস্তাফিজুর রহমান বলেন, এ খাতে সরকারের আমলাদের পর্যটনবিষয়ক কোনো জ্ঞান ও ধারণা নেই। তাঁরা শুধু আনুষ্ঠানিকতার মধ্যেই পর্যটন শিল্পকে বন্দি করে রেখেছেন। পর্যটনের বিকাশে অন্যান্য দেশের মতো সময়োপযোগী কোনো পরিকল্পনা নেই। আমলাতান্ত্রিক ও বিশৃঙ্খলভাবে চলছে পর্যটন খাত। সরকারের সংশ্নিষ্ট প্রতিষ্ঠানগুলোতে পর্যটনবিষয়ক কোনো ব্যক্তি নেই। ফলে বিশ্বের সঙ্গে বাংলাদেশ তাল মেলাতে পারছে না।\n\nবেসামরিক বিমান পরিবহন ও পর্যটন প্রতিমন্ত্রী মাহবুব আলী বলেন, পর্যটকদের আকৃষ্ট করতে দেশে সেই পরিবেশ এখনও সৃষ্টি হয়নি। পর্যটন শিল্পকে এগিয়ে নিতে অন অ্যারাইভাল ভিসা সহজ করতে হবে। এ বিষয়ে স্বরাষ্ট্র মন্ত্রণালয়ের সঙ্গে কথা হয়েছে; বিদেশিরা যাতে খুব সহজে বাংলাদেশে আসতে পারেন। করোনা মহামারির কারণে দীর্ঘদিন ধরে বাংলাদেশে বিদেশিদের ভিসা দেওয়া বন্ধ ছিল। সম্প্রতি সে বিধিনিষেধ তুলে নেওয়া হয়েছে। এখন আনুষ্ঠানিক ঘোষণাও দেওয়া হবে।\n\n\n\n\n\n",
    "এশিয়ান ট্যুরিজম ফেয়ার শুরু ২৯ সেপ্টেম্বর": "আগামী ২৯ সেপ্টেম্বর শুরু হচ্ছে নবম এশিয়ান ট্যুরিজম ফেয়ার। তিন দিনব্যাপী এ মেলা হবে রাজধানীর ইন্টারন্যাশনাল কনভেনশন সিটি বসুন্ধরায় (আইসিসিবি)।\n\nরোববার (২৫ সেপ্টেম্বর) দুপুরে রাজধানীর একটি হোটেলে সংবাদ সম্মেলনে এ ঘোষণা দিয়েছেন এশিয়ান ট্যুরিজম ফেয়ারের চেয়ারম্যান মাহিউদ্দিন হেলাল।\n\nলিখিত বক্তব্যে তিনি বলেন, ‘নবম এশিয়ান ট্যুরিজম ফেয়ার ২৯ সেপ্টেম্বর থেকে ১ অক্টোবর পর্যন্ত হবে। প্রতিদিন সকাল ১০টা থেকে সন্ধ্যা ৭টা পর্যন্ত মেলা চলবে। বিগত বছরের ধারাবাহিকতায় পর্যটন বিচিত্রার আয়োজনে বেসামরিক বিমান পরিবহন ও পর্যটন মন্ত্রণালয়ের সার্বিক দিকনির্দেশনায় বাংলাদেশ পর্যটন করপোরেশন, বাংলাদেশ ট্যুরিজম বোর্ডের সহযোগিতায় এ মেলার আয়োজন করা হচ্ছে।’\n\nএশিয়ান ট্যুরিজম ফেয়ারে অংশ নিচ্ছে বাংলাদেশ, নেপাল, থাইল্যান্ড, ভারত, ভুটান, মালোশিয়া, শ্রীলঙ্কা ও লিথুনিয়া। এসব দেশের প্রায় ১৩০টি পর্যটন সংস্থা মেলায় অংশ নেবে। আসন্ন পর্যটন মৌসুমে দেশ-বিদেশে বেড়ানোর বিভিন্ন আকর্ষণীয় ভ্রমণ অফার, হোটেল, রিসোর্ট বা প্যাকেজ বুকিংসহ বিশেষ ছাড়ের ব্যবস্থা থাকবে মেলায়। অংশগ্রহণকারী প্রতিষ্ঠানগুলোর মধ্যে আছে হোটেল, মোটেল, রিসোর্ট, ক্রুজলাইন্স, এয়ারলাইন্স, ট্যুর অপারেটর ও থিম পার্কসহ আরও অনেক প্রতিষ্ঠান।\n\nমেলায় বৈচিত্র্যময় আয়োজনে থাকবে পর্যটনবিষয়ক সেমিনার, শিশুদের জন্য চিত্রাঙ্কন প্রতিযোগিতা, বিজনেস টু বিজনেস মিটিং। থাকবে শ্রীলঙ্কা ও বাংলাদেশের সাংস্কৃতিক অনুষ্ঠান। এই মেলার মাধ্যমে পর্যটন শিল্পের একটি পূর্ণাঙ্গ চিত্র দর্শনার্থীদের কাছে তুলে ধরার প্রচেষ্টা থাকবে।\n\nনবম এশিয়ান ট্যুরিজম ফেয়ারে এয়ারলাইন্স পার্টনার বিমান বাংলাদেশ এয়ারলাইন্স। হসপিটালিটি পার্টনার হোটেল ইন্টারকন্টিনেন্টাল ঢাকা ও প্যান প্যাসিফিক সোনারগাঁও। অ্যাডভেঞ্চার ডাইনিং পার্টনার ফ্লাই ডাইনিং, ক্রুজ পার্টনার ঢাকা ডিনার ক্রুজ এবং এন্টারটেইনমেন্ট পার্টনার ফ্যান্টাসি কিংডম, ট্রান্সপোর্ট পার্টনার কনভয় সার্ভিস। মেলার প্রাইম পার্টনার কান্ট্রি নেপাল, পার্টনার কান্ট্রি থাইল্যান্ড, ফিচার কান্ট্রি ভারত, শ্রীলঙ্কা, লিথুনিয়া এবং হোস্ট কান্ট্রি বাংলাদেশ।\n\nমেলায় প্রবেশ মূল্য ৩০ টাকা। প্রবেশ কুপনের বিপরীতে র‌্যাফেল ড্রতে বিজয়ীদের জন্য থাকবে এয়ারলাইন্স টিকিটসহ মালয়েশিয়ায় বেড়ানো এবং আকর্ষণীয় গিফ্ট ভাউচার। এছাড়া, প্রতিটি টিকিটেই থাকবে মেলার এন্টারটেইনমেন্ট পার্টনার ফ্যান্টাসি কিংডমে প্রবেশ টিকিটে ৫০ শতাংশ ডিসকাউন্ট।\n\nসংবাদ সম্মেলনে উপস্থিত ছিলেন বেসামরিক বিমান পরিবহন ও পর্যটন প্রতিমন্ত্রী মো. মাহবুব আলী, মন্ত্রণালয়ের সচিব মো. মোকাম্মেল হোসেন, বাংলাদেশ পর্যটন করপোরেশনের চেয়ারম্যান মো. আলি কদর, বাংলাদেশ ট্যুরিজম বোর্ডের ভারপ্রাপ্ত প্রধান নির্বাহী কর্মকর্তা আবু তাহের মো. জাবের, হোটেলস ইন্টারন্যাশনাল লিমিটেডের ব্যবস্থাপনা পরিচালক ড. মো. আমিনুর রহমান, বাংলাদেশ সার্ভিসেস লিমিটেডের ব্যবস্থাপনা পরিচালক আতিকুর রহমান, ঢাকাস্থ নেপাল দূতাবাসের ডেপুটি চিফ অব মিশন কুমার রায়, এশিয়ান ট্যুরিজম ফেয়ারের পরিচালক বোরহান উদ্দিন, ট্যুরিজম রিসোর্ট ইন্ডাস্ট্রি অ্যাসোসিয়েশন অব বাংলাদেশের (ট্রিয়ার) সভাপতি খবিরউদ্দিন আহম্মেদ, ট্যুরিজম ডেভেলপার্স অ্যাসোসিয়েশন অব বাংলাদেশের চেয়ারম্যান হাবিব আলী ও বিডি ইনবাউন্ডের প্রেসিডেন্ট রেজাউল ইকরাম প্রমুখ।",
    "উন্নয়নশীল দেশের উন্নয়নে শিল্প খাতের গুরুত্ব": "বাংলাদেশের অর্থনৈতিক উন্নয়নে কৃষি খাত ও শিল্প খাতের উন্নয়ন অত্যন্ত গুরুত্বপূর্ণ বিষয়। বাংলাদেশ কৃষিপ্রধান দেশ এবং বাংলাদেশের মোট জনসংখ্যার একটি বিরাট অংশ প্রত্যক্ষ ও পরোক্ষভাবে কৃষির সঙ্গে জড়িত। কৃষি খাত এবং শিল্প খাত নিয়ে তুলনামূলক আলোচনার মাধ্যমে অর্থনীতিতে এর গুরুত্ব অনুধাবন করা কিছুটা হলেও সম্ভব। ১৯৯০ সালে শিল্পখাতে উত্পাদনের পরিমাণ ছিল ৬৬৩.৬ কোটি ডলার এবং সেবা খাতে উত্পাদনের পরিমাণ ছিল ১৪৮৫.২ কোটি ডলার। জিডিপিতে কৃষি শিল্প এবং সেবাখাতের অবদান ছিল যথাক্রমে ৩৩ শতাংশ, ২১ শতাংশ এবং ৪৭ শতাংশ। ২০০০ সালে জিডিপিতে কৃষি, শিল্প এবং সেবা খাতের অবদান ছিল যথাক্রমে ২৪ শতাংশ, ২৩ শতাংশ এবং ৫৩ শতাংশ । ২০১০ সালে জিডিপিতে কৃষি, শিল্প এবং সেবা খাতের অবদান ছিল যথাক্রমে ১৮ শতাংশ, ২৬ শতাংশ এবং ৫৬ শতাংশ । ২০২০ সালে দেশে জিডিপিতে এর পরিমাণ ছিল ৩২ হাজার ৪২০ কোটি ডলার এবং কৃষি খাত, শিল্প খাত এবং সেবা খাতে উত্পাদনের পরিমাণ ছিল যথাক্রমে ৪.১৮৮.৬৬ কোটি ডলার, প্রায় ৯.৫৭৬.৮৭ কোটি ডলার এবং প্রায় ১৭.৩১২.২৮ কোটি ডলার। ২০২০ সালে মাথাপিছু আয়ের পরিমাণ ছিল ২২৭০ ডলার। ২০২১ সালে দেশের মাথাপিছু আয় ছিল ২,৫০৩ ডলার। জিডিপিতে কৃষি, শিল্প এবং সেবা খাতের অবদান ছিল প্রায় ১২.৯২ শতাংশ, ২৯.৫৭ শতাংশ এবং ৫৩.৪ শতাংশ ।\n\nউপরি উক্ত তথ্য ও উপাত্ত বিশ্লেষণ করলে দেখা যায়, বাংলাদেশের জিডিপি ক্রমান্বয়ে বৃদ্ধি পেয়েছে এবং এর ফলে মাথাপিছু আয়ও ক্রমান্বয়ে বৃদ্ধি পেয়েছে। যদিও কৃষি খাতের উত্পাদন ক্রমান্বয়ে বৃদ্ধি পাচ্ছে কিন্তু জিডিপিতে কৃষি খাতের অবদান ক্রমান্বয়ে হ্রাস পাচ্ছে এবং জিডিপিতে শিল্প খাতের অবদান ক্রমান্বয় বৃদ্ধি পাচ্ছে। ১৯৯০ সালে শিল্প খাতে উত্পাদনের পরিমাণ ছিল মাত্র ৬৬৩,৬ কোটি ডলার এবং ২০২০ সালে শিল্প খাতে উত্পাদনের পরিমাণ ছিল প্রায় ৯,৫৭৬.৮৭ কোটি ডলার। সেবা খাতে মোট উত্পাদন এবং জিডিপিতে এর অবদান বৃদ্ধি পেয়েছে। যদিও জিডিপিতে সেবা খাতের অবদান ২০২০ সালে কিছুটা হ্রাস পেয়েছে তবুও বাংলাদেশের মোট উত্পাদনের সিংহভাগ জুড়ে রয়েছে সেবা খাত। উত্পাদনশীল খাতে বিনিয়োগের ফলে দেশের শিল্প খাত ও সেবাখাতের উত্পাদন যথেষ্ট বৃদ্ধি পেয়েছে এবং এর ফলে মাথাপিছু আয় আগের তুলনায় ব্যাপক হারে বৃদ্ধি পেয়েছে।\n\nতথ্য ও উপাত্ত বিশ্লেষণ করলে দেখা যায়, যদিও কৃষি খাত দেশের অত্যন্ত গুরুত্বপূর্ণ খাত এবং কৃষি খাতে উত্পাদন বৃদ্ধির কোনো বিকল্প নেই তথাপি দেশের মাথাপিছু আয় বৃদ্ধিতে শিল্প ও সেবা খাতের অবদান কৃষির তুলনায় অনেকাংশে বেশি। গার্মেন্টস পণ্য রপ্তানি, প্রবাসীগণের প্রেরিত অর্থের ফলে দেশের অর্থনীতি শক্তিশালী হয়েছে। তাছাড়াও পাওয়ার ও এনার্জি খাতে বৈদেশিক বিনিয়োগ দেশের অর্থনৈতিক প্রবৃদ্ধি অর্জনে সহায়তা করেছে। ২০২০ সালে বাংলাদেশে বৈদেশিক বিনিয়োগের পরিমাণ ছিল প্রায় ২৫৬ কোটি ডলার।\n\nএবার থাইল্যান্ড প্রসঙ্গে আসা যাক। থাইল্যান্ডের জিডিপিতে ৬ শতাংশ অবদান রয়েছে কৃষি খাতের। একসময় থাইল্যান্ড কৃষিনির্ভর দেশ ছিল। কৃষির সঙ্গে থাইল্যান্ড প্রায় ৩২ শতাংশ জনগণ প্রত্যক্ষ অথবা পরোক্ষভাবে জড়িত রয়েছে। মোট জমির ৪০ শতাংশ থাইল্যান্ডে কৃষিতে ব্যবহূত হচ্ছে। থাইল্যান্ডে প্রচুর ধান উত্পন্ন হয়। এছাড়াও রাবার, হিমায়িত চিংড়ি, আনারস, বিভিন্ন সামুদ্রিক মাছ থাইল্যান্ড থেকে রপ্তানি হয়ে থাকে। থাইল্যান্ডের রপ্তানির পরিমাণ জিডিপির প্রায় ৬০ শতাংশ । জাপানে, সিঙ্গাপুর, হংকং, নেদারল্যান্ড, আমেরিকা, থাইল্যান্ডে প্রচুর পরিমাণে বিনিয়োগ করেছে। জাপান, সিঙ্গাপুর, হংকং প্রভৃতি দেশ মূলত থাইল্যান্ডের ‘ইলেকট্রিক্যাল ও ইলেকট্রনিক্স’ শিল্পে প্রচুর বিনিয়োগ করেছে। ফলে দ্রুত গতিতে বেড়েছে থাইল্যান্ডের জিডিপি এবং মাথাপিছু আয়। থাইল্যান্ডের রপ্তানি পণ্যের মধ্যে কম্পিউটার, ইলেট্রিক্যাল মেশিন, রাবার, প্লাস্টিক, যানবাহন প্রভৃতি পণ্য অন্যতম। ১৯৬১ থেকে ১৯৭০ পর্যন্ত মোট জিডিপি এবং প্রায় ৩১.১ শতাংশ ছিল কৃষি খাতের অবদান। ২০০১ থেকে ২০১০ পর্যন্ত জিডিপিতে কৃষি খাতের অবদান ছিল ১০.৬ শতাংশ, ২০২০ সালে জিডিপি ৮.৬৩ শতাংশ। অপরপক্ষে জিডিপিতে শিল্প খাতের অবদান ১৯৬১ সাল থেকে ১৯৭০ সাল পর্যন্ত ছিল ২২.৮ শতাংশ, ১৯৮১ থেকে ১৯৯০ পর্যন্ত ছিল ৩২.৮ এবং ২০০১ থেকে ২০১০ পর্যন্ত ছিল ৪৩.৭ শতাংশ। থাইল্যান্ডে প্রচুর বৈদেশিক বিনিয়োগ ও শিল্প খাতের বিকাশের ফলে মথাপিছু আয় ব্যাপকভাবে বৃদ্ধি পেয়েছে। ১৯৮০ সালে মাথাপিছু আয় ছিল ৬৮৩ ডলার, ২০০০ সালে এটি ছিল ২০০৮ ডলার এবং ২০২০ সালে থাইল্যান্ডের মাথাপিছু আয় ছিল ৭,১৮৯ ডলার। থাইল্যান্ডের মোট উত্পাদন বৃদ্ধি, অর্থনৈতিক উন্নয়ন এবং মাথাপিছু আয় বৃদ্ধিতে মূলত শিল্প খাতের বিরাট ভূমিকা ছিল। ২০১০ সালে থাইল্যান্ডের জিডিপি ছিল ৩৪১১০ কোটি ডলার এবং কৃষি খাতে উত্পাদনের পরিমাণ ছিল প্রায় ৩,৫৮৮ কোটি ডলার, ২০২০ সালে জিডিপির পরিমাণ ছিল ৫০,১৮০ কোটি ডলার এবং কৃষি খাতে উত্পাদনের পরিমাণ ছিল প্রায় ৪,৩৩০ কোটি ডলার। ২০১০ সালে শিল্প খাতের মাধ্যমে উত্পাদনের পরিমাণ ছিল ১৩,৬১৭ কোটি ডলার এবং ২০২০ সালে শিল্প খাতে উত্পাদনের পরিমাণ ছিল প্রায় ১৬,৬০৯ কোটি ডলার। ওপরের তথ্য ও উপাত্ত থেকে দেখা যাচ্ছে, যদিও কৃষি খাতের উত্পাদন থাইল্যান্ডে বৃদ্ধি পেয়েছে কিন্তু থাইল্যান্ডের অর্থনৈতিক উন্নয়ন এবং মাথাপিছু আয় বৃদ্ধিতে শিল্প খাতে ভূমিকা ছিল ব্যাপক।\n\nএবার আসা যাক, মালয়েশিয়া প্রসঙ্গে। ১৯৬০ সালে দেশটির প্রায় ৩৭ শতাংশ জনগণ কৃষির সঙ্গে জড়িত ছিল। বর্তমানে মোট জনসংখ্যার ১০ শতাংশ কৃষির সঙ্গে জড়িত। রাবার, পাম তেল, কোকোয়া মালোয়েশিয়ায় প্রচুর পরিমাণে উত্পন্ন হয়। ১৯৮০ সালে মালোয়েশিয়ার জিডিপি ছিল ২,৪৪৯ কোটি ডলার, এবং মাথাপিছু আয় ছিল ১৭৭৫ ডলার। জিডিপিতে কৃষির অবদান ছিল ২২.৮৯ শতাংশ অর্থাত্ কৃষি খাতে উত্পাদনের পরিমাণ ছিল প্রায় ৫৬১ কোটি ডলার। জিডিপিতে শিল্প খাতের অবদান ছিল ১৯.৬৪ শতাংশ অর্থাত্ শিল্প খাতে উত্পাদনের পরিমাণ ছিল ৪৮১ কোটি ডলার।\n\n২০০০ সালে মালোয়েশিয়ার জিডিপির পরিমাণ ছিল ৮.৮৬ শতাংশ অর্থাত্ কৃষি খাতে উত্পাদনের পরিমাণ ছিল ৮৩৩ কোটি ডলার। ২০০০ সালে জিডিপিতে শিল্প খাতের অবদান ছিল ৩২ শতাংশ অর্থাত্ শিল্প খাতেউত্পাদনের পরিমাণ ছিল প্রায় ৩০০৭ কোটি ডলার। ২০০০ সালে মাথাপিছু আয়ের পরিমাণ ছিল ৪০৪৪ কোটি ডলার। ২০১৯ সালে মালোয়েশিয়ার জিডিপি ছিল ৩৬,৪৮৬ কোটি ডলার এবং মাথাপিছু আয় ছিল ১১,৮০২ ডলার। জিডিপিতে কৃষির খাতের অবদান ছিল ৭.৪ শতাংশ অর্থাত্ কৃষি খাতের মাধ্যমে উত্পাদন হয়েছে ২৬৯৯ কোটি ডলার। শিল্প খাতের অবদান ছিল ২২৩ শতাংশ অর্থাত্ শিল্প খাতে উত্পাদনের পরিমাণ ছিল প্রায় ৮১৩২ কোটি ডলার।\n\nওপরের তথ্য বিশ্লেষণ করলে দেখা যায়, মালোয়েশিয়ার কৃষি খাতে ও শিল্প খাতে উত্পাদনের পরিমাণ বেড়েছে। শিল্প খাতে উত্পাদন বেড়েছে ব্যাপকভাবে। মালোয়েশিয়ার অর্থনৈতিক উন্নয়ন ও মাথাপিছু আয়ের উন্নয়নে শিল্প খাতের অবদান ছিল বেশি। মালোয়েশিয়ার অর্থনৈতিক উন্নয়নের মূলে ছিল ইলেকট্রিক্যাল ও ইলেকট্রনিক্স শিল্পে জাপান, দক্ষিণ কোরিয়া, তাইওয়ানের বহুজাতিক প্রতিষ্ঠানগুলোর বৃহত্ আকারের বিনিয়োগ। ১৯৯১ সাল থেকে ১৯৯৯ সাল পর্যন্ত বেশির ভাগ সময় মালয়েশিয়ার ইলেকট্রনিক্স শিল্পে মোট বিনিয়োগের ৮০ শতাংশের বেশি ছিল বৈদেশিক বিনিয়োগ।\n\nতথ্য ও উপাত্ত বিশ্লেষণ করলে দেখা যায় বাংলাদেশ, থাইল্যান্ড ও মালোয়েশিয়া তিনটি দেশেরই কৃষি খাতে উত্পাদন বৃদ্ধি পেয়েছে। কিন্তু কৃষি খাতে যে হারে উত্পাদন বৃদ্ধি পেয়েছে তার চেয়ে দ্রুত গতিতে বৃদ্ধি পেয়েছে শিল্প খাতের উত্পাদন, যা দেশ তিনটির অর্থনৈতিক উন্নয়ন ও মাথাপিছু আয় বৃদ্ধিতে বড় ভূমিকা রেখেছে। শিল্প খাতে উত্পাদন বৃদ্ধির জন্য বিনিয়োগ বৃদ্ধি অপরিহার্য। দেশীয় উদ্যোক্তাগণের বিনিয়োগ, প্রবাসী বিনিয়োগ অথবা বৈদিশিক বিনিয়োগ যে কোনো ধরনের বিনিয়োগই দেশের অর্থনৈতিক উন্নয়নের জন্য প্রয়োজন। বৈদেশিক বিনিয়োগ বৃদ্ধির জন্য অবকাঠামোগত উন্নয়ন, ব্যাবসায়িক কানেকটিভিটি, দীর্ঘমেয়াদি পরিকল্পনা এবং সব বাস্তবায়ন ইত্যাদি জরুরি। বিনিয়োগ আগ্রহী বৈদেশিক বহুজাতিক প্রতিষ্ঠানগুলোর কাছ থেকে সুবিধা আদায় এবং প্রাপ্তি একটি গুরুত্বপূর্ণ বিষয়। মালোয়েশিয়ায় গাড়ি উত্পাদনকারী বৈদেশিক বহুজাতিক প্রতিষ্ঠান গুলোতে ৭ হাজার মালোয়েশিয়া শিক্ষিত যুবকের কর্মসংস্থান হয়েছে। দেশের দ্রুত অর্থনৈতিক বৃদ্ধি অর্জনের লক্ষ্যে শিল্প খাতের বিকাশ অত্যন্ত গুরুত্বপূর্ণ। বাংলাদেশের শিল্প খাতে বিকাশের জন্য প্রয়োজন শিল্প খাতে ব্যাপক বিনিয়োগ। সহায়ক প্রতিষ্ঠানসমূহের, যেমন—বাংলাদেশ বিনিয়োগ উন্নয়ন কর্তৃপক্ষ, বিভিন্ন চেম্বার অব কমার্স অ্যান্ড ইন্ডাস্ট্রি, বাংলাদেশ সিকউরিটি অ্যান্ড এক্সচেঞ্জ কমিশন প্রভৃতি কার্যকর ভূমিকা অপরিহার্য বিনিয়োগ বৃদ্ধির লক্ষ্যে। বিদেশি বিনিয়োগকারী আকৃষ্ট করার জন্য দেশের পজিটিভ ইমপ্রেশন তৈরি করা দরকার। মালয়েশিয়া, থাইল্যান্ড, ভিয়েতনাম প্রভৃতি দেশের পদক্ষেপ পর্যালোচনা করে বিনিয়োগ বৃদ্ধিতে আমাদের উপযোগী পদক্ষেপ গ্রহণ করা প্রয়োজন। বিনিয়োগ ও সম্ভাব্য বিনিয়োগকারীগণকে শনাক্ত করে বিভিন্ন সুবিধা প্রদানের মাধ্যমে বিনিয়োগে উত্সাহ প্রদান করা অপরিহার্য। দীর্ঘমেয়াদি পরিকল্পনার মাধ্যমে আমাদের কৃষি খাত এ শিল্প খাত আরো বিকশিত হোক ও দেশের অর্থনৈতিক উন্নয়ন, কর্মসংস্থান বৃদ্ধি এবং দারিদ্র্যতা নিরসনে ভূমিকা রাখতে সক্ষম হোক সে প্রত্যাশা রইল।\n\nলেখক : অধ্যাপক, ব্যবসায় প্রশাসন বিভাগ, শাহজালাল বিজ্ঞান ও প্রযুক্তি বিশ্ববিদ্যালয়, সিলেট",
    "পাঁচবিবিতে থাইল্যান্ড ও তাইওয়ান জাতের তরমুজ চাষে কৃষকদের চমক": "জুমবাংলা ডেস্ক: অসময়ের সুস্বাদু ও পুষ্টিকর থাইল্যান্ড ও তাইওয়ান জাতের তরমুজ চাষ করে চমক দেখিয়েছেন জয়পুরহাট জেলার পাঁচবিবি উপজেলার কৃষকরা। প্রায় ৮০ বিঘা জমিতে বাণিজ্যিকভাবে বিদেশী এই দুই জাতের তরমুজ চাষ হয়েছে।\n\nএ জেলায় নতুন এই দুই জাতের তরমুজ যারা চাষ করেছেন তাদের মধ্যে একজন হলেন রাকিব হাসান। তিনি পাঁচবিবির উপজেলার কোকতারা (পাকুড়তলী) গ্রামের আব্দুস সামাদের ছেলে।\n\nউপজেলার চম্পাতলী মাঠে অন্য তরমুজ চাষিদের উৎসাহ পেয়ে নিজের মেধা ও ইচ্ছা শক্তিতে দুই বিঘা জমিতে থাইল্যান্ড ও তাইওয়ান তরমুজ চাষ করেছেন বলে জানান তিনি।\n\nহাসান বলেন, ‘আমি জংলা আর মাটিতে খড় বিছিয়ে তরমুজের চাষাবাদ করছি। চাষ দেয়া, সার-কীটনাশক, নেট, বাঁশ-খুঁটি সবমিলে লক্ষাধিক টাকা খরচ হয়েছে। বর্তমানে গাছের ডগায়-ডগায় বিপুল পরিমাণ ফুল ও ফল ধরতে শুরু করেছে। ফুল-ফল আসা দেখে আমি আনন্দিত।’\n\nউপজেলার অনেক এলাকাতেই কয়েক বছর ধরে বাণিজ্যিকভাবে অসময়ের সুস্বাদু ও পুষ্টিকর থাইল্যান্ড ও তাইওয়ান জাতের তরমুজ চাষ হচ্ছে। কম খরচ লাভ বেশি এজন্য অনেক কৃষক অন্যান্য ফসলের পাশাপাশি তরমুজ চাষে এগিয়ে আসছেন।\n\nউপজেলা কৃষি কর্মকর্তা কৃষিবিদ লুৎফর রহমান জানান, থাইল্যান্ড ও তাইওয়ান জাতের তরমুজ আকারে গোল ও পুষ্টিকর। এ বছর উপজেলায় প্রায় ৮০ বিঘা জমিতে বিদেশী জাতের তরমুজ চাষ হয়েছে। অসময়ে বিদেশী জাতের ওই তরমুজ চাষ সম্প্রসারণে কৃষি অফিসের পক্ষ থেকে কৃষকদের নিয়ে মাঠ দিবসসহ বিভিন্ন উদ্যোগ নেয়া হয়েছে।",
    "চিকিৎসা নিতে ব্যাংকক গেলেন মেয়র আরিফ": "সিলেট, ২৬ সেপ্টেম্বর – সিলেট সিটি করপোরেশনের (সিসিক) মেয়র আরিফুল হক চৌধুরী চিকিৎসার জন্য থাইল্যান্ড গেছেন।\n\nসোমবার তিনি সস্ত্রীক থাইল্যান্ডের ব্যাংকক পৌঁছান।\n\nসিসিকের জনসংযোগ শাখা জানায়, সোমবার সকাল ৯টা ২০ মিনিটে সিলেটের ওসমানী আর্ন্তজাতিক বিমানবন্দর থেকে বিমানযোগে ঢাকায় যান মেয়র আরিফুল হক চৌধুরী ও তার স্ত্রী শামা হক। বেলা সোয়া ১টায় হযরত শাহজালাল আর্ন্তজাতিক বিমানবন্দর থেকে বিমান বাংলাদেশের একটি ফ্লাইটে থাইল্যান্ডের ব্যংককের উদ্দেশ্যে রওয়ানা দেন।\n\nজনসংযোগ শাখা জানায়, কয়েক সপ্তাহ ধরে সিসিক মেয়র আরিফুল হক চৌধুরী শারীরিক অসুস্থতায় ভুগছেন। এরই মধ্যে তিনি সিলেট ও ঢাকায় কয়েক দফা চিকিৎসা নিয়েছেন। চিকিৎসকদের পরামর্শে উন্নত চিকিৎসার জন্য এবার তিনি ব্যাংকক গেলেন। আগামী ২ অক্টোবর তিনি দেশে ফেরার কথা রয়েছে।\n\nসূত্র: বিডি-প্রতিদিন\n\nআইএ/ ২৬ সেপ্টেম্বর ২০২২",
    "আজ রাতটা খেলা পাগলদের": "ক্রিকেট নাকি ফুটবল- কোনটা পছন্দ আপনার? ভারত-পাকিস্তান নাকি ব্রাজিল-আর্জেন্টিনা, কোন দলের সমর্থক? যদি আপনি খেলাপাগল হয়ে থাকেন, তবে আজকের রাতটা আপনার জন্য। একের পর এক ম্যাচ, দম ফেলার ফুসরতই পাবেন না!\n\nনাগপুরে সন্ধ্যা সাড়ে ৭টায় শুরু হচ্ছে ভারত ও অস্ট্রেলিয়ার মধ্যকার সিরিজের দ্বিতীয় টি-টোয়েন্টি। রাত আটটায় রোড সেফটি ওয়ার্ল্ড সিরিজে মুখোমুখি অস্ট্রেলিয়া লিজেন্ডস ও দক্ষিণ আফ্রিকা লিজেন্ডস।\n\nরাত সাড়ে আটটায় করাচিতে পাকিস্তান ও ইংল্যান্ডের মধ্যকার সিরিজের তৃতীয় টি-টোয়েন্টি। নয়টায় টি-টোয়েন্টি বিশ্বকাপের বাছাইপর্বের দ্বিতীয় সেমিফাইনালে বাংলাদেশের প্রতিপক্ষ থাইল্যান্ড নারী দল।\n\nএরপর ফুটবল। রাত দশটায় আন্তর্জাতিক প্রীতি ম্যাচে মুখোমুখি হবে উরুগুয়ে ও ইরান। কাতার-কানাডার ম্যাচ রাত ১১টায়। রাত সাড়ে ১২টায় ঘানার মুখোমুখি পাঁচবারের বিশ্বচ্যাম্পিয়ন ব্রাজিল।\n\nরাত পৌনে একটায় শুরু হবে উয়েফা নেশনস কাপের দুই ম্যাচ। একটিতে মুখোমুখি জার্মানি-হাঙ্গেরি। অপরটি হাইভোল্টেজ লড়াই, ইতালি খেলবে ইংল্যান্ডের বিপক্ষে।\n\nরাত শেষ হতে না হতেই ভোরে আবার আর্জেন্টিনার ম্যাচ। ভোর ৬টায় আন্তর্জাতিক প্রীতি ম্যাচে হন্ডুরাসের মুখোমুখি হবেন লিওনেল মেসিরা।\n\nএক নজরে ম্যাচগুলো\n\nসন্ধ্যা ৭.৩০ : ভারত-অস্ট্রেলিয়া (দ্বিতীয় টি-টোয়েন্টি)\n\nরাত ৮.০০ : অস্ট্রেলিয়া লিজেন্ডস-দক্ষিণ আফ্রিকা লিজেন্ডস (রোড সেফটি সিরিজ)\n\nরাত ৮.৩০ : পাকিস্তান-ইংল্যান্ড (তৃতীয় টি-টোয়েন্টি)\n\nরাত ৯.০০ : বাংলাদেশ নারী দল-থাইল্যান্ড নারী দল (বিশ্বকাপ বাছাই সেমি)\n\nরাত ১০.০০ : উরুগুয়ে-ইরান (আন্তর্জাতিক প্রীতি ম্যাচ)\n\nরাত ১১.০০ : কাতার-কানাডা (আন্তর্জাতিক প্রীতি ম্যাচ)\n\nরাত ১২.৩০ : ব্রাজিল-ঘানা (আন্তর্জাতিক প্রীতি ম্যাচ)\n\nরাত ১২.৪৫ : জার্মানি-হাঙ্গেরি, ইতালি-ইংল্যান্ড (উয়েফা নেশনস কাপ)\n\nভোর ৬.০০ : আর্জেন্টিনা-হন্ডুরাস (আন্তর্জাতিক প্রীতি ম্যাচ)\n\nএমএমআর/এমএস",
    "আইফোন চৌদ্দের দামে ঘুরে আসতে পারেন বিশ্বের ৬ দেশ!": "আইফোন ব্যবহার করার শখ সবার মনেই আছে। সম্প্রতি অ্যাপল কোম্পানি লঞ্চ করেছে আইফোন ১৪। এরই মধ্যে হয়তো আইফোনপ্রেমীরা আপডেট এই ফোন কেনার জন্য অর্থও জমাচ্ছেন।\n\nআইফোনের অতীতের সিরিজগুলোর চেয়ে এবারেরটার দাম আকাশছোঁয়া! বাংলাদেশি টাকায় এর দাম ১ লাখ ৪ হাজারের মতো।\n\nআপনি যদি একজন ভ্রমণপ্রেমী হন, আর দেশে-বিদেশে ঘুরতে যাওয়ার স্বপ্ন দেখেন, তাহলে আইফোন ১৪-এর দামে ঘুরে আসতে পারেন বিশ্বের ৬ দেশ। চলুন তবে জেনে নেওয়া যাক কোন কোন জায়গা ঘুরে দেখতে পারবেন লাখ টাকার মধ্যেই-\n\nভিয়েতনাম\n\nভিয়েতনাম প্রাকৃতিক সৌন্দর্য ও প্রাচীন মঠে পরিপূর্ণ একটি সুন্দর দেশ। এ দেশের চা সংস্কৃতি অনেক সমৃদ্ধ। আপনার পকেটে যদি লাখখানেক টাকা থাকে, তাহলেই ঘুরে আসতে পারবেন ভিয়েতনাম থেকে।\n\nদক্ষিণ কোরিয়া\n\nদক্ষিণ কোরিয়া অন্যান্য এশিয়ান দেশগুলোর মতো পর্যটকদের কাছে জনপ্রিয় না-ও হতে পারে। তবে দেশটির প্রাকৃতিক সৌন্দর্য মুগ্ধ করবে আপনাকে।\n\nপ্রাকৃতিক সৌন্দর্য ও বিচিত্র সাংস্কৃতিক ঐতিহ্যপূর্ণ দেশ হলো দক্ষিণ কোরিয়া। এ দেশ ঘুরে দেখার জন্যও লাখ টাকা বাজেট রাখুন।\n\nথাইল্যান্ড\n\nএশিয়ার অন্যতম সুন্দর এক দেশ হলো থাইল্যান্ড। এ দেশে ঘুরতে যাওয়ার জন্য অনেক পর্যটকই মুখিয়ে থাকেন। প্রাচীন মন্দির, সুন্দর দ্বীপ, সৈকতসহ নজরকাড়া সব রিসোর্ট থাইল্যান্ডের আকর্ষণ আরও বাড়িয়েছে।\n\nএকই সঙ্গে থাইল্যান্ডের জুতা, ব্যাগ, কসমেটিক্সসহ জুয়েলারিরও কদর আছে। লাখ টাকা দিয়ে আপনি সহজেই ৪-৫ দিনের জন্য থাইল্যান্ড ভ্রমণ করতে পারেন।\n\nসিঙ্গাপুর\n\nসিঙ্গাপুর বিশ্বের সবচেয়ে ব্যয়বহুল দেশগুলোর মধ্যে একটি। সঠিকভাবে পরিকল্পনা করা হলে এ দেশেও খুব সহজে ভ্রমণ করতে পারেন লাখ টাকার মধ্যেই।\n\nজমকালো রাস্তাঘাট, জনপ্রিয় সব স্থাপত্য, খাবারের স্টল দিয়ে পরিপূর্ণ সিঙ্গাপুর প্রকৃতিপ্রেমী ও ভোজন রসিকদের জন্য আদর্শ এক স্থান।\n\nইন্দোনেশিয়া\n\nইন্দোনেশিয়ার প্রাকৃতিক সৌন্দর্য সবাইকে মুগ্ধ করে। এটি এমন এক দেশ যেখানে পাহাড়ের পাশাপাশি সমুদ্র উপভোগ করা যায়।\n\nলাখ টাকার বাজেটে আপনি ভালোভাবে ইন্দোনেশিয়া ঘুরে আসতে পারবেন। সেখানকার বালি বিশ্বের সেরা সমুদ্রসৈকতগুলোর মধ্যে অন্যতম।\n\nশ্রীলঙ্কা\n\nলাখ টাকা বাজেটে আপনি সহজেই শ্রীলঙ্কা ভ্রমণ করতে পারবেন! গ্রীষ্মমণ্ডলীয় আড়ম্বরপূর্ণ এ দেশে বাসস্থান, খাবার ও পরিবহন বেশ সস্তা। তাই লাখ টাকা বাজেটের মধ্যে খুব সহজেই ঘুরে আসতে পারেন শ্রীলঙ্কা।\n\nসূত্র: টাইমস অব ইন্ডিয়া\n\nজেএমএস/এসইউ/এমএস",
    "নারী এশিয়া কাপে ডিফেন্ডিং চ্যাম্পিয়ন বাংলাদেশের দল ঘোষণা": "নারী এশিয়া কাপের জন্য দল ঘোষণা করেছে বাংলাদেশ ক্রিকেট বোর্ড (বিসিবি)। উপমহাদেশের সবচেয়ে বড় এই আসরে বর্তমানে চ্যাম্পিয়ন বাংলাদেশ। মালয়েশিয়ায় অনুষ্ঠেয় গত আসরে ভারতকে হারিয়ে চ্যাম্পিয়ন হয় লাল সবুজের মেয়েরা।\n\nসোমবার (২৬ সেপ্টেম্বর) রাতে এক বিবৃতি দিয়ে দল ঘোষণা করে ক্রিকেট বোর্ড। নিগার সুলতানা জৌতির নেতৃত্বে ১৫ সদস্যের দল ঘোষণা করা হয়। এ ছাড়া স্ট্যান্ডবাই হিসেবে রাখা হয়েছে চার জনকে।\n\nদেশের মাটিতে অনুষ্ঠিত হবে এবারের আসর। টুর্নামেন্টের সবকটি ম্যাচ হবে সিলেটে। আগামী ১ অক্টোবর থেকে মাঠে গড়াবে নারীদের এশিয়া কাপের অষ্টম আসর। মোট ২৪ ম্যাচের ৯টি হবে সিলেটের আউটার ক্রিকেট স্টেডিয়ামে। বাকি ১৫টি ম্যাচ অনুষ্ঠিত হবে সিলেট আন্তর্জাতিক ক্রিকেট স্টেডিয়ামে।\n\nসাতটি দলের অংশগ্রহণে লিগ পদ্ধতিতে টি-টোয়েন্টি ফরম্যাটে একে অপরের মুখোমুখি হবে দলগুলো। ১৫ অক্টোবর ফাইনালের মধ্য দিয়ে পর্দা নামবে নারী এশিয়া কাপের।\n\nস্বাগতিক বাংলাদেশসহ টুর্নামেন্টে অংশ নেবে ভারত, পাকিস্তান, শ্রীলঙ্কা, থাইল্যান্ড, মালয়েশিয়া ও সংযুক্ত আরব আমিরাত। অংশগ্রহণকারী দেশগুলো ২৭ ও ২৮ সেপ্টেম্বর বাংলাদেশে আসবে রাখবে।\n\nএক নজরে দেখে নিন এশিয়া কাপে বাংলাদেশ দল-\n\nনিগার সুলতানা জ্যোতি (অধিনায়ক), শামীমা সুলতানা, ফারাজানা আক্তার পিংকি, রুমানা আহমেদ, রিতু মনি, লতা মণ্ডল, সালমা খাতুন, সাবানা মুসতারি, নাহিদা আক্তার, মুর্শিদা খাতুন, জাহানারা আলম, ফাহিমা খাতুন, সানজিদা আক্তার মেঘলা, ফারিহা ইসলাম তৃষ্ণা ও সোহেলি আক্তার।\n\nস্ট্যান্ড বাই: মারুফা আক্তার, শারমিন আক্তার সুপ্তা, নুজহাত তাসনিয়া ও রাবেয়া খান।",
    "মাসিক বেতন ২ লক্ষ টাকা! বান্ধবী চেয়ে বিজ্ঞাপন ২ যুবকের": "© Indian Express Bangla এর দ্বারা সরবরাহকৃত বান্ধবী চেয়ে বিজ্ঞাপন\n\nঅনেক সময় বিয়ে নিয়ে নানান মজার বিজ্ঞাপন ভাইরাল হয় সোশ্যাল মিডিয়ায়। এই ধরনের বিজ্ঞাপন অনেক সময় আলোচনার বিষয় হয়ে ওঠে। এমনই এক ঘটনা সামনে এসেছে দক্ষিণ-পূর্ব এশিয়ার থাইল্যান্ড থেকে। ২ যুবক নিজেদের জন্য বান্ধবী চেয়ে সটান বিজ্ঞাপন দিয়েছে। আর এই বিজ্ঞাপন মুহূর্তেই ভাইরাল হয় সোশ্যাল মিডিয়ায়। তবে বিজ্ঞাপনের যে অংশ নজর কেড়েছে তা হল শুধু বান্ধবী নয়,মাসিক বেতনও পাবেন তারা। আর তার অঙ্ক শুনেই চমকে উঠেছেন সকলেই। মাসিক ২ লক্ষ ১৬ হাজার বেতনের অফারের এই বিজ্ঞাপন এখন দারুণ ট্রেন্ডি সোশ্যাল মিডিয়ায় ।\n\nথাইল্যান্ডের মিডিয়ার রিপোর্ট অনুযায়ী, এই দুজনই মূলত চিনের। তারা কর্মসূত্রে থাইল্যান্ডে থাকেন। আর সেখানেই বান্ধবী চেয়ে বিজ্ঞাপন দিয়েছে তারা। মজার ব্যাপার হল এই বিজ্ঞাপনটি সোশ্যাল মিডিয়ায় ভাইরাল করেছে তাদেরই এক বন্ধু। বিজ্ঞাপনে কী কী শর্ত পূরণ করতে হবে তাও জানিয়েছেন তিনি। দুজনেই তাদের বান্ধবীদের মাসিক দু’লাখ টাকা বেতনও দেবে এমনটাই উল্লেখ করা হয়েছে বিজ্ঞাপনে। প্রয়োজনে বেতনের পরিমাণ বাড়ানোও হতে পারে।\n\nবিজ্ঞাপনের বয়ান অনুযায়ী বান্ধবীর বয়স হতে হবে ১৮ থেকে ২৩ বছরের মধ্যে। বেতন হিসাবে পাবেন মাসে ২ লক্ষ ১৬ হাজার টাকা। পাশাপাশি আরও বলা হয়েছে আবেদন করতে হলে চাইনিজ ভাষায় জ্ঞান থাকাটাও জরুরি। বিজ্ঞাপনটি পোস্ট করার সঙ্গে সঙ্গেই তা সোশ্যাল মিডিয়ায় তুমুল ভাইরাল হয়ে যায়।\n\nআরও পড়ুন : [ নবজাতককে বাঁচাতে প্রাণপাত! মহিলা চিকিৎসককে কুর্নিশ নেটপাড়ার ]\n\nসম্প্রতি, একই রকম একটি বিয়ের বিজ্ঞাপন সোশ্যাল মিডিয়ায় ভাইরাল হয়। যাতে পাত্র চেয়ে মেয়ের পরিবারের তরফে বিজ্ঞাপন দেওয়া হয়। তবে বিজ্ঞাপনের শেষে লেখা ছিল সফটওয়্যার ইঞ্জিনিয়াররা দয়া করে ফোন করবেন না। যাকে কেন্দ্র করে তোলপাড় সোশ্যাল মিডিয়ায়।",
    "Srabanti: বুক কাটা সাহসী পোশাকে ‘বম্বশেল’ শ্রাবন্তী, এভাবে থাইল্যান্ড গরম করলেন অভিনেত্রী": "টলিউডে ব্যস্ততম সুন্দরী জনপ্রিয় অভিনেত্রী হলেন শ্রাবন্তী চট্টোপাধ্যায়। “মায়ার বাঁধন” সিনেমায় শিশু চরিত্রে অভিনয় করার মাধ্যমে অভিনয় জগতে প্রবেশ করেন তিনি। আর তার কিছু বছর পর নায়িকারূপে চ্যাম্পিয়ন সিনেমার মাধ্যমে অভিনেত্রী হবার যাত্রা শুরু করেন তিনি। আর তারপর একের পর এক সিনেমায় দুর্দান্ত অভিনয়ের মাধ্যমে বলিউডে জায়গা করে নেন তিনি। বলাবাহুল্য অভিনয়ের সাথে সাথে তার ব্যক্তিগত জীবনের জন্য বিশেষভাবে চর্চিত হন তিনি।\n\nঅভিনয় সঙ্গে সঙ্গে সোশ্যাল মিডিয়াতে বেশ এক্টিভ এই অভিনেত্রী। মাঝেমধ্যেই অনুরাগীদের সঙ্গে নানা ধরনের ছবি শেয়ার করে নেন তিনি। কাজের ফাঁকে সময় পেলেই চলে যান কোন ভ্রমণে আর সেই ভ্রমণের ছবি তুলে ধরেন অনুরাগীদের সামনে। সম্প্রতি তিনি সোশ্যাল মিডিয়ায় কিছু ছবি শেয়ার করেছেন সেখানে দেখা যাচ্ছে তিনি এবার গিয়েছেন থাইল্যান্ডে। এর কিছুদিন আগে অভিনেত্রী গিয়েছিলেন মালদ্বীপে, সেখান থেকে নানান ছবিও ভাগ করে নিয়েছিলেন অনুরাগীদের সঙ্গে।\n\nশ্রাবন্তী তার ইনস্টাগ্রাম হ্যান্ডেলে থাইল্যান্ড ভ্রমণের বেশ কিছু ছবি শেয়ার করেছেন। ভাইরাল হওয়া ছবিগুলিতে অভিনেত্রীকে দেখা যাচ্ছে জলের ধারে সাহসী পোশাকে দাঁড়িয়ে ছবি শেয়ার করতে। ছবিগুলি সোশ্যাল মিডিয়ায় আসতেই মুহূর্তের মধ্যে ছড়িয়ে পড়েছে নেটিজেনদের মধ্যে। তবে তিনি কার সাথে থাইল্যান্ড ভ্রমণে গিয়েছেন এই প্রশ্ন জেগেছে নেটিজেনদের মনে।\n\nঅভিনেত্রী ব্যক্তিগত জীবন সোশ্যাল মিডিয়ার বিশেষ চর্চার বিষয়বস্তু। তিনটি অসফল বিবাহের পর মাঝে মধ্যেই তাকে নেটিজেনদের চর্চার মুখে পড়তে হয়। তাই মাঝেমধ্যেই তিনি উঠে আসেন বিতর্কের শীর্ষে। তবে এবার অভিনেত্রীকে জড়িয়ে এসেছে এক নতুন নাম। আর এই নতুন ব্যক্তিটি হলেন তার বিশেষ বন্ধু অভিরূপ। নেটিজেনদের মতে হয়তো তিনি তার এই স্পেশাল বন্ধুর সঙ্গেই দেশ বিদেশ ভ্রমন করছেন।",
    "International Destinations: iPhone 14-এর দামে ঘুরে নিন বিশ্ব! রইল ৫ ইন্টারন্যাশাল ডেস্টিনেশনের খোঁজ": "iPhone 14 Vs Foreign Trip: iPhone 14 নাকি ভ্রমণ? যদি আপনাকে দুটোর মধ্যে একটা বেছে নিতে বলা হয়, তাহলে আপনি কোনটিকে বেশি প্রাধান্য দেবেন?\n\niPhone 14 নাকি ভ্রমণ? যদি আপনাকে দুটোর মধ্যে একটা বেছে নিতে বলা হয়, তাহলে আপনি কোনটিকে বেশি প্রাধান্য দেবেন? সম্প্রতি অ্যাপল তার iPhone 14 সিরিজ় লঞ্চ করেছে। দাম প্রায় ৮০,০০০ টাকা। এই টাকা দিয়ে আপনি একটা অ্যাপলের স্মার্টফোন কিনবেন নাকি ঘুরে দেখবেন বিশ্বের কোনও একটি দেশ? যদিও এ বিষয়ে কোনও সন্দেহ নেই অ্যাপলে iPhone 14 সিরিজ় হতে চলেছে অনন্য। স্মার্টফোনে আপনাকে সেরা অভিজ্ঞতা এনে দেবে iPhone 14 সিরিজ়। অন্যদিকে, ভ্রমণের অভিজ্ঞতাও আপনার কাছে হয়ে থাকতে পারে চিরস্মরণীয়। আর আপনি যদি iPhone 14 সিরিজ়ের স্মার্টফোনের বদলে ভ্রমণকে বেছে নেন তাহলে আপনার জন্য রইল কয়েকটি ‘বাজেট-ফ্রেন্ডলি’ ডেস্টিনেশন। পকেটে যদি ৬০ থেকে ৮০ হাজার টাকা থাকে তাহলে আপনি ঘুরে নিতে পারবেন বিশ্বের এই দেশগুলি।\n\nমলদ্বীপ: ভারতীয় পর্যটকদের কাছে মলদ্বীপ অন্যতম জনপ্রিয় ডেস্টিনেশন। মলদ্বীপে বিমান ভাড়াও ১২ হাজারের মধ্যে হয়ে যাবে। বিলাসবহুল রিসর্টে থাকার পরিকল্পনা করলে প্রতিরাতে ৫ হাজার টাকা অবধি ব্যয় হতে পারে। তবে এখানে বাজেট ফ্রেন্ডলি হোটেলও রয়েছে। সব মিলিয়ে আপনি ৭০ হাজারের মধ্যেই ঘুরে নিতে পারেন মলদ্বীপ।\n\nনেপাল: ভিসা ছাড়াই পাড়ি দিতে চান বিদেশে? হিমালয়ের কাছাকাছি থাকার সুযোগ দেবে নেপাল। মাউন্ট এভারেস্ট এবং বিশ্বের সাতটি উচ্চতম পর্বতশৃঙ্গ নেপালে রয়েছে। ভারতের প্রতিবেশি দেশ হওয়ার সুবাদে নেপাল যাওয়ার জন্য আপনাকে বেশি কসরত করতে হবে না। খরচ বাঁচাতে ফ্লাইটের বদলে আপনি ট্রেনে চেপেও পৌঁছে যেতে পারেন নেপাল।\n\nথাইল্যান্ড: থাইল্যান্ড এশিয়ার অন্যতম জনপ্রিয় পর্যটন কেন্দ্রগুলোর মধ্যে একটি। এখানে সারা বছর ভারতীয়দের আনাগোনা লেগে থাকে। ব্যাচেলর ট্রিপ হোক বা হানিমুন ডেস্টিনেশন থাইল্যান্ড সব সময় ইন্টারন্যাশানাল ডেস্টিনেশনের তালিকায় প্রথমে রয়েছে। তাছাড়া থাইল্যান্ড বাজেটেও ফিট বসে।\n\nজাপান: সুসি, চেরি ব্লসমের দেশে বেড়াতে যেতে চান? জাপান তৈরি আপনাকে স্বাগত জানানোর জন্য। জাপান সংস্কৃতিতে পরিপূর্ণ একটি দেশ। পাশাপাশি এই দেশ প্রযুক্তিগত দিক দিয়ে খুবই উন্নত। এখানের পরিবেশ, খাবার, পর্যটন কেন্দ্র সবই মনোমুগ্ধকর। তাছাড়া খুব কম খরচেই আপনি জাপান ঘুরে নিতে পারবেন।\n\nইন্দোনেশিয়া: থাইল্যান্ডের মতো ইন্দোনেশিয়াও ভারতীয় পর্যটক অন্যতম সেরা পছন্দ। এই দেশে যেতে গেলে ভারতীয়দের ভিসা নিয়ে বিশেষ মাথা ঘামাতে হয় না। তাছাড়া এই দেশে এমন বেশ কিছু পর্যটন কেন্দ্র, বৌদ্ধ মন্দি, সমুদ্র সৈকত রয়েছে যা খুবই আকর্ষণীয়। কম খরচে বিদেশ ভ্রমণের স্বপ্ন পূরণ করতে পারে এই ডেস্টিনেশন।",
    "রাশিয়ার পর্যটন প্রেমিদের জন্য বাংলাদেশ আদর্শ জায়গা": "ঢাকা: বর্তমানে রাশিয়ার নাগরিকদের ইউরোপ ভ্রমণে বিভিন্ন বিধিনিষেধ রয়েছে। তাই এশিয়ার মধ্যে বাংলাদেশ এখন রাশিয়ার পর্যটন প্রেমিদের জন্য একটি আদর্শ জায়গা হতে পারে বলে মন্তব্য করেছেন রাশিয়ান সাংবাদিক জর্জি জ্যোতভ।\n\nরোববার (২৫ সেপ্টেম্বর) রাজধানীর সেগুন বাগিচায় একটি রেস্টুরেন্টে বাংলাদেশ ভ্রমণে নিজের অভিজ্ঞতা নিয়ে সাংবাদিকদের সঙ্গে একান্ত আলাপকালে তিনি এ মন্তব্য করেন। এ সময় তিনি তার বাংলাদেশ ভ্রমণের অভিজ্ঞতা তুলে ধরেন।\n\nজর্জি জ্যোতভ বলেন, এক সপ্তাহের ভ্রমণে আমি বাংলাদেশের সুন্দরবন, কক্সবাজার ও দেশের ঐতিহ্যবাহী বিভিন্ন স্থান পরিদর্শন করেছি। আমি বিশ্বের ৯৭টি দেশ ভ্রমণ করেছি। কিন্তু বাংলাদেশের মতো এমন বন্ধুপ্রতিম দেশ কোথাও পায়নি। বাংলাদেশের জনগণ অত্যন্ত আন্তরিক। কিছু মানুষ দরিদ্র হলেও তারা খুবই বন্ধু সুলভ।\n\nতিনি বলেন, বাংলাদেশে পর্যটন শিল্পের ব্যাপক সম্ভাবনা রয়েছে। অন্যান্য দেশের তুলনায় বাংলাদেশের খাদ্যের দামও কম। তাছাড়া এখানে নিরাপত্তাও অনেক ভালো। সব মিলিয়ে রাশিয়ার পর্যটন প্রেমিদের জন্য বাংলাদেশ একটি আদর্শ জায়গা হতে পারে। যেহেতু বর্তমানে রাশিয়ার নাগরিকদের ইউরোপ ভ্রমণে বিভিন্ন বিধিনিষেধ রয়েছে তাই এশিয়ার মধ্যে বাংলাদেশ হতে পারে রাশিয়ানদের জন্য পর্যটনের অন্যতম স্থান। আমি রাশিয়া ফিরে এ বিষয়ে বেশ কিছু লেখাও লিখবো।\n\nকক্সবাজার সমুদ্র সৈকতের সৌন্দর্যের প্রশংসা করে জর্জি জ্যোতভ বলেন, থাইল্যান্ড, মিয়ানমার, শ্রীলঙ্কা থেকেও ভ্রমণের জন্য বাংলাদেশ আদর্শ জায়গা। বিশেষ করে সুন্দরবনের সৌন্দর্য বর্ণনা করার মতো নয়। অন্যান্য দেশের বনগুলো অনেকটা কৃত্রিম। সেই দেশগুলো অনেকটা চিড়িয়াখানার মতো। কিন্তু সুন্দরবনে পরিপূর্ণ প্রাকৃতিক অনুভূতি পাওয়া যায়। যা অনেকটা আমাজন বনের মতো।\n\nবাংলাদেশের পর্যটনের সমস্যা নিয়েও এ সময় কথা বলেন তিনি। তার মতে, কক্সবাজার বিশ্বের সবচেয়ে বড় সমুদ্র সৈকত। আমার মনে হয় সেখানে উন্নয়নের অনেক সুযোগ এখনো রয়েছে। কক্সবাজারের সমুদ্র সৈকতের অবকাঠামোগত উন্নয়নের দিকে নজর দেওয়া যেতে পারে। তাছাড়া রাশিয়ার সঙ্গে সরাসরি বাংলাদেশের প্লেন চলাচলের ব্যবস্থা নেই। যদি সরাসরি বাংলাদেশের সঙ্গে রাশিয়ার প্লেন চলাচলের ব্যবস্থা করা হয় সেক্ষেত্রে পর্যটনে গুরুত্বপূর্ণ ভূমিকা রাখবে। বিশ্ব দরবারে পর্যটনের দিক থেকে বাংলাদেশকে আরও পরিচিত করানো প্রয়োজন। রাশিয়ার অনেক পর্যটকই জানে না বাংলাদেশ সম্পর্কে। বাংলাদেশকে আন্তর্জাতিক পর্যায়ে পরিচত করার জন্য বাংলাদেশের মন্ত্রণালয়ের যথেষ্ট কাজ করার সুযোগ রয়েছে।\n\nএ সময় আরও উপস্থিত ছিলেন- ঢাকাস্থ রাশিয়ান হাউসের পরিচালক ম্যাক্সিম দোব্রোখোতভ, সাংস্কৃতিক অনুষ্ঠান প্রধান প্রশান্ত কুমার বর্মন এবং সিআইএস বিসিআইসির কো চেয়ারম্যান ও গ্লোবাল এক্সপ্লোর লিমিটেডের ব্যবস্থাপনা পরিচালক এইচ এম সাঈফ আলী খান।\n\nজর্জি জ্যোতভ রাশিয়ার সর্বাধিক প্রচারিত দ্য আর্গুমেন্টি ফাক্টি পত্রিকার প্রতিবেদক। একইসঙ্গে তিনি দেশটির বিশিষ্ট ভ্রমণ লেখক।\n\nবাংলাদেশ সময়: ১৫৫৩ ঘণ্টা, সেপ্টেম্বর ২৬, ২০২২\n\nএইচএমএস/আরবি",
    "বৈশ্বিক উন্নয়ন প্রচার সংলাপ অনুষ্ঠিত": "বৈশ্বিক উন্নয়ন প্রচার সংলাপ অনুষ্ঠিত\n\nসেপ্টেম্বর ২৫: গত শুক্রবার অনলাইনে অনুষ্ঠিত হয় বিশ্ব উন্নয়ন প্রচার সংলাপ। চীনের জাতীয় আন্তর্জাতিক উন্নয়ন সহযোগিতা কার্যালয়ের উদ্যোগে এ সংলাপ অনুষ্ঠিত হয়। এবারের সংলাপের প্রতিপাদ্য ছিল ‘একসঙ্গে উন্নয়ন উপভোগ করুন—দারিদ্র্যবিমোচন ও গণস্বাস্থ্য বিষয়ক তত্ত্ব এবং অনুশীলন’।\n\n\n\nরাশিয়া, ব্রাজিল, পাকিস্তান, লাওস, থাইল্যান্ড, সৌদি আরব, জাপান, জার্মানি ও সিঙ্গাপুরের সরকার, শাংহাই সহযোগিতা সংস্থা, বিশ্ব খাদ্য কর্মসূচি, ও গেটস তহবিলসহ কিছু আন্তর্জাতিক ও বেসরকারি সংস্থা, চীনের পররাষ্ট্রমন্ত্রণালয়, জাতীয় স্বাস্থ্য কমিশন ও চীনের আন্তর্জাতিক দারিদ্র্যবিমোচন কেন্দ্রসহ নানা সংস্থা থেকে ৫০জন প্রতিনিধি এতে অংশগ্রহণ করেছেন।\n\nচীনের জাতীয় আন্তর্জাতিক উন্নয়ন সহযোগিতা কার্যালয়ের আন্তর্জাতিক সহযোগিতা বিভাগের প্রধান সু ওয়ে বলেছেন, উন্নয়ন হচ্ছে মানব সমাজের চিরকালের আলোচ্য বিষয় এবং নানা দেশের মানুষের অভিন্ন প্রত্যাশা। করোনা মহামারি, আঞ্চলিক সংঘাত, ও জলবায়ু পরিবর্তনের প্রভাবে টেকসই উন্নয়ন বাধাগ্রস্ত হয়েছে এবং বৈশ্বিক উন্নয়নের কঠিন চ্যালেঞ্জের সম্মুখীন হচ্ছে।\n\nতিনি বলেন, গত বছর চীনের প্রেসিডেন্ট সি চিন পিং বিশ্ব উন্নয়ন প্রস্তাব উত্থাপন করেছেন এবং দারিদ্র্যবিমোচনকে গুরুত্বপূর্ণ একটি সহযোগিতার বিষয় হিসেবে নির্ধারণ করেছেন। বৈশ্বিক উন্নয়ন প্রস্তাব বাস্তবায়ন করতে চীন দক্ষিণ-দক্ষিণ সহযোগিতা সহায়তা তহবিলকে বৈশ্বিক উন্নয়ন ও দক্ষিণ-দক্ষিণ সহযোগিতা তহবিলে উন্নত করে এবং দারিদ্র্যবিমোচন, খাদ্য নিরাপত্তা, মহামারি প্রতিরোধ, জলবায়ু পরিবর্তন ও সবুজ উন্নয়ন এবং শিল্পায়নসহ নানা ক্ষেত্রে জাতিসংঘের নানা সংস্থার সাথে বাস্তব সহযোগিতা করে। (শিশির/এনাম/রুবি)",
    "থাইল্যান্ডে জোভান-পূজার অন্তরঙ্গ মুহূর্তের ছবি ফাঁস !": "সম্প্রতি একটি ওয়েব ফিল্মের শুটিং করতে থাইল্যান্ড গেছেন চিত্রনায়িকা পূজা চেরী। এতে তার বিপরীতে রয়েছেন ছোট পর্দার অভিনেতা জোভান। রোববার সোশ্যাল মিডিয়ায় এই দুজনের কয়েকটি ছবি ছড়িয়ে পড়ে। সেখানে এই দুই অভিনয় শিল্পীকে অন্তরঙ্গ অবস্থায় দেখা গেছে। ছবিটি মুহূর্তেই ভাইরাল হয়ে যায়। নেটিজনদের অনেকেই মনে করছেন চুটিয়ে প্রেম করছেন দুজন।\n\nতবে বিষয়টি মোটেও তেমন নয় বলে জানিয়েছেন পূজা। ভাইরাল হওয়া ছবি প্রসঙ্গে পূজা বলেন, ‘এটা ওয়েব ফিল্মের শুটিংয়ের একটি দৃশ্য। অন্যকিছু নয়। দর্শকরা ওয়েব ফিল্মটি দেখলেই বুঝতে পারবেন।’\n\n‘পরী’ নামের ওয়েব ফিল্মটি পরিচালনা করছেন নাট্য নির্মাতা মাহমুদুর রহমান হিমি। ওয়েব ফিল্মটি নির্মিত হয়েছে নারী পাচারের গল্পকে উপজীব্য করে। এখানে দেখা যাবে পূজাকে বাংলাদেশ থেকে ব্যাংককে পাচার করা আনা হয়েছে। কিন্তু সে কৌশলে দেশে ফিরতে চায়।\n\nশুধু ব্যাংককে নয় দেশেও ছবিটির শুটিং হবে। সর্বশেষ পূজা চেরীকে দেখা গেছে ‘সাইকো’ সিনেমায়। এতে তার বিপরীতে ছিলেন রোশান। এছাড়া মুক্তির অপেক্ষায় রয়েছে তার নতুন সিনেমা ‘হৃদিতা’।",
    "মিয়ানমারের স্কুলে শিশুদের যেভাবে হত্যা করে সরকার": "সম্প্রতি মিয়ানমারের সাগাইং স্কুলে ১১ শিশু হত্যার ঘটনা বেশ আলোচনায় আসে। দেশটির সংবাদ মাধ্যম এবং বিভিন্ন মানবাধিকার গোষ্ঠী এ সংক্রান্ত বেশ কিছু ছবি ও প্রতিবেদন প্রকাশ করে। সম্প্রতি মিয়ানমারের সামরিক বাহিনী থেকে সরে আসা এক পাইলট জান্তা সরকার কীভাবে এই হত্যাকাণ্ড পরিচালনা করে সে বর্ণনা দিয়েছেন।\n\nজান্তা সরকারের সামরিক বাহিনী থেকে দলত্যাগ করা পাইলট ক্যাপ্টেন জে থু অংয়ের সাক্ষাৎকার নিয়েছে থাইল্যান্ড ভিত্তিক মিয়ানমারের সংবাদ মাধ্যম ইরাবতী। সাক্ষাৎকারে কিভাবে জান্তা পাইলটরা গত সপ্তাহে সাগাইং অঞ্চলের একটি গ্রামের স্কুলে হামলা চালিয়ে ১১ শিশুকে হত্যা করেছিল সে ব্যাপারে বেশ কিছু তথ্য তিনি দিয়েছেন।\n\n২০২১ সালের ফেব্রুয়ারির অভ্যুত্থানের পরপরই সামরিক বাহিনী থেকে সরে আসেন ক্যাপ্টেন জে থু অং। তার মতে, হামলাকারী হেলিকপ্টারগুলি ভূমি থেকে ৩০০ থেকে ৪০০ মিটারের বেশি উড়তে পারত না। সাগাইং এলাকার স্কুলটিও ছিল খোলা মাঠের মাঝখানে অবস্থিত। তাই হামলার সময় স্পষ্টভাবেই পাইলটরা স্কুলের শিশুদের দেখতে পেয়েছিল।\n\nসাগাইংয়ের দেপাইন টাউনশিপের লেট ইয়েট কোনে গ্রামের একটি স্কুলে রাশিয়ার তৈরি দুটি এমআই-৩৫ হেলিকপ্টার ব্যবহার করে গুলি চালায় সরকার। ঘটনায় সাত বছরের কম বয়সীসহ প্রায় ১১ জন শিশু নিহত হয় এবং এক ডজনেরও বেশি আহত হয়। অপরদিকে জান্তা সৈন্যরা তখন মাটিতে আক্রমণ করে। সে হামলায় প্রায় পাঁচজন প্রাপ্তবয়স্ক গ্রামবাসীও নিহত হয়।\n\nক্যাপ্টেন জে থু অং ২০২১ সালের ফেব্রুয়ারির অভ্যুত্থানের পরপরই সামরিক বাহিনী থেকে সরে এসেছিলেন। তার ভাষ্যমতে, ভূমির পরিস্থিতি বিবেচনা করে, হেলিকপ্টারগুলি ৩০০ থেকে ৪০০ মিটারের বেশি উড়তে পারত না। গ্রামের স্কুলের চারপাশে পাহাড় বা জঙ্গল ছিল না, বরং মাঠ দিয়ে ঘেরা ছিল। বলতে গেলে পাইলটদের চোখে স্কুলের শিশুদের না দেখতে পাওয়ার তেমন কোনো কারণই থাকার কথা না। বরং তাদের স্পষ্ট দেখতে পাওয়ার কথা।\n\nস্কুলের এক স্বেচ্ছাসেবক শিক্ষকের বরাত দিয়ে ইরাবতী জানায়, হেলিকপ্টার আসার সময় শিশুরা স্কুলের মাঠে খেলছিল। শিক্ষকরা চিৎকার করে শিশুদেরকে নিরাপদে থাকার জন্য শ্রেণীকক্ষে আসতে বলেন। কিন্তু শিশুরা ভেতরে ছুটতে থাকলে বিকট বিস্ফোরণের শব্দ শুনতে পান শিক্ষক। বিস্ফোরণটি সরকারের হেলিকপ্টার থেকে নিক্ষেপ করা রকেট থেকে হয়েছিল।\n\nজে থু অং বলেন, হামলা পরবর্তী ছবিগুলো স্কুলটিকে লক্ষ্যবস্তু করার বেশ কিছু সূত্র দেয়। হেলিকপ্টারগুলি স্থীরভাবে স্কুল ভবনের দিকে লক্ষ্য রাখবে, কারণ তাদের দিকে কোন গুলি চালানো হয়নি, বরং রকেট এবং মেশিনগান দিয়ে গুলি চালানো হবে। ছবিতে আমরা দেখতে পাচ্ছি ছাদ ছিঁড়ে গেছে, কংক্রিটের স্তম্ভ ধ্বংস হয়ে গেছে। মানবদেহের টুকরোও দেখতে পাচ্ছি। এই সব প্রমাণ করে যে স্কুলটিতে রকেট হামলা হয়েছে।\n\nশিক্ষক ও গ্রামবাসীদের ভাষ্যমতে, হেলিকপ্টারগুলো অন্তত তিনটি রকেট ছুড়েছে, পাশাপাশি প্রায় এক ঘণ্টা ধরে মেশিনগানের গুলি ছুড়েছে। হামলার সময় প্রায় ২০০ তরুণ ছাত্র ক্লাসে উপস্থিত ছিল।\n\nহামলার ঘটনার পরপরই জে থু অং তার ফেসবুকে লিখেছেন, ‘আমি বলতে লজ্জা বোধ করছি যে আমি এমআই-৩৫ উড়েয়েছি। যারা একসময় আমার বন্ধু ছিল তারাই এমন জঘন্য অপরাধটা করেছে।’\n\nসাক্ষাৎকারে অং বলেন, এই হত্যাকাণ্ডের জন্য দায়ী এবং প্রধান অপরাধী আঞ্চলিক কমান্ডার যিনি আক্রমণের নির্দেশ দিয়েছিলেন। সেইসঙ্গে পাইলটরাও দায়ী। যদিও হামলাকারী পাইলটদের কেউ শনাক্ত করতে পারেনি। তবে সেনাবাহিনীর কাছে বর্তমানে ১৩টি এমআই-৩৫ হেলিকপ্টার রয়েছে এবং কেবলমাত্র ২৬ জন পাইলট রয়েছেন যারা সেগুলি উড়াতে পারে।\n\nসাগাইংকে কেন টার্গেট করা হয়েছিল?\n\nএমআই-৩৫ হেলিকপ্টারগুলি প্রধানত ভারী যুদ্ধের জন্য ব্যবহৃত হয়। তবে সামরিক সরকার এমআই-৩৫ এর পাশাপাশি এমআই-১৭ হেলিকপ্টারও ব্যবহার করছে প্রতিরোধ আন্দোলনের অন্যতম শক্তিশালী ঘাঁটি সাগাইং অঞ্চলে হামলা চালাতে।\n\nএমআই-৩৫ হেলিকপ্টার দিয়ে আক্রমণ করার ঠিক পরপরই এমআই-১৭ হেলিকপ্টারগুলি জান্তা সৈন্যদের টার্গেট এলাকায় নামানোর জন্য ব্যবহার করা হয়। সৈন্যরা তখন গ্রামবাসীদের হত্যা ও আটক করে এবং বাড়িঘরে আগুন দেয়। লেট ইয়েট কোনে গ্রামেও ঠিক তাই হয়েছে।\n\nঅং বলেন, মিয়ানমারের সামরিক বাহিনী সাধারণত কায়াহ এবং চিন রাজ্যে এবং জাতিগত সশস্ত্র সংগঠন নিয়ন্ত্রিত এলাকায় এই ধরনের অভিযান চালায় না। সামরিক বাহিনী ভয় পায় এই জন্য যে, এই অঞ্চলগুলিতে এমআই-৩৫ হামলার পরেও যদি এমআই-১৭ হেলিকপ্টার থেকে ৭৫ জন বিধ্বংসী সৈন্য নামানো হয় তবু তারা মাটিতে টিকতে পারবে না। কিন্তু সরকার বিশ্বাস করে সাগাইং-এ পিপলস ডিফেন্স ফোর্সেস (পিডিএফ) এর সঙ্গে লড়াই করার জন্য ৭৫ জন সৈন্য যথেষ্ট।\n\nপাঁচ মাস আগে মিয়ানমারে আসা দুটি এসইউ-৩০এসএমই জেটের হুমকির বিষয়েও সতর্ক করেছেন জে থু অং। তিনি বলেন, রাশিয়া ২০১৫ সালে সিরিয়ায় এসইউ-৩০এসএমই ব্যবহার করেছিল। এটি আট টন পর্যন্ত বোমা বহন করতে পারে এবং মিয়ানমারের সামরিক বাহিনীর ব্যবহৃত অন্যান্য বিমানের চেয়ে অনেক বেশি ধ্বংসাত্মক শক্তি রয়েছে এর। পিডিএফ ঘাঁটি লক্ষ্যবস্তু করতে এসইউ-৩০এসএমই ব্যবহার করতে পারে জান্তা। কেননা তারা পিডিএফকে ধ্বংস করার সমস্ত উপায় ব্যবহার করবে।\n\nতিনি বলেন, ১৯৮৮ সাল থেকে আন্তর্জাতিক নিষেধাজ্ঞাগুলি তাদের ওপর কাজ করেনি এবং এখন তাদের অস্ত্র সরবরাহ করার জন্য রাশিয়া রয়েছে।\n\nএখনও মিয়ানমারের সামরিক বাহিনীতে থাকা সেনাদের উদ্দেশ্যে জে থু অং বলেন, ‘আপনি দেখবেন যে নিরীহ শিশুদের হত্যা করা হয়েছে। মিয়ানমারের সব মানুষ এখন জানে সামরিক পাইলটরা নিষ্পাপ শিশুদেরও হত্যা করবে। সচেতন থাকুন, আপনি যদি বর্বর শাসকের অনুসরণ করতে থাকেন এবং নিরপরাধ নাগরিকদের ক্ষতি করতে থাকেন তবে আপনি নিজেকে মানুষও বলতে পারবেন না। সত্য দেখুন, দ্রুত বেরিয়ে আসুন এবং এমন অপরাধ করা এড়িয়ে চলুন যা আপনাকে সারা জীবন তাড়িত করবে।\n\n(ঢাকাটাইমস/২৪সেপ্টেম্বর/এসএটি)",
    "আগামীকাল আয়ারল্যান্ডের মুখোমুখি বাংলাদেশ": "আগামীকাল থেকে আবু ধাবিতে শুরু হচ্ছে আইসিসি নারী টি-টোয়েন্টি বিশ্বকাপের বাছাইপর্ব। আসরের প্রথম দিনই আয়ারল্যান্ডের বিপক্ষে মাঠে নামছে বাংলাদেশ। বাংলাদেশ সময় রাত ৯টায় শুরু হবে ম্যাচটি।\n\nএবারের বিশ্বকাপের বাছাই পর্বে গ্রুপ ‘এ’তে রয়েছে নিগার সুলতানা জ্যোতির দল। বাংলাদেশের কালকের ম্যাচের প্রতিপক্ষ আয়ারল্যান্ড ছাড়া গ্রুপের অন্য দুই প্রতিপক্ষ স্কটল্যান্ড ও যুক্তরাষ্ট্র।\n\nএছাড়া বাছাইপর্বের ‘বি’ গ্রুপে রয়েছে জিম্বাবুয়ে, থাইল্যান্ড, পাপুয়া নিউ গিনি ও সংযুক্ত আরব আমিরাত। ১৮ থেকে ২৫ সেপ্টেম্বর পর্যন্ত আবু ধাবিতে অনুষ্ঠিত হবে টি-টোয়েন্টি বিশ্বকাপের বাছাইপর্ব।\n\nআগামীকাল আয়ারল্যান্ডের বিপক্ষে খেলতে নামার আগে আজ একমাত্র প্রস্তুতি ম্যাচে আরব আমিরাতের বিপক্ষে ৫৪ রানের জয় পেয়েছে বাংলাদেশ দল। লতা মন্ডলের ৫ উইকেটে বেশ সহজেই স্বাগতিকদের হারিয়েছে বাংলার বাঘিনীরা। তাই কালকের ম্যাচে মাঠে নামার আগে বেশ আত্মবিশ্বাসী থাকার কথা বাংলাদেশ দলের।\n\nতবে কাল আয়ারল্যান্ডের বিপক্ষে প্রথম খেলতে নামার আগে একটা বড় ধাক্কাও খেয়েছে বাংলাদেশ দল। ইঞ্জুরির কারণে বিশ্বকাপ বাছাই পর্ব থেকে ছিটকে গেছেন দলের দুই নির্ভরযোগ্য পারফরমার ব্যাটার ফারজানা হক ও পেসার জাহানারা আলম।\n\nঅনুশীলনে ডান-হাতে চোট পেয়ে বাছাইপর্ব থেকে ছিটকে গেছেন জাহানারা। অন্যদিকে, করোনা আক্রান্ত হয়ে দলের বাইরে আসতে হয়েছে ফারজানাকে।তাদের দুজনের বদলি হিসেবে আজ দলের সাথে যোগ দেয়ার কথা রয়েছে বাঁ-হাতি পেসার ফারিহা ইসলাম তৃষ্ণা ও স্পিন অলরাউন্ডার সোহেলি আক্তারের।\n\nবাছাই পর্বের প্রথম দিন বাংলাদেশ-আয়ারল্যান্ড ছাড়াও আরও তিনটি ম্যাচ রয়েছে। সেখানে লড়বে সংযুক্ত আরব আমিরাত-থাইল্যান্ড, জিম্বাবুয়ে-পাপুয়া নিউ গিনি এবং স্কটল্যান্ড-যুক্তরাষ্ট্র।\n\nর‍্যাংকিংইয়ের নিচের সারির দলগুলোকে নিয়েই বাছাই পর্বের দলগুলোকে নিয়েই অনুষ্ঠিত হচ্ছে বাছাইপর্ব। মোট আটটি দল দুই গ্রুপে ভাগ হয়ে বাছাই পর্বে খেলবে। দুই গ্রুপের সেরা দুই দল সেমিফাইনালে খেলবে। সেমিফাইনালের বিজয়ী দুই দল ফাইনাল খেলবে। ফাইনালের দুই দলই আগামী বিশ্বকাপে খেলার সুযোগ পাবে। আগামী বছরের ৯ ফেব্রুয়ারি থেকে দক্ষিণ আফ্রিকায় বসবে নারী টি-টোয়েন্টি বিশ্বকাপের অষ্টম আসর।\n\nআইসিসি র‍্যাংকিংয়ের উপরের দিকের থাকায় সরাসরি বিশ্বকাপ খেলবে স্বাগতিক দক্ষিণ আফ্রিকা, অস্ট্রেলিয়া, ভারত, নিউজিল্যান্ড, ইংল্যান্ড, ওয়েস্ট ইন্ডিজ, পাকিস্তান ও শ্রীলঙ্কা।",
    "দেশে ফিরলেন গোতাবায়া": "বিশাল অর্থনৈতিক মন্দার মধ্যে নাগরিকদের ক্ষোভের মুখে দেশ ছেড়ে পালিয়েছিলেন শ্রীলঙ্কার সাবেক প্রেসিডেন্ট গোতাবায়া রাজাপক্ষে। দেড় মাস বিদেশ যাপন শেষে পরে শুক্রবার (২ সেপ্টেম্বর) রাতে দেশে ফিরে এসেছেন তিনি।\n\nএক সময়কার জাতীয় বীর দেশে ফেরার পর তাকে লঙ্কান মন্ত্রী ও রাজনীতিবিদেরা ফুল দিয়ে অভ্যর্থনা জানিয়েছেন। খবর নিউজ ফার্স্ট।\n\nপ্রতিবেদনে বলা হয়, শুক্রবার স্থানীয় সময় রাত সাড়ে ১১টার দিকে সিঙ্গাপুর এয়ারলাইন্সের একটি ফ্লাইটে থাইল্যান্ড থেকে শ্রীলঙ্কায় ফেরেন শ্রীলঙ্কার সাবেক প্রেসিডেন্ট গোতাবায়া রাজাপক্ষে।\n\nডেইলি মিরর জানিয়েছে, গোতাবায়ার আসার খবরে বন্দরনায়েকে আন্তর্জাতিক বিমানবন্দরে কড়া নিরাপত্তা ব্যবস্থা করা হয়। বিমানবন্দর ছাড়ার সময়ও তিনি ব্যাপক নিরাপত্তার মধ্যে ছিলেন। তিনি কলম্বোর উইজেরামা মাওয়াথার কাছে একটি রাষ্ট্রীয় বাংলোতে থাকবেন। সেখানেও ব্যাপক নিরাপত্তা ব্যবস্থা করবে লঙ্কান সরকার।\n\nসর্বকালের সবচেয়ে খারাপ অর্থনৈতিক সংকটের মধ্যে নিমজ্জিত হওয়ায় গোতাবায়ার পদত্যাগের আহ্বান জানিয়ে ব্যাপক বিক্ষোভ হয় লঙ্কায়। পরে গত জুলাইয়ে পদত্যাগ করে গোতাবায়া।\n\nপদত্যাগের পর ১৩ জুলাই গোপনে দেশত্যাগ করে মালদ্বীপ চলে যান গোতাবায়া। এরপর মেডিকেল ভিসায় সিঙ্গাপুর যান। সিঙ্গাপুর থেকেই ১৪ জুলাই নিজের পদত্যাগপত্র দেশে পাঠান গোতাবায়া। ১৫ জুলাই তার আনুষ্ঠানিক পদত্যাগের ঘোষণা দেন শ্রীলঙ্কার সংসদ স্পিকার।\n\nসিঙ্গাপুরে দুবার তার ভিসার মেয়াদ বাড়ানো হয়। তৃতীয়বার ব্যর্থ হওয়ার পর স্ত্রীকে সঙ্গে নিয়ে থাইল্যান্ড চলে যান সাবেক লঙ্কান প্রেসিডেন্ট।\n\nখবরে বলা হয়, থাইল্যান্ডে গোতাবায়া রাজাপক্ষের গতিবিধি সীমাবদ্ধ ছিল। ফলে দেশে ফেরার সিদ্ধান্ত নেন তিনি। যুক্তরাষ্ট্রে গ্রিন কার্ডের আবেদন করেছেন গোতাবায়া। সেটি অনুমোদন হওয়া পর্যন্ত নিজ দেশেই অবস্থান করবেন তিনি।\n\nদেশের সাবেক প্রেসিডেন্ট হিসেবে সব ধরনের সুযোগ-সুবিধা ভোগ করতে পারবেন গোতাবায়া। তবে, একটি ব্যাপারে বাড়তি সুবিধা পাবেন তিনি- সেটি অতিরিক্ত নিরাপত্তা। এ ক্ষেত্রে বরাদ্দও বাড়ানো হবে।\n\nবাংলাদেশ সময়: ১০৩০ ঘণ্টা, সেপ্টেম্বর ৩, ২০২২\n\nএমজে",
    "Gotabaya Rajapaksa: 2 মাস পর শ্রীলঙ্কায় ফিরলেন প্রাক্তন প্রেসিডেন্ট গোতাবায়া রাজাপক্ষ": "কলম্বো, 3 সেপ্টেম্বর: শ্রীলঙ্কায় ফিরলেন সেদেশের প্রাক্তন প্রেসিডেন্ট গোতাবায়া রাজাপক্ষ (Sri Lanka Ex President Gotabaya Rajapaksa Returns) ৷ প্রায় 2 মাস পর শুক্রবার থাইল্যান্ড থেকে তিনি দ্বীপরাষ্ট্রে ফিরেছেন ৷ অর্থনীতির বেহাল দশা এবং গণ অভ্যুত্থানের জেরে গত 13 জুলাই সেনার সাহায্যে সপরিবার দেশ ছেড়ে পালিয়ে ছিলেন গোতাবায়া রাজাপক্ষ ৷ প্রসঙ্গত, তার কয়েকদিন আগেই 9 জুলাই শ্রীলঙ্কার প্রেসিডেন্ট হাউস ছেড়ে সেনা ছাউনিতে আশ্রয় নিয়েছিলেন গোতাবায়া ৷ সেদিন শ্রীলঙ্কার ক্ষিপ্ত জনতা প্রেসিডেন্ট হাউস এবং অন্যান্য সরকারি ভবনের দখল নিয়েছিল ৷\n\nসূত্রের খবর, শুক্রবার রাতে কড়া নিরাপত্তা বলয়ের মধ্যে দিতে শ্রীলঙ্কায় ফিরেছেন প্রাক্তন প্রেসিডেন্ট ৷ থাইল্যান্ড থেকে সিঙ্গাপুর হয়ে কলম্বো পৌঁছন ৷ সিঙ্গাপুর এয়ারলায়েন্সের বিমানে বন্দরনায়েক আন্তর্জাতিক বিমানবন্দরে নামেন গোতাবায়া রাজাপক্ষ ৷ তাঁকে স্বাগত জানাতে বিমানবন্দরে শাসকদল শ্রীলঙ্কা পদুজানা পেরামুনার একাধিক মন্ত্রী এবং সাংসদ উপস্থিত ছিলেন ৷ সস্ত্রশ বাহিনী এবং বিশাল কনভয়ের নিরাপত্তা বলয়ের মধ্যে দিয়ে গোতাবায়া রাজাপক্ষ বিমানবন্দর থেকে বের হন ৷ জানা গিয়েছে, রাজাপক্ষকে কলম্বোর বিজেরামা মাওয়াথায় একটি সরকারি বাংলোতে কড়া নিরাপত্তা বলয়ের মধ্যে রাখা হয়েছে ।\n\nশ্রীলঙ্কার এক সংবাদপত্রের তরফে জানানো হয়েছে, প্রাক্তন প্রেসিডেন্টকে সবরকম সরকারি সুযোগ সুবিধা এবং সর্বোচ্চ নিরাপত্তা ব্যবস্থার মধ্যে রাখা হয়েছে ৷ প্রসঙ্গত, গত 13 জুলাই শ্রীলঙ্কার সৈনিক বিমানে দেশ ছেড়ে মলদ্বীপ উড়ে গিয়েছিলেন গোতাবায়া ৷ এর পর সেখান থেকে যান সিঙ্গাপুরে ৷ সিঙ্গাপুর থেকে 1 জুলাই নিজের পদত্যাগপত্র পাঠান ৷ পরে সেখান থেকে থাইল্যান্ড উড়ে যান গোতাবায়া ৷ থাইল্যান্ড সরকারের কাছে সাময়িকভাবে আশ্রয় চান ৷ কূটনৈতিক পাসপোর্ট থাকার কারণে গোতাবায়াকে 90 দিনের জন্য আশ্রয় দেয় থাইল্যান্ড ৷\n\nআরও পড়ুন: গোতাবায়া রাজাপক্ষের ইস্তফা, ই-মেলে পদত্যাগপত্র স্পিকার মাহিন্দাকে\n\nতবে, থাইল্যান্ডে কোনও প্রকার রাজনৈতিক কর্মকাণ্ড করা থেকে বিরত থাকতে বলা হয় গোতাবায়াকে ৷ তাঁকে একটি হোটেলে রাখার ব্যবস্থা করে থাইল্যান্ড সরকার ৷ যেখানে কড়া নিরাপত্তার মধ্যে ছিলেন শ্রীলঙ্কার প্রাক্তন প্রেসিডেন্ট ৷ শ্রীলঙ্কার সংবাদ মাধ্যমে প্রকাশিত খবর অনুযায়ী, গোতাবায়ার দল শ্রীলঙ্কা পদুজানা পেরামুনার সাধারণ সম্পাদক সাগারা কারিয়াওয়াসাম শ্রীলঙ্কার প্রেসিডেন্টের কাছে অনুরোধ করেন, যাতে প্রাক্তন প্রেসিডেন্টকে দেশের ফেরানোর ব্যবস্থা করা হয় ৷ সেই মতো শুক্রবার রাতে গোতাবায়া রাজাপক্ষ সেনার নিরাপত্তা বলয়ের মধ্যে রাজধানী কলম্বোয় পৌঁছন ৷",
    "সিডস ফর দ্য ফিউচার: এশিয়া-প্যাসিফিক ফাইনালে বাংলাদেশ": "‘সিডস ফর দ্য ফিউচার’ প্রতিযোগিতার এশিয়া-প্যাসিফিক ফাইনাল রাউন্ডে অংশ নিতে যাচ্ছে বাংলাদেশের চার শিক্ষার্থী। প্রতিযোগিতার থাইল্যান্ড রাউন্ডে অংশগ্রহণকারী আট প্রতিযোগীর মধ্য থেকে এই চার জনকে বাছাই করা হয়। এ শিক্ষার্থীরা সিঙ্গাপুরে অনুষ্ঠেয় ‘টেকফরগুড অ্যাকসেলেরেটর ক্যাম্প’ শীর্ষক ফাইনাল রাউন্ডে অংশগ্রহণ করবেন।\n\nবাংলাদেশ থেকে অংশগ্রহণকারী ৪ জন শিক্ষার্থী হচ্ছেন: ঢাকা বিশ্ববিদ্যালয়ের শাদমিন সুলতানা, ব্র্যাক ইউনিভার্সিটির মোহসিনা তাজ, আইইউটি বাংলাদেশের ওয়াসিফা রহমান রাশমি ও মো. সুমিত হাসান। এ বছরের জুলাইয়ে নয় জন বিজয়ী বাছাই করার মধ্যে দিয়ে শেষ হয় ‘সিডস ফর দ্য ফিউচার ২০২২ বাংলাদেশ’প্রতিযোগিতা। বিজয়ী প্রতিযোগীরা পরবর্তী রাউন্ডে অংশ নিতে গত ১৮ আগস্ট থাইল্যান্ডের উদ্দেশ্যে যাত্রা করেন। থাইল্যান্ড রাউন্ডে অংশগ্রহণকারী চব্বিশটি দলের মধ্যে, বাংলাদেশি ‘টিম ইথার’তাঁদের প্রেজেন্টেশনের মাধ্যমে তৃতীয় স্থান অধিকার করেছে এবং সিঙ্গাপুরে অনুষ্ঠিত হতে যাওয়া ‘টেকফরগুড অ্যাকসেলেরেটর ক্যাম্প’শীর্ষক চূড়ান্ত পর্বে অংশগ্রহণের যোগ্যতা অর্জন করেছে।\n\nটেকফরগুড অ্যাকসেলেরেটর ক্যাম্পে প্রতিযোগীরা বিজনেস অপারেশন এবং আইসিটি খাতের মেন্টরদের সঙ্গে সরাসরি যোগাযোগ করার সুযোগ পাবেন এবং তাদের কাছ থেকে বাস্তবধর্মী ধারণা লাভ করতে পারবেন। এতে করে তারা কীভাবে একটি ব্যবসা পরিচালিত হয় সে বিষয়ে জানার সুযোগ পাবেন। পাশাপাশি, তাদের ব্যবসা-সংক্রান্ত দক্ষতা বৃদ্ধি পাবে, যার মাধ্যমে তারা সফলভাবে প্রকল্পের পরিকল্পনা করতে সক্ষম হবেন। এছাড়াও, অ্যাকসেলেরেটর ক্যাম্পে অংশগ্রহণকারীদের এশিয়ার শীর্ষস্থানীয় উদ্যোক্তা ও বিনিয়োগকারীদের সঙ্গে দেখা করার সুযোগ তৈরি হবে, যারা প্রতিযোগীদের পেশাগত প্রকল্পগুলোর ক্ষেত্রে প্রয়োজনীয় পরামর্শ দিবেন। ক্যাম্পের এসব বিষয় বিবেচনায় রেখে প্রতিযোগীরা তাদের প্রকল্পগুলো তৈরি করবেন। উপস্থাপন করা প্রকল্পগুলোর মধ্য থেকে সম্ভাবনার ভিত্তিতে বিজয়ী নির্বাচন করা হবে।\n\nএ নিয়ে হুয়াওয়ে টেকনোলোজিস (বাংলাদেশ) লিমিটেডের বোর্ড মেম্বার জেসন লিজংশেং বলেন, ‘বিশ্বের মেধাবী শিক্ষার্থীদের খুঁজে বের করে এবং প্রশিক্ষণের মাধ্যমে দক্ষতা বৃদ্ধি করে তাদের ভবিষ্যত সমৃদ্ধি নিশ্চিত করতে সিডস ফর দ্য ফিউচার প্রতিযোগিতাটির আয়োজন করা হয়েছে। অ্যাকসেলেরেটর ক্যাম্পটি প্রতিযোগীদের জন্য একটি অমিত সম্ভাবনা হিসেবে কাজ করবে, যেখান থেকে তারা বিশেষজ্ঞদের কাছ থেকে সরাসরি শিখতে পারবেন এবং আইসিটি সম্পর্কিত বাস্তব জ্ঞানে নিজেদের সমৃদ্ধ করতে পারবেন।’\n\nতরুণদের ভবিষ্যতমুখী দক্ষতা বৃদ্ধিতে এবং দক্ষ জনশক্তির ওপর নির্ভর করে দেশকে এগিয়ে নিতে আইসিটি স্কিলস কম্পিটিশন এবং সিডস ফর দ্য ফিউচার’র মতো বিভিন্ন কর্মসূচির আয়োজন করছে হুয়াওয়ে টেকনোলোজিস (বাংলাদেশ) লিমিটেড।",
    "চালে চালবাজি ঠেকাতে যে উদ্যোগ নিল সরকার": "চালের বাজারে সংকটকে পুঁজি করে কেউ যেন চালবাজি করতে না পারে সেজন্য বেশকিছু উদ্যোগ নিয়েছে সরকার। এর মধ্যে সরকারি ও বেসরকারি পর্যায়ে চাল আমদানির জন্য পাঁচটি দেশের সঙ্গে যোগাযোগ করা হয়েছে। এছাড়া বেসরকারি পর্যায়ে চাল আমদানির জন্য নীতিগত অনুমোদন দেয়া হয়েছে। কোনোভাবেই চাল নিয়ে অসাধুচক্র যেন সিন্ডিকেট করতে না পারে সে জন্য বাড়ানো হয়েছে গোয়েন্দা নজরদারি।\n\nবৈশ্বিক পরিস্থিতিসহ অভ্যন্তরীণ সংকট বিবেচনায় নিয়ে খাদ্য মন্ত্রণালয় ভারত থেকে এক লাখ মেট্রিক টন, মিয়ানমার থেকে দুই লাখ, ভিয়েতনাম থেকে দুই লাখ ৩০ হাজার, থাইল্যান্ড থেকে দুই লাখ ও কম্বোডিয়া থেকে দুই লাখ মেট্রিক টন চাল আমদানি করার চেষ্টা চালিয়ে যাচ্ছে, যার মোট পরিমাণ নয় লাখ ৩০ হাজার মেট্রিক টন।\n\nখাদ্য মন্ত্রণালয় থেকে প্রাপ্ত তথ্যে দেখা যায়, বর্তমানে দেশে চাল মজুদ আছে ১৬. ৮৯ লাখ মেট্রিক টন।\n\nবাংলাদেশ পরিসংখ্যান ব্যুরোর তথ্য অনুযায়ী, প্রতিদিন একজন মানুষের গড়ে ৪৬৩ গ্রাম চাল প্রয়োজন। সে হিসেবে দেশের ১৬ কোটি ৫১ লাখ ৫৮ হাজার ৬১৬ জনের জন্য বছরে ৯৮ লাখ ২৬ হাজার ১১২ মেট্রিক টন চাল প্রয়োজন। প্রতিদিন প্রয়োজন ২৬ হাজার ৯২০ মেট্রিক টন চাল। এই তথ্য অনুযায়ী ১৫ সেপ্টেম্বর থেকে চলতি বছরের ৩১ ডিসেম্বর পর্যন্ত সাড়ে তিন মাসে মোট চাল প্রয়োজন ২৮ লাখ ২৬ হাজার ৬৯০ মেট্রিক টন। সরকারি গুদামে থাকা চাল এবং বছরের বাকি দিনগুলোর চালের চাহিদার হিসাব করলে ঘাটতি থাকে ১১ লাখ ৩৭ হাজার ৬৯০ মেট্রিক টন।\n\nখাদ্য মন্ত্রণালয় থেকে জানানো হয়েছে, এই ঘাটতি পূরণের জন্য নানাভাবে চেষ্টা করছে সরকার। এর অংশ হিসেবে গত বুধবার ক্রয়সংক্রান্ত মন্ত্রিসভা কমিটিতে আমদানি প্রক্রিয়ার মধ্যে থাকা পাঁচ লাখ ৩০ হাজার মেট্রিক টনসহ নয় লাখ টন চাল আমদানির নীতিগত অনুমোদন দেয়া হয় খাদ্য মন্ত্রণালয়কে।\n\nএদিকে সংকটকে কাজে লাগিয়ে চাল সিন্ডিকেট যেন বাজারে বড় ধরনের কারসাজি করতে না পারে সেজন্য একাধিক গোয়েন্দা সংস্থা তৎপরতা শুরু করেছে।\n\nখাদ্যমন্ত্রী সাধন চন্দ্র মজুমদার ঢাকাটাইমসকে বলেন, ‘চালের মজুদ পর্যাপ্ত করতে চাল আমদানি করা হচ্ছে। সেইসঙ্গে বেসরকারি পর্যায়ে চাল আমদানির অনুমতি দেয়া হয়েছে।’\n\nচালের যেকোনো ধরনের সংকট কাটাতে সরকার বদ্ধপরিকর উল্লেখ করে মন্ত্রী বলেন, ‘জনগণের খাদ্য নিরাপত্তা তথা চালের রিজার্ভের (মজুদ) বিষয়টি বিবেচনায় নিয়ে আমরা কাজ করছি। বাজারে কেউ কৃত্রিম সংকট তৈরির চেষ্টা করলে কঠোর ব্যবস্থা নেয়া হবে।’\n\nএরই মধ্যে সংকট সৃষ্টিকারীদের চিহ্নিত করতে কাজ শুরু হয়েছে বলেও ঢাকাটাইমসকে জানান মন্ত্রী।\n\nসম্প্রতি দেশে বোরো সংগ্রহ শেষ হয়েছে। ডিসেম্বরে আমন ধান ঘরে উঠতে শুরু করবে। সেপ্টেম্বর থেকে নভেম্বর- এই তিন মাস বাজারে চালের দাম বাড়ার একটা প্রবণতা থাকে। এই তিন মাসে ওএমএস, খাদ্যবান্ধব কর্মসূচি ও টিসিবির কার্ডের জন্য সরকারের গুদাম থেকে নয় লাখ টনের ওপরে চাল বের হয়ে যাবে। এই ঘাটতি পূরণে আমদানিতে জোর দিচ্ছে সরকার।\n\nখাদ্য অধিদপ্তর ও খাদ্য মন্ত্রণালয় সূত্রে জানা গেছে, পাঁচ লাখ ৩০ হাজার টন চাল আমদানির প্রাথমিক প্রক্রিয়া শেষ করেছে মন্ত্রণালয়। আরও তিন লাখ ৭০ হাজার টন চাল আমদানির চেষ্টা চলছে।\n\nদায়িত্বশীল সূত্রগুলো বলছে, বোরোর ফলন কম হয়েছে। আমনের ফলনেও আশানুরূপ চাল পাওয়া যাবে না। এমনটা ধরে যে কোনো পরিস্থিতি মোকাবেলা করতে চাল আমদানিতে সর্বোচ্চ গুরুত্ব দিচ্ছে সরকার।\n\nজানা গেছে, ভিয়েতনাম থেকে জিটুজি (গভ. টু গভ.) পদ্ধতিতে দুই লাখ ৩০ হাজার টন চাল আমদানির চুক্তি করেছে সরকার। এর মধ্যে রয়েছে দুই লাখ টন সেদ্ধ আর ৩০ হাজার টন আতপ চাল। ভিয়েতনাম দুই লাখ টন সেদ্ধ চাল থাইল্যান্ড থেকে কিনে বাংলাদেশে সরবরাহ করবে।\n\nমিয়ানমার থেকেও জিটুজি পদ্ধতিতে দুই লাখ টন আতপ চাল কেনার চুক্তি হয়েছে। ভারত থেকে দুই লাখ টন সেদ্ধ চাল আনার চেষ্টা করলেও আপাতত ১ লাখ টন চাল আসছে বলে জানিয়েছে খাদ্য মন্ত্রণালয়। এছাড়া থাইল্যান্ড থেকে প্রথম দফায় চাল আনা সম্ভব না হলেও দ্বিতীয় দফায় আবারও চেষ্টা চলছে। সেই সঙ্গে নতুন যুক্ত হয়েছে কম্বোডিয়া। এ দুটি দেশ থেকে দুই লাখ টন করে মোট চার লাখ টন চাল আমদানির চেষ্টা করছে খাদ্য মন্ত্রণালয়।\n\nকৃষি মন্ত্রণালয়ের তথ্য অনুযায়ী, চলতি বছর আমন ও বোরো মৌসুমে ১৭ লাখ ৭২ হাজার মেট্রিক টন চাল সংগ্রহ করা হয়েছে।\n\n২০২১-২২ অর্থবছরে সরকারি পর্যায়ে ছয় লাখ ৮৩ হাজার মেট্রিক টন এবং বেসরকারি পর্যায়ে তিন লাখ চার হাজার মেট্রিক টন চাল আমদানি করা হয়। চলতি বছরের ১১ আগস্ট পর্যন্ত সরকার কোনো চাল আমদানি করেনি। বেসরকারি পর্যায়ে আমদানি হয়েছে ১৯.২ হাজার মেট্রিক টন।\n\nচালের মজুদ বাড়ানোর বিষয়ে খাদ্যমন্ত্রী সাধন চন্দ্র মজুমদার ঢাকাটাইমসকে বলেন, ‘চালের বাজারে যে কোনো ধরনের সংকট মোকাবেলায় এবং আগামী দিনগুলোর কথা বিবেচনায় নিয়ে মজুদ পর্যাপ্ত করতে নানামুখী পদক্ষেপ নেয়া হয়েছে।’\n\nচাল সংকটের বিষয়ে কনজুমার এসোসিয়েশন অব বাংলাদেশ (ক্যাব) সভাপতি গোলাম রহমান ঢাকাটাইমসকে বলেন, ‘সারাদেশে সরকারি হিসাবে যে মজুদের কথা বলা হচ্ছে- তার চেয়েও বেশি মজুদ থাকার কথা। তারপরেও কৃত্রিম সংকট যাতে সৃষ্টি না হয় সেজন্য সরকার চাল আমদানি করছে।’\n\nসিন্ডিকেট যেন কোনো কারসাজি করতে না পারে সেজন্য মনিটরিং বাড়াতে হবে বলে মনে করেন গোলাম রহমান। তিনি বলেন, ‘তাদের শাস্তির আওতায় আনতে হবে। আর আপৎকালীন মজুদও পর্যাপ্ত রাখতে হবে।’\n\nসিন্ডিকেটের বিরুদ্ধে সাংবাদিকদের অতন্ত্র প্রহরীর ভূমিকা পালন করতে হবে বলেও মনে করেন তিনি।\n\nকৃষি মন্ত্রণালয়ের অতিরিক্ত সচিব মো. মাহবুবুল হক পাটওয়ারী ঢাকাটাইমসকে বলেন, ‘কৃষি উৎপাদন বৃদ্ধির জন্য সরকার নানামুখী পদক্ষেপ নিয়েছে। সরকার যে লক্ষ্য বেঁধে দিয়েছে, সে অনুযায়ী কাজ করছে কৃষি মন্ত্রণালয়।’\n\n(ঢাকাটাইমস/১৬সেপ্টেম্বর/এফএ)",
    "ডিসেম্বরে ঢাকায় ইন্টারকন্টিনেন্টাল ট্রাভেল কার্নিভাল": "ঢাকা: ইন্টারকসমিক ট্রাভেল, ট্রেড অ্যান্ড কালচারাল সোসাইটির উদ্যোগে আগামী ২৩, ২৪ ও ২৫ ডিসেম্বর রাজধানীর হোটেল পূর্বানীতে আয়োজিত হতে যাচ্ছে ইন্টারকন্টিনেন্টাল ট্রাভেল, ট্রেড অ্যান্ড কালচারাল কার্নিভাল।\n\nরোববার (২৫ সেপ্টেম্বর) জাতীয় প্রেসক্লাবের তফাজ্জল হোসেন মানিক মিয়া মিলনায়তনে এক সংবাদ সম্মেলনে এ তথ্য জানায় আয়োজক সংগঠনটি।\n\nইন্টারকন্টিনেন্টাল ট্রাভেল, ট্রেড অ্যান্ড কালচারাল কার্নিভালের তিন দিনব্যাপি কার্যক্রমের মধ্যে থাকবে আটটি সেশন। প্রতিটি সেশনের স্পিকার হিসেবে থাকবেন বাংলাদেশ, ভারত, ইন্দোনেশিয়া, ভুটান, নেপাল, দুবাই, যুক্তরাষ্ট্রসহ বিভিন্ন দেশ থেকে আগত সফল ব্যক্তিরা। কার্নিভালের এক্সিবিটর এবং বায়ার হিসেবে ১০টি দেশ (বাংলাদেশ, ভারত, নেপাল, মালদ্বীপ, ফিলিপাইন, ভুটান, শ্রীলঙ্কা, থাইল্যান্ড, মালেয়শিয়া, সিঙ্গাপুর) অংশগ্রহণ করছে।\n\nচিফ কার্ডিনাল কো-অর্ডিনেটর আতিকুর রহমান বলেন, ভ্রমণ পিপাসুদের জন্য ইন্টারকন্টিনেন্টাল ট্রাভেল, ট্রেড অ্যান্ড কালচারাল কার্নিভাল যেমন পছন্দসই প্যাকেজ বেছে নেওয়ার জায়গা, তেমনি উচ্চশিক্ষার জন্য দেশের বাইরে যারা পড়তে যেতে উৎসুক তাদের জন্য এক ছাদের নিচে সব সার্টিফায়েড এজেন্সি খুঁজে পাওয়ার প্ল্যাটফর্ম। এছাড়াও ব্যবসায়ী, উদ্যোক্তা, শিক্ষার্থী, অভিভাবক, চাকরিপ্রত্যাশী নানা শ্রেণি-পেশার মানুষের এক মিলনমেলার আয়োজন করতে যাচ্ছে এই কার্নিভাল।\n\nতিনি বলেন, সাতটি ভিন্ন ভিন্ন কনটেস্টে বিভিন্ন বয়স ও পেশার মানুষ অংশগ্রহণ করে জিতে নিতে পারবেন আকর্ষণীয় পুরস্কার ও সম্মাননা সার্টিফিকেট। এছাড়াও ইন্টারকন্টিনেন্টাল ট্রাভেল, ট্রেড অ্যান্ড কালচারাল কার্নিভালের টিকিট সংগ্রহ করে লটারিতে জিতে নিতে পারবেন আকর্ষণীয় পুরস্কার। ইভেন্টের প্রতিদিন নতুন নতুন চমক হিসেবে স্টেজ পারফরম্যান্সে মনোমুগ্ধকর নাচ, গানসহ বিনোদনমূলক অনুষ্ঠানের পাশাপাশি প্রতিদিন লটারিতে আকর্ষণীয় পুরষ্কার জিতে নেবার সুযোগ থাকবে।\n\nকার্নিভালে সহযোগী আয়োজক প্রবাসী বাংলাদেশিদের একটি সংগঠন ‘অ্যাসোসিয়েশন অব ওয়ার্ল্ড ফেয়ার অ্যান্ড ফেস্ট ইউএসএ’। ইন্টারকন্টিনেন্টাল ট্রাভেল, ট্রেড অ্যান্ড কালচারাল কার্নিভালের ইভেন্ট পার্টনার মিউট কনসোর্টিয়াম, ট্রাভেল পার্টনার হ্যাভেন ট্যুরস অ্যান্ড রিসোর্ট লি. এবং ইয়ুথ পার্টনার হিসেবে অংশগ্রহণ করছে রোটারেক্ট অ্যালামনাই অব বাংলাদেশ।\n\nবাংলাদেশ সময়: ২০২২, সেপ্টেম্বর ২৫, ২০২২\n\nএনবি/এমজেএফ",
    "সিরাজগঞ্জে ১৮ কেজি গাঁজাসহ আটক ১": "",
    "খাদ্যে স্বয়ংসম্পূর্ণতা সত্ত্বেও চাল আমদানি!": "বিশ্ব পরিসরে খাদ্যশস্যের সরবরাহ সংকট দেখা দিতে পারে এমন সাবধানবাণী উচ্চারণ করা হয়েছে জাতিসংঘের তরফ থেকে। এই সাবধানবাণীতে বিশ্বের অনেক দেশই চেষ্টা করবে খাদ্যশস্য আমদানি করে খাদ্য নিরাপত্তা নিশ্চিত করতে। খাদ্য উৎপাদনের দিক থেকে ঘাটতি দেশগুলোর জন্য এই সাবধানবাণীটি বিশেষভাবে গুরুত্বপূর্ণ। সময়মতো খাদ্যশস্য আমদানি করা না গেলে পরে কোথাও খাদ্যশস্য পাওয়া মুশকিল হবে। সরবরাহ ঘাটতির পরিস্থিতি দুর্ভিক্ষ পর্যন্ত গড়াতে পারে।\n\nবাংলাদেশ সরকার, বিশেষ করে সরকারঘনিষ্ঠ মহলগুলো দাবি করছে, বাংলাদেশ খাদ্যে স্বয়ংসম্পূর্ণ। কিন্তু এর পাশাপাশি যখন বিভিন্ন দেশ থেকে লাখ লাখ টন খাদ্যশস্য আমদানি করতে হয়, তখন খাদ্য উৎপাদনে স্বয়ংসম্পূর্ণতা অর্জনের দাবিকে আমরা কীভাবে দেখব? সরকারের কর্তাব্যক্তিরা যখন বলেন বাংলাদেশ তাদের শাসনামলে খাদ্যে স্বয়ংসম্পূর্ণ হয়ে গেছে, তখন এমন দাবিকে নিছক রাজনৈতিক বাগাড়ম্বর ছাড়া অন্য কিছু ভাবা যায় না।\n\nখাদ্যশস্য আমদানির তথ্যগুলো দিবালোকের মতো স্পষ্ট। দৈনিক সংবাদপত্রগুলো যথেষ্ট গুরুত্ব দিয়ে খাদ্যশস্য আমদানির খবর প্রকাশ করে। একথা ঠিক যে, খাদ্যশস্যের বাজারে অস্থিরতা ঠেকাতে সরকারের হাতে উল্লেখযোগ্য পরিমাণের খাদ্যশস্যের মজুত থাকতে হয়। কৃত্রিমভাবে খাদ্য ব্যবসায়ীরা দাম বাড়ালে তা নিয়ন্ত্রণের জন্যও সরকারের হাতে মজুত খাদ্যশস্য থাকা প্রয়োজন।\n\nঅস্থিরতার সময়ে মজুত থেকে চাল বা গম তুলে নিয়ে বাজারে ছড়িয়ে দিতে পারলে ব্যবসায়ীদের কারসাজি বহুলাংশে রোধ করা সম্ভব। এর অর্থ দাঁড়ায়, বাজারকে নিয়ন্ত্রণে রাখার জন্য নিছক খাদ্যশস্য উৎপাদনে স্বয়ম্ভরতা যথেষ্ট নয়। বাজার নিয়ন্ত্রণে রাখার জন্য দেশীয় মোট উৎপাদনের ১০ শতাংশ মজুত হিসাবে থাকা বাঞ্ছনীয়। এই পরিমাণটি কম-বেশি ৩০ লাখ টন। এমন বিরাট অঙ্কের খাদ্যশস্য যদি বিদেশ থেকে আমদানি করতে হয়, তাহলে শিল্পের কাঁচামাল এবং যন্ত্রপাতি কেমন করে আমদানি করা সম্ভব হবে?\n\nএকটি জাতীয় দৈনিক গত ১৫ সেপ্টেম্বর প্রধান শিরোনাম করেছে, ‘চালের বড় মজুতেও অস্বস্তিতে সরকার।’ গুদামে ১৯ লাখ টনের মতো খাদ্যশস্য মজুত, তবুও যেন স্বস্তিতে নেই সরকার। এখন ৯ লাখ টন চাল আমদানির জন্য মরিয়া হয়ে উঠেছে খাদ্য মন্ত্রণালয়। বাজারের অস্থিরতার জন্য খাদ্য মন্ত্রণালয় মনে করছে ব্যবসায়ীদের নেতিবাচক আচরণই খাদ্যের বাজারে অস্থিরতার জন্য দায়ী।\n\nখাদ্য মন্ত্রণালয়ের দাবি, দেশে পর্যাপ্ত চাল আছে। জ্বালানি তেলের বাড়তি দরের কারণে চালের দাম ৪০-৬০ পয়সা পর্যন্ত দাম বাড়ানো যেতে পারে প্রতি কেজিতে। কিন্তু অদ্ভুত ব্যাপার, সাম্প্রতিককালে অকারণেই প্রতি কেজি চালের দাম ৮-১০ টাকা পর্যন্ত বৃদ্ধি পেয়েছে। এর কোনো সন্তোষজনক জবাব পাওয়া যায়নি।\n\nব্যবসায়ীরা সরকারের বক্তব্য মানতে রাজি নন। বাংলাদেশ অটোমেজর অ্যান্ড হাসকিং মিল মালিক সমিতির সাধারণ সম্পাদক কেএম লায়েক আলী উল্লিখিত সংবাদপত্রকে জানিয়েছেন, ‘চালের বাজার শুধু ব্যবসায়ীদের হাতে নেই, এখন মধ্য পর্যায়ের অনেক ধান ব্যবসায়ী মজুত ব্যবসা করছেন। তারাও এর জন্য দায়ী।’ লায়েক আলী আরও বলেছেন, ‘সম্প্রতি ভারতে আতপ চালে ২০ শতাংশ শুল্ক বসানোর খবরে মধ্য ও বড় ব্যবসায়ীরা বাজারে ধান ছাড়া বন্ধ করে দিয়েছেন। এখন আমাদের অলস সময় কাটাতে হচ্ছে। ধান ছাড়া চাল করব কী দিয়ে।’\n\nদেখা যাচ্ছে, চালের বাজারে অংশীজনের সংখ্যা বেশ কয়েকটি। বাজার পরিস্থিতি কেমন হবে তার জন্য একদিকে এই অংশীজনদের ভূমিকা গুরুত্বপূর্ণ এবং একই সঙ্গে আন্তর্জাতিক বাজার পরিস্থিতি চালের বাজারে বড় ধরনের প্রভাব ফেলে। সব মিলে চালের বাজার খুবই জটিল। এই জটিলতার মধ্যে যে কোনো একজন স্বাভাবিক আচরণ না করলে বাজারে অস্বাভাবিকতা দেখা দেয়।\n\nকেএম লায়েক আলীর আরও বক্তব্য হলো, যারা ধান মজুত করে রেখেছেন, তাদের দিকে নজর দিতে হবে, একই সঙ্গে আমদানি বাড়িয়ে ওএমএসে বেশি চাল ছাড়তে হবে। না হলে বাজার ঠিক রাখা কঠিন হবে। বাংলাদেশে খাদ্যশস্যের বাজারে অস্থিরতার জন্য সুনির্দিষ্টভাবে কাউকে দায়ী করা যায় না। খাদ্যমন্ত্রীর মতে, ‘একশ্রেণির ব্যবসায়ী বিভিন্ন সুযোগে চালের বাজার অস্থির করে তোলেন। তখন খুচরা ব্যবসায়ীরা দায়ী করেন পাইকারি ব্যবসায়ী ও মিল মালিকদের। অন্যদিকে মিল মালিকরা খুচরা ও পাইকারি ব্যবসায়ীদের ওপর দোষ চাপান।’\n\nতিনি বলেন, ‘এ সমস্যার সমাধানে ওয়েবসাইটের মাধ্যমে তিন স্তরের দাম ঘোষণার ব্যবস্থা করা হবে, যাতে কেউ কাউকে দোষারোপ করতে না পারে।’ প্রশ্ন হলো, এই সামান্য কাজটি কেন করা হয়নি? সরকার ডিজিটাল বাংলাদেশের কথা বলে। এই যদি হয় ডিজিটাল বাংলাদেশের নমুনা, তাহলে এতদিন কী করা হয়েছে? ওয়েবসাইটে অতিরিক্ত কিছু তথ্য যোগ করা রকেট সায়েন্সের মতো কঠিন কোনো কাজ নয়। তবুও কাজটি করা হয়নি!\n\nখাদ্যমন্ত্রী আরও জানিয়েছেন, ১৪ সেপ্টেম্বর বুধবার ক্রয়সংক্রান্ত মন্ত্রিসভা কমিটিতে যে ৯ লাখ টন চাল আমদানির নীতিগতভাবে অনুমোদন দেওয়া হয়েছে; এতে আমদানি প্রক্রিয়ার মধ্যে থাকা ৫ লাখ ৩০ হাজার টন চালও অন্তর্ভুক্ত। এই তথ্য থেকে বোঝা যায়, ৫ লাখ ৩০ হাজার টন চাল আমদানির জন্য যথাসময়ে ক্রয়সংক্রান্ত মন্ত্রিসভা কমিটির অনুমোদন নেওয়া হয়নি।\n\nসম্প্রতি দেশে বোরো সংগ্রহ শেষ হয়েছে। ডিসেম্বরে আমন ধান ঘরে উঠতে শুরু করবে। সেপ্টেম্বর থেকে নভেম্বর-এই তিন মাস বাজারে চালের দাম বাড়ার একটা প্রবণতা থাকে। এই তিন মাসে ওএমএস, খাদ্যবান্ধব কর্মসূচি ও টিসিবির কার্ডের জন্য সরকারের গুদাম থেকে ৯ লাখ টনের ওপর চাল বের হয়ে যাবে। এই ঘাটতি পূরণে সরকার আমদানির ওপর জোর দিচ্ছে। মনে রাখা দরকার, আমন মৌসুমের শুরুতে স্বাভাবিক বৃষ্টিপাত হয়নি বলে আমন চাষে বিঘ্ন ঘটেছে।\n\nসরকারকে মনে রাখতে হবে, আমনের উৎপাদন আশানুরূপ নাও হতে পারে। সেজন্য আগাম প্রস্তুতি প্রয়োজন। ব্যবসায়ীরা ধান আটকে রাখছেন বলে অভিযোগ করেছেন মিল মালিকদের এক নেতা। ব্যবসায়ীরা, যে পর্যায়ে হোন না কেন, তাদের সামনের দিকে দুটি চোখ আছে এবং পেছনের দিকেও তাদের একটি চোখ আছে।\n\nএই চোখগুলো তারা ব্যবহার করেন বিশ্ব খাদ্যশস্য বাজার পরীবেক্ষণে এবং একই সঙ্গে দেশের বিভিন্ন স্তরে সরবরাহ ও চাহিদা পরিস্থিতিও তারা পর্যবেক্ষণ করেন। এই পর্যবেক্ষণ অব্যাহত রাখার জন্য তারা নিজেদের মধ্যে এক ধরনের তাড়না বোধ করেন। এটা সর্বাধিক মুনাফা অর্জনের তাড়না। এই তাড়না আছে বলেই তারা দেশের একটি স্মার্ট শ্রেণি।\n\nসংবাদপত্রের প্রতিবেদন থেকে আরও জানা যায়, ৫ লাখ ৩০ হাজার টন চাল আমদানির প্রাথমিক প্রক্রিয়া শেষ করেছে মন্ত্রণালয়, আরও ৩ লাখ ৭০ হাজার টন চাল আমদানির চেষ্টা চলছে। সরকারের হাতে এখন মজুত আছে ১৮ লাখ ৮৩ হাজার টন খাদ্যশস্য। এর মধ্যে চাল আছে ১৭ লাখ ৮০ হাজার টন।\n\nসরকারের দায়িত্বশীল সূত্র থেকে জানা গেছে বোরোর ফলন কম হয়েছে। আমনের ফলনেও আশানুরূপ চাল পাওয়া যাবে না। এই তথ্য আমার সন্দেহকে সঠিক প্রমাণ করেছে। এসব কারণে চাল আমদানির বিষয়টি বাংলাদেশের সাধারণ মানুষের কাছে জীবন-মরণের প্রশ্ন! চাল আমদানিতে নয়-ছয় হচ্ছে বলেও সন্দেহ দেখা দিয়েছে সংশ্লিষ্ট মহলে। কিন্তু খাদ্যমন্ত্রী সাধন চন্দ্র মজুমদার আলোচ্য সংবাদপত্রটিকে বলেছেন, ‘যে দামে চাল কিনেছি, এর চেয়ে কম দামে কেউ চাল কিনে দেখান। আমরা জনগণের সেবক, এখানে নয়-ছয় করতে আসিনি।’\n\nভিয়েতনাম থেকে জি টু জি পদ্ধতিতে ২ লাখ ৩০ হাজার টন চাল আমদানির চুক্তি করেছে সরকার। এর মধ্যে ২ লাখ টন সেদ্ধ চাল আর ৩০ হাজার টন আতপ। ভিয়েতনাম ওই ২ লাখ টন সেদ্ধ চাল থাইল্যান্ড থেকে কিনে বাংলাদেশে সরবরাহ করবে। সেদ্ধ চাল কেনার চুক্তির সময় প্রতি টন চালের এফওবি দর ছিল ৪১৭ ডলার।\n\nএর সঙ্গে জাহাজ ভাড়া, বার্থ অপারেটিং, হ্যান্ডলিং, লাইটেনিং, বিমা ও মুনাফা খরচসহ প্রতি টন চালের জন্য সরকারকে পরিশোধ করতে হবে ৫২১ ডলার। অর্থাৎ এফওবি দাম ছাড়া অন্য খরচ ১০৪ ডলার। ভিয়েতনাম থেকে চাল বাংলাদেশের গুদামে পৌঁছে দেবে সাউদার্ন ফুড করপোরেশন। খাদ্য অধিদপ্তরের সূত্র অনুযায়ী, ভিয়েতনাম থেকে কেনা চালের বর্তমান এফওবি দর ৪৩২ ডলার। অর্থাৎ সরকার প্রতি টন চাল ১৫ ডলার কমে কিনতে পেরেছে। অন্যদিকে, ভিয়েতনামের চুক্তি করা ৩০ হাজার টন আতপ চালের প্রতি টনে এফওবি দর ছিল ৩৮৫ ডলার। এটির দাম আন্তর্জাতিক বাজারে অপরিবর্তিত রয়েছে।\n\nপর্যবেক্ষক মহল বলছে, সরকার এফওবি দর নিয়ে যে তথ্য দিচ্ছে, তাতে সমস্যা নেই। তবে ভিয়েতনামের চালের পরিবহণ খরচ অনেক বেশি দেখানো হচ্ছে। এ ব্যাপারে খাদ্যমন্ত্রী বলেছেন, এটা খুবই পরিষ্কার বিষয়। বেসরকারিভাবে যারা বিভিন্ন পণ্য আমদানি করে, তাদের সঙ্গে যাচাই করে দেখুন। যদি আমাদের চালের পরিবহণ খরচ নিয়ে প্রশ্ন ওঠে, সেটাও লিখুন।\n\nআমরা কোনো লুকোচুরি করছি না। থাইল্যান্ড সরাসরি বাংলাদেশের কাছে চাল বিক্রি করতে চাচ্ছে না। অথচ ভিয়েতনামের কাছে চাল বিক্রি করছে। এটা একটা বিরাট পাজল। যতদূর জানি, থাইল্যান্ডের সঙ্গে বাংলাদেশের সম্পর্ক খারাপ নয়। তা সত্ত্বেও থাইল্যান্ড কেন বাংলাদেশে চাল রপ্তানি করতে নানা অজুহাত দিচ্ছে, সেটা এক তাজ্জব ব্যাপার। তবে ভিয়েতনাম থেকে চাল আমদানির অন্য খরচ কিছুটা হলেও অস্বাভাবিক। এক্ষেত্রে স্বচ্ছতা প্রয়োজন।\n\nড. মাহবুব উল্লাহ : শিক্ষাবিদ ও অর্থনীতিবিদ",
    "চাল রপ্তানিতে শুল্কের সঙ্গে শঙ্কাও বাড়ালো ভারত": "বিভিন্ন ধরনের চাল রপ্তানিতে ২০ শতাংশ শুল্ক আরোপ করার পাশাপাশি শতভাগ ভাঙা চাল বা খুদ রপ্তানিতে নিষেধাজ্ঞা দিয়েছে ভারত।\n\nরয়টার্স জানিয়েছে, শুক্রবার থেকে এই বিধিনিষেধ কার্যকর করার মধ্য দিয়ে নিজেদের বাজারে চালের যোগান বৃদ্ধি এবং দাম স্থিতিশীল করার চেষ্টা করছে বিশ্বের শীর্ষ চাল রপ্তানিকারক দেশটি।\n\nপৃথিবীর ১৫০টির বেশি দেশে চাল রপ্তানি করে দক্ষিণ এশিয়ার দেশ ভারত। কিন্তু এবারের বর্ষা মওসুমে গড় বৃষ্টিপাতের চেয়ে অনেক কম বৃষ্টি হওয়ায় ভারতের ফসলের উৎপাদনেও প্রভাব পড়েছে।\n\nইউক্রেইন যুদ্ধের প্রভাবে এমনিতেই খাদ্যশষ্যের আন্তর্জাতিক বাজার চড়ে আছে। তার ওপর চাল উৎপাদনকারী বিভিন্ন দেশে খরা, তাপদাহ আর বন্যার কারণে এ মৌসুমে ফসল মার খাওয়ার আশঙ্কা করা হচ্ছে। এ পরিস্থিতিতে ভারত যেভাবে ‘অভ্যন্তরীণ চাহিদা মেটানোর’ চেষ্টা করছে, তাতে আন্তর্জাতিক বাজারে চাপ তৈরি হবে।\n\nরয়টার্স লিখেছে, শুল্ক বাড়ায় ভারত থেকে চাল কেনা কমবে; ক্রেতারা এশিয়ার অন্যতম চাল উৎপাদনকারী দেশ থাইল্যান্ড ও ভিয়েতনামের দিকে ঝুঁকবে, যারা চালের চালান ও দাম বৃদ্ধির চেষ্টা করছে।\n\nভারত সরকার ২০ শতাংশ রপ্তানি শুল্কের তালিকা থেকে সিদ্ধ ও বাসমতি চাল বাদ রেখেছে। শুক্রবার থেকেই এই সিদ্ধান্ত কার্যকর হচ্ছে।\n\nসেই সঙ্গে সম্পূর্ণ ভাঙা চাল বা খুদ রপ্তানিতে নিষেধাজ্ঞা দিয়েছে দিল্লি। আফ্রিকার কিছু গরীব দেশ মানুষের খাদ্য চাহিদা পূরণে ওই খুদ আমদানি করে। তবে মূলত হাঁস-মুরগি বা মাছের খাবার তৈরিতে ব্যবহার করা হয় এই ভাঙা চাল।",
    "জাপায় আবার দেবর-ভাবির দ্বন্দ্ব": "থাইল্যান্ডে চিকিৎসাধীন বিরোধী দলের নেতা রওশন এরশাদ বুধবার চিঠির মাধ্যমে জাতীয় পার্টির (জাপা) কমিটি ভেঙে দিয়ে কাউন্সিল ডেকেছেন। নিজেকে কাউন্সিলের প্রস্তুতি কমিটির আহ্বায়ক ঘোষণা করেছেন। আর ‘বাদ’ দিয়েছেন দলের চেয়ারম্যান জিএম কাদেরকে।\n\n\n\nজাপা বিবৃতিতে জানিয়েছে, সম্মেলন আহ্বান ও আহ্বায়ক কমিটি গঠনের ঘোষণার এখতিয়ার নেই দলের প্রধান পৃষ্ঠপোষক রওশন এরশাদের। তার চিঠি অবৈধ, অনৈতিক ও গঠনতন্ত্র পরিপন্থি।\n\nথাইল্যান্ড থেকে চিঠিতে রওশন এরশাদ জাপার সিনিয়র কো-চেয়ারম্যান ব্যারিস্টার আনিসুল ইসলাম মাহমুদ, মহাসচিব মুজিবুল হক চুন্নু, কো-চেয়ারম্যান এবিএম রুহুল আমিন হাওলাদার, কাজী ফিরোজ রশীদ, সৈয়দ আবু হোসেন বাবলা ও সালমা ইসলামকে প্রস্তুতি কমিটির যুগ্ম-আহ্বায়ক পদ দিয়েছেন। নিজের রাজনৈতিক সচিব গোলাম মসিহকে করেছেন সদস্য সচিব।\n\n\n\nঘোষণা দেওয়া হয়েছে, কাউন্সিল হবে ২৬ নভেম্বর রমনার ইঞ্জিনিয়ার্স ইনস্টিটিউটে।\n\nজাপা মহাসচিব মুজিবুল হক সমকালকে বলেছেন, প্রধান পৃষ্ঠপোষক পদটি আলংকারিক। কাউন্সিল আহ্বানের ক্ষমতা রওশন এরশাদের নেই। তিনি কারও সঙ্গে কথা না বলেই মহাসচিব ও কো-চেয়ারম্যানদের যুগ্ম আহ্বায়ক বলে ঘোষণা করেছেন। যা ভিত্তিহীন। রওশন এরশাদের অসুস্থতার সুযোগে, তাকে দিয়ে কয়েকজন সাবেক ও বহিষ্কৃত নেতা অনেক কিছু করাচ্ছেন। নেতাকর্মীরা জিএম কাদেরের নেতৃত্বে ঐক্যবদ্ধ রয়েছে।\n\n\n\nবিরোধী দলের নেতা রাজনৈতিক সচিব গোলাম মসিহ বুধবার থাইল্যান্ড থেকে ফিরেছেন। জিএম কাদের দলকে হুসেইন মুহম্মদ এরশাদের নীতি আদর্শ থেকে দূরে সরিয়ে নিয়েছেন। সে কারণেই রওশন এরশাদ দলের সর্বোচ্চ নেতা হিসেবে গঠনতন্ত্র অনুযায়ী আহ্বায়ক কমিটি করে কাউন্সিল ডেকেছেন।\n\n\n\nরওশন এরশাদ স্বাক্ষরিত ৩ পৃষ্ঠার চিঠিতে বলা হয়েছে, জাতীয় পার্টি এরশাদের আদর্শ ছেড়ে ভ্রান্ত পথে চলছে। গণতান্ত্রিক ধারা অব্যাহত রাখতে জাপা ৫ জানুয়ারির নির্বাচনে অংশ নেয়। ২০১৮ সালের ৩০ ডিসেম্বরের নির্বাচনে আওয়ামী লীগ নেতৃত্বাধীন মহাজোটের শরিক হয়ে ভোটে অংশ নেয়। জাপার সহযোগিতায় শান্তিপূর্ণ রাজনৈতিক পরিবেশ সৃষ্টি হয়েছে। সরকার পদ্মা সেতুর মতো বৃহৎ প্রকল্প বাস্তবায়ন করেছে। জাপার শীর্ষস্থান দখল করা নেতৃত্ব এই কৃতিত্বের ভাগীদার হতে অনীহা দেখিয়েছে। আবার সীমান্ত হত্যা বন্ধে, ইসলামকে রাষ্ট্রধর্ম সমুন্নত রাখা ও রাসুল (সা.) এর অবমাননার বিরুদ্ধে জাপা সোচ্চার নয়।\n\nরওশন বলেছেন, রাজনীতিতে জাপার অবস্থান দুর্বল। ত্যাগী নেতাদের বসিয়ে রাখা হয়েছে। টাকার বিনিময়ে পদ দেওয়া হচ্ছে। আগামী নির্বাচনের জন্য লড়াকু কর্মীবাহিনী গড়তে নতুন নেতৃত্ব প্রয়োজন। যেসব নেতাকর্মী বিভিন্ন দলে চলে গেছে তাদের ফিরিয়ে এনে বিএনপি, জামায়াতের বিরুদ্ধে প্রতিদ্বন্দ্বিতা করতে জাপাকে শক্তিশালী করতে হবে।\n\nকরোনা মহামারি শুরুর পর রাজনীতি থেকে দূরে ছিলেন রওশন। ফুসফুসের রোগে গত বছরের আগস্ট থেকে তিন মাস ঢাকার সম্মিলিত সামরিক হাসপাতালে চিকিৎসার পর তাকে গত ৫ নভেম্বর এয়ার অ্যাম্বুলেন্সে থাইল্যান্ড নেওয়া হয়। ২৮ জুন ব্যাংকক থেকে সংসদে যোগ দেন। ২ জুলাই নিজ অনুসারীদের নিয়ে মতবিনিময় সভা করেন। জিএম কাদেরপন্থিরা এতে যাননি। পাল্টা হিসেবে জিএম কাদের ও তার অনুগতদের সাক্ষাত দেননি রওশন। অভিযোগ করেন, তার অসুস্থতার সময় দলের কেউ খোঁজ নেয়নি। ৫ জুলাই ফের ব্যাংকক যাওয়ার সময় ভাবি রওশনকে বিমানবন্দরে বিদায় জানাতে যান দেবর জিএম কাদের।",
    "আঞ্চলিক শান্তি বজায় রাখতে হবে": "বাংলাদেশের দ্বিতীয় প্রতিবেশী দেশ মিয়ানমার। ভারত বাদে একমাত্র মিয়ানমারের সঙ্গেই বাংলাদেশের সীমান্ত রয়েছে। ২৭১ কিলোমিটার দীর্ঘ বাংলাদেশ-মিয়ানমার সীমান্ত ভূরাজনৈতিক কারণে বাংলাদেশের জন্য অত্যন্ত গুরুত্বপূর্ণ। মিয়ানমারের সঙ্গে আরো চারটি দেশের ভৌগোলিক সীমান্ত রয়েছে। সেগুলো হচ্ছে— ভারত, চীন, লাওস ও থাইল্যান্ড। মিয়ানমারের আন্তঃরাজনৈতিক সংকটের কারণে এসব দেশের সীমান্ত অঞ্চলগুলোর নিরাপত্তার বিষয়টি খুবই উদ্বেগের কারণ হয়ে দাঁড়িয়েছে। রাজনৈতিকভাবে চীনের সঙ্গে মিয়ানমারের শক্তিশালী কূটনৈতিক সম্পর্কের কারণে চীনের প্রতি এই সংকটের প্রভাব না পড়লেও পার্শ্ববর্তী দেশ বিশেষত বাংলাদেশ, ভারত এবং থাইল্যান্ডের সীমান্ত নিরাপত্তার জন্য বিষয়টি খুবেই উদ্বেগজনক।\n\nবিশেষজ্ঞদের মতে, বর্তমানে মিয়ানমারের রাজনৈতিক সংকটের কারণে সীমান্ত নিরাপত্তা, উগ্র-সন্ত্রাসবাদী তত্পরতার সমাধান, শরণার্থী সমস্যার সমাধান এবং আঞ্চলিক কূটনৈতিক সম্পর্কের জন্য হুমকি হয়ে দাঁড়িয়েছে। মিয়ানমারের অভ্যন্তরীণ রাজনৈতিক সমস্যা ও সন্ত্রাসী কর্মকাণ্ডের বিরূপ প্রভাব পড়ছে বাংলাদেশের সীমান্তেও।\n\n২০১৭ সালের ২৫ আগস্ট মিয়ানমারের সেনাবাহিনী এবং তাদের দোসরদের বর্বরোচিত জেনোসাইডের শিকার হয়ে প্রায় ১ মিলিয়ন রোহিঙ্গা জনগোষ্ঠী বাংলাদেশে পালিয়ে আসে এবং কক্সবাজার সীমান্তের রোহিঙ্গা ক্যাম্পে আশ্রয় নেয়। মিয়ানমারের সামরিক বাহিনী তাদের দেশের অভ্যন্তরীণ সন্ত্রাস ও বিদ্রোহীদের দমন করার অজুহাতে বারবার বাংলাদেশের অভ্যন্তরে প্রবেশ করেছে এবং এমনকি তাদের সামরিক বিমান বাংলাদেশের আকাশসীমা লঙ্ঘন করেছে।\n\nএকটি স্বাধীন দেশের অভ্যন্তরে অন্য দেশের সামরিক বাহিনী প্রবেশ করা সেই দেশটির সার্বভৌমত্বের জন্য হুমকিস্বরূপ। তাছাড়া আন্তর্জাতিক আইন অনুযায়ী আন্তর্জাতিক বর্ডারের কাছে কোনো সৈন্য সমাবেশ করলে অপর দেশকে কারণসমূহ অবহিত করতে হবে। কিন্তু আন্তর্জাতিক নিয়মনীতির তোয়াক্কা না করে মিয়ানমার বারবার তাদের ধৃষ্টতা দেখিয়ে যাচ্ছে। চলতি বছরের ৩ সেপ্টেম্বর বাংলাদেশের সীমান্তের কাছে বান্দরবানের ঘুমধুম এলাকায় দুইটি মর্টার শেল এসে পড়ে। অভিযোগ ওঠে, মিয়ানমারের দিক থেকে ঐ দুইটি মর্টার শেল ছোড়া হয়েছে। এই ঘটনার পর মিয়ানমারের রাষ্ট্রদূতকে পররাষ্ট্র মন্ত্রণালয়ে ডেকে এনে ‘নোট ভার্বালের’ মাধ্যমে প্রতিবাদ জানায় বাংলাদেশ। মিয়ানমার সরকার আশ্বাস দেয় যে, এমন অনাকাঙ্ক্ষিত ভুল আর হবে না ভবিষ্যতে। কিন্তু সীমান্তে মর্টারশেল ও গোলা বর্ষণের রেশ কাটতে না কাটতেই ১৬ সেপ্টেম্বর বান্দরবানের নাইক্ষ্যংছড়ি সীমান্তের ওপারে মিয়ানমার সেনাবাহিনীর স্থলমাইন বিস্ফোরিত হয়ে বাংলাদেশের এক যুবক গুরুতর আহত হয়েছে।\n\nসীমান্তে বারবার মিয়ানমারের ধৃষ্টতা এবং উগ্র আচরণ বাংলাদেশের সার্বভৌমত্বে হস্তক্ষেপের শামিল। এমন অবস্থায় বাংলাদেশের করণীয় কী হবে এবং কী পদক্ষেপ গ্রহণ করলে মিয়ানমারের এমন আচরণ নিবৃত্ত করা সম্ভব—এ বিষয়টি গুরুত্বপূর্ণ হয়ে দাঁড়িয়েছে। মিয়ানমার সরকারকে অভিযোগ করার পরেও যেহেতু একই ঘটনার পুনরাবৃত্তি করেছে তারা; কাজেই উদ্ভূত পরিস্থিতিতে বাংলাদেশ কোয়ার্সিভ ডিপ্লোম্যাসি (Coercive Diplomacy) গ্রহণ করবে কি না, বা এই পরিস্থিতিতে কোয়ার্সিভ ডিপ্লোম্যাসি গ্রহণ করা জরুরি কি না, তা নিঃসন্দেহে গুরুত্বপূর্ণ আলোচ্য বিষয়। কোয়ার্সিভ ডিপ্লোম্যাসি হচ্ছে হুমকিমূলক কূটনৈতিক পরিভাষা। আলোচনার ওপর নির্ভর করার পরিবর্তে, কূটনীতিকদের কখনো কখনো দাবি পূরণ না হলে বিরূপ প্রতিক্রিয়া দেখানো ।\n\nযুদ্ধ ও প্রতিকূল পরিস্থিতিতে একটি দেশ দ্বিধাদ্বন্দ্বের মুখোমুখি হলে যুদ্ধ এড়ানোর জন্য প্রতিপক্ষের দাবির কাছে তাদের আত্মসমর্পণ করা উচিত বা তাদের স্বার্থ রক্ষার জন্য যুদ্ধের ঝুঁকি নেওয়া উচিত—কোয়ার্সিভ ডিপ্লোম্যাসির বিষয় মূলত এটিই? কোয়ার্সিভ ডিপ্লোম্যাসি বস্তুত একটি সামগ্রিক সংকট ব্যবস্থাপনার কৌশল, যা এই দ্বিধাকে মোকাবিলা করার জন্য এবং নীতিনির্ধারকদের সংকটকালীন স্বল্পসময়ে পারস্পরিকভাবে গ্রহণযোগ্য ও সমঝোতার মাধ্যমে সংকট সমাধান করার সিদ্ধান্ত গ্রহণ। মিয়ানমার যে প্রতিহিংসাপরায়ণ আচরণ শুরু করেছে, তাতে আমাদের প্রতিবাদ জানানোর ভাষা একটু কড়া হওয়া উচিত বইকি। আমাদেরও চোখে চোখ রেখে বুঝাতে হবে সার্বভৌমত্বের প্রশ্নে বাংলাদেশও ছাড় দেবে না বিন্দুমাত্র।\n\nমিয়ানমার যেহেতু একটি উগ্র দেশ, তাই আমাদের যে কোনো সিদ্ধান্ত সাবধানতার সঙ্গে গ্রহণ করতে হবে। আমাদের নীতিনির্ধারক ও কূটনীতিকদের মনে রাখতে হবে, দেশের সার্বভৌমত্ব রক্ষার পাশাপাশি যাতে আমাদের অভ্যন্তরীণ নিরাপত্তা এবং দেশের অর্থনৈতিক কার্যক্রম যেন ব্যাহত না হয়। কারণ আঞ্চলিক শান্তি বিনষ্ট করে ফায়দা লুটতে চাইবে অনেক স্বার্থান্বেষী মহল। বিশ্বের বিভিন্ন জায়গায় যুদ্ধবিগ্রহ লেগে থাকলেও আমাদের দক্ষিণ এশিয়ার দেশগুলো যুদ্ধ পরিস্থিতি এড়িয়ে চলছে। এই ধরনের শান্তি পরিস্থিতি বজায় থাকলে তাদের কূটকৌশলের রশিতে টান পড়বে। উপরন্তু মনে রাখতে হবে, আঞ্চলিক স্থিতিশীলতা বিনষ্ট করার ষড়যন্ত্র করবে অনেক মহল। এসব বিষয় মাথায় রেখেই আমাদের সামনে এগিয়ে যেতে হবে। বাংলাদেশের সার্বভৌমত্ব অটুট রাখার পাশাপাশি আন্তর্জাতিক ও আঞ্চলিক শান্তি বজায় রাখার চেষ্টা করতে হবে সব সময়। বাংলাদেশের চিয়ায়ত পররাষ্ট্রনীতিও সে কথাই বলে।\n\nলেখক : শিক্ষার্থী, চট্টগ্রাম বিশ্ববিদ্যালয়",
    "লুক আউট'নোটিশ জারি, থাইল্যান্ড যাওয়া হলো না অভিষেকর শ্যালিকা মেনকা গম্ভীরের": "কলকাতা খবর\n\nED-র কোপে এবার অভিষেক বন্দ্যোপাধ্যায়ের শ্যালিকা (Menoka Gambhir)। শনিবার অভিষেক বন্দ্যোপাধ্যায়ের (Abhishek Banerjee) শ্যালিকা মেনকা গম্ভীরকে ব্যাংকক যেতে বাধা দেয় অভিবাসন দফতর। ED-র নির্দেশেই তাঁকে বাধা দেওয়া হয় বলে জানান অভিবাসন দফতরের আধিকারিকেরা। প্রায় আড়াই ঘণ্টা তাঁকে বিমানবন্দরেই বসিয়ে রাখা হয়।\n\nতারপর ED-র এক আধিকারিক এসে তাঁকে সমনের নোটিশ ধরান। ফলে কলকাতা বিমানবন্দর থেকেই ফিরে আসতে হয় মেনকা গম্ভীরকে। জানা গিয়েছে, এদিন পৌনে ৮টা নাগাদ ব্যাংকক যাওয়ার জন্য কলকাতা বিমানবন্দরে যান অভিষেক বন্দ্যোপাধ্যায়ের (Abhishek Banerjee) শ্যালিকা মেনকা গম্ভীর। রাত ৯টা ১০ মিনিটে ইন্ডিগোর বিমান ধরার কথা ছিল তাঁর।\n\nসেজন্য কলকাতা বিমানবন্দরে অভিবাসন দফতরের কাউন্টারে নিজের পাসপোর্ট এবং উড়ানের টিকিট জমা দেন তিনি। তখনই তাঁকে (Menoka Gambhir) কাউন্টারের তরফে জানিয়ে দেওয়া হয়, এই উড়ানে বোর্ডিং হতে পারবেন না তিনি। ED-র তরফে একটি মামলায় তাঁর নামে তদন্ত চলছে। এরপর তাঁকে অভিবাসন দফতরের একটি ঘরে নিয়ে গিয়ে বসিয়ে রাখা হয় এবং কলকাতা বিমানবন্দরের অভিবাসন দফতরের তরফে দিল্লিতে ED-র সদর দফতরে মেনকা গম্ভীরের খোঁজ দিয়ে ইমেল পাঠানো হয়।\n\nবিমানবন্দর সূত্রে জানা গিয়েছে, কয়লা পাচার মামলার তদন্তে মেনকা গম্ভীরের (Menoka Gambhir) নামে 'লুক আউট'নোটিশ জারি রেখেছিল ED। দেশের সমস্ত বিমানবন্দরে পাঠিয়ে দেওয়া হয়েছিল সেই নোটিশ। তাই এদিন মেনকা গম্ভীর ব্যাংকক যাওয়ার জন্য বিমানবন্দরের অভিবাসন দফতরে পাসপোর্ট জমা করতেই তাঁকে আটকে দেওয়া হয়। তারপর বিমানবন্দরেই অভিবাসন দফতরের একটি ঘরে নিয়ে গিয়ে মেনকা গম্ভীরকে আড়াই ঘণ্টা বসিয়ে রাখা হয়।\n\nঅন্যদিকে, অভিবাসন দফতরের তরফে ইমেল করে দিল্লির সদর দফতরে খবর দেওয়া হয়। তারপর ED-র দিল্লির অফিস থেকে ইমেল মারফৎ কলকাতার অফিসে নোটিশ পাঠানো হয়। দিল্লি অফিসের তরফে ইমেল পাওয়ার পরই কলকাতা থেকে এক ED অফিসার বিমানবন্দরে যান এবং মেনকা গম্ভীরের সঙ্গে কথা বলেন। দীর্ঘ জিজ্ঞাসাবাদ করার পর ED-র তরফে তাঁকে জানিয়ে দেওয়া হয়, আপাতত বিদেশ ভ্রমণ করতে পারবেন না মেনকা গম্ভীর।\n\nআগামী সপ্তাহে তাঁকে ED অফিসে হাজিরা দেওয়ার নোটিশও ধরানো হয়েছে। ফলে বিমানবন্দর থেকেই ফিরে আসতে হয় অভিষেকের শ্যালিকাকে (Menoka Gambhir)। প্রসঙ্গত, কয়লা পাচার মামলায় ইতিমধ্যে অভিষেক বন্দ্যোপাধ্যায়ের (Abhisherk Banerjee) পাশাপাশি তাঁর স্ত্রী রুজিরা বন্দ্যোপাধ্যায়ও (Rujira Banerjee) ED-র মুখোমুখি হয়েছেন। বেশ কয়েকবার তাঁদের দিল্লিতে তলব করে জেরা করেছেন কেন্দ্রীয় গোয়েন্দরা। এবার গোয়েন্দাদের নজরে রুজিরার বোন।",
    "Weather Update: পুজোয় বৃষ্টির আশঙ্কা, উত্‍সবে কাঁটা ছড়াতে বঙ্গোপসাগরে চিনা বর্ষাসুর?": "Weather Update: সপ্তমী-অষ্টমী না অষ্টমী-নবমী না পুজোর একেবারে শেষবেলায় বৃষ্টি বাড়বে, সেই অঙ্কেরই উত্তর খুঁজছেন আবহবিদরা।\n\nকমলেশ চৌধুরী: বঙ্গবাসীর জন্য বিরাট দুঃসংবাদ! পুজোয় বিপদ হয়ে দেখা দিতে চলেছে বর্ষাসুর। স্থানীয় নয়, সুদূর চিন সাগর থেকে বর্ষাসুর আমদানি হচ্ছে বঙ্গোপসাগরে! এখনও পর্যন্ত যা ইঙ্গিত, তাতে পুজোয় কোনও না কোনও দিন বৃষ্টি হচ্ছেই। উৎসবের মূল চার দিন নির্জলা থাকবে, এই আশা প্রায় থাকছেই না।\n\nবর্ষাসুরের নাম ‘নোরু’। রবিবার সুপার টাইফুনের চেহারা নিয়ে ‘নোরু’ আছড়ে পড়েছে ফিলিপিন্সে। সে দেশে টাইফুনকে ‘কার্ডিং’ নামেও ডাকা হচ্ছে। সুপার টাইফুনের দাপটে দ্বীপরাষ্ট্রের বিস্তীর্ণ এলাকা বিধ্বস্ত। ফিলিপিন্স পেরিয়ে সোমবার সেই টাইফুন সরে এসেছে দক্ষিণ চিন সাগরে। এ বার তার লক্ষ্য ভিয়েতনাম উপকূল। তার পর লাওস, থাইল্যান্ড, মায়ানমার। সাধারণত, সাগর থেকে স্থলভাগে ঢুকে পড়লে দফায় দফায় শক্তি হারায় টাইফুন বা ঘূর্ণিঝড়। এক্ষেত্রেও তাই হবে। টাইফুন থেকে একেবারে মামুলি নিম্নচাপ।\n\nপ্রশ্ন উঠতে পারে, তা হলে পুজোর বাংলা নিয়ে দুশ্চিন্তা কেন? দুশ্চিন্তা আছে কারণ, মায়ানমার পেরোলেই আবার জলভাগ মানে বঙ্গোপসাগর পেয়ে যাবে ‘নোরু’র অবশিষ্টাংশ। পেয়ে যাবে ফের শক্তি বাড়ানোর সুযোগ। ঘূর্ণাবর্ত হোক বা ঘূর্ণিঝড়, তার জ্বালানি আসে সাগরের জল থেকেই। ফলে ‘নোরু’র যা যাত্রাপথ, তাতে উদ্বেগ থাকছেই। আপাতত ইঙ্গিত, সেপ্টেম্বরের একেবারে শেষে, ‘নোরু’র অবশিষ্টাংশ থেকে বঙ্গোপসাগরে নতুন ঘূর্ণাবর্ত সৃষ্টি হতে পারে। সেটাই মাথাব্যথার কারণ হয়ে দাঁড়িয়েছে আবহবিদদের।\n\nঘূর্ণাবর্ত সৃষ্টি হবে, এটা মোটামুটি নিশ্চিত। পুজোর চার দিনের মধ্যে বৃষ্টি হবে, এটাও মোটামুটি নিশ্চিত। তবে অনেকগুলি বিষয় এখনও স্পষ্ট নয়। এক, ঘূর্ণাবর্ত নিম্নচাপে পরিণত হবে কি না। নিম্নচাপ হলে কতটা শক্তিশালী হবে। ঘূর্ণাবর্ত বা নিম্নচাপের অভিমুখ কী হবে। সরাসরি বাংলার ঘাড়ে উঠে আসবে কি না। নিম্নচাপ অক্ষরেখার অবস্থান কী হবে। এই সব কিছুর উপরই নির্ভর করবে বৃষ্টির পরিমাণ। শুধু পরিমাণ নিয়ে অনিশ্চয়তা নয়। কখন বৃষ্টি বাড়বে, ভারী বৃষ্টি হবে কি না, তাও স্পষ্ট হতে সময় লাগবে। অর্থাৎ সপ্তমী-অষ্টমী না অষ্টমী-নবমী না পুজোর একেবারে শেষবেলায় বৃষ্টি বাড়বে, সেই অঙ্কেরই উত্তর খুঁজছেন আবহবিদরা।\n\nঅঙ্ক বেশ জটিল। কারণ, শুধুমাত্র ঘূর্ণাবর্ত সৃষ্টি হলেই মুষলধারায় বৃষ্টি হবে, এমনটা বলে দেওয়া যায় না। আবার ঘূর্ণাবর্ত বা নিম্নচাপ বাংলার উপকূলে চলে এলেই বলে দেওয়া যায় না, পুজো ভাসছেই। একাধিক শর্ত রয়েছে। আগের দুই নিম্নচাপই তার সবচেয়ে বড় প্রমাণ। সেপ্টেম্বরের দ্বিতীয় সপ্তাহে নিম্নচাপ তৈরি হয়েছিল অন্ধ্রপ্রদেশ-ওড়িশা উপকূলে। তৃতীয় সপ্তাহে নিম্নচাপ হাজির হয় বাংলা-ওড়িশা উপকূলে। অথচ, প্রথম নিম্নচাপে দুর্যোগের মুখে পড়ে যায় বাংলা। কাছে থাকলেও, দ্বিতীয় নিম্নচাপের উপস্থিতি সে ভাবে টেরই পায়নি বেশিরভাগ জেলার মানুষ। আবার প্রথম নিম্নচাপ যখন মধ্যপ্রদেশে, সেদিনই সবচেয়ে বেশি বৃষ্টি পায় দক্ষিণবঙ্গ। ২৮০ দিন পর আলিপুরের ভারী বৃষ্টি প্রাপ্তি সেদিনই। এর কারণ, নিম্নচাপ অক্ষরেখার অবস্থান। নিম্নচাপের চেয়েও অক্ষরেখার অবস্থান ছিল বেশি অনুকূল।\n\nসবচেয়ে বড় কথা, বজ্রগর্ভ মেঘ কোথায় সৃষ্টি হবে। ২৮ অগস্ট দুপুরে মাত্র এক ঘণ্টায় ৭২ মিলিমিটার বৃষ্টি হয়েছিল ঠনঠনিয়ায়। বৃষ্টি হয়েছিল মূলত মধ্য কলকাতাতেই। ডুবে যায় ধর্মতলার একাধিক রাস্তাও। অথচ, দক্ষিণে সে ভাবে বৃষ্টিই হয়নি। আর এ রকম বৃষ্টি হলেই পুজো মাটি হয়ে যাবে কোনও না কোনও মণ্ডপে। তবে আলিপুরের সুরুচি সঙ্ঘ না উত্তরের বাগবাজার, কোথায় মুষলধারায় বৃষ্টি নামবে, তা কয়েক ঘণ্টা আগে ছাড়া বলা সম্ভবই নয়। ফলে আশঙ্কা মাথায় নিয়েই পুজোর প্রস্তুতি চালাতে হবে উদ্যোক্তাদের।\n\nআশঙ্কা গোড়া থেকেই ছিল। কারণ, এ বার সাততাড়াতাড়ি পুজোর নির্ঘণ্ট। একেবারে বর্ষার মধ্যে। বাংলায় ক্যালেন্ডার শরতের হলেও, আবহবিদদের ক্যালেন্ডারে কলকাতায় বর্ষা থাকে ১২ অক্টোবর পর্যন্ত। বহু সময় সেই তারিখ পেরিয়েও থেকে যায় মৌসুমি বাতাস। সবটাই নির্ভর করে বঙ্গোপসাগরে ঘূর্ণাবর্ত বা নিম্নচাপ সৃষ্টির উপর। অক্টোবর আবার ঘূর্ণিঝড় প্রবণ মাস। যেমন, ২০১৩ সালে ঘূর্ণিঝড় পিলিনের ঠেলায় নবমী-দশমীতে ভেসেছিল কলকাতা, দক্ষিণবঙ্গের একাধিক জেলা। এ বার অবশ্য পুজোয় ঘূর্ণিঝড়ের আশঙ্কা দেখছে না আবহাওয়া দফতর। মৌসম ভবনের পূর্বাঞ্চলীয় প্রধান, ডেপুটি ডিরেক্টর জেনারেল সঞ্জীব বন্দ্যোপাধ্যায়ের মন্তব্য, ‘দক্ষিণ চিন সাগরের টাইফুনের অবশিষ্টাংশ থেকে বঙ্গোপসাগরে ঘূর্ণাবর্ত সৃষ্টি হতে পারে। আমরা সে দিকে নজর রাখছি। সপ্তমী থেকে দক্ষিণবঙ্গে বৃষ্টি বাড়তে পারে। মূলত হালকা থেকে মাঝারি বৃষ্টি হতে পারে। কিছুটা বেশি বৃষ্টি হবে কলকাতা-সহ উপকূলের জেলাগুলিতে। নবমী থেকে বৃষ্টি বাড়বে উত্তরবঙ্গে।’\n\nউত্‍সবের মধ্যে ঘূর্ণাবর্ত, তাও আবার চিন সাগরের ‘চক্রান্ত’! উদ্বেগ তাই থাকছেই।",
    "সেপ্টেম্বরে বিশ্বকাপ বাছাইয়ে খেলবে বাংলাদেশের নারীরা": "দক্ষিণ আফ্রিকায় অনুষ্ঠিতব্য আইসিসি নারী ওয়ানডে বিশ্বকাপে খেলতে হলে বাছাই পর্ব উৎরাতে হবে বাংলাদেশ নারী ক্রিকেট দলকে। সেই বাছাই পর্বের সূচিই ঘোষণা করেছে আইসিসি। আরব আমিরাতের আবুধাবি শেখ জায়েদ স্টেডিয়ামে সেপ্টেম্বরের তৃতীয় সপ্তাহে অনুষ্ঠিত হবে নারী বিশ্বকাপ ক্রিকেটের বাছাই পর্বে। যেখানে বাংলাদেশসহ মোট আটটি দেশ অংশ নেবে দুটি জায়গা নিশ্চিত করার জন্য।\n\n১৮ থেকে ২৫ সেপ্টেম্বর অনুষ্ঠিত হবে এই বাছাই পর্ব। বাংলাদেশছাড়াও এ পর্বে অংশ নেবে স্কটল্যান্ড, জিম্বাবুয়ে, আরব আমিরাত, যুক্তরাষ্ট্র, পাপুয়া নিউগিনি, আয়ারল্যান্ড এবং থাইল্যান্ড।\n\nআটটি দলকে ভাগ করা হয়েছে দুই গ্রুপে। বাংলাদেশ রয়েছে ‘এ’ গ্রুপে। বাংলাদেশের সঙ্গী বাকি তিনটি দেশ হচ্ছে আয়ারল্যান্ড, স্কটল্যান্ড এবং যুক্তরাষ্ট্র। বি গ্রুপে রয়েছে থাইল্যান্ড, জিম্বাবুয়ে, পাপুয়া নিউগিনি এবং আরব আমিরাত।\n\nবাংলাদেশের জন্য কঠিন গ্রুপই বলা যায়। ১৮, ১৯ এবং ২১ সেপ্টেম্বর অনুষ্ঠিত হবে গ্রুপ পর্বের খেলা। ২৩ সেপ্টেম্বর অনুষ্ঠিত হবে সেমিফাইনাল এবং ২৫ সেপ্টেম্বর ফাইনাল। ফাইনালে প্রতিযোগী দুই দলই সুযোগ পাবে দক্ষিণ আফ্রিকায় অনুষ্ঠিতব্য টি-টোয়েন্টি বিশ্বকাপে খেলার।\n\nএরই মধ্যে টি-টোয়েন্টি বিশ্বকাপের মূল পর্বে খেলার যোগ্যতা অর্জন করেছে স্বাগতিক দক্ষিণ আফ্রিকা, বর্তমান চ্যাম্পিয়ন অস্ট্রেলিয়া, ইংল্যান্ড, ভারত, পাকিস্তান, শ্রীলঙ্কা, ওয়েস্ট ইন্ডিজ এবং নিউজিল্যান্ড।\n\nআইএইচএস/",
    "দু’টি আন্তর্জাতিক রুটে বিমানের ফাইট চালুর আহ্বান চট্টগ্রাম চেম্বারের": "ঢাকা-চট্টগ্রাম-ব্যাংকক এবং চট্টগ্রাম-কলকাতা রুটে বাংলাদেশ বিমানের ফাইট চালু করতে কার্যকর পদক্ষেপ নিতে ব্যবসায়ীসহ সর্বস্তরের মানুষের পক্ষ থেকে বিমান প্রতিমন্ত্রীর প্রতি আহ্বান জানিয়েছে চট্টগ্রাম চেম্বার। বিমান প্রতিমন্ত্রী মো: মাহবুব আলীর প্রতি প্রেরিত একপত্রে এ আহ্বান জানান চেম্বার সভাপতি মাহবুবুল আলম।\n\nপত্রে তিনি আরো বলেন, চট্টগ্রাম থেকে বিদেশগামী বিশেষ করে থাইল্যান্ড ও ভারতে ব্যবসায়ী, চিকিৎসা প্রত্যাশী ও পর্যটকের সংখ্যা অনেকগুণ বৃদ্ধি পেয়েছে। বর্তমানে ঢাকা থেকে থাইল্যান্ড ও ভারতে প্রতিদিন ফাইট থাকলেও চট্টগ্রামের সাথে সরাসরি বিমানের কোনো ফাইটের ব্যবস্থা নেই।\n\nপত্রে আরো বলা হয়, সরকারের ভিশন ২০৪১ এর আলোকে চট্টগ্রামকে ঘিরে চলছে ব্যাপক কর্মযজ্ঞ। ফলে চট্টগ্রামে যেমন বিদেশী বিনিয়োগকারীরা আসছেন তেমনি আমদানি রফতানি ও চিকিৎসা এবং ভ্রমণের কারণে চট্টগ্রাম থেকে থাইল্যান্ড ও ভারতে যাত্রীর সংখ্যাও অনেকগুণ বেড়ে গেছে। কিন্তু বিদেশী বিনিয়োগকারীরা চট্টগ্রামে আসতে গেলে অথবা চট্টগ্রাম থেকে ব্যবসায়ী ও চিকিৎসা প্রত্যাশীরা উল্লেখিত দেশে যেতে হলে ঢাকা হয়ে যাতায়াত করতে হচ্ছে, যা সময় ও অর্থ অপচয়ের পাশাপাশি অনেকটা ভোগান্তিও। তাই, ওই রুটে ক্রমবর্ধমান যাতায়াতকারীর সংখ্যা ও চাহিদা বিবেচনায় জরুরিভিত্তিতে সরাসরি ফাইট ব্যবস্থা নিশ্চিত করা প্রয়োজন।\n\nপত্রে বর্তমান প্রেক্ষাপট বিবেচনায় ঢাকা থেকে ব্যাংকক ও কলকাতা রুটে বিমানের যে ফাইট চলমান রয়েছে তা চট্টগ্রাম হয়ে অর্থাৎ ঢাকা-চট্টগ্রাম-ব্যাংকক এবং চট্টগ্রাম-কলকাতা ফাইট (অন্তত: সপ্তাহে তিন দিন) চালু করতে কার্যকর পদক্ষেপ গ্রহণের জন্য বিমান প্রতিমন্ত্রীর প্রতি বিশেষ অনুরোধ জানানো হয়।",
    "টিভি সূচি (শুক্রবার, ২৩ সেপ্টেম্বর ২০২২)": "রোমাঞ্চের নানা বাঁক পেরিয়ে ৩-৩ গোলে ড্র হলো দুই সাবেক বিশ্ব চ্যাম্পিয়ন দলের লড়াই।",
    "করোনার প্রাদুর্ভাব এখনও শেষ হয়নি, টিকাদান অব্যাহত রাখা জরুরি": "প্রধানমন্ত্রী শেখ হাসিনার নেতৃত্বে কোভিড ব্যবস্থাপনায় বাংলাদেশের অসাধারণ সাফল্য তুলে ধরে পররাষ্ট্রমন্ত্রী ড. এ কে আব্দুল মোমেন বলেছেন, করোনাভাইরাসের বিরুদ্ধে যুদ্ধ এখনও শেষ হয়ে যায়নি। টিকাদান কর্মসূচি অব্যাহত রাখা জরুরি।\n\nশুক্রবার (২৩ সেপ্টেম্বর) ‘কোভিড-১৯ গ্লোবাল অ্যাকশন প্ল্যান’ শীর্ষক পররাষ্ট্রমন্ত্রী পর্যায়ের বৈঠকে উদ্বোধনী অনুষ্ঠানে তিনি এসব কথা বলেন। মন্ত্রণালয়ের এক প্রেস বিজ্ঞপ্তিতে এ তথ্য জানানো হয়েছে।\n\nকরোনাভাইরাসের প্রাদুর্ভাব মোকাবিলায় রাজনৈতিক সদিচ্ছা জোরদারে বিশ্বব্যাপী অংশীদারদের একত্রিত করার প্রয়াসে পররাষ্ট্রমন্ত্রী ড. মোমেন, মার্কিন পররাষ্ট্রমন্ত্রী অ্যান্টনি ব্লিঙ্কেন, স্পেনের পররাষ্ট্রমন্ত্রী হোসে ম্যানুয়েল আলবারেস বুয়েনো এবং বতসোয়ানার পররাষ্ট্রমন্ত্রী ড. লেমোগাং কোয়াপে যৌথভাবে মন্ত্রী পর্যায়ের এ সভার আয়োজন করেন।\n\nজাপান, থাইল্যান্ড, সৌদি আরবসহ বেশ কয়েকটি দেশের পররাষ্ট্রমন্ত্রীরা ছাড়াও বিশ্ব স্বাস্থ্য সংস্থার মহাপরিচালক এবং উল্লেখযোগ্য সংখ্যক দেশ ও সংস্থার উচ্চ পর্যায়ের প্রতিনিধিরা এ সভায় অংশ নেন।\n\nএ সময় মোমেন বলেন, সাফল্যের মূলে রয়েছে জীবনরক্ষার পাশাপাশি জীবিকার সংস্থান অব্যাহত রাখা, অতি ঝুঁকিপূর্ণদের জন্য বিশেষ সহায়তার ব্যবস্থা করা এবং লাগসই প্রণোদনার মাধ্যমে অতিমারির ফলে ক্ষতিগ্রস্ত অর্থনীতির দ্রুত পুনর্গঠন নিশ্চিত করা। কোভিড ব্যবস্থাপনায় অর্জিত অভিজ্ঞতা ও জ্ঞান অন্যদের সঙ্গে ভাগাভাগি করতে বাংলাদেশ প্রস্তুত।\n\nটিকা ও অন্যান্য কোভিড সামগ্রী সহজলভ্য করতে বিশ্ব স্বাস্থ্য সংস্থার তত্ত্বাবধানে গঠিত ও পরিচালিত ‘অ্যাক্ট-এ এবং কোভ্যাক্স’ এর মতো বহুপাক্ষিক প্লাটফর্মগুলোর প্রশংসা করে পররাষ্ট্রমন্ত্রী বৈশ্বিক চ্যালেঞ্জ মোকাবিলায় সমন্বিত বহুপাক্ষিক উদ্যোগের ওপর গুরুত্বারোপ করেন।\n\nপররাষ্ট্রমন্ত্রী স্বাস্থ্য খাতে সক্ষমতা বৃদ্ধির ওপর জোর দেন এবং এক্ষেত্রে নিম্ন আয়ের দেশগুলোর জন্য প্রয়োজনীয় তহবিল সরবরাহ নিশ্চিত করা প্রয়োজন বলে দাবি করেন।\n\nসভা শেষে সুনির্দিষ্ট সুপারিশ এবং অগ্রগতির রূপরেখা সংবলিত একটি যৌথ বিবৃতি জারি করা হয়। বিবৃতিতে করোনা মোকাবিলায় কোভিড-১৯ গ্লোবাল অ্যাকশন প্ল্যানের ছয়টি মূল কর্মপরিকল্পনার আলোকে গৃহীত পদক্ষেপগুলোর হালনাগাদ অগ্রগতি এবং রাজনৈতিক সদিচ্ছা ও সমন্বয় বাড়াতে বিভিন্ন দেশের পররাষ্ট্র মন্ত্রণালয়ের ভূমিকার ওপর আলোচনা করা হয়।\n\nএছাড়া মহামারি চূড়ান্তভাবে মোকাবিলায় অবশিষ্ট পদক্ষেপগুলো নিতে এবং ভবিষ্যতে এ ধরনের স্বাস্থ্য হুমকি প্রতিরোধ করতে আরও উন্নত ও কার্যকরী স্বাস্থ্য সুরক্ষা কাঠামো তৈরিতে গ্লোবাল অ্যাকশন প্ল্যানের অংশীদারদের সমন্বিত প্রয়াস চলমান রাখার ওপর গুরুত্বারোপ করা হয়।\n\nএমআরএম/এমএস",
    "মিয়ানমারের গোলযোগ আঞ্চলিক অস্থিতিশীলতা তৈরি করতে পারে": "আরাকান আর্মির বিরুদ্ধে রাখাইনে অভিযানের কারণে বাংলাদেশ সীমান্তে অস্থিরতা দেখা দিচ্ছে। ইতোমধ্যে মিয়ানমার থেকে ছোড়া মর্টারশেলে একজন নিহত এবং ছয় জন আহত হয়েছেন। ঢাকায় মিয়ানমারের রাষ্ট্রদূতকে কয়েক দফা তলব করে এ নিয়ে সতর্ক করা হলেও অস্থিরতা কমছে না সীমান্তে। গোটা পরিস্থিতি সম্পর্কে দক্ষিণ-পূর্ব এশিয়ার জোট আসিয়ানের দূতাবাস প্রধানদের অবহিত করেছে পররাষ্ট্র মন্ত্রণালয়। ওই আলোচনায় মিয়ানমারের অভ্যন্তরীণ পরিস্থিতির কারণে এই অঞ্চলে অস্থিতিশীলতা তৈরি হতে পারে বলে আশঙ্কা প্রকাশ করেছে আসিয়ান। এ কারণে রোহিঙ্গা সমস্যা এবং সামগ্রিকভাবে মিয়ানমারের রাজনৈতিক সমস্যার বিষয়টি জাতিসংঘ সাধারণ পরিষদে বড় আকারে তুলে ধরতে পারে আসিয়ানের কয়েকটি সদস্য রাষ্ট্র।\n\nসোমবার (১৯ সেপ্টেম্বর) বাংলাদেশ-মিয়ানমার সীমান্তে চলমান সহিংতার বিষয়ে আসিয়ানভুক্ত দেশগুলোর দূতাবাসের প্রতিনিধিদের সঙ্গে আলোচনা করেন পররাষ্ট্র মন্ত্রণালয়ের ভারপ্রাপ্ত সচিব মো. খোরশেদ আলম। বৈঠকে মালয়েশিয়া, ইন্দোনেশিয়া, ব্রুনাই, ভিয়েতনাম, থাইল্যান্ড, সিঙ্গাপুর ও ফিলিপাইন দূতাবাসের প্রধানরা অংশগ্রহণ করেন।\n\nএ বিষয়ে জানতে চাইলে ভারপ্রাপ্ত পররাষ্ট্র সচিব মো. খোরশেদ আলম বাংলা ট্রিবিউনকে বলেন, ‘সীমান্তে চলমান পরিস্থিতি সম্পর্কে তাদের কাছে ব্যাখ্যা করেছি এবং এ বিষয়ে করণীয় কী, সে বিষয়ে পরামর্শ চেয়েছি।’\n\nএ অঞ্চলের দেশ হচ্ছে মিয়ানমার এবং সেখানে অভ্যন্তরীণ গোলযোগ বেশি হলে সামগ্রিক স্থিতিশীলতা বিঘ্নিত হতে পারে। সেই বিষয়টিও আলোচনায় এসেছে বলে তিনি জানান।\n\nখোরশেদ আলম বলেন, ‘আমরা তাদের বলেছি, বাংলাদেশ শান্তিপ্রিয় দেশ এবং কোনও ধরনের সংঘাতে জড়িয়ে পড়বে না দেশটি।’\n\nউল্লেখ্য, গত ১৩ সেপ্টেম্বর সিঙ্গাপুরের পররাষ্ট্রমন্ত্রী ভিভিয়ান বালাকৃষ্ণান দেশটির পার্লামেন্টকে জানান, ২০২১ সালের এপ্রিলে আসিয়ান নেতারা ৫ দফা প্রস্তাব তৈরির পর মিয়ানমারের সিনিয়র জেনারেল মিং আং হ্লাইং সেটি মেনে নিয়েছিল। কিন্তু সেটির তেমন অগ্রগতি না হওয়ায় সিঙ্গাপুর এবং আসিয়ান চরম হতাশ। মিয়ানমারের শান্তি ও স্থিতিশীলতা শুধু দেশটির জন্য নয়, বরং গোটা অঞ্চলের স্বার্থের জন্য প্রয়োজন।\n\nএদিকে নাম প্রকাশ না করার শর্তে একটি সূত্র জানায়, আসিয়ান দেশগুলোর প্রতিনিধিরা মিয়ানমার নিয়ে বৈঠকে তাদের হতাশা ব্যক্ত করেছেন।\n\nসূত্র আরও জানায়, মিয়ানমারের সঙ্গে বাংলাদেশ, ভারত, চীন, থাইল্যান্ড ও লাওসের সীমান্ত রয়েছে। এছাড়া বিভিন্ন দেশের বিনিয়োগ ও স্বার্থ রয়েছে দেশটিতে। ফলে যেকোনও অভ্যন্তরীণ গোলযোগ গোটা পরিস্থিতিকে অনিশ্চয়তার মাঝে ফেলে দিতে পারে।’\n\nএ বিষয়ে জানতে চাইলে সাবেক পররাষ্ট্র সচিব মো.শহীদুল হক বলেন, ‘গত বছরের ফেব্রুয়ারিতে যে সামরিক ক্যু হয়েছিল, সেটি সফল হয়নি এবং মিয়ানমারের সামরিক জান্তারা এখন অনুভব করছে যে পুরো দেশটি এখন তাদের দখলে নেই।’\n\nতিনি বলেন, ‘মিয়ানমার সেনাবাহিনীর পেছনে একটি অদৃশ্য শক্তি কাজ করছে বলে আমার মনে হয়। এ অঞ্চলটি বিভিন্ন কারণে নাজুক। এ বিষয়ে বাংলাদেশের সাবধান থাকতে হবে।’\n\nসরকার এ বিষয়ে পূর্ণ সজাগ আছে জানিয়ে তিনি বলেন, ‘এর পাশাপাশি আমাদের বিভিন্ন পদক্ষেপ নিতে হবে। এর জন্য ঘটনা ঘটার আগে আমাদের কিছু কাজ করতে হবে। তবে একইসঙ্গে খেয়াল রাখতে হবে যে আমরা যেন উসকানি না দেই।’\n\nসমস্যা সমাধানের জন্য ভারসাম্যমূলক অবস্থান তৈরি করা দরকার জানিয়ে শহীদুল হক আরও বলেন, ‘এ অঞ্চলে আমাদের বন্ধুদের সঙ্গে কাজ করতে হবে। একটি জিনিস মনে রাখতে হবে, তাদের চিন্তাভাবনা এবং আমাদের চিন্তাভাবনা এক হবে—বিষয়টি সেরকম নয়। কিন্তু সবার মাঝে এ বিষয়টি নিয়ে আলোচনা করতে হবে। কারণ, এখানে যদি একটি অস্থিতিশীল পরিস্থিতি তৈরি হয়, তখন গোটা অঞ্চলে এর নেতিবাচক প্রভাব পড়বে।’",
    "এক্সিম ব্যাংকে নতুন এমডি": "মোহাম্মদ ফিরোজ হোসেন ১৯৮৮ সালে শিক্ষানবিশ কর্মকর্তা হিসেবে ন্যাশনাল ব্যাংকে কর্মজীবন শুরু করেন। ১৯৯৯ সালে এক্সিম ব্যাংকের প্রতিষ্ঠালগ্নে সহকারী ভাইস প্রেসিডেন্ট হিসেবে যোগ দেন। গত ২২ বছরে তিনি এক্সিম ব্যাংকের প্রধান শাখা, মতিঝিল শাখার ব্যবস্থাপকসহ প্রধান কার্যালয়ের বিভিন্ন বিভাগের প্রধানের দায়িত্ব পালন করেন। শ্রেষ্ঠ শাখা ব্যবস্থাপক হিসেবে মোহাম্মদ ফিরোজ হোসেন একাধিকবার চেয়ারম্যানস অ্যাওয়ার্ড ও স্বর্ণপদক লাভ করেন।"
}