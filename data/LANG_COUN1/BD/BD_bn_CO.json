{
    "FIFA World Cup: আত্মঘাতী গোল, ‘দ্য জেন্টলম্যান’কে খুন, কলঙ্কিত কলম্বিয়া": "Andrés Escobar: এস্কোবারের শেষকৃত্যে ১ লক্ষ ২০ হাজারের বেশি মানুষ ছিলেন। এস্কোবারকে খুনের ঘটনায় ড্রাগ কার্টেলেরে এক বডিগার্ড হাম্বের্তো কাস্ত্রো মুনোজকে গ্রেফতার করা হয়। তিনি স্বীকার করেন এস্কোবারকে খুনের কথা। ৪৩ বছরের কারাদন্ড হয় মুনোজের। এস্কোবার খুন হওয়ায় বিশ্ব মঞ্চে কলম্বিয়ার ভাবমূর্তি আরও খারাপ হয়।\n\nদীপঙ্কর ঘোষাল\n\nনতুন তারকা কে? এই প্রশ্ন চার বছর অন্তত ঠিক ঘোরাফেরা করে মাথায়। বিশ্বকাপ ফুটবলের আসরে এ বারও আমরা বসব মেসি-রোনাল্ডো-নেইমারের পরবর্তী প্রজন্মের খোঁজে। বিশ্বকাপ এমনই। তার পথচলার প্রথম দিন থেকেই জন্ম দিয়ে চলেছে একের পর নায়ক। অসংখ্য ঘটনা। আর একদল বিশ্ব চ্যাম্পিয়ন। সেই সব নায়ক আর না-ভোলা ঘটনা তুলে আনল টিভি নাইন। পর্ব-৪\n\nটেনিসে আনফোর্সড এররের জন্য অনেক বড় তারকা ম্যাচ হেরে যান। ওই আনফোর্সড এররের বাংলা কী? অনিচ্ছাকৃত ভুল। এমন ভুল কেউ করলে, তাঁর প্রাণ সংশয় হতে পারে? অন্তত একটা ম্যাচের নিরিখে হওয়ার কথা নয়। বিস্ময় সেখানেই। ফুটবল এমন ঘটনারও সাক্ষী থেকেছে। অনিচ্ছাকৃত ভুলের জন্য প্রাণ হারাতে হয়েছিল এক তারকাকে, তার কোনও প্রমাণ না থাকলেও, ঘটনার প্রেক্ষিত হিসেবে কিন্তু তাই বলা হয়। যার জন্য বিশ্ব ফুটবল হারিয়েছিল একজন সেরা ডিফেন্ডারকে। ফুটবলের মতো বডি কনট্যাক্ট গেমে ‘দ্য জেন্টলম্যান’ ডাক নাম পাওয়া, অবিশ্বাস্য শোনালেও সত্যি। আন্দ্রে এস্কোবার পেয়েছিলেন সেই বিরল ডাকনাম। কলম্বিয়ার এই ফুটবলার খুন হয়েছিলেন মাত্র ২৭ বছর বয়সে।\n\nফুটবল বডি কনট্যাক্ট গেম। সেন্টারব্যাক এস্কোবার তবুও পরিচ্ছন্ন ফুটবল খেলতেন। প্রতিপক্ষকে ইচ্ছাকৃত আঘাত একেবারেই নয়। ৬ ফুট উচ্চতা। রাজপুত্রের মতো দেখতে। বিশ্ব মঞ্চে কলম্বিয়া মানেই ড্রাগ, মাফিয়া রাজ— এ সবই আগে মাথায় আসে। ফুটবলের মাধ্যমে দেশের ভাবমূর্তি ফেরানোর চেষ্টা করে গিয়েছেন আন্দ্রেস। বিশ্বকাপে সেই তাঁকেই একটা ভুলের চরম খেসারত দিতে হবে, তা হয়তো কেউ কল্পনাও করেননি। ১৯৯৪ সালের বিশ্বকাপ। গ্রুপ পর্বে মার্কিন যুক্তরাষ্ট্রের বিরুদ্ধে ম্যাচ। কলম্বিয়ার বক্সের দিকে আক্রমণ ধেয়ে আসছে। বাঁ দিক থেকে হঠাৎই খেলা সুইচ করে দিয়েছিলেন এক মার্কিনি ফুটবলার। বক্সের ডানদিকে সতীর্থের জন্য পাস বাড়িয়েছিলেন তিনি। মাঝে ছিলেন এস্কোবার। স্লাইড করে বল ক্লিয়ারের চেষ্টা করেন তিনি। গোলকিপারও এগিয়ে যাচ্ছিলেন। ভুল বোঝাবুঝিতে কলম্বিয়ার জালেই জড়িয়ে যায় বল। আমেরিকার বিরুদ্ধে এস্কোবারের আত্মঘাতী গোল। ১-২ হেরে বিশ্বকাপের গ্রুপ পর্যায় থেকে ছিটকে যায় কলম্বিয়া।\n\nওখানে শেষ নয়, ঘটনার শুরু ওখান থেকেই। বিশ্বকাপের পর লাস ভেগাসে আত্মীয়ের বাড়ি যাওয়ার কথা ছিল এস্কোবারের। তিনি সিদ্ধান্ত নেন, দেশে ফিরে যাবেন। তাঁর শহর মেডেলিন। সেখানেই বেড়ে ওঠা। বিশ্বকাপ থেকে বিদায়ের পাঁচ দিন পরের ঘটনা। রাতে মেডেলিনের এক পানশালায় যান বন্ধুদের সঙ্গে। সেখান থেকে নাইট ক্লাবে। সকলেই নিজেদের মতো উপভোগ করছিলেন সময়। ভোর তিনটে নাইট ক্লাব থেকে একাই বেরিয়ে আসেন এস্কোবার। পার্কিং লটে নিজের গাড়িতে গিয়ে বসেন। হয়তো ইচ্ছে ছিল, বাড়ি ফিরে যাবেন। অন্ধকার ফুঁড়ে হঠাৎই উদয় হয় তিনজনের। এস্কোবারের সঙ্গে শুরু হয় বাগবিতণ্ডা। বচসা চলতে চলতে হঠাৎই দু’জন হ্যান্ড গান বের করেন। আর একজনের কাছে ছিল ৩৮ ক্যালিবার পিস্তল। পর পর ছ’টা গুলি করা হয় এস্কোবারকে। ওই রাতে কেউ কেউ শুনেছিলেন সেই বচসা। বাগবিতণ্ডার সময় নাকি দুষ্কৃতিরা বারবার ‘গোল’ বলে চিৎকার করছিলেন। গুলি করেই দুষ্কৃতিরা পালিয়ে যায়। এস্কোবারকে হাসপাতালে নিয়ে যাওয়া হয় সঙ্গে সঙ্গে। কিছুক্ষণের মধ্যেই মৃত্যু হয় কলম্বিয়ার তারকা ফুটবলারের।\n\nএস্কোবারকে খুনের পিছনে ছিল সেই আত্মঘাতী গোল, এমনই বিশ্বাস করেন তাঁর ভক্তরা। এমনকি, কলম্বিয়ার আমজনতাও। বিবিসির ধারাভাষ্যকার তথা ফুটবল বিশেষজ্ঞ অ্যালান হ্যানসেন ওই কারণই তুলে ধরেছিলেন। আত্মঘাতী গোলের জন্য এস্কোবারের খুন হয়েছেন, এ কথা উল্লেখ করে বিবিসির তরফে এক বিবৃতি জারি করে জনসমক্ষে ক্ষমা চাওয়া হয়। এস্কোবারের শেষকৃত্যে ১ লক্ষ ২০ হাজারের বেশি মানুষ ছিলেন। এস্কোবারকে খুনের ঘটনায় মাদকচক্রের বডিগার্ড হাম্বের্তো কাস্ত্রো মুনোজকে গ্রেফতার করা হয়। তিনি স্বীকার করেন এস্কোবারকে খুনের কথা। ৪৩ বছরের কারাদন্ড হয় মুনোজের। এস্কোবার খুন হওয়ায় বিশ্ব মঞ্চে কলম্বিয়ার মুখ যে পুড়েছিল, তাতে কোনও সন্দেহ নেই।\n\n১৯৮৮ সালে কলম্বিয়া জাতীয় দলে অভিষেক হয় আন্দ্রেস এস্কোবারের। ১৯৯০ সালের বিশ্বকাপে সব ম্যাচে খেলেন। শেষ ষোলোয় ক্যামেরুনের কাছে ১-২ ব্যবধানে হেরে ছিটকে যায় কলম্বিয়া। এ ছাড়াও ১৯৮৯ ও ১৯৯১ সালের কোপা আমেরিকায় খেলেছেন। ১৯৯৪ ফিফা বিশ্বকাপের যোগ্য়তা অর্জন পর্বে একটি ম্যাচেও খেলেননি তিনি। অবশ্য ১৯৯৪ সালের বিশ্বকাপ খেলেন। আর তারপরই জীবন শেষ। মৃত্যুর কিছুদিন আগেই এনগেজমেন্ট হয়েছিল এস্কোবারের। দীর্ঘদিনের বান্ধবী দাঁতের চিকিৎসক পামেলা কাসকার্দোর সঙ্গে সে বছরই বিয়ে হওয়ার কথা ছিল। কথা ছিল আরও অনেক কিছুর। ছ’টা গুলি স্তব্ধ করে দিয়েছিল এস্কোবারের সব স্বপ্ন। এমনকি, তাঁকে ঘিরে থাকা মানুষগুলোর!\n\nসব মৃত্যুই দুঃখের। এস্কোবারের ক্ষেত্রে আরও অনেক বেশি। বিশ্ব ফুটবল তার জেন্টলম্যানকে হারিয়েছিল। মাত্র ২৭ বছরেরই।",
    "পূর্ণ কূটনৈতিক সম্পর্ক পুনঃস্থাপন করল কলম্বিয়া-ভেনেজুয়েলা": "লাতিন আমেরিকার দেশ কলম্বিয়া ও ভেনেজুয়েলা তিন বছর পর পূর্ণ কূটনৈতিক সম্পর্ক পুনঃপ্রতিষ্ঠা করেছে। এ জন্য রোববার কলম্বিয়ার নতুন রাষ্ট্রদূত আরমান্দো বেনেদেত্তি ভেনেজুয়েলার রাজধানী কারাকাসে যান।\n\nবেনেদেত্তিকে স্বাগত জানান ভেনেজুয়েলার উপ পররাষ্ট্রমন্ত্রী রান্ডার পেনা রামিরেজ। তিনি টুইটারে লেখেন, আমাদের ঐতিহাসিক সম্পর্ক আমাদের জনগণের সুখের জন্য একসঙ্গে কাজ করার আহ্বান জানায়। অপরদিকে কলম্বিয়ার রাষ্ট্রদূত তার টুইটারে লেখেন, ভেনেজুয়েলার সঙ্গে সম্পর্ক কখনওই ছিন্ন করা উচিত হয়নি। আমরা ভাই ভাই এবং একটি কল্পিত রেখা আমাদের বিচ্ছিন্ন করতে পারবে না।\n\nকলম্বিয়ার নতুন বামপন্থি প্রেসিডেন্ট গুস্তাভো পেত্রো এবং ভেনেজুয়েলার প্রেসিডেন্ট নিকোলাস মাদুরো ১১ আগস্ট ঘোষণা করেন, তারা কূটনৈতিক সম্পর্ক পুনঃপ্রতিষ্ঠার পরিকল্পনা নিয়েছেন। যা ২০১৯ সালে ছিন্ন হয়। পেত্রো কলম্বিয়ার প্রথম বামপন্থি প্রেসিডেন্ট। তিনি বলেছেন, মাদুরোকে তিনি স্বীকৃতি দেবেন এবং ভেনেজুয়েলার সরকারের সঙ্গে নানা বিষয়ে কাজ করবেন। এদিকে ভেনেজুয়েলা দেশটির সাবেক পররাষ্ট্রমন্ত্রী ফেলিক্স প্লাসেন্সিয়াকে বোগোতায় রাষ্ট্রদূত হিসেবে নিয়োগ দিয়েছে।\n\nবিরোধীরা কলম্বিয়ার সীমান্ত থেকে খাবার ও ওষুধবোঝাই ট্রাক নিয়ে ভেনেজুয়েলা প্রবেশের চেষ্টার প্রতিক্রিয়ায় কারাকাস বোগোতার সঙ্গে সম্পর্ক ছিন্ন করে। এর পর সীমান্ত বন্ধ করে দেয় ভেনেজুয়েলা। দুই দেশে থাকা দূতাবাস ও কনস্যুলেট বন্ধ করে দেয়া হয় এবং বন্ধ করে দেয়া হয় ফ্লাইট। ২০১৯ সালের নির্বাচনে প্রেসিডেন্ট নির্বাচিত হওয়ার পর মাদুরোকে স্বীকৃতি দেননি কলম্বিয়ার সাবেক প্রেসিডেন্ট ইভান দুকো। উল্টো ভেনেজুয়েলার অন্তর্বর্তী প্রেসিডেন্ট হিসেবে বিরোধী নেতা হুয়ান গুয়াইদোকে সমর্থন দেন।\n\nতবে সেগুলো এখন অতীত। আগস্টের শুরুতে কলম্বিয়ার প্রেসিডেন্ট হিসেবে বামপন্থি নেতা পেত্রো দায়িত্ব নেওয়ার পর থেকেই দুই দেশের সম্পর্কে প্রাণ ফিরে আসে। রাষ্ট্রদূত নিয়োগ ছাড়াও সম্পর্ক স্বাভাবিক করার প্রক্রিয়ার মধ্যে রয়েছে দুই দেশের সীমান্ত খুলে দেওয়া। যা ২০১৫ সাল থেকে গাড়ি চলাচলের জন্য বন্ধ রয়েছে। তবে পথচারীদের চলাচলে বাধা নেই। আর দুই দেশই নিজেদের মধ্যে সামরিক সম্পর্কও পুনঃপ্রতিষ্ঠায় আগ্রহী। সূত্র: আল জাজিরা।",
    "কলম্বিয়ায় ভয়াবহ হামলা ‘কমিউনিস্ট’ গেরিলাদের, নিহত ৮ পুলিশকর্মী": "সংবাদ প্রতিদিন ডিজিটাল ডেস্ক: ভয়াবহ হামলায় কেঁপে উঠল কলম্বিয়া। ‘কমিউনিস্ট’ গেরিলাদের হামলায় নিহত হয়েছেন আটজন পুলিশকর্মী। এই ঘটনার তীব্র নিন্দা করেছেন দেশটির প্রেসিডেন্ট গুস্তাভো পেত্রো। আশঙ্কা করা হচ্ছে, এই হামলার নেপথ্যে রয়েছে শান্তির পথে ফিরে আসা কমিউনিস্ট সশস্ত্র সংগঠন ‘FARC’-এর আলোচনা বিরোধী একটি অংশ।\n\nবিবিসি সূত্রে খবর, শুক্রবার কলম্বিয়ার (Colombia) দক্ষিণে হুইলা শহরে একটি অনুষ্ঠানে গিয়েছিলেন পুলিশকর্মীরা। সেখান থেকে ফেরার পথে তাঁদের গাড়ি লক্ষ্য করে মাইন বিস্ফোরণ ঘটায় হামলাকারীরা। তারপর, আহত পুলিশ আধিকারিকদের গুলি করে ঝাঁজরা করে দেয় ওই গেরিলারা। তাৎপর্যপূর্ণ ভাবে, মাত্র মাসখানেক আগে কলম্বিয়ার প্রেসিডেন্ট পদে বসেছেন গেরিলা থেকে রাজনীতির ময়দানে আসা গুস্তাভো পেত্রো। মসনদে বসে মাদকের পাচারকারীদের স্বর্গরাজ্য বলে পরিচিত দেশটিতে শান্তি ফেরানোর চেষ্টায় গেরিলা বাহিনীগুলির সঙ্গে আলোচনা চালাচ্ছেন তিনি। কিন্তু এদিনের হামলা সেই আলোচনায় বড় ধাক্কা বলেই মনে করছেন বিশ্লেষকরা। টুইটার হ্যান্ডেলে প্রেসিডেন্ট পেত্রো লেখেন, “শান্তিপ্রক্রিয়া ভেস্তে দিতে এটা একটা ষড়যন্ত্র।”\n\nEight police officers were killed in an explosives attack in western Colombia on Friday, President Gustavo Petro said, the deadliest attack on security forces since he took office: Reuters — ANI (@ANI) September 3, 2022\n\nএদিকে, এখনও পর্যন্ত এই হামলার দায় স্বীকার করেনি কোনও গেরিল সংগঠন। তবে নিরাপত্তা সংস্থাগুলি মনে করছে, এই ঘটনার নেপথ্যে রয়েছে ২০১৬ সালে শান্তির পথে ফিরে আসা কমিউনিস্ট সশস্ত্র সংগঠন ‘Revolutionary Armed Forces of Colombia-People’s Army’ (FARC)-এর আলোচনা বিরোধী একটি অংশ। নিজেদের উপস্থিতি জানান দিতেই এই হামলা চালিয়েছে তারা। রয়টার্স সূত্রে খবর, হুইলা শহরে এখনও বিদ্রোহী গেরিলারা সক্রিয়।ফলে প্রশ্ন উঠছে, আবারও কি গৃহযুদ্ধের দিকে এগোচ্ছে দেশটি?\n\nউল্লেখ্য, পেত্রো দায়িত্ব নেওয়ার পর এটিই দেশটিতে নিরাপত্তা বাহিনীর ওপর সবচেয়ে বড় হামলা। সামাজিক-অর্থনৈতিক বৈষম্য দূর করার প্রতিশ্রুতি দিয়ে আগস্টের শুরুতে কলম্বিয়ার প্রথম বামপন্থী প্রেসিডেন্ট হিসেবে শপথ নেন তিনি। তবে সরকার গঠনের এক মাস পার না হতেই দেশটিতে ভয়াবহ এই মামলার ঘটনা ঘটল। রয়টার্স বলছে, ১৯৮৫ সাল থেকে ২০১৮ সাল পর্যন্ত কলম্বিয়ার সরকার, বামপন্থী গেরিলা, দক্ষিণপন্থি আধাসামরিক বাহিনী এবং মাদক চোরাচালান চক্রের মধ্যে সংঘাতে অন্তত সাড়ে চার লক্ষ মানুষের প্রাণহানি হয়েছে।",
    "Story of the horrific serial killer of Colombia dgtl - Anandabazar": "১০ ১৫\n\nজেল থেকে বেরিয়ে পেরুতে চলে গিয়েছিলেন লোপেজ। সেখানেই ছোট্ট ছোট্ট মেয়েদের চিহ্নিত করে খুন করতে শুরু করেন তিনি। নিজেই জানিয়েছেন, ১৯৭৮ সালের মধ্যে ১০০-র বেশি নাবালিকাকে খুন করে ফেলেছিলেন তিনি। ওই বছর এক আদিবাসী সম্প্রদায়ের হাতে প্রথম বার ধরা পড়েন লোপেজ। তাঁরা তাঁকে মেরে ফেলতে যাচ্ছিলেন, কিন্তু আমেরিকার এক সাধু তাঁকে উদ্ধার করেন বলে দাবি। স্থানীয় পুলিশের হাতে তুলে দেওয়া হয় লোপেজকে। সেখান থেকে দ্রুত মুক্তিও পেয়ে যান।",
    "কলম্বিয়ায় মহাসড়কে দুই সাংবাদিককে গুলি করে হত্যা": "কলম্বিয়ার উত্তরাঞ্চলের একটি মহাসড়কে দুই সাংবাদিককে গুলি করে হত্যা করেছে অজ্ঞাত হামলাকারীরা। স্থানীয় সময় রোববার ওই দুই সাংবাদিক গাড়ি নিয়ে ভ্রমণে বের হয়েছিলেন। তাদের ওপর মোটরসাইকেল থেকে অজ্ঞাত হামলাকারীরা গুলি চালিয়েছে। কলম্বিয়া পুলিশের বরাত দিয়ে এ তথ্য জানিয়েছে বার্তা সংস্থা রয়টার্স।\n\nপুলিশ জানিয়েছে, নিহত দুই সাংবাদিক হলেন লেইনার মন্টেরো এবং ডিলিয়া কনট্রেরাস। লেইনার একটি অনলাইন রেডিও স্টেশনের পরিচালক এবং ডিলিয়া একটি অনলাইন সংবাদ পোর্টালের পরিচালক। তাঁরা একটি গ্রামের সাধু উৎসব থেকে ফেরার সময় ফান্ডাসিওনের পৌরসভার কাছে হামলার শিকার হন।\n\nমাগডালেনার পুলিশ কমান্ডার আন্দ্রেস সেরনা বলেছেন, লেইনার ও আরও কয়েকজনের মধ্যে মারামারি হয়েছিল বলে প্রাথমিক তদন্তে জানা গেছে। এ ঘটনার পর তিনি ডিলিয়ার গাড়িতে চেপে বের হয়ে আসেন। পরে পথের মধ্যে তাঁদের হত্যা করা হয়েছে।\n\nখুব কম সময়ের মধ্যে এ হত্যার রহস্য উদ্‌ঘাটন করার প্রতিশ্রুতি দিয়েছেন আন্দ্রেস সেরনা। তিনি বলেছেন, ‘দ্রুততম সময়ের মধ্যে এ দুঃখজনক ঘটনার সমাধান করতে আমরা ম্যাগডালেনার নাগরিকদের কাছে প্রতিশ্রুতিবদ্ধ। ওই দুই সাংবাদিক তাঁদের কাজের জন্য প্রশংসিত ও পরিচিত ছিলেন।’\n\nকর্তৃপক্ষ বলেছে, সাংবাদিকতার সঙ্গে এ হত্যাকাণ্ডের কোনো সম্পর্ক আছে কি না, তা এখনো স্পষ্ট নয়।\n\nএদিকে হত্যাকাণ্ডের দ্রুত তদন্তের দাবি জানিয়েছে দ্য ফাউন্ডেশন ফর প্রেস ফ্রিডম নামের একটি অলাভজনক সংস্থা।",
    "মাকে হত্যায় কানাডিয়ান অভিনেতার যাবজ্জীবন": "নিজের মাকে খুনের দায়ে দোষী সাব্যস্ত, ‘রিভারডেল’ খ্যাত কানাডিয়ান অভিনেতা রায়ান গ্রানথাম। গেল বুধবার (২১ সেপ্টেম্বর) ২৪ বছর বয়সী অভিনেতাকে যাবজ্জীবন কারাদণ্ডের সাজা দিয়েছে ব্রিটিশ কলম্বিয়া সুপ্রিম কোর্ট। ২০২০ সালে নিজের মা বারবারা ওয়েটকে খুন করেন রায়ান।\n\nতারপর থেকেই পুলিশ হেফাজতে ছিলেন এই কানাডিয়ান অভিনেতা। ‘ডায়েরি অব আ উইম্পি কিড’ খ্যাত অভিনেতার বিরুদ্ধে ফার্স্ট ডিগ্রি মার্ডারের অভিযোগ ছিল। যদিও বিচারপতি তাকে দ্বিতীয় ডিগ্রি মার্ডারের অভিযোগে দোষী সাব্যস্ত করেন।\n\nএদিকে ব্রিটিশ সংবাদমাধ্যম সূত্রে খবর, দোষী সাব্যস্ত হওয়ার পর থেকেই রায়ান গ্রানথামের মানসিক স্বাস্থ্যের চিকিৎসা চলছে। তবে শুধু নিজের মাকেই নয়, কানাডার প্রধানমন্ত্রী জাস্টিন ট্রুডোকেও খুনের পরিকল্পনা করেছিলেন রায়ান। গণহত্যার পরিকল্পনা ছিল তার।\n\nগত মার্চে ভ্যাঙ্কুভার আদালতে দাঁড়িয়ে নিজের কৃতকর্মের কথা স্বীকার করেন রায়ান। জানান, বাড়িতে পিয়ানো বাজানোর জন্য মা বারবারা ওয়েটের মাথার পেছন দিকে গুলি চালান তিনি। অভিনেতার মা জানতেও পারেন যে তার ছেলেই তাকে গুলি করেছে। পুরো বিষয়টিই ঘটে ফিল্মি কায়দায়।\n\nগোপ্রো ক্যামেরায় উঠে আসে ওই খুনের দৃশ্য। ভিডিওতে দেখা যায়, খুনের পর বিয়ার খান রায়ান। তারপর গাঁজা সেবন করেন। পরে গাড়িতে তিনটা বন্দুক, বেশকিছু গোলাবারুদ এবং ১২টি মোলোটভ ককটেল ভরে প্রধানমন্ত্রী জাস্টিন ট্রুডোর বাসবভবনের উদ্দেশ্যে যাত্রা শুরু করেন। তাকে খুনের ছক কষে রায়ান।\n\nএরপর হোপ শহরের দিকে ২০০ কিলোমিটার গাড়ি চালিয়ে যান। অভিনেতা ভ্যাঙ্কুভার থানায় গিয়ে পুলিশকে নিজেই জানিয়েছিলেন, ‘আমি আমার মাকে খুন করেছি।’ আদালতকে অভিনেতা জানিয়েছেন, ভ্যাঙ্কুভারের লায়ন্স গেট ব্রিজে কিংবা সাইমন ফ্রেজার ইউনিভার্সিটি, যেখানে তিনি পড়াশোনা করেছেন, সেখানে গণহত্যার ছক ছিল তার।\n\n২০১০ সালে হলিউড সিনেমা ‘ডায়েরি অব আ উইম্পি কিড’ সিনেমায় অভিনয় করে পরিচিতি পেয়েছিলেন রায়ান গ্রানথাম। ২০১৯ সালে টিভি শো ‘রিভারডেল’ এবং ফ্যান্টাসি ড্রামা ‘সুপারন্যাচরাল’-এও তিনি অভিনয় করেন।\n\n(ঢাকাটাইমস/২৪সেপ্টেম্বর/এএইচ)",
    "‘মার্কিন যুক্তরাষ্ট্রকে সন্দেহের চোখে দেখত ভারত,’ নিউ ইয়র্কে ফাঁস করে দিলেন জয়শংকর": "© Indian Express Bangla এর দ্বারা সরবরাহকৃত\n\nপ্রায় পাঁচ দশক ধরে মার্কিন যুক্তরাষ্ট্রকে সন্দেহের চোখে দেখেছে ভারত। মার্কিন যুক্তরাষ্ট্রের সামগ্রিক বিদেশনীতি গভীর সতর্কতার সঙ্গে মূল্যায়ন করেছে। কিন্তু, এখন আমেরিকার সঙ্গে ভারতের একটি অন্যরকম সম্পর্ক তৈরি হয়েছে। ভারত তার আগের ধারণাগুলো থেকে সরে এসেছে। ভারত-মার্কিন সম্পর্ক নিয়ে এই প্রথমবার এত সরাসরি মুখ খুলে একথা জানালেন বিদেশমন্ত্রী এস জয়শংকর।\n\nতিনি জানান, ভারত-মার্কিন সম্পর্কের মতই অতীতের ছায়া থেকে সরে পরস্পরের সঙ্গে সম্পর্ক আরও ঘনিষ্ঠ করতে আগ্রহী ভারত এবং চিনও। নিউইয়র্কের কলম্বিয়া বিশ্ববিদ্যালয়ের স্কুল অফ ইন্টারন্যাশনাল অ্যান্ড পাবলিক অ্যাফেয়ার্সের অনুষ্ঠানে নীতি আয়োগের প্রাক্তন ভাইস চেয়ারম্যান এবং কলম্বিয়া বিশ্ববিদ্যালয়ের অধ্যাপক অরবিন্দ পানাগরিয়ার সঙ্গে ‘উদীয়মান বিশ্ব ব্যবস্থায় ভারত’ বিষয়ে কথা বলতে গিয়ে একথাই জানিয়েছেন জয়শংকর।\n\nতিনি বলেন, ‘মার্কিন যুক্তরাষ্ট্রের প্রতি আমাদের মনোভাব আগে একদম অন্যরকম ছিল। ৪০ এর দশকের শেষের দিক থেকে যে বছর ক্লিনটন ভারতে আসেন, প্রায় ৫০ বছর ধরে সম্পর্কটা অন্যরকম ছিল। আর, সেটা বিভিন্ন কারণে। মানে, সেটা শুধু ভারত দোষী বা মার্কিন যুক্তরাষ্ট্র দোষী ছিল, তেমনটা নয়। সত্য হল, অনেক সতর্কতার সঙ্গে, সন্দেহের সঙ্গেই মার্কিন যুক্তরাষ্ট্রকে দেখত ভারত। এটি একটি অত্যন্ত গুরুত্বপূর্ণ বিষয় ছিল। তবে, মার্কিন যুক্তরাষ্ট্রের সামগ্রিক বিদেশ নীতিকেই যে গভীর সন্দেহের চোখে ভারত দেখত, তা নয়। তবে, গভীর সতর্কতার সঙ্গে দেখত।’\n\nআরও পড়ুন- দেশজুড়ে এনআইএ তল্লাশি! জঙ্গি কার্যকলাপে কাঠগড়ায়, কী এই পিএফআই?\n\nবাস্তব হল, যখন গোটা বিশ্ব সেই দৃষ্টিভঙ্গি বদলাতে শুরু করেছিল, তখনও দুই দেশের সম্পর্ক স্বাভাবিক হয়নি। এমনকী, ২০০৫-০৮ সালের পরমাণু চুক্তি স্বাক্ষর ছিল রীতিমতো একটি লড়াই। এই চুক্তির জন্য মার্কিন যুক্তরাষ্ট্র ভারতকে কিছু সুবিধা দিয়েছিল। কিন্তু, সেই চুক্তি করার আগে যা আমাদের আটকে রেখেছিল, তা হল একটি সহজাত ঐতিহাসিকভাবে গভীরে গেঁথে যাওয়া মার্কিন যুক্তরাষ্ট্রের প্রতি সন্দেহ। একথা জানিয়ে জয়শংকর বলেন, ‘আমরা এরকমও বলেছিলাম যে পরমাণু চুক্তির বিনিময়ে মার্কিন যুক্তরাষ্ট্রের দেওয়া সুবিধা একটি উপহারের ঘোড়া। আমাদের মুখের দিকে নজর রাখা জরুরি।’\n\nRead full story in English",
    "বিশ্ব নদী দিবস আজ": "আজ ‘বিশ্ব নদী দিবস’। নদী রক্ষায় সচেতনতা বাড়াতে প্রতি বছর সেপ্টেম্বরের চতুর্থ রোববার বিশ্বব্যাপী দিবসটি পালিত হয়ে আসছে। বাংলাদেশেও দিবসটি উপলক্ষে নানা কর্মসূচির আয়োজন করেছে জাতীয় নদীরক্ষা কমিটি, বিভিন্ন পরিবশেবাদী সংগঠনগুলো। এবারের প্রতিপাদ্য হলো ‘আমাদের জনজীবনে নৌপথ’। জনজীবনে নৌপথের সম্পৃক্ততা বাড়াতেই এবারের প্রতিপাদ্য বিষয় নির্ধারণ করা হয়েছে।\n\nবিশ্ব নদী দিবস উপলক্ষে বিবৃতি দিয়েছে নৌ, সড়ক ও রেলপথ রক্ষা জাতীয় কমিটি। জাতীয় নদী রক্ষা কমিশনকে শক্তিশালী ও গতিশীল করার দাবি জানিয়েছেন সংগঠনটির নেতারা।\n\nজানা গেছে, গত ৫০ বছরে দেশের নদ-নদীর সংখ্যা অর্ধেকের নিচে নেমে এসেছে। বর্তমানে পানি উন্নয়ন বোর্ডের তালিকায় থাকা মোট ৩৮৩টি নদীর অনেকগুলোর অবস্থাও সংকটাপন্ন। দূষণ ও ভূমিদস্যুদের আগ্রাসনের পাশাপাশি অপরিকল্পিত শিল্পায়ন, নগরায়ন, আবাসন এবং সেতু, কালভার্ট ও স্লুইসগেট নির্মাণের ফলে ছোটবড় আরও অনেক নদীর অস্তিত্ব বিপন্ন হচ্ছে। নদ-নদী ও প্রাকৃতিক খাল রক্ষায় উচ্চ আদালতের নির্দেশে সরকার জাতীয় নদী রক্ষা কমিশন গঠন করেছে। তবে প্রয়োজনীয় জনবল ও অন্যান্য সুবিধা না থাকায় সংস্থাটি যথাযথ দায়িত্ব পালন করতে পারছে না।\n\n১৯৮০ সাল থেকে প্রতিবছর সেপ্টেম্বর মাসের শেষ রোববার বিশ্ব নদী দিবস হিসেবে পালন করতে শুরু করে ব্রিটিশ কলম্বিয়া ইনস্টিটিউট অব টেকনোলজি। এরপর ২০০৫ সাল থেকে জাতিসংঘের বিভিন্ন সহযোগী সংস্থা দিবসটি পালন করছে। বাংলাদেশে ২০১০ সালে প্রথমবার রিভারাইন পিপল নামের একটি সংস্থা এ দিবস পালন করে।\n\nবিশেষজ্ঞরা বলছেন, আমাদের নগরায়নের ফলে নদীগুলো হারিয়ে যাচ্ছে। কিন্তু পরিবেশ ধ্বংস করে কোনো কর্মকাণ্ড পরিচালনা করলে তার ফলাফল শূন্যই থেকে যায়। আমরা ধীরে ধীরে নদী দূষণ করছি ও দখল করছি। এখন যদি এসব বন্ধ করতে না পারি, তবে সামনে আমাদের দুর্দিন আসছে।\n\nপরিবেশবাদী ও মানবাধীকারকর্মী সুলতানা কামাল বলেন, আমাদের নদীগুলো দখল হয়ে যাচ্ছে। বিশেষ করে ঢাকার ভেতরে তো নেই, চারপাশেও এখন নদী নেই। ক্ষমতার প্রভাবে নদী দখল করছে মানুষ। কিন্তু এই নদীতো জনজীবনের সঙ্গে সম্পৃক্ত। আমাদেরকে এর বিরুদ্ধে সোচ্চার হতে হবে।\n\nএমআইএস/কেএসআর",
    "Qatar World Cup: কাতার বিশ্বকাপ থেকে নিষিদ্ধ হতে পারে ইকুয়েডর!": "২০ ই নভেম্বর আয়োজক কাতার বনাম ইকুয়েডরের ম্যাচ দিয়ে পর্দা ওঠার কথা রয়েছে 'ফিফা বিশ্বকাপ-২০২২' - এর। তবে ইকুয়েডর আদৌ বিশ্বকাপে খেলতে পারবে কিনা তা নিয়ে তৈরি হয়েছে জল্পনা। কনমেবল অঞ্চলে বিশ্বকাপের বাছাইপর্বে নিয়ম ভেঙে অন্য দেশের খেলোয়াড় মাঠে নামিয়েছে ইকুয়েডর - ফিফার কাছে এই অভিযোগ করেছিল অ্যালেক্সিস স্যাঞ্চেজ, আর্তুরো ভিদালের দেশ চিলি। তখন অবশ্য (জুন মাসে) চিলির অভিযোগ নাকচ করে রায় দেয় ফিফা। এবার ব্রিটিশ সংবাদমাধ্যম 'ডেইলি মেইল' এক চাঞ্চল্যকর তথ্য প্রকাশ করলো। যার ফলে ইকুয়েডরের বিশ্বকাপ খেলার রাস্তা একপ্রকার বন্ধ হওয়ার উপক্রম।\n\nবিশ্বকাপের দু'মাস আগে এতো জলঘোলা যাকে নিয়ে তিনি হলেন বায়রন কাস্তিয়ো। চিলির ফুটবল সংস্থা ফিফার কাছে অভিযোগ করেন, ইকুয়েডরের হয়ে খেলা বায়রন ডেভিড কাস্তিয়োর জন্ম আদতে কলম্বিয়ায়। ইকুয়েডর ফুটবল ফেডারেশন সত্যকে ধামাচাপা দিয়ে অবৈধভাবে বিশ্বকাপের বাছাইপর্বে খেলিয়েছে কাস্তিয়োকে। ইকুয়েডরের এই রাইটব্যাক নিজের জন্ম প্রমাণপত্র নিয়ে জালিয়াতি করেছেন।\n\nবৃহস্পতিবার এবিষয়ে রায় দেবে ফিফার আপিল কমিটি। তার আগেই ফিফার তদন্তে উঠে আসা জালিয়াতির বিষয়টি প্রকাশ্যে এনেছে যুক্তরাষ্ট্রভিত্তিক সংবাদসংস্থা ডেইলি মেইল। এছাড়াও স্প্যানিশ সংবাদ মাধ্যম মার্কা কাস্তিয়োর কলম্বিয়ান জন্ম প্রমাণপত্রও সামনে এনেছে।\n\nমেইল একটি অডিও প্রকাশ করেছে ২০১৮ সালের। যেখানে ইকুয়েডর ফুটবল ফেডারেশনের (এফইএফ) তদন্ত কমিশন দ্বারা পরিচালিত একটি সাক্ষাৎকারে কাস্তিয়োর বয়ান উঠে এসেছে। অডিওতে শোনা যাচ্ছে কাস্তিয়ো নিজেই স্বীকার করছেন জন্ম প্রমাণপত্র জালিয়াতির কথা।\n\nওই অডিও থেকে জানা গিয়েছে, কাস্তিয়ো কলম্বিয়ার নাগরিক। তাঁর কলম্বিয়ান জন্ম প্রমাণপত্রে নাম বায়ারন হাভিয়ের কাস্তিয়ো সেগুরা। ইকুয়েডরের প্রমাণপত্রে তাঁর নাম বায়ারন ডেভিড কাস্তিয়ো সেগুরা। ফুটবল ক্যারিয়ার গড়তে কলম্বিয়া ছেড়ে ইকুয়েডরের সান লরেঞ্জোতে আসেন তিনি। ২০১৯ সালে ইকুয়েডরের ফুটবল ফেডারেশন তাঁকে ইকুয়েডরিয়ন নাগরিক হিসেবে ঘোষণা করে।\n\nইকুয়েডর যদি কাতার বিশ্বকাপ থেকে বাদ পড়ে তবে কপাল খুলবে চিলির। কারণ কাস্তিয়োর খেলা ইকুয়েডরের ৮ ম্যাচের সম্পূর্ণ পয়েন্ট পেত বিপক্ষ দল। সেক্ষেত্রে পয়েন্ট তালিকার সেরা চারে ঢুকে যেত চিলি। তাই সাত নম্বরে থেকে বিশ্বকাপে যোগ্যতা অর্জন না করতে পারলেও শেষ বেলায় অ্যালেক্সিস স্যাঞ্চেজরা আশার আলো দেখছেন।",
    "কমলা হ্যারিসের বাড়িতে দুই বাস অভিবাসী পাঠালেন রিপাবলিকান গভর্নর": "ওয়াশিংটন ডিসিতে মার্কিন ভাইস প্রেসিডেন্ট কমলা হ্যারিসের বাড়ির কাছে দুই বাস অভিবাসনপ্রত্যাশী এসে পৌঁছেছে। রিপাবলিকান শাসিত টেক্সাস অঙ্গরাজ্য থেকে তাদের পাঠানো হয়েছে। খবর আল-জাজিরার।\n\nতবে যুক্তরাষ্ট্রের মধ্যবর্তী নির্বাচনকে সামনে রেখে রিপাবলিকানদের এমন কর্মকাণ্ডের নিন্দা করেছেন সমালোচকরা। কাতারভিত্তিক সংবাদমাধ্যম আল-জাজিরার এক প্রতিবেদনে এ তথ্য জানানো হয়েছে।\n\nটেক্সাসের রিপাবলিকান গভর্নর গ্রেগ অ্যাবট বৃহস্পতিবার (১৫ সেপ্টেম্বর) এক বিবৃতিতে বলেন, কলম্বিয়া, কিউবা, গায়ানা, নিকারাগুয়া, পানামা ও ভেনেজুয়েলা থেকে ১০০ অভিবাসীকে হ্যারিসের বাসভবনের কাছে নামিয়ে দেওয়া হয়েছে।\n\nঅ্যাবট বলেন, যতক্ষণ না প্রেসিডেন্ট বাইডেন ও ভাইস প্রেসিডেন্ট হ্যারিস সীমান্ত সুরক্ষার জন্য কাজ করবেন ততক্ষণ ওয়াশিংটন ডিসির মতো শহরগুলোতে অভিবাসীদের পাঠানো অব্যাহত রাখা হবে।\n\nসম্প্রতি মেক্সিকো সীমান্ত দিয়ে যুক্তরাষ্ট্রে প্রবেশের হার উল্লেখযোগ্য হারে বেড়েছে। যদিও অভিবাসীদের ঢল ঠেকাতে কাজ করছে বাইডেন প্রশাসন।\n\nহ্যারিসের বাড়ির বাইর থেকে আল-জাজিরার প্রতিবেদক জানিয়েছেন, ১০০ জনের বেশি অভিবাসী সামান্য কিছু জিনিসপত্র সঙ্গে নিয়ে দুইটি বাসে এসে পৌঁছায়। এ জন্য তাদের ৩০ ঘণ্টার বেশি ভ্রমণ করতে হয়েছে। তবে সেখানে নামার পর তাদের নিকটবর্তী একটি গির্জায় পাঠিয়ে দেওয়া হয়েছে।\n\nএমএসএম",
    "টুইটারে উদ্দাম নাচের ছবি দিলেন হিলারি, কার সমর্থনে?": "সম্প্রতি নাচা অবস্থায় একটি ছবি নিজের টুইটার অ্যাকাউন্টে পোস্ট করেছেন সাবেক মার্কিন প্রেসিডেন্ট প্রার্থী হিলারি ক্লিনটন। মূলত কিছুদিন ধরে আলোচিত-সমালোচিত ফিনিশ প্রধানমন্ত্রী সান্না মারিনের নাচের ভিডিও ভাইরাল হওয়ায় তাকে সমর্থন জানাতেই এমনটি করেছেন বলে তিনি জানান।\n\nরবিবার টুইটারে ছবি পোস্ট করে ক্যাপশনে হিলারি লিখেন, ‘নাচতে থাকো, সান্না মারিন’।\n\nহিলারি ক্লিনটনের পোস্ট করা ছবিটি মূলত ২০১২ সালের কলম্বিয়া সফরের সময় একটি ক্লাবে পার্টিতে নাচার সময়কার তোলা। তখন তিনি সেক্রেটারি অব স্টেট ছিলেন।\n\nAs Ann Richards said, \"Ginger Rogers did everything that Fred Astaire did. She just did it backwards and in high heels.\"\n\n\n\nHere's me in Cartagena while I was there for a meeting as Secretary of State.\n\n\n\nKeep dancing, @marinsanna. pic.twitter.com/btAtUFOcNV — Hillary Clinton (@HillaryClinton) August 28, 2022\n\nমারিন তার পোস্টের দ্রুত প্রতিক্রিয়া জানিয়ে টুইট করে লিখেন, ‘আপনাকে ধন্যবাদ হিলারি ক্লিনটন (একটি হার্ট ইমোজি সহ)।\n\nসম্প্রতি ফাঁস হওয়া একটি ভিডিওতে মেরিনকে একদল বন্ধু ও সেলিব্রিটিদের সঙ্গে নাচ এবং পার্টি করতে দেখা গেছে।\n\nসমালোচকরা বলেছেন, একজন প্রধানমন্ত্রী হিসেবে এমন আচরণ মানানসই নয়।\n\nমেরিন তার সোশ্যাল ডেমোক্রেটিক পার্টির সহকর্মী সদস্যদের বলেছিলেন, মাঝে মাঝে পার্টি করা গুরুত্বপূর্ণ। আমি একজন মানুষ এবং আমিও মাঝে মাঝে এই অন্ধকার মেঘের মধ্যে আনন্দ, আলো ও মজার জন্য আকাঙ্ক্ষা করি।\n\nবিশ্বের সর্বকনিষ্ঠ প্রধানমন্ত্রী আর বলেন, তিনি ‘কাজের একটি দিন’ মিস করেননি।\n\nকিন্তু জুলাই মাসে প্রধানমন্ত্রীর বাসভবনে এক পার্টির সময় দুই মহিলা তাদের টপ তুলছেন এমন একটি ছবি দেখা গেলে তিনি আরও ধাক্কা খেয়েছিলেন।\n\nভিডিও ভাইরাল হওয়ার পর ক্ষমাও চান তিনি। এর জন্য তাকে দিতে হয় ড্রাগ টেস্টও।\n\nএদিকে ৭৪ বছর বয়সী ক্লিনটন সাবেক প্রেসিডেন্ট বারাক ওবামার অধীনে ২০০৯ থেকে ২০১৩ সাল পর্যন্ত স্টেট ডিপার্টমেন্টের প্রধান ছিলেন।\n\n২০১৬ সালে তিনি মার্কিন রাষ্ট্রপতির জন্য ডেমোক্র্যাটিক প্রার্থী ছিলেন। ব্যাপক সমর্থনের পরেও রিয়েল এস্টেট ম্যাগনেট ডোনাল্ড ট্রাম্পের কাছে তিনি নির্বাচনে হেরেছিলেন।\n\n(ঢাকাটাইমস/২৯আগস্ট/এসএটি)",
    "করোনায় ২৪ ঘণ্টায় মৃত্যু ১০৫৬, শনাক্ত সোয়া ৪ লাখ": "মহামারি করোনাভাইরাসে আক্রান্ত হয়ে বিশ্বে গত ২৪ ঘণ্টায় আগের দিনের তুলনায় মৃত্যু ও নতুন রোগী শনাক্তের সংখ্যা বেড়েছে। গত ২৪ ঘণ্টায় ভাইরাসটিতে আক্রান্ত হয়ে মারা গেছেন ১ হাজার ৫৬ জন এবং নতুন করে সংক্রমিত হয়েছেন ৪ লাখ ৩২ হাজার ৯৫৩ জন। আগের দিন মারা গেছেন ৯৪৩ জন ও সংক্রমিত হন ৩ লাখ ১৮ হাজার ৩২৮ জন।\n\nবুধবার (২১ সেপ্টেম্বর) সকালে বৈশ্বিক পর্যায়ে করোনাভাইরাসে আক্রান্ত, মৃত্যু ও সুস্থতার আপডেট দেওয়া ওয়েবসাইট ওয়ার্ল্ডোমিটারস থেকে এ তথ্য জানা গেছে।\n\nসর্বশেষ তথ্যানুযায়ী, মহামারির শুরু থেকে এ পর্যন্ত ভাইরাসটিতে আক্রান্ত রোগীর সংখ্যা বেড়ে দাঁড়িয়েছে ৬১ কোটি ৮০ লাখ ২ হাজার ৩০ জনে। আর বিশ্বজুড়ে মৃতের সংখ্যা দাঁড়িয়েছে ৬৫ লাখ ৩৩ হাজার ১৪৭ জনে। এসময়ে করোনা থেকে সেরে উঠেছেন ৫৯ কোটি ৭৮ লাখ ৮ হাজার ৩৭৪ জন।\n\nবিশ্বে গত ২৪ ঘণ্টায় সবচেয়ে বেশি শনাক্ত হয়েছে জার্মানিতে। আক্রান্তের দিক থেকে তালিকার ৫ নম্বর থাকা দেশটিতে এ সময়ে নতুন করে আক্রান্ত হয়েছেন ৫৬ হাজার ৭১৫ জন ও মারা গেছেন ৯০ জন। এ পর্যন্ত মারা গেছেন ১ লাখ ৪৯ হাজার ১৬৯ জন। দেশটিতে করোনা থেকে সুস্থ হয়ে উঠেছেন ৩ কোটি ১৯ লাখ ৯৬ হাজার ৫০০ জন।\n\nদৈনিক সংক্রমণের দিক দিয়ে জার্মানির পরই ফ্রান্সের অবস্থান। দেশটিতে গত ২৪ ঘণ্টায় সংক্রমিত হন ৫১ হাজার ৮১৬ জন, মারা গেছেন ৪৮ জন।\n\nকরোনায় সবচেয়ে বেশি ক্ষতিগ্রস্ত দেশ যুক্তরাষ্ট্রে এখন পর্যন্ত মারা গেছেন ১০ লাখ ৭৯ হাজার ২০৬ জন। আর গত ২৪ ঘণ্টায় মারা গেছেন ২৩৮ জন। এ পর্যন্ত দেশটিতে আক্রান্ত হয়েছেন ৯ কোটি ৭৫ লাখ ৯৪ হাজার ৬৮৬ জন। সুস্থ হয়ে ওঠেছেন ৯ কোটি ৪১ লাখ ৫২ হাজার ৭৭০ জন।\n\nতালিকায় এর পরের স্থানগুলোতে রয়েছে ভারত, ব্রাজিল, যুক্তরাজ্য, রাশিয়া, দক্ষিণ কোরিয়া, ইতালি, তুরস্ক, স্পেন, আর্জেন্টিনা, ইরান ও কলম্বিয়া। তালিকায় বাংলাদেশের অবস্থান ৪৫ নম্বরে। বাংলাদেশে এখন পর্যন্ত করোনা রোগী শনাক্ত হয়েছেন ২০ লাখ ১৮ হাজার ৮২৯ জন। মারা গেছেন ২৯ হাজার ৩৪৫ জন। আর সুস্থ হয়ে উঠেছেন ১৯ লাখ ৬১ হাজার ২৬০ জন।\n\n২০১৯ সালের ডিসেম্বরে চীনের উহান প্রদেশের হুবেই শহরে প্রথম করোনার অস্তিত্ব শনাক্ত হয়। কয়েক মাসের মধ্যেই ভাইরাসটি বিশ্বে ছড়িয়ে পড়ে। পরের বছরের ১১ মার্চ করোনাকে ‘বৈশ্বিক মহামারি’ হিসেবে ঘোষণা করে বিশ্ব স্বাস্থ্য সংস্থা।\n\nএমএএইচ/জেআইএম",
    "ডায়াবেটিস রোগীদের সূচ ফোটানোর দিন শেষ, আসছে নতুন উপায়": "লাইফস্টাইল ডেস্ক : কানাডার ‘ইউনিভার্সিটি অব ব্রিটিশ কলম্বিয়া’-র এক দল বিজ্ঞানীর দাবি, তাঁরা বানিয়ে ফেলেছেন ইনসুলিন ট্যাবলেট। ইঁদুরের দেহে প্রয়োগ করার পর দেখা গিয়েছে, ওষুধের প্রায় ১০০ শতাংশ লিভারে পৌঁছতে সক্ষম।\n\nডায়াবিটিসের সমস্যা এখন ঘরে ঘরে। রক্তে শর্করার পরিমাণে লাগাম টানতে অনেককেই ইনসুলিন ইঞ্জেকশন নিতে হয় নিয়মিত। কখনও নাভির কাছে, কখনও থাইয়ের পেশিতে ফোটাতে হয় সূচ। কিন্তু এ বার শেষ হতে পারে সেই যন্ত্রণা।\n\nকানাডার ‘ইউনিভার্সিটি অব ব্রিটিশ কলম্বিয়া’-র এক দল বিজ্ঞানীর দাবি, তাঁরা বানিয়ে ফেলেছেন ইনসুলিন ট্যাবলেট। এর আগেও একাধিক বার খাওয়ার ট্যাবলেটের মাধ্যমে ইনসুলিন দেওয়ার চেষ্টা করা হয়েছে।\n\nঅধিকাংশ ক্ষেত্রেই দেখা গিয়েছে, পাকস্থলী থেকে আর বিশেষ শোষিত হয় না ইনসুলিন। তাই কাজের কাজ কিছুই হয় না। বিজ্ঞানী অনুভব প্রতাপ সিংহের নেতৃত্বে হওয়া এই গবেষণায় দাবি করা হয়েছে, ইঁদুরের দেহে প্রয়োগ করার পর দেখা গিয়েছে, ওষুধের প্রায় ১০০ শতাংশই লিভারে পৌঁছতে সক্ষম।\n\nমানবদেহে এই ওষুধের প্রয়োগ সফল হলে টাইপ ১ ডায়াবিটিসে ভোগা রোগীরা বিশেষ ভাবে উপকৃত হবেন বলে দাবি গবেষকদের। অন্য দিকে, টাইপ ২ ডায়াবিটিসের জন্য এখনও পর্যন্ত যে ট্যাবলেট তৈরি হয়েছে, সেগুলির মূল সমস্যা ট্যাবলেটগুলি থেকে ইনসুলিন পুরোপুরি বেরোতে দুই থেকে চার ঘণ্টা সময় লাগে। সেই তুলনায় ইঞ্জেকশনের মাধ্যমে দেওয়া হলে ৩০ থেকে ১২০ মিনিটের মধ্যেই ছড়িয়ে পড়ে ওষুধ। নতুন তৈরি ট্যাবলেটগুলিও ইঞ্জেকশনের মতো দ্রুত কাজ করে বলে দাবি বিজ্ঞানীদের। সব মিলিয়ে এখন মানবদেহে কতটা কাজ করে, এই ওষুধ তার দিকেই তাকিয়ে গবেষকরা।",
    "শুধুমাত্র নিজেদের স্বার্থে বিশ্বকে নিয়ন্ত্রণ করতে চায় পশ্চিমারা": "শুধুমাত্র নিজেদের স্বার্থের জন্য বৈশ্বিক শৃঙ্খলা রক্ষার কথা বলে পশ্চিমা দেশগুলো নিষেধাজ্ঞা আরোপ করে বৈশ্বিক অর্থনৈতিক ব্যবস্থার ভিত্তিকে ক্ষুন্ন করেছে। রাশিয়ার উপ-পররাষ্ট্রমন্ত্রী সের্গেই ভারশিনিন এ কথা বলেছেন।\n\nমঙ্গলবার গ্লোবাল ডেভেলপমেন্ট ইনিশিয়েটিভ-এর গ্রুপ অফ ফ্রেন্ডস-এর মন্ত্রী পর্যায়ের বৈঠকে তিনি বলেন, এই বছর নতুন বৈশ্বিক হুমকি পশ্চিমা রাষ্ট্রগুলির দ্বারা ‘নিষেধাজ্ঞার যুদ্ধ’ এর সাথে সম্পর্কিত। ‘প্রস্তাবিত পারস্পরিক নিরাপত্তা গ্যারান্টিতে সম্মত হতে তাদের অনাগ্রহ এবং অন্যান্য দেশের উপর চাপ বৃদ্ধি, তাদের সার্বভৌমত্ব থেকে বঞ্চিত করা, শেষ পর্যন্ত বিশ্বব্যাপী আর্থিক ও অর্থনৈতিক ব্যবস্থার ভিত্তিকে ক্ষুণ্ন করে।’\n\n‘পশ্চিমা রাষ্ট্রগুলো মরিয়া হয়ে পুরনো বিশ্বব্যবস্থাকে রক্ষা করার চেষ্টা করছে যা থেকে তারা উপকৃত হয়েছিল, যাতে সবাইকে আন্তর্জাতিক আইন অনুযায়ী নয়, বরং তথাকথিত ‘নিয়ম-ভিত্তিক আদেশের’ অধীনে জীবনযাপন করতে বাধ্য করে যা পশ্চিমারা একসময় গড়ে তুলেছিল। অথচ তারা নিজেরা আবার সেই নিয়ম সম্পূর্ণভাবে লঙ্ঘন করে,’ তিনি যোগ করেন।\n\nউদাহরণ হিসেবে, সিনিয়র রুশ কূটনীতিক উদ্ধৃত করেছেন, ইউরোপ ভণ্ডামি করে প্রকাশ্যে কার্বন নিঃসরণ কমানোর নীতি অনুসরণ করছে, একই সময়ে দক্ষিণ আফ্রিকা, বতসোয়ানা, কলম্বিয়া এবং মার্কিন যুক্তরাষ্ট্রের কয়লা সহ সারা বিশ্ব থেকে জীবাশ্ম জ্বালানি ক্রয় করছে। আরেকটি উদাহরণ, সাম্প্রতিক ‘শস্য চুক্তি’, সবচেয়ে দরিদ্র দেশগুলির জন্য জরুরী সহায়তার একটি উপকরণ হিসাবে পরিকল্পনা করা হলেও তারা নিজেরাই এর ৯৭ ভাগ রেখে দিয়েছে। সূত্র: তাস।",
    "হার্ট অ্যাটাকের এক মাস আগেই যেসব লক্ষণ দেখা দেয়": "হার্ট অ্যাটাক এমন একটি গুরুতর অবস্থা, যার জন্য দ্রুত চিকিৎসার প্রয়োজন হয়। অনেক সময় হাসপাতালে পৌঁছানোর আগেই হার্ট অ্যাটাকে আক্রান্ত ব্যক্তির তাৎক্ষণিক মৃত্যু হয়।\n\nহার্ট অ্যাটাকের কিছু আগাম লক্ষণ বা সতর্কতা রয়েছে, যা হার্ট অ্যাটাক প্রতিরোধে সাহায্য করতে পারে। বেশিরভাগ ক্ষেত্রে হার্ট অ্যাটাকের আগে শরীর সংকেত পাঠায়। উপসর্গ বুঝে দ্রুত পদক্ষেপ নিলে বড় ক্ষতি এড়ানো যায়।\n\nহার্ট যখন অপর্যাপ্ত ও অনিয়মিতভাবে রক্ত সঞ্চালন করে, তখন হার্ট অ্যাটাক হয়। উচ্চ রক্তচাপ, ডায়াবেটিস, ধূমপান, দীর্ঘসময় বসে থাকা, অত্যধিক লবণ খাওয়া, দাঁতের যত্ন না নেওয়া, পর্যাপ্ত না ঘুমানো, উচ্চ চর্বি ও কোলেস্টেরল রয়েছে এমন খাবারে অভ্যস্ততা, শরীরের ওজন নিয়ন্ত্রণে না রাখা, মানসিক চাপসহ নানা কারণে হার্ট অ্যাটাক হতে পারে।\n\nহার্ট অ্যাটাকের আগাম লক্ষণ সম্পর্কে প্রত্যেকরই জানা দরকার বলে মনে করেন কলম্বিয়া এশিয়া হাসপাতালের হৃদরোগ বিশেষজ্ঞ ড. অনিল বানসাল। এ রোগের কারণ, উপসর্গ জানতে পারলে অনেকাংশে কমে যায় হার্ট অ্যাটাকে মৃত্যুর ঝুঁকি।\n\nকিন্তু কীভাবে আগাম জানবেন বা বুঝবেন যে আপনি হার্ট অ্যাটাকে আক্রান্ত হতে যাচ্ছেন? ব্রাইটসাইড এক প্রতিবেদনে ৮টি উপসর্গের কথা জানিয়েছে। এসব উপসর্গ সতর্কীকরণ বার্তা দেয় যে, এক মাসের মধ্যে আপনার হার্ট অ্যাটাক হতে পারে।\n\nঅবসাদ: ধমনী যখন সংকীর্ণ হয়ে যায় তখন হার্ট স্বাভাবিকের চেয়ে অনেক কম রক্ত পায়। ফলে হার্টকে তার স্বাভাবিক কার্যক্রম চালাতে বেশি শ্রম দিতে হয় এবং এতে আপনি সব সময় মাত্রাতিরিক্ত ক্লান্ত এবং ঝিমুনি অনুভূতির সম্মুখীন হবেন। তাই এই উপসর্গে সতর্ক হোন যে, হার্ট অ্যাটাকের সময় নিকটবর্তী হচ্ছে।\n\nশ্বাস-প্রশ্বাসে দুর্বলতা: যখন আপনার হার্ট কম রক্ত পায়, তখন এটি আপনার ফুসফুসে স্বাভাবিকের চেয়ে কম অক্সিজেন সরবরাহ করে থাকে। এই দুটি সিস্টেম একে অন্যের ওপর নির্ভরশীল, তাই একটি ছাড়া অন্যটি স্বাভাবিক ক্রিয়াশীল থাকতে পারে না। আপনার শ্বাসকষ্ট হচ্ছে মানে হতে পারে, আপনার হার্ট অ্যাটাকের সময় নিকটবর্তী হচ্ছে। তাই যত তাড়াতাড়ি সম্ভব চিকিৎসকের সঙ্গে পরামর্শ করুন।\n\nশারীরিক দুর্বলতা: হঠাৎ করে যখন আপনার শরীর দুর্বল হয়ে যায়, তার কারণ হলো ধমনী আরো সংকীর্ণ হওয়ায় রক্তসংবহন সঠিকভাবে অনুমতি দিচ্ছে না। আপনার পেশীর যা প্রয়োজন তা পাচ্ছে না এবং এমনটা হলে আপনার বিশেষ সতর্কতা অবলম্বন করা আবশ্যক।\n\nমাথা ঘোরা এবং ঠান্ডা ঘাম: কম রক্ত সঞ্চালনের কারণে আপনার মস্তিষ্কে রক্ত প্রবাহ সীমাবদ্ধতার মধ্যে থাকছে, যা জীবনের জন্য হুমকিস্বরূপ। এ কারণে মাথা ঘোরা এবং ঠান্ডা ঘাম দেখা যায়, যা উপেক্ষা করা উচিত নয়।\n\nবুকে চাপ বা ব্যথা: হার্ট অ্যাটাকের উপসর্গ হিসেবে আপনি বুকে ব্যথা ও অস্বস্তি বা চাপ অনুভব করতে পারেন। এই উপসর্গ মাঝেমাঝে চলে যায় আবার ফিরে আসে। বুকে অস্বস্তি বোধ করলে চিকিৎসকের শরণাপন্ন হতে দেরী করবেন না।\n\nসর্দি-কাশি: হৃদরোগের সমস্যা বাড়তে থাকলে সর্দি-কাশি লেগেই থাকে, যার মানে হচ্ছে হার্ট অ্যাটাক অদূর ভবিষ্যতের মধ্যে ঘটতে পারে। হার্ট অ্যাটাকের রোগীদের মধ্যে অনেকেই জানান যে, হার্ট অ্যাটাকের কিছুদিন আগে তারা ঠান্ডাজনিত সমস্যায় ভুগেছেন।\n\nআপনি বা আপনার পরিচিত কেউ এ ধরনের কোনো উপসর্গে ভুগলে, দ্রুত চিকিৎসকের শরণাপন্ন হওয়ার পরামর্শ দিয়েছেন স্বাস্থ্য বিশেষজ্ঞরা।\n\nতথ্যসূত্র: ব্রাইটসাইড",
    "কাতার বিশ্বকাপে ইরানের কোচ কুইরোজ": "ইরান জাতীয় দলের প্রধান কোচ পদে দ্রাগান স্কোচিচের টিকে থাকা নিয়ে অনিশ্চয়তা বাড়ছিল কদিন ধরে। শেষ পর্যন্ত শঙ্কাটাই সত্যি হলো। চাকরি হারালেন এই ক্রোয়েশিয়ান। তার উত্তরসূরি বেছে নিতেও দেরি করল না দেশটির ফুটবল সংস্থা। কাতার বিশ্বকাপকে সামনে রেখে দায়িত্ব তুলে দেওয়া হয়েছে এর আগে আট বছর ইরান জাতীয় দলকে কোচিং করানো কার্লোস কুইরোজের হাতে।\n\nএর আগেও একবার একই পদ থেকে ছাঁটাই হয়েছিলেন স্কোচিচ। গত ১১ জুলাই বহিষ্কার করার সাত দিন পর যদিও আবার তাকে পুনর্বহাল করা হয়েছিল। তবে বেশিদিন টিকতে পারলেন না তিনি।\n\n২০২০ সালের ফেব্রুয়ারিতে ইরান জাতীয় দলের দায়িত্ব নেওয়ার পর প্রায় আড়াই বছরের এই মেয়াদে সাফল্যও অনেক পেয়েছেন স্কোচিচ। তার হাত ধরেই কাতার বিশ্বকাপে জায়গা করে নেয় দলটি। তার কোচিংয়ে ১৮ ম্যাচ খেলে ১৫টি জিতেছে দেশটি।\n\nতারপরও বিশ্বকাপ শুরুর আড়াই মাস আগে তার ছাঁটাইয়ের সিদ্ধান্ত অনেকের কাছে অবাক করার। বিদায়বেলায় টুইটারে ৫৪ বছর বয়সী কোচকে ধন্যবাদ জানিয়েছেন ইরান জাতীয় দলের প্রেস অফিসার জামাত মোহামাদ। একই সঙ্গে কুইরোজের নিয়োগের বিষয়টিও জানিয়েছেন তিনি।",
    "‘ডিলিট’ করলেই অনলাইন থেকে মুছে যায় কমেন্ট, ছবি, পোস্ট! সত্যিই?": "পোস্ট করেছিলেন ফেইসবুকে, পাঁচ মিনিট পর ‘ডিলিট’ করে দিলেন। অনেকেই সম্ভবত মনে করেন, এভাবে যখন ইচ্ছা তখন একটি প্ল্যাটফর্ম থেকে নিজের পোস্ট, মেসেজ এবং ব্যক্তিগত ডেটা মুছে দিলেই চিরতরে ‘নেই’ হয়ে গেল সেটি।\n\nকিন্তু আসলেই কি তাই?\n\nএ ভরসায় বড় একটি প্রশ্নবোধক চিহ্ন ছুড়ে দিয়েছে টুইটারের সাবেক নিরাপত্তা প্রধানের সাম্প্রতিক এক সাক্ষ্য।\n\nমঙ্গলবার মার্কিন সিনেট কমিটিতে সাক্ষ্য দিতে এসেছিলেন পিটার জাটকো, টুইটারের সাবেক নিরপত্তা প্রধান। গ্রাহক চাইলেই সব ডেটা মুছে দেওয়ার যে প্রতিশ্রুতি সামাজিক মাধ্যম প্ল্যাটফর্মগুলো দিয়ে থাকে, সেটির বিশ্বাসযোগ্যতা অনেকখানি হারিয়েছে সেদিন জাটকো মুখ খোলার পর।\n\nসাবেক এই নিরাপত্তা প্রধানের দাবি, সেবাগ্রাহক অ্যাকাউন্ট মুছে দিলেও সামাজিক মাধ্যমটি সবসময় ওই ব্যক্তির ডেটা মুছে দেওয়ার প্রতিশ্রুতি তো রাখেই না, ক্ষেত্রবিশেষে ডেটার খোঁজই থাকে না প্ল্যাটফর্মের কাছে।\n\nব্যবহারকারী অ্যাকাউন্ট মুছে দিলে তারপর ওই ব্যক্তির সব ডেটা মুছে দেওয়ার জন্য নির্দিষ্ট কার্যপ্রণালী শুরু করা হয় বলে সিএনএনকে আগেই বলেছিল টুইটার। কিন্তু কোম্পানিটি সেই প্রক্রিয়া আদৌও শেষ করে কি না সে প্রসঙ্গে কোনো মন্তব্য করেনি হালের এ আলোচিত মাইক্রোব্লগিং প্ল্যাটফর্ম।\n\nটুইটারের বিরুদ্ধে পিটার জাটকোর সাম্প্রতিক অভিযোগগুলো সামাজিক মাধ্যম কেন্দ্রীক প্রযুক্তি খাতকে ঘিরে নানা প্রশ্নের জন্ম দিয়েছে।",
    "সম্ভাবনা ও সাফল্যের শিখরে ভারতের দুই যমজ ভাই, একসাথে পাড়ি দিয়েছেন বহুদূর": "ভারতের দুই যমজ ভাই নকুল ও নিশুল। Identical Twin হিসেবে তারা একে অপরকে সমর্থন দিয়ে জীবনে অনেক দূর পারি দিয়েছেন। তাদের রোমাঞ্চকর যাত্রা নিয়ে আজকের আর্টিকেলে আলোচনা করা হবে।\n\nতারা দুই ভাই নয়া দিল্লির কলম্বিয়া স্কুলে পড়াশোনা করেছেন। আবার একই সাথে জর্জ ইনস্টিটিউট অফ টেকনোলজি প্রতিষ্ঠান থেকে ব্যাচেলর ডিগ্রী নিয়েছেন।\n\nএকসাথে লেখাপড়া করার পর তারা যুক্তরাষ্ট্রের পেনিসেলভেনিয়াতে একই কোম্পানিতে চাকরি পান। আবার তারা এ কোম্পানিতে চাকরির পর একই সাথে ভারতে ফিরে আসেন।\n\nতারা একসাথে অনেক দূর যাত্রা করে পড়ে এবার কানাডার একটি বিশ্ববিদ্যালয় থেকে MBA ডিগ্রী সম্পন্ন করেন। এখানেই শেষ নয়। এরপর আমাজনের ব্যবস্থাপনা শাখায় দুজন একসাথে internship কমপ্লিট করেন।\n\nএই দুই জমজ ভাইকে এ ব্যাপারে জিজ্ঞেস করা হলে বলেন যে তারা দুইজনেই একই বিষয়ে খুবই দক্ষ এবং নির্দিষ্ট লক্ষ্য সামনে নিয়ে এগিয়ে যাচ্ছেন। ‌ এজন্য সব প্রতিষ্ঠানই তারা একসাথে কাজ করতে পেরেছেন।\n\nতারা সুইমিং, বিতর্ক ও কুইজ প্রতিযোগিতা সহ অনেক ধরনের কার্যক্রমের সাথে যুক্ত ছিলেন। তারা বিশ্বাস করেন ভাগ্যই তাদের সব জায়গায় একসাথে থাকতে সহযোগিতা করেছে।\n\nনিশুল এ ব্যাপারে বলেন যে তাদের পিতা-মাতা MBA ডিগ্রী সম্পন্ন করেছে। পরিবার অনেক আগ থেকে ব্যবসার সাথে জড়িত। কাজেই তারাও পরিবারের প্রেক্ষাপটকে সামনে রেখে ব্যবসায় পারদর্শী হতে চেয়েছেন।\n\nনকুল বলেন যে তিনি তার ভাই থেকে অনেক বেশি উপকার পেয়েছেন। লেখাপড়া এবং চাকরি সব জায়গায় তারা একে অপরকে সাপোর্ট দিয়ে গেছেন। ‌‌ একে অপরে মানসিকতা বোঝায় তার অনেক দক্ষ।\n\nতারা প্রায় ২০ বছর একসাথে থাকার পরে আলাদা হতে বাধ্য হয়েছেন। কেননা নকুল এখন একটি বেসরকারি কোম্পানির অ্যাসোসিয়েট ম্যানেজার হিসেবে কাজ করছেন। আর নিশুল হচ্ছে আমাজনের সিনিয়র প্রোডাক্ট ম্যানেজার।",
    "Bulldozers become active in Bengaluru to clear illegal encroachments - Anandabazar": "বেআইনি দখলদার উচ্ছেদে কর্নাটকে এ বার চলল বুলডোজ়ার। কয়েক দিন আগেই প্রবল বৃষ্টিতে বিপর্যস্ত হয়ে পড়েছিল বেঙ্গালুরু। জল উপচে গিয়েছিল বহু জায়গায়। তার পরেই প্রবল সমালোচনার মুখে পড়েছিল প্রশাসন। সেই বিষয়টিকে মাথায় রেখে এ বার বেআইনি দখল উচ্ছেদে তৎপর হল বৃহৎ বেঙ্গালুরু মহানগর পালিকে (বিবিএমপি)। বৃষ্টির অতিরিক্ত জল নিকাশীর জন্য তৈরি স্টর্মওয়াটার ড্রেনের উপরে অবৈধ ভাবে নির্মিত প্রায় ৭০০ নির্মাণ ইতিমধ্যেই চিহ্নিত করেছে পুরসভা। গতকাল থেকেই শুরু হয়েছে উচ্ছেদ অভিযান।\n\nগতকাল মহাদেবপুরা অঞ্চলে গোপালন আন্তর্জাতিক স্কুলের খেলার মাঠ খুঁড়ে দেওয়া হয়েছিল। মহাদেবপুরা, বেল্লান্ডুর, হুডি-র মতো অঞ্চলে এমন অন্তত ১৫টি নির্মাণ চিহ্নিত করা হয়েছে। আজও উচ্ছেদ অভিযান চলেছে। মহাদেবপুরার বিধায়ক অরবিন্দ লিম্বাভলী জানিয়েছেন, ইয়ামালুরে এপসিলন ভিলা, মুন্নেকোলাল অঞ্চলে শান্তিনিকেতন লেআউট, ইকো স্পেসে প্রয়োজনীয় পদক্ষেপ করা হচ্ছে। চাল্লাগাট্টা অঞ্চলে নালাপাড অ্যাকাডেমিতেও সেই কাজ শুরু হবে। উচ্ছেদ অভিযানের ভিডিয়োও পোস্ট করেছেন তিনি।\n\nতথ্য প্রযুক্তি সংস্থার মধ্যে উইপ্রোর অফিস, বাগামানে টেক পার্ক, পূর্ব প্যারাডাইস, রেনবো ড্রাইভ লে আউট এবং ইকোস্পেসে বেআইনি নির্মাণের অভিযোগ রয়েছে। অন্য দিকে অভিজাত আবাসনের মধ্যে রয়েছে দিব্যশ্রী, এপসিলন। অভিযোগ উঠেছে রামাগোন্ডানাহাল্লি-তে কলম্বিয়া এশিয়া হাসপাতাল নিয়েও।\n\nতবে এই অভিযানের মধ্যেই তথ্য প্রযুক্তি সংস্থাগুলিকে নিশানা করে বিতর্কে রাজস্বমন্ত্রী আর অশোক। তাঁর মন্তব্য, ৩০টিরও বেশি তথ্য প্রযুক্তি সংস্থা স্টর্মওয়াটার ড্রেনের উপরে বেআইনি ভাবে নির্মাণ করেছে। উচ্ছেদ অভিযানে ধনী কিংবা গরিব কোনও বিভাজন চলবে না। সমস্ত বেআইনি নির্মাণ ভাঙতে হবে। কাউকে রেয়াৎ করা হবে না।\n\nএর পরেই আসরে নামেন অশোকের সতীর্থ লিম্বাভলী। তিনি জানান, অশোক যা বলেছেন ঠিক নয়। তথ্য প্রযুক্তি সংস্থাগুলি কোনও ভুল করেনি। এ ক্ষেত্রে দোষী নির্মাতারা।\n\nপ্রবল সমালোচনায় মুখরক্ষা করতেই কি উচ্ছেদ অভিযান নিছক কথার কথা? এই প্রশ্নের উত্তরে পুরসভার অ্যাসিস্ট্যান্ট এগজ়িকিউটিভ ইঞ্জিনিয়ার শ্রীনিবাসও জানান, কাউকেই ছাড়া হবে না। তারই অংশ হিসাবে গোপালন আন্তর্জাতিক স্কুলে পদক্ষেপ করা হয়েছে। স্কুলের তরফে অবশ্য বেআইনি দখলের অভিযোগ খারিজ করা হয়েছে।\n\nওই স্কুলের ১০০ মিটারের মধ্যেই রয়েছে মহাবীর অ্যাপার্টমেন্ট। ওই আবাসনের একাংশের নীচেও রয়েছে স্টর্মওয়াটার ড্রেন। এই আবাসনেও একই পদক্ষেপের বার্তা দিয়েছে পুরসভা। যদিও আবাসনের বাসিন্দারা এ ক্ষেত্রে প্রশাসন এবং নির্মাতার বেআইনি কার্যকলাপের উপরেই দায় চাপিয়েছেন। তাঁদের প্রশ্ন নির্মাণে অসঙ্গতি থাকলে অনুমতি দেওয়া হল কেন? প্রয়োজনে আদালতের দ্বারস্থ হওয়ার বার্তা দিয়েছেন আবাসিকেরা।\n\nশান্তিনিকেতন লেআউটের বাসিন্দাদের অভিযোগ, বেছে বেছে গরিবদেরই নিশানা করা হচ্ছে। অন্য দিকে অভিজাত আবাসন এবং তথ্যপ্রযুক্তি সংস্থাকে ছাড় দেওয়া হচ্ছে।\n\nগতকালই মুখ্যমন্ত্রী বাসবরাজ বোম্মাই জানিয়েছিলেন, স্টর্মওয়াটার ড্রেনের উপরে যে সমস্ত বেআইনি নির্মাণ রয়েছে, সেই সবই গুঁড়িয়ে দেওয়া হবে। তার পরেই অভিযানে সক্রিয় বুলডোজ়ার।",
    "TV9 Bangla Special : ২০০ বছরের অত্যাচারের বদলা! ইংল্যান্ডের ৪৫ লক্ষ কোটি ডলার লুঠের জবাব ভারতের": "Indian Econmoy Leaves Behind : বিশ্ব অর্থনীতিতে পঞ্চম স্থান অধিকার করেছে ভারত। এবং অর্থনীতির দিক থেকে যুক্তরাজ্যকে পিছনে ফেলে দিয়েছে ভারত।\n\nঅঙ্কিতা পাল\n\nসম্প্রতি ভারতীয় অর্থনীতি বিশ্বে পঞ্চম স্থানে বিরাজ করছে। সম্প্রতি ব্লুমবার্গের রিপোর্টে উঠে এসেছে, গত ত্রৈমাসিকের হিসেবে যুক্তরাজ্যের অর্থনীতিকে পিছনে ফেলে দিয়েছে ভারত। বর্তমানে বিশ্বের অর্থনীতির নিরিখে আমেরিকা, চিন, জাপান ও জার্মানিপর পরই নিজের জায়গা করে নিয়েছে ভারত। বর্তমানে ভারতীয় অর্থনীতি রয়েছে ৮৫৪.৭ বিলিয়ন ডলারে, অর্থাৎ ভারতীয় মুদ্রায় প্রায় ৬৮ লক্ষ কোটি টাকা। যেখানে যুক্তরাজ্যের অর্থনীতি এখন দাঁড়িয়ে ৮১৬ বিলিয়ন ডলারে, অর্থাৎ ভারতীয় মুদ্রায় ৬৫ লক্ষ কোটির কাছাকাছি। ভারতের জন্য নিঃসন্দেহে এটি একটি গর্বের বিষয়। এককালে দীর্ঘ সময় ধরে যারা ভারতে শাসন চালিয়ে গিয়েছে তাদের বুড়ো আঙুল দেখিয়ে ঘুরে দাঁড়াতে সক্ষম হয়েছে ভারত।\n\nপ্রায় ২০০ বছর ধরে ব্রিটিশরা ভারতে রাজত্ব করেছে। এই সময়কালে দেদার লুঠপাটও চালিয়েছে তারা। ব্রিটিশদের অত্যাচারে ভূলুণ্ঠিত হয়েছিল ভারতের গরিমা। এক প্রকার ভারতীয় অর্থনীতির কোমর ভেঙে দিয়েই তারা এই দেশ থেকে বিদায় নিয়েছিল। তাই নিঃসন্দেহে ভারতের কাছে এটি গর্বের বিষয় যারা আমাদের ভাণ্ডার শূন্য করে দেশ ছেড়েছে নিজেদের ক্ষমতায় আমরা অর্থনীতির দিক দিয়ে তাদের মাত দিয়েছি। ভারতের বিপুল ধন সম্পত্তি থেকে শুরু করে বিভিন্ন স্থাপত্যও ভেঙে নিয়ে গিয়েছে তারা। বাদ দেয়নি মহা মূল্যবান কোহিনূর হিরেও। এই রিপোর্ট প্রকাশ পাওয়ার পর তাই প্রধানমন্ত্রী নরেন্দ্র মোদীও বলেছিলেন, এটি বিশেষ মুহূর্ত। যারা ২৫০ বছর ধরে আমাদের শাসন করে গিয়েছে বিশ্ব অর্থনীতিতে আমরা তাদের পিছনে ফেলে দিয়েছি। ভারতবাসীর জন্য তা সত্যিই গর্বের বিষয়। ১৭৬৯-৭০ এর দুর্ভিক্ষের মধ্য দিয়েই ভারতে ব্রিটিশ শাসন শুরু হয়েছিল। তারপর পরবর্তী ২০০ বছর এরকম একাধিক দুর্ভিক্ষের সম্মুখীন হয়েছে এই দেশ। তার মধ্যে কিয়দাংশ ব্রিটিশদের তৈরি বলা যেতে পারে। কিন্তু এই লুণ্ঠন, একাধিক অর্থনৈতিক বিপর্যয় কাটিয়ে আজ ঘুরে দাঁড়িয়েছে ভারতীয় অর্থনীতি। পিছনে ফেলে দিয়েছে সেই দেশকে এককালে যাঁরা আমাদের উপর শোষণ চালিয়েছে।\n\nতবে ব্রিটিশদের লুঠতরাজের বিষয়ে আমাদের জ্ঞান থাকলেও যুক্তরাজ্যে এই বিষয়ে একটি মিথ রয়েছে, ভারত থেকে ব্রিটিশ সাম্রাজ্য় বড় কোনও মুনাফা পায়নি। তাদের দাবি, উল্টে ব্রিটিশদের অর্থে ভারতের প্রশাসন চলত। তবে এই ধারণা ভুল প্রমাণ করেছেন বিশিষ্ট ভারতীয় অর্থনীতিবিদ উষা পট্টনায়েক। কলম্বিয়া ইউনিভার্সিটি প্রেসে প্রকাশিত তাঁর একটি গবেষণায় ব্রিটিশদেক ভারতের ধন-সম্পত্তি লুঠের কাহিনি বর্ণিত হয়েছে। উষা পট্টনায়েক তাঁর এই গবেষণায় প্রায় ২০০ বছরের ব্রিটিশ শাসনকালের তথ্য, কর ও বাণিজ্যের ছক বিশ্লেষণ করেছেন। এই গবেষণায় দেখা যায়, ১৭৬৫ থেকে ১৯৩৮ সাল পর্যন্ত প্রায় ৪৫ ট্রিলিয়ন ডলারের বেশি টাকা ভারত থেকে নিজেদের পকেটে পুড়েছে ব্রিটিশরা। ভারতীয় মুদ্রায় যে অঙ্কটা দাঁড়ায় ৩ হাজার ৭৮০ লক্ষ কোটি টাকা। বর্তমানে এই সংখ্য়াটা যুক্ত রাজ্যের জিডিপির তুলনায় কয়েক গুণ বেশি। উষা পট্টনায়েকের এই গবেষণা যুক্তরাজ্যে প্রচলিত গল্পকে ধূলিসাৎ করে সরাসরি জবাব দেয়। কিন্তু কেমন করে এই ৪৫ ট্রিলিয়ন ডলার নিয়ে গেল ব্রিটিশরা? সেখানে বিস্ময় তো থেকেই যায়।\n\nআসলে ব্রিটিশদের এই লুণ্ঠন অনেকটা ঘুরিয়ে নাক ধরার মতো। আমাদের থেকে নেওয়া টাকাই তারা আমাদের দেওয়ার মাধ্যমে তারা দেখাতে চেয়েছে তারা এই দেশ থেকে পণ্য আমদানি করার জন্য প্রাপ্য অর্থ দিয়েছে। কিন্তু বিষয়টি সেরকম একেবারেই নয়। ব্রিটিশরা যে এদেশ থেকে ৩৭৮০ লক্ষ কোটি টাকা লুঠ করেছে, তার সবটাই হয়েছে বাণিজ্য পদ্ধতির মাধ্যমে। উষা পট্টনায়েকের এই গবেষণায় বর্ণিত রয়েছে, ভারতে ব্রিটিশদের ঔপনিবেশিক শাসনের আগে ব্রিটেন ভারতীয়দের থেকে বস্ত্র ও চাল আমদানি করত। আর তখন রুপোর মাধ্যমে এইসব পণ্য আমদানি করা হত। তবে এই বিনিময় প্রথায় পরবির্তন আসে ইস্ট ইন্ডিয়া কোম্পানি নিয়ন্ত্রণ শুরু হওয়ার পরই। ১৭৬৫ সাল থেকেই বাণিজ্য পদ্ধতিতে কিছুটা পরিবর্তিত হয়। ইস্ট ইন্ডিয়া কোম্পানি ভারত থেকে রাজস্ব আদায় শুরু করে। সেই রাজস্বেরই এক তৃতীয়াংশ অর্থ ব্যবহার করা হয় ভারতীয়দের থেকে পণ্য কেনার জন্য। অর্থাৎ, ভারতীয়দের থেকে নেওয়া টাকাই আবার ভারতীয়দের দেওয়া হত। তবে ভারতীয়রা ব্রিটিশদের এই ‘চুরির’ বাণিজ্য ধরতে পারেননি। গবেষণায় উল্লেখ রয়েছে, ভারতীয়দের থেকে চুরি করা অর্থের উপর ভর করেই ব্রিটেনে শিল্প বিপ্লব এসেছিল। এবার ক্রাচ হিসেবে ব্যবহার করা সেই ভারতীয়রাই ঘুরে দাঁড়ানোর অর্থ বুঝিয়ে দিয়েছে এককালের স্বৈরাচারীদের। স্বাধীনতার ৭৫ তম বর্ষে যুক্তরাজ্যের অর্থনীতিকে পিছনে ফেলে দিয়েছে ভারতীয় অর্থনীতি।",
    "মাকে খুনের দায়ে অভিনেতার যাবজ্জীবন": "মায়ের সঙ্গে অভিনেতা রায়ান গ্রানথাম\n\nadvertisement\n\nমাকে খুন করার দায়ে অভিনেতা রায়ান গ্রানথামের যাবজ্জীবন কারাদণ্ডের আদেশ দিয়েছেন আদালত। গত বুধবার ব্রিটিশ কলম্বিয়া সুপ্রিম কোর্টের বিচারপতি ক্যাথলিন কের এই আদেশ দেন। ভারতের সংবাদমাধ্যম জিনিউজের এক প্রতিবেদনে এ তথ্য জানানো হয়েছে।\n\nপ্রতিবেদনে বলা হয়েছে, ২০২০ সালে নিজের মা বারবারা ওয়েট-কে খুন করেন রায়ান। তারপর থেকে কারাগারে ছিলেন কানাডিয়ান অভিনেতা। ‘ডায়েরি অফ আ উইম্পি কিড’ খ্যাত অভিনেতার বিরুদ্ধে ফার্স্ট ডিগ্রি মার্ডারের অভিযোগ ছিল। যদিও বিচারপতি তাকে দ্বিতীয় ডিগ্রি মার্ডারের অভিযোগে দোষী সাব্যস্ত করেছেন।\n\nadvertisement 3\n\nএদিকে ব্রিটিশ সংবাদমাধ্যম সূত্রে খবর, দোষী সাব্যস্ত হওয়ার পর থেকেই রায়ান গ্রানথামের মানসিক স্বাস্থ্যের চিকিৎসা চলছে। তবে শুধু নিজের মা-কেই নয়, কানাডার প্রধানমন্ত্রী জাস্টিন ট্রুডোকেও খুনের পরিকল্পনা করেছিলেন রায়ান। গত মার্চে ভ্যাঙ্কুভার আদালতে দাঁড়িয়ে নিজের কৃতকর্মের কথা স্বীকার করে নেন অভিনেতা।\n\nadvertisement 4\n\nতিনি জানান, বাড়িতে পিয়ানো বাজানোর জন্য মা বারবারা ওয়েটের মাথার পেছন দিকে গুলি চালান তিনি। গুলি চালানোর পর অভিনেতার মা জেনেও যান যে তার ছেলেই তাকে মারতে চেয়েছে। পুরো বিষয়টিই ঘটে ফিল্মি কায়দায়।",
    "Kuala Lumpur City FC is having faith on two their Indian origin players - Anandabazar": "মালয়েশিয়ার কুয়ালা লামপুর সিটি এফসি সোমবার কলকাতায় পৌঁছনোর পর থেকেই ফুটবলপ্রেমীদের যাবতীয় আগ্রহ ব্রাজিলীয় পাওলো জোসু ও কলম্বিয়ার রোমেল মোরালেসকে নিয়ে। প্রথম জন এএফসি কাপের চারটি ম্যাচের দু’টিতে জোড়া গোল করেছিলেন। দ্বিতীয় জন মাঝমাঠে খেললেও গোল করতে দক্ষ।\n\nব্রাজিল ও কলম্বিয়া তারকার আড়ালেই থেকে গিয়েছেন ভারতীয় বংশোদ্ভূত কেনি পালরাজ, পারতিবান জনশেখরন! দু’জনেই মাঝমাঠের ফুটবলার। কিন্তু তাঁদের দায়িত্ব আলাদা। রক্ষণাত্মক মিডফিল্ডার হিসেবে কেনির কাজ মাঝমাঠে বিপক্ষের আক্রমণ থামানো। পারতিবনকে কুয়ালা লামপুর সিটি এফসির ক্রোয়েশীয় কোচ বোয়ান হোডাক দায়িত্ব দেন প্রান্ত দিয়ে বল নিয়ে উঠে বিপক্ষের রক্ষণ ভাঙার।বুধবার যুবভারতীতে এএফসি কাপের আন্তঃআঞ্চলিক সেমিফাইনালে এটিকে-মোহনবাগানের কাঁটা হয়ে উঠতে পারেন এই দু’জন। কেনি ও পারতিবনের জন্ম মালয়েশিয়াতেই। তাঁদের পূর্বপুরুষরা ভারতে থাকতেন।\n\nকুয়ালা লামপুর থেকে সরাসরি কলকাতায় আসার বিমানে টিকিট না পাওয়ায় চেন্নাই হয়ে আসতে হয়েছে পাওলোদের। প্রায় পাঁচ ঘণ্টা তাঁদের বসে থাকতে হয়েছিল চেন্নাই বিমানবন্দরে। ক্লান্তি উপেক্ষা করেই সন্ধ্যায় যুবভারতীতে অনুশীলনে নেমে পড়েছিলেন ফুটবলাররা। দলের এক সদস্য বলছিলেন, ‘‘সবাই পাওলো, মোরালেসকে নিয়েই আগ্রহী। কেনি ও পারতিবন আমাদের দলের অন্যতম ভরসা। এএফসি কাপের আন্তঃআঞ্চলিক সেমিফাইনালে ওঠার নেপথ্যে ওদেরও প্রচুর অবদান রয়েছে।’’",
    "বায়ুদূষণে নারী না পুরুষ কাদের বেশি ক্ষতি হচ্ছে জানালেন বাঙালি গবেষক": "শহরাঞ্চলে বায়ুদূষণ এক বড় সমস্যা হয়ে উঠেছে। বিশেষত হাজার হাজার গাড়ি থেকে বার হওয়া ডিজেলের ধোঁয়া শ্বাসের ক্ষেত্রে এক বড় সমস্যা হয়ে উঠছে। শহরের বাতাস বিষাক্ত হয়ে উঠছে ক্রমশ। আর সেই বিষাক্ত বায়ুই শ্বাসের সঙ্গে শরীরে ঢুকে মানবদেহের ক্ষতি করছে। ফুসফুসের ক্ষতি করছে, হৃদযন্ত্রের সমস্যা তৈরি করছে।\n\nবাঙালি গবেষক নিলোফার মুখোপাধ্যায় অন্য আর এক সহকর্মী গবেষক হেমশেখর মহাদেবাপ্পা-র সঙ্গে জুটি বেঁধে মানুষের রক্তে এই শ্বাসের সঙ্গে শরীরে প্রবেশ করা বিষ কতটা ক্ষতি করছে, রক্তে কি ধরনের পরিবর্তন আনছে তার ওপর গবেষণা করেন।\n\nকানাডার ভ্যাঙ্কুভারের ব্রিটিশ কলম্বিয়া বিশ্ববিদ্যালয়ের এই ২ গবেষক নারী ও পুরুষদের রক্ত পরীক্ষা করে দেখেন বিষাক্ত ডিজেলের ধোঁয়া রক্তের উপাদানে পরিবর্তন আনছে। যা ক্ষতিকর। আর সেই ক্ষতি পুরুষদের চেয়ে অনেক বেশি হচ্ছে নারীর।\n\nমহিলাদের বায়ুদূষণ বেশি প্রভাবিত করছে। তুলনায় পুরুষদের মহিলাদের চেয়ে কম ক্ষতি করছে। ৫ জন মহিলা ও ৫ জন পুরুষকে এই পরীক্ষার জন্য স্বেচ্ছাসেবক হিসাবে বেছে নেন তাঁরা। এঁরা কেউই ধূমপান করেন না। এঁদের ওপর চলে পরীক্ষা।\n\nএঁদের ১০ জনকেই ডিজেলের ধোঁয়ার সংস্পর্শে রাখা হয়। তারপর বিভিন্ন সময়ে তাঁদের রক্ত পরীক্ষা হয়। তারপরই এই সিদ্ধান্ত তাঁরা উপনীত হয়েছেন বায়ুদূষণ পুরুষদের চেয়ে মহিলাদের ক্ষতি করছে বেশি। — সংবাদ সংস্থার সাহায্য নিয়ে লেখা",
    "বেরোল না গুলি বেঁচে গেলেন ক্রিস্তিনা": "advertisement\n\nশেষ মুহূর্তে বন্দুক ঠিকমতো কাজ না করায় প্রাণে বেঁচে গেছেন আর্জেন্টিনার ভাইস প্রেসিডেন্ট ক্রিস্তিনা ফার্নান্দেজ দে কির্চনার। আদালত থেকে বেরনোর পর এক ব্যক্তি তাকে গুলি করার চেষ্টা করেন। তবে বন্দুকটি কাজ করেনি বলে কর্মকর্তারা জানিয়েছেন। খবর রয়টার্সের।\n\nএই হামলার মধ্য দিয়ে আর্জেন্টিনার ক্রমবর্ধমান রাজনৈতিক টানাপড়েন সামনে এসেছে। কলম্বিয়া থেকে ব্রাজিল পুরো লাতিন অঞ্চলটিতে রাজনীতিবিদরা যে ঝুঁকিতে রয়েছেন, এ ঘটনা সেটাই তুলে ধরেছে।\n\nadvertisement 3\n\nপ্রেসিডেন্ট আলবার্তো ফার্নান্দেজ টেলিভিশনে দেওয়া এক ভাষণে বলেছেন, ‘এক ব্যক্তি তার (ক্রিস্তিনা কির্চনার) মাথায় বন্দুক তাক করে ট্রিগারে টান দেন। ক্রিস্তিনা এখনো বেঁচে আছেন; কোনো কারণে বন্দুক থেকে গুলি বের হয়নি। কেন বন্দুক কাজ করেনি, সে কারণ এখনো নিশ্চিত হওয়া যায়নি।’ প্রেসিডেন্ট জানান, বন্দুকটিতে পাঁচটি গুলি ছিল। তিনি বলেন, ‘আর্জেন্টিনা গণতন্ত্রে ফেরার পর এটা হলো সবচেয়ে মারাত্মক ঘটনা যার মধ্য দিয়ে আমরা যাচ্ছি।’\n\nadvertisement 4\n\nকয়েকশ সমর্থক যখন তার বুয়েনস এইরেসের বাসার বাইরে জড়ো হন, তখন এ হামলার ঘটনা ঘটে। ভিডিও ফুটেজে দেখা যায়, ক্রিস্তিনা যখন সমর্থকদের অভিবাদনের জবাব দিচ্ছিলেন, তখন তার মাথার কয়েক ইঞ্চি দূর থেকে এক ব্যক্তি বন্দুক তাক করে ধরেছিলেন। কর্তৃপক্ষ জানিয়েছে, হামলাকারী ৩৫ বছর বয়সী একজন ব্রাজিলিয়ান বংশোদ্ভূত। তাৎক্ষণিক তাকে পুলিশ গ্রেপ্তার করেছে। আগ্নেয়াস্ত্রটি জব্দ করা হয়েছে। ক্রিস্তিনা কির্চনার ২০০৭ থেকে ২০১৫ সাল নাগাদ দুই মেয়াদে আর্জেন্টিনার প্রেসিডেন্ট ছিলেন। চলমান মামলায় দোষী সাব্যস্ত হলে তার ১২ বছরের কারাদ- হতে পারে।",
    "জ্বালানি সংকটে বিকল্প হয়ে উঠছে কয়লা, পরিবেশের কী হবে?": "কয়লাকে বলা হয় সবচেয়ে বেশি পরিবেশ দূষণকারী জীবাশ্ম জ্বালানি। যেটির ব্যবহার পুরোপুরি বন্ধে একবছর আগেও নানা উদ্যোগ গ্রহণের কথা বলা হচ্ছিল। এখন সেই কয়লার খোঁজে ছুটছে নানা দেশ, হু হু করে বাড়ছে দাম।\n\nপূর্ব আফ্রিকার দেশ তানজানিয়ার মাতওয়ারা বন্দর দিয়ে গত বছরের শেষভাগ পর্যন্তও খুব বেশি জাহাজ চলাচল করতো না। ছিলো না কোনো ব্যস্ততা। ওই বন্দর দিয়ে মূলত কাজুবাদামের চালান যেত। কিন্তু ইউক্রেইন যুদ্ধ শুরু হওয়ার পর বন্দরের দৃশ্যপট পুরোপুরি পাল্টে গেছে। ঘুমন্ত বন্দরটি যেন হঠাৎ করে পুরোপুরি সজাগ হয়ে উঠেছে।\n\nএকের পর এক কয়লা বোঝাই জাহাজ মাতওয়ারা বন্দর থেকে ছেড়ে যাচ্ছে।\n\nগত ফেব্রুয়ারিতে রুশ বাহিনী ইউক্রেইনে আগ্রাসন শুরু করলে শাস্তি হিসেবে পশ্চিমা বিশ্ব রাশিয়ার সব ধরনের জ্বালানির উপর নিষেধাজ্ঞা আরোপ করে। ফলে বিশ্ববাজারে রাশিয়ার জ্বালানি সরবরাহ বন্ধ হয়ে যায়, রেকর্ড উচ্চতায় উঠে যায় জ্বালানির দাম।\n\nযার নেতিবাচক প্রভাব পড়েছে পুরো বিশ্বে। বিশেষ করে রাশিয়ার গ্যাস ও কয়লার উপর নির্ভরশীল ইউরোপ পড়েছে সবচেয়ে বেশি বিপদে। ইউরোপের দেশগুলো এখন চাহিদা মেটাতে বিশ্বের ‍অন্যান্য দেশ থেকে জ্বালানি পণ্য সংগ্রহ করার চেষ্টা করছে।\n\nতানজানিয়া এতদিন সাধারণত পূর্ব আফ্রিকার প্রতিবেশী দেশগুলোতে থার্মাল কয়লা রপ্তানি করত। প্রতিবেশী দেশগুলোর বাইরে কয়লা রপ্তানির কথা এতদিন তানজানিয়া সরকার চিন্তাও করতে পারতো না।\n\nকারণ, দেশটির দক্ষিণপশ্চিমের খনিগুলো থেকে সবচেয়ে কাছের বন্দর মাতওয়ারায় কয়লা আনতেও তাদের ছয়শ কিলোমিটারের বেশি সড়কপথ পাড়ি দিতে হয়। তানজানিয়ার মাতওয়ারা বন্দর ভারত মহাসাগরে।\n\nথার্মাল কয়লা বিদ্যুৎ উৎপাদনে ব্যবহার হয়। জ্বালানির অভাবে পুরো বিশ্বেই এখন বিদ্যুৎ উৎপাদন সংকটে পড়েছে। যার ফলে কয়লার চাহিদা বেড়ে গেছে। ইউক্রেইন যুদ্ধের কারণে থার্মাল কয়লার দাম রেকর্ড পরিমাণ বেড়েছে।\n\nইউরোপ এবং অন্যান্য দেশের ক্রেতারা এখন তানজানিয়া, বতসোয়ানা এমনকি মাদাগাস্কারের মত দেশগুলোর অপেক্ষাকৃত দুর্গম কয়লা খনি থেকেও উচ্চমূল্যে কয়লা কিনতে রাজি আছে।\n\nএই যে কয়লার চাহিদা পুনরায় বেড়ে যাওয়া, তা এক বছর আগেও করা জলবায়ু পরিকল্পনার সঙ্গে পুরোপুরি সাংঘর্ষিক। বিভিন্ন দেশের সরকার এখন রাশিয়ার জ্বালানির উপর নির্ভরতা থেকে নিজেদের মুক্ত করতে চাইছে।\n\nএদিকে বিদ্যুতের বাড়তে থাকা দামের উপরও লাগাম টানার চেষ্টা করছে। এজন্য তারা আবারও সবচেয়ে বেশি পরিবেশ দূষণকারী জীবাশ্ম জ্বালানির ব্যবহারে ফিরে যেতে বাধ্য হচ্ছে।\n\nতানজানিয়ার একটি কয়লা খনির ব্যবস্থাপনা পরিচালক রিজওয়ান আহমেদ বার্তা সংস্থা রয়টার্সকে বলেন, ‘‘রাশিয়ার যুদ্ধ শুরু হওয়ার পর ইউরোপের ক্রেতারা এখন কয়লার জন্য যেকোনো জায়গায় যাচ্ছে।\n\n‘‘তারা অনেক ভালো দাম দিতেও চাইছে।”\n\nগত কয়েকমাসে ইউরোপমুখী কয়লার চালান অনেক বেড়ে গেছে বলে জানায় কমোডিটিস ট্রেডার ‘কার্গিল’।\n\nকার্গিলের সমুদ্র পরিবহন বিভাগের প্রেসিডেন্ট জন ডিলেমান বলেন, ‘‘ইউরোপ এখন অন্যান্য ক্রেতাদের সঙ্গে প্রতিযোগিতায় নামছে। বিকল্প জ্বালানি গ্যাস অনেক বেশি ব্যয়বহুল হয়ে পড়েছে।\n\n‘‘ইউরোপকে এখন অবশ্যই কয়লার উৎস খুঁজে পেতে হবে এবং আমরা শিগগিরই কলম্বিয়া, দক্ষিণ আফ্রিকা এমনকি আরো দূরের দেশ থেকেও ইউরোপে অনেক বেশি কয়লার চালান যেতে দেখতে পাব।”\n\nযদিও ভূরাজনৈতিক পরিস্থিতি যে কোনো সময় পরিবর্তন হতে পারে। ফলে কয়লার চাহিদা বেড়ে যাওয়া এবং উচ্চমূল্যে তা বিক্রির সুযোগ খুব বেশি দিন নাও থাকতে পারে। তারপরও কয়লা সমৃদ্ধ দেশগুলো একে তাদের জন্য খুব ভালো সুযোগ হিসেবে দেখছে, যে সুযোগ তারা হাতছাড়া করতে চায় না।\n\nতানজানিয়া সরকার আশা করছে এ বছর তাদের কয়লা রপ্তানি দ্বিগুণ হবে এবং তা প্রায় ছয় লাখ ৯৬ হাজার ৭৭৩ টনে পৌঁছে যাবে।\n\nদেশটির মাইনিং কমিশন থেকে রয়টার্সকে বলা হয়, এ বছর তাদের কয়লা উৎপাদন ৫০ শতাংশ বেড়ে ১৩ লাখ ৬৪ ‍হাজার ৭০৭ টনে পৌঁছাবে বলে তারা আশা করছেন।\n\nমাইনিং কমিশনের ভারপ্রাপ্ত নির্বাহী সচিব ইয়াহইয়া সেমাম্বা বলেন, কয়লা রপ্তানির এই উল্লম্ফন থেকে উল্লেখযোগ্য পরিমাণ রাজস্ব আয় হবে বলে আশা করছে সরকার।\n\nওই অর্থ দিয়ে একটি রেলপথ নির্মাণের কথা চিন্তা-ভাবনা করা হচ্ছে। যে রেলপথ কয়লা উৎপাদনকারী রুভুমা অঞ্চলের সঙ্গে মাতওয়ারা বন্দরকে জুড়বে।\n\nতানজানিয়ার খনি কোম্পানি ‘রুভুমা কোল’ এরই মধ্যে একটি ট্রেডারের মাধ্যমে অন্তত চার লাখ টন কয়লা রপ্তানি করেছে। গত নভেম্বর থেকে কয়লার ওই চালান নেদারল্যান্ডস, ফ্রান্স ও ভারতে গিয়েছে।\n\nএ বিষয়ে আরো বিস্তারিত জানতে রুভুমা কোল’র সঙ্গে কথা বলতে চেয়েছিল রয়টার্স। কিন্তু তারা কথা বলতে রাজি হননি।\n\nচাহিদা বেড়ে যাওয়া এবং যোগান স্বল্পতার কারণে কয়লা নিয়ে আবারও বাণিজ্যের পথ খুলেছে। ব্রেমার রিসার্চের তথ্যানুযায়ী, গত জুলাই মাসে বিশ্বব্যাপী জীবাশ্ম এ জ্বালানির চাহিদা এবং যোগান রেকর্ড উচ্চতায় পৌঁছেছে।\n\nইউরোপীয় ইউনিয়ন এখন অস্ট্রেলিয়া, দক্ষিণ আফ্রিকা এবং ইন্দোনেশিয়া থেকে থার্মাল কয়লা আমদানি করছে। আগে যেগুলো এশিয়ার বাজারে যেত। ইউক্রেইনে রাশিয়ার আগ্রাসন শুরু হওয়ার চতুর্থ মাসেই বিশ্বব্যাপী কয়লার চাহিদা ১১গুণ বেড়ে গেছে।\n\nইউক্রেইন যুদ্ধের কারণে ইইউর দেশগুলো রাশিয়া থেকে গ্যাস পাচ্ছে না। এদিকে তারা রাশিয়া থেকে কয়লা আমদানির উপর নিষেধাজ্ঞা আরোপ করেছে। ফলে ইইউর দেশগুলোতে বিদ্যুৎ উৎপাদন মারাত্মক চাপে পড়েছে এবং ওই চাপ দিন দিন বাড়ছে। ফলে তারা বাধ্য হয়ে জ্বালানির বিকল্প উৎস খুঁজছে।\n\nইউক্রেইন যুদ্ধ শুরু হওয়ার আগে রাশিয়া ইইউর থার্মাল কয়লার চাহিদার ৭০ শতাংশ মেটাতো। ইইউর মোট গ্যাসের চাহিদার ৪০ শতাংশের সরবরাহও আসতো রাশিয়া থেকে।\n\nএসব বন্ধ হয়ে যাওয়ায় এখন ইউরোপের দেশগুলো পরিবেশ নিয়ে আর চিন্তা করতে পারছে না। জলবায়ু রক্ষায় এবং বৈশ্বিক উষ্ণায়ন রোধে তারা যেসব লক্ষ্যমাত্রা ঠিক করেছিল সেগুলো এখন পাশে সরিয়ে রেখে তারা জ্বালানি মজুদের দিকে অধিক মনযোগ দিয়েছে।",
    "Marijuana Recovered from Venezuela: এক দশকের মধ্যে সবচেয়ে বেশি পরিমাণে গাঁজা উদ্ধার ভেনেজুয়েলার সেনাবাহিনীর": "তিরায়া (ভেনেজুয়েলা), 6 সেপ্টেম্বর: গত 10 বছরের মধ্যে সবচেয়ে বেশি গাঁজা উদ্ধার হল বলে ভেনিজুয়েলার সশস্ত্র বাহিনী (Venezuela Armed Forces) সোমবার ঘোষণা করেছে ৷ শনিবার সেনাবাহিনীর আধিকারিকরা ভেনেজুয়েলার ক্যারিবিয়ান উপকূলে 3.1 মার্কিন টন (2.8 মেট্রিক টন) গাঁজা, প্রায় 18 পাউন্ড (8 কেজি) কোকেন এবং অতিরিক্ত আউটবোর্ড বহনকারী একটি জাহাজকে আটক করেছে ৷ একথা জানিয়েছেন বলিভারিয়ান ন্যাশনাল আর্মড ফোর্সের অপারেশনাল স্ট্র্যাটেজিক কমান্ডের জেনারেল ডমিঙ্গো হার্নন্দেজ (General Domingo Hernandez) ।\n\nতিনি বলেন, \"জাহাজটি কলম্বিয়া থেকে মার্টিনিক দ্বীপে যাচ্ছিল । তাতে থাকা 12 জনকে আটক করা হয়েছে । সবাই ভেনেজুয়েলান এবং কলম্বিয়াভিত্তিক গুয়াজিরার কার্টেলের জন্য কাজ করছিলেন । জাহাজ থেকে প্রায় 6 হাজার 293 পাউন্ড (2 হাজার 857 কিলো) গাঁজা বাজেয়াপ্ত করা হয়েছে ৷ এছাড়াও সাতটি অতিরিক্ত মোটর পাশাপাশি জ্বালানী এবং একটি স্যাটেলাইট ফোন-সহ 33টি বড় স্টোরেজ কন্টেইনার ছিল ।\"\n\nভেনেজুয়েলার সীমান্ত জুড়ে সশস্ত্র বাহিনী বিশেষ অভিযান চালাচ্ছিল ৷ তার অংশ হিসাবেই শনিবার এগুলি বাজেয়াপ্ত ও 12 জনকে গ্রেফতার করা হয় । সৈন্যরা এলাকার অস্থায়ী ভবনগুলিও সিল করে দিয়েছে ৷ এইগুলি মাদক পাচারকারীরা ব্যবহার করত বলে জানা গিয়েছে ৷ তারা মূলত এখানে বিমানের জন্য জ্বালানি সঞ্চয় করে রাখত ৷ কাছাকাছি অবৈধ রানওয়েতে নেমে সেখান থেকে জ্বালানি এখানে নিয়ে আসা হত ৷\n\nআরও পড়ুন: কাবুলে আত্মঘাতী বিস্ফোরণ, নিহত রুশ দূতাবাসের দুই কর্মী\n\n2012 সাল থেকে এখনও পর্যন্ত এই প্রথম সবচেয়ে এত বেশি গাঁজা উদ্ধার হল ৷ এছাড়াও 10 বছরে 305টি বিমান নিষ্ক্রিয় করেছে সেনাবাহিনী ৷ তাদের মধ্যে 27টি এ বছর নিষ্ক্রিয় করা হয়েছে বলে জানা গিয়েছে (Venezuela Armed Forces make largest pot bust in a decade) ৷",
    "ব্রাজিলে গুদাম ধসে ৯ জন নিহত": "অগ্নিনির্বাপণ বিভাগ আরও জানিয়েছে, ৩১ জনকে উদ্ধার করা হয়েছে। তাঁদের ২৮ জনকে নিকটবর্তী হাসপাতালে ভর্তি করা হয়েছে।\n\nঅবশ্য অগ্নিনির্বাপণ বিভাগের মুখপাত্র বলছেন, এখনো ধ্বংসাবশেষের নিচে আরও মানুষ থাকতে পারে বলে মনে করছে উদ্ধারকারী দল।",
    "খাদ্য মূল্যস্ফীতির বড় ঝুঁকিতে সব দেশ": "বৈশ্বিক ও অভ্যন্তরীণ কারণে খাদ্যের দাম বৃদ্ধি পাওয়ায় বিশ্বের প্রায় সব দেশই খাদ্য মূল্যস্ফীতির হার আশঙ্কাজনকভাবে বেড়ে যাওয়ার বড় ঝুঁকিতে রয়েছে। স্বল্প, মধ্য ও উচ্চ আয়ের সব দেশেই খাদ্য মূল্যস্ফীতির আঘাত আসতে পারে। এর মধ্যে ৪৫টি দেশের ২০ কোটি ৫১ লাখ মানুষ খাদ্য সংকটে ভুগবে এবং ২০২১ সালের তুলনায় ২০২২ সালে তাদের অবস্থা আরও খারাপ হবে। সোমালিয়ার উপকূলবর্তী তিনটি অঞ্চলে অক্টোবর থেকে ডিসেম্বরের মধ্যে প্রবল খাদ্য সংকটের কারণে দুর্ভিক্ষ দেখা দিতে পারে বলে আশঙ্কা করা হচ্ছে।\n\nখাদ্য নিরাপত্তাবিষয়ক বিশ্বব্যাংকের এক প্রতিবেদনে বিশ্বব্যাপী খাদ্য ব্যবস্থাপনার এ ভয়ানক চিত্র তুলে ধরা হয়েছে। প্রতিবেদনে খাদ্য নিরাপত্তা নিশ্চিত করতে বিভিন্ন দেশ যেসব পদক্ষেপ নিয়েছে সে তথ্যও তুলে ধরা হয়েছে প্রতিবেদনে।\n\nএতে বলা হয়েছে, করোনার সময়ে বিশ্বব্যাপী খাদ্য উৎপাদন কম হওয়া ও সরবরাহ ব্যবস্থা ভেঙে পড়েছে, রাশিয়া-ইউক্রেন যুদ্ধের কারণে খাদ্যোৎপাদন কমে যাওয়ার পাশাপাশি সরবরাহ ব্যবস্থা বিঘ্নিত হয়েছে। বিভিন্ন দেশে প্রাকৃতিক দুর্যোগ ও কৃষি উপকরণের সংকটের কারণে খাদ্য উৎপাদন কমেছে। একই সঙ্গে সারসহ বিভিন্ন কৃষি উপকরণের দাম বাড়ায় খাদ্যের উৎপাদন খরচ বেড়েছে। এতে সার্বিকভাবে খাদ্য উপকরণের দাম বেড়েছে। একই সঙ্গে কমেছে সুষম সরবরাহ। যার প্রভাবে বিশ্বের প্রায় সব দেশে খাদ্যের দাম বেড়ে গেছে। এতে সার্বিক মূল্যস্ফীতির পাশাপাশি খাদ্যে মূল্যস্ফীতির হারও বাড়ছে লাগামহীনগতিতে। কোনো কোনো দেশে এই হার গত ৪০ বছরের রেকর্ড ভেঙেছে। প্রতিবেদনে বলা হয়, নিজেদের খাদ্য নিরাপত্তা নিশ্চিত করতে ২১টি দেশ ৩০ ধরনের খাদ্য উপকরণ রপ্তানি বন্ধ করে দিয়েছে। কয়েকটি দেশ খাদ্য রপ্তানি নিরুৎসাহিত করতে বাড়তি শুল্ক আরোপ করেছে। খাদ্য রপ্তানিতে নিবন্ধন প্রথা আরোপসহ নানা ধরনের অশুল্ক বাধা আরোপ করেছে। এতে বিশ্বব্যাপী খাদ্যের সরবরাহ বাধাগ্রস্ত হওয়ার পাশাপাশি দাম আরও বেড়ে যাওয়ার আশঙ্কা ব্যক্ত করা হয়েছে।\n\nভারত বিশ্বের সবচেয়ে বড় চাল রপ্তানিকারক দেশ। তারা গম, ভাঙা চাল ও চিনি রপ্তানি বন্ধ করে দিয়েছে। পরে শর্ত সাপেক্ষে বাংলাদেশে কিছু গম রপ্তানি করেছে। গম ও আটা জাতীয় পণ্য রপ্তানির ক্ষেত্রে নিবন্ধন প্রথা আরোপ করেছে। আগে এটি ছিল না। ধান, বাদামি এবং সাদা চাল রপ্তানিতে ২০ শতাংশ শুল্ক আরোপ করেছে। এ কারণে ভারতের প্রতিবেশী দেশগুলোসহ আফ্রিকার দেশগুলোতে খাদ্য রপ্তানি কমে যেতে পারে। কেননা ভারত ওইসব দেশে প্রচুর খাদ্য রপ্তানি করত। আফগানিস্তানে ভূমিকম্পের কারণে ব্যাপক ক্ষতি হয়েছে। এ কারণে তারা গম রপ্তানি বন্ধ করেছে। আলিজেরিয়া চিনি, গম, তেল রপ্তানি বন্ধ করেছে। আর্জেন্টিনা সয়াবিন তেল রপ্তানির ওপর কর আরোপ করেছে। বাংলাদেশ চাল রপ্তানি বন্ধ করেছে। ঘানা ভুট্টা, চাল ও সয়াবিন রপ্তানি বন্ধ করেছে। ইরান আলু, ডিম, পেঁয়াজ, টমেটো রপ্তানি বন্ধ করেছে। কাজাকিস্তান থেকে সানফ্লাওয়ার বীজ, চিনি রপ্তানি বন্ধ। কুয়েত ভেজিটেবল অয়েল, মুরগির মাংস, পাকিস্তান চিনি, রাশিয়া সরিসার বীজ, সয়াবিন, গম, কর্ন, সানফ্লাওয়ার বীজ, সানফ্লাওয়ার তেল রপ্তানি বন্ধ করেছে। তিউনেশিয়া ফল ও সবজি, তুরস্ক রান্নার তেল, গরুর মাংস, খাসির মাংস, বাটার রপ্তানি বন্ধ করেছে।\n\nপ্রতিবেদনে বলা হয়, পাকিস্তানে বন্যার কারণে খাদ্য উৎপাদন কমার আশঙ্কা রয়েছে। এতে তাদের রপ্তানিও কমবে। এছাড়া মায়ানমার, থাইল্যান্ড এবং ভিয়েতনাম থেকেও রপ্তানি কমতে পারে। ইউক্রেনে গম উৎপাদন কমতে পারে। কানাডা, চীন, রাশিয়া এবং মার্কিন যুক্তরাষ্ট্রে উৎপাদন কমতে পারে। ইউরোপীয় ইউনিয় এবং ভারতেও একই অবস্থা। কৃষ্ণ সাগর অঞ্চলে উত্তেজনা হ্রাস পাওয়ায় খাদ্য সরবরাহ বাড়ার সম্ভাবনা রয়েছে। এক্ষেত্রে ইউক্রেন খাদ্য রপ্তানি ৩০ লাখ টন থেকে বাড়িয়ে ৭০ লাখ টন করতে পারে। তবে উৎপাদন ঘাটতির কারণে সমস্যা থেকেই যাবে। ভুট্টার উৎপাদন গত বছরের তুলনায় আড়াই শতাংশ কমতে পারে।\n\nপ্রতিবেদনে বলা হয়, বিশ্বব্যাপী খাদ্যশস্যের মূল্য ৮ শতাংশ বেড়েছে। একই সঙ্গে রপ্তানি মূল্য সূচক কমেছে ২ শতাংশ। জুলাইয়ে খাদ্যশস্যের দাম কিছুটা কমার পর আগস্ট ও সেপ্টেম্বরে গম এবং ভুট্টার দাম বেড়েছে। তবে চালের বাজার স্থিতিশীল রয়েছে। গত এক মাসের ব্যবধানে ভুট্টার দাম ১২ শতাংশ এবং গমের দাম ৭ শতাংশ বেড়েছে। চালের দাম বেড়েছে দশমিক ৩ শতাংশ। ২০২১ সালের তুলনায় এখন পর্যন্ত ভুট্টার ১৭ শতাংশ, গমের ২৯ শতাংশ এবং চালের দাম ৬ শতাংশ বেড়েছে।\n\nখাদ্য মূল্যস্ফীতির হার প্রায় সব দেশে বেড়েছে। এর মধ্যে সবচেয়ে বেশি ক্ষতিগ্রস্ত আফ্রিকা, উত্তর আমেরিকা, ল্যাটিন আমেরিকা, দক্ষিণ এশিয়া, মধ্য এশিয়া ও ইউরোপের দেশগুলো। এর মধ্যে লেবাননে খাদ্য মূল্যস্ফীতির হার ৭২ শতাংশ, জিম্বাবুয়েতে ৬৮ শতাংশ, শ্রীলংকায় ৩০ শতাংশ, ইরানে ২৯ শতাংশ, হাঙ্গেরিতে ১৮ শতাংশ খাদ্য মূল্যস্ফীতি হয়েছে। এছাড়া কলম্বিয়া, জিবুতি ও রুয়ান্ডায় ১৪ শতাংশ করে খাদ্য মূল্যস্ফীতি হয়েছে। বুরকিনা ফাসোতে ১৩ শতাংশ, কোস্টারিকায় ১০ শতাংশ, বুরুন্ডিতে ২৪ দশমিক ৪ শতাংশ, ইথিওপিয়ায় ৩৫ দশমিক ৫ শতাংশ, গাম্বিয়ায় ১৪ শতাংশ, মালাউইতে ৩২ দশমিক ৫ শতাংশ, মোজাম্বিকে ১৭ দশমিক ৩ শতাংশ, সোমালিয়ায় ১৭ শতাংশ, উগান্ডায় সাড়ে ১৬ শতাংশ, ইন্দোনেশিয়ায় সাড়ে ৭ শতাংশ, বাংলাদেশে ৮ দশমিক ২ শতাংশ, কেনিয়ায় সাড়ে ১৫ শতাংশ খাদ্যে মূল্যস্ফীতি হয়েছে।\n\nপ্রতিবেদনে বলা হয়, সোমালিয়া উপকূলের তিনটি অঞ্চলের দেশগুলোতে জুন ও জুলাইয়ে চালানো জরিপে দেখা গেছে, এসব এলাকায় অক্টোবর থেকে ডিসেম্বরের মধ্যে খাদ্য সংকট প্রকট হতে পারে। এতে ওই অঞ্চলের দেশগুলোর মধ্যে দুর্ভিক্ষ দেখা দিতে পারে। এ কারণে ইতোমধ্যেই ওই অঞ্চলে খাদ্যের সরবরাহ বাড়ানোর উদ্যোগ নেওয়া হয়েছে। ওই অঞ্চলে খাদ্যের দাম বাড়ার পাশাপাশি সরবরাহেও ঘাটতি দেখা গেছে। একই সঙ্গে তীব্র খরার কারণে ওইসব দেশে খাদ্য উৎপাদন যেমন কম হয়েছে, তেমনি স্বাস্থ্য ও স্যানিটেশন ব্যবস্থারও অবনতি হয়েছে। ভয়ানক খরা, জাতিগত সংঘাত এবং খাদ্যের উচ্চমূল্য গবাদিপশু পালন ও ফসল ফলানোর ক্ষমতাকে সীমিত করেছে। গভীরভাবে প্রভাবিত করছে প্রধানত কৃষিজীবী মানুষের বেঁচে থাকার জন্য পর্যাপ্ত খাবারের জোগান নিশ্চিত করা। এমন পরিস্থিতি ২০২৩ সাল পর্যন্ত অব্যাহত থাকতে পারে বলে আশঙ্কা করা হয়েছে। ফলে এ অঞ্চলের ২৫ লাখ মানুষ খাদ্য সংকটের কবলে পড়বে বলে আশঙ্কা করা হয়েছে। এতে অপুষ্টি জটিলতা, অনাহার ও মৃত্যুর আশঙ্কা করা হয়েছে। যেসব এলাকায় দুর্ভিক্ষ হবে ওইসব এলাকার কমপক্ষে ২০ শতাংশ পরিবার চরম খাদ্য সংকটে ভুগবে। ৩০ শতাংশ শিশু অপুষ্টির শিকার হবে। প্রতি ১০ হাজারে দুজন প্রাপ্তবয়স্ক ও চারজন শিশু প্রতিদিন অনাহারে ও অপুষ্টির শিকার হবে। যেসব দেশ খাদ্য সংকটে পড়তে পারে সেগুলোর মধ্যে রয়েছে, মোজাম্বিক, সুদান, ইথিওপিয়া, জাম্বিয়া এবং জিম্বাবুয়েসহ আরও কিছু দেশ।\n\nরাশিয়া-ইউক্রেন যুদ্ধের পর ইউরোপ ও আমেরিকার দেশগুলো রাশিয়ার ওপর বিভিন্ন অবরোধ আরোপ করলে রাশিয়া ইউরোপে গ্যাস রপ্তানি বন্ধ করে দেয়। ইউরোপের বড় শিল্পগুলোর গ্যাসের জোগান আসত রাশিয়া থেকে। ফলে ইউরোপের দেশগুলোতে সারসহ কৃষি উপকরণের উৎপাদন কমে যায়। এতে বিশ্বব্যাপী সার সংকটের কারণে এর দাম বেড়ে যায়। যা কৃষি উৎপাদনের ব্যয়কে বাড়িয়ে দিচ্ছে। এতেও কৃষি উৎপাদন কমতে পারে।",
    "এবার ফাঁস হলো মেসিদের কাতার বিশ্বকাপের অ্যাওয়ে জার্সি": "",
    "চ্যাম্পিয়ন মাহজাবীনের সঙ্গে ছিল বাংলাদেশের তিনটি পতাকা": "দেশ ছাড়ার আগে থেকেই বেশ আত্মবিশ্বাসী ছিল মাহজাবীন। আন্তর্জাতিক এই মঞ্চে একবার হলেও সে বাংলাদেশের পতাকা ওড়াতে চেয়েছিল। তাই ছোট, বড় ও মাঝারি—তিন সাইজের পতাকা সঙ্গে নিয়ে গিয়েছিল। বড় পতাকা গায়ে জড়িয়ে চ্যাম্পিয়নের পুরস্কার হাতে নেওয়ার ইচ্ছাটা ছিল প্রথম থেকেই। সেই স্বপ্ন পূরণ হয়েছে।\n\nইংল্যান্ডে গিয়ে শুধু চ্যাম্পিয়নের ট্রফি নয়, বিভিন্ন দেশের বন্ধুও জুটেছে। মা-বাবাকে ছাড়া এক সপ্তাহ কাটিয়ে মাহজাবীন শিখে ফেলেছে অনেক কিছু। রান্নাবান্না, কাপড় গোছানোসহ সব কাজ যে নিজেকেই করতে হয়েছিল। দেশে ফিরে সে সিদ্ধান্ত নিয়েছে, এখন থেকে নিজের কাজ নিজেই করবে।\n\nক্লাসে সব সময় ফার্স্ট হওয়া মাহজাবীন পড়াশোনার পাশাপাশি বিভিন্ন সহশিক্ষা কার্যক্রমের সঙ্গে যুক্ত। স্কুলের হয়ে সে নিয়মিত অংশ নেয় ছায়া জাতিসংঘের সম্মেলনে। ইংরেজি মাধ্যমে পড়াশোনা করলেও মাহজাবীন বাংলা বইয়ের ভক্ত। এ অভ্যাসটা বাবার কাছ থেকে পাওয়া। স্কুলের বাস্কেটবল দলের সে নিয়মিত খেলোয়াড়। ভলিবল ও দাবা খেলাটাও বেশ পছন্দ। মাহজাবীন যোগ করল, ‘আর হ্যাঁ, স্কুলের বিজ্ঞান ক্লাবেরও আমি সাধারণ সম্পাদক।’\n\nতিন ভাই-বোনের মধ্যে মাহজাবীন মেজো। বড় ভাই পড়ছেন ব্রিটিশ কলম্বিয়া ইউনিভার্সিটিতে, রসায়ন প্রকৌশল বিভাগে। ছোটবেলা থেকেই প্রায় সব কিছুতে বড় ভাইকে অনুসরণ করে মাহজাবীন। তাই বড় হয়ে সে-ও হতে চায় রসায়ন প্রকৌশলী।\n\nশেষ করার আগে আরও সুসংবাদ জানাই। বাংলাদেশ থেকে ‘টিনইগল’ প্রতিযোগিতার চূড়ান্ত পর্বে অংশ নেওয়া অন্য প্রতিযোগীদের মধ্যে স্কলাস্টিকা স্কুলের শিক্ষার্থী প্রজ্ঞা সাহা স্বর্ণপদক জিতেছে। ইন্টারন্যাশনাল হোপ স্কুলের রাফিদ জলিল জিতেছে রৌপ্যপদক। আর একই স্কুলের শিক্ষার্থী আল আকসা তানজিম খান, আফছিন হোসেন ও আরেফিন জয় মাদুরজা পেয়েছে সম্মানজনক পদক।",
    "Bhupen Hazarika Birth Anniversary Doodle: সঙ্গীত শিল্পী ডক্টর ভূপেন হাজারিকার ৯৬-তম জন্মদিনে গুগলের ডুডল": "Bhupen Hazarika Birth Anniversary Doodle ( Photo Credits : Google)\n\nআজ বৃহস্পতিবার ৮ সেপ্টেম্বর প্রখ্যাত সুরকার, সঙ্গীত শিল্পী, চিত্র পরিচালক ডক্টর ভূপেন হাজারিকার ৯৬ তম জন্মবার্ষিকী। একজন প্রতিষ্ঠিত ছিলেন ভূপেন হাজারিকা। প্রায় ১০০-এরও বেশি সিনেমায় সঙ্গীত পরিচালনা করা ভূপেন হাজারিকা ১৯২৬ সালে অসমে জন্মগ্রহণ করেন। আজ তাঁর ৯৬-তম জন্মদিনে গুগল তাঁকে একটি বিশেষ ডুডলের (Bhupen Hazarika Birth Anniversary Doodle) সঙ্গে সম্মান জানালো।আরও পড়ুন- Muslim Man Installed A Ganesh Idol: সম্প্রীতি সৌহার্দ্যের নজির, ১৮ বছর ধরে গণেশমূর্তি গড়ছেন এই মুসলিম যুবক\n\nগুগল জানিয়েছে, \"শুভ জন্মদিন ভূপেন হাজারিকা, আপনার গান ও সিনেমাগুলি অসমের সংস্কৃতিকে আজও সমৃদ্ধ করে।\" মুম্বইয়ের চিত্রশিল্পী রুতুজা মালির চিত্রকর্মটি হাজারিকার প্রতি সম্মান জানিয়ে অসম সিনেমা ও লোকসঙ্গীতকে সমৃদ্ধ করেন।\n\nহাজারিকা ব্রহ্মপুত্র নদের পারে ছোটো থেকেই গানের পরিবেশে মানুষ, তাঁর প্রতিভা অসমের বিখ্যাত গীতিকার জ্যোতিপ্রসাদ আগরওয়ালা ও চিত্র পরিচালক বিষ্ণু প্রসাদ রাভার নজরে পড়েছিলেন। এঁদের সাহায্যেই মাত্র ১০ বছর বয়সে প্রথম গান রেকর্ড করেন। মাত্র ১২ বছর বয়সে তিনি ইন্দ্রমালতী সিনেমার দুটি গান \"কাসতে কলসী লই\" ও \"বিশ্ব বিজয়ী নওজয়ান\" এই দুটি গান লেখেন ও রেকর্ড করেন।\n\nভূপেন হাজারিকা ১৯৪৬ সালে বেনারস হিন্দু ইউনিভার্সিটি থেকে রাষ্ট্রবিজ্ঞানে স্নাতকোত্তর পাশ করেন এবং তারপর কলম্বিয়া ইউনিভার্সিটি থেকে মাস কমিউনিকেশনে পিএইচডি করেন। তিনি তাঁর পড়াশোনা শেষ করেই ভারতে ফিরে আসেন এবং আবারও তাঁর সঙ্গীতের কাজ শুরু করে দেন। মোট ৬ দশকের সঙ্গীত জীবনে তিনি অনেক পুরস্কার পেয়েছেন যেমন সঙ্গীত নাটক অ্যাকাডেমি সম্মান, দাদাসাহেব ফালকে সম্মান, পদ্মশ্রী ও পদ্মভূষণ।",
    "যুক্তরাষ্ট্রের আর্থিক স্বচ্ছতার তালিকায় নেই বাংলাদেশ": "শর্তপূরণে বাংলাদেশের উল্লেখযোগ্য অগ্রগতি হয়েছে। তবে আর্থিক স্বচ্ছতার আন্তর্জাতিক মানদণ্ডের ন্যূনতম শর্ত পূরণকারী দেশগুলোর তালিকায় নেই বাংলাদেশ। এক্ষেত্রে আর্থিক স্বচ্ছতার মানকে উন্নত করতে চার দফা সুপারিশ করা হয়েছে। তা হলো- এক. আন্তর্জাতিক নীতিতে গ্রহণযোগ্য বাজেট ডকুমেন্ট প্রস্তুত করতে হবে। দুই. সর্বোচ্চ নিরীক্ষা বা অডিট বিষয়ক প্রতিষ্ঠানগুলোর স্বাধীনতার মানদণ্ড পূরণ নিশ্চিত করতে হবে এবং তাদের থাকতে হবে পর্যাপ্ত জনবল। তিন. সময়মতো অডিট রিপোর্ট প্রকাশ করতে হবে। থাকতে হবে বাস্তব অনুসন্ধান তথ্য, সুপারিশ এবং বিস্তারিত নিরীক্ষা প্রতিবেদন। চার. প্রাকৃতিক সম্পদ আহরণে সম্পাদিত চুক্তির মৌলিক তথ্যগুলো জনগণের সামনে প্রকাশ করতে হবে এবং অব্যাহতভাবে তাদের নাগালের মধ্যে রাখতে হবে। এতে বাংলাদেশের যেসব অসঙ্গতি আছে তাও তুলে ধরা হয়েছে। শুক্রবার যুক্তরাষ্ট্রের পররাষ্ট্র মন্ত্রণালয় আর্থিক স্বচ্ছতার আন্তর্জাতিক মানদণ্ডের ন্যূনতম শর্ত পূরণকারী দেশগুলোর তালিকা প্রকাশ করে।\n\nবিজ্ঞাপন\n\nএই প্রতিবেদনের শিরোনাম- ২০২২ ফিজক্যাল ট্রান্সপারেন্সি রিপোর্ট (এফটিআর)। মোট ১৪১টি দেশের ওপর এই মূল্যায়ন উপস্থাপন করা হয়। বলা হয়, ওই দেশগুলোর মধ্যে ৭২টি দেশ আর্থিক স্বচ্ছতার ন্যূনতম শর্ত পূরণ করেছে। ৬৯টি দেশ তা পূরণ করতে পারেনি। তবে আর্থিক স্বচ্ছতার জন্য প্রয়োজনীয় ন্যূনতম শর্ত পূরণের জন্য উল্লেখযোগ্য অগ্রগতি করেছে ২৭টি দেশ। তার মধ্যে আছে বাংলাদেশ।\n\nযে দেশগুলো ২০২২ সালে ন্যূনতম শর্ত পূরণ করেছে তার মধ্যে উল্লেখযোগ্য হলো- আলবেনিয়া, আর্জেন্টিনা, আর্মেনিয়া, বসনিয়া ও হার্জেগোভিনা, বোতসোয়ানা, ব্রাজিল, বুলগেরিয়া, বুরকিনা ফাসো, ক্যাবো ভারডি, চিলি, কলম্বিয়া, কোস্টারিকা, আইভরিকোস্ট, ক্রোয়েশিয়া, চেক প্রজাতন্ত্র, এস্তোনিয়া, ফিজি, গাম্বিয়া, জর্জিয়া, ঘানা, গ্রিস, গুয়াতেমালা, গায়ানা, হন্ডুরাস, হাঙ্গেরী, ভারত, ইন্দোনেশিয়া, ইসরাইল, জ্যামাইকা, জর্ডান, কোনিয়া, কসোভো, কিরগিজ প্রজাতন্ত্র, লাতভিয়া, লিথুয়ানিয়া, মালয়েশিয়া, মালটা, মার্শাল আইল্যান্ডস, মৌরিতিয়াস, মেক্সিকো, মাইক্রোনেশিয়া, মলদোভা, মঙ্গোলিয়া, মন্টিনেগ্রো, মরক্কো, নামিবিয়া, নেপাল, নাইজেরিয়া, নর্থ মেসিডোনিয়া, পানামা, প্যারাগুয়ে, পেরু, ফিলিপাইন, পোল্যান্ড, পর্তুগাল, রোমানিয়া, সামোয়া, সার্বিয়া, সিসিলি, সিঙ্গাপুর, স্লোভাকিয়া, স্লোভেনিয়া, দক্ষিণ আফ্রিকা, শ্রীলঙ্কা, থাইল্যান্ড, তিমুর লেস্তে, টোগো, টোঙ্গা, ত্রিনিদাদ অ্যান্ড টোবাগো, তিউনিশিয়া, তুরস্ক এবং উরুগুয়ে। এই তালিকায় রয়েছে এশিয়া মহাদেশের ভারত, নেপাল ও শ্রীলঙ্কার নাম। অন্যদিকে বাংলাদেশ যাদের কাতারে আছে তার মধ্যে আছে পাকিস্তান, মালদ্বীপ, আফগানিস্তান ও মিয়ানমার। ২০১৪ সালে যেসব দেশকে আর্থিক স্বচ্ছতা বিষয়ক রিপোর্টে তুলে ধরা হয়েছিল, তাদের পারফরমেন্স রিভিউ করা হয় এতে।\n\nযেসব দেশ আর্থিক স্বচ্ছতায় যারা ন্যূনতম মানদণ্ড পূরণ করতে পারেনি, তাদের মূল্যায়ন করা হয়েছে এতে। ইঙ্গিত দেয়া হয়েছে এসব দেশ ২০২১ সালের ১লা জানুয়ারি থেকে ৩১শে ডিসেম্বর পর্যন্ত এই শর্ত পূরণের দিকে উল্লেখযোগ্য অগ্রগতি অর্জন করেছে কিনা। আর্থিক স্বচ্ছতা নাগরিকদের কাছে তথ্য পৌঁছে দেয় যে, কীভাবে সরকার এবং ট্যাক্স রেভিনিউ খরচ করা হচ্ছে। একে বলা হয় সরকারি আর্থিক ব্যবস্থাপনার একটি কার্যকর গুরুত্বপূর্ণ উপাদান। এর মধ্যদিয়ে বাজেট সম্পর্কে জানতে পারে নাগরিকরা। ফলে তারা সরকারকে জবাবদিহিতায় নিতে পারে। আয়-ব্যয় সহ বাজেটের তথ্যের পর্যাপ্ততা ও প্রাকৃতিক সম্পদ আহরণের জন্য সরকারের বিভিন্ন চুক্তি ও নিবন্ধন দেয়ার প্রক্রিয়ার স্বচ্ছতা মূল্যায়ন করা হয়েছে এই প্রতিবেদনে। এর বাংলাদেশ অংশে বলা হয়েছে, রিভিউ সময়কালে সরকার বছরের শেষে যৌক্তিক সময়ে রিপোর্ট প্রকাশ করে উল্লেখযোগ্য অগ্রগতি করেছে বাংলাদেশ। তারা এক্সিকিউটিভ বাজেট প্রস্তাব তৈরি করেছে। জনগণ যাতে সহজেই হাতের নাগালে পায়, সেজন্য এই বাজেটকে অনলাইনে সহজলভ্য করেছে। ঋণ বাধ্যবাধকতা বিষয়ক তথ্য জনগণের জন্য সহজলভ্য ছিল।\n\nসরকারি ব্যাজেট এবং প্রাকৃতিক সম্পদভিত্তিক রাজস্ব সহ সব রকম রাজস্বের বিষয়ে সরকারের একটি বাস্তব চিত্র সরবরাহ করা হয়েছে। তবে বাজেট বিষয়ক তথ্য সাধারণত নির্ভরযোগ্য বলে বিবেচিত হয়। কিন্তু আন্তর্জাতিক গ্রহণযোগ্য নীতি (প্রিন্সিপালস) অনুযায়ী এই বাজেট ডকুমেন্ট প্রস্তুত করা হয়নি। সরকারের সর্বোচ্চ অডিট সংস্থা সরকারি হিসাব রিভিউ করে দেখেছে। কিন্তু রিভিউ রিপোর্টে উল্লেখযোগ্য বাস্তবসম্মত কোনো অনুসন্ধান তথ্য ছিল না। একটি যৌক্তিক সময়ের মধ্যে তা জনগণের জন্য সহজলভ্য করা হয়নি। সর্বোচ্চ অডিট প্রতিষ্ঠান স্বাধীনতার আন্তর্জাতিক মানদণ্ড পূরণ করেনি। সরকার আইন বা প্রবিধান নির্দিষ্ট করেছে। প্রাকৃতিক সম্পদ আহরণ চুক্তি এবং লাইসেন্স প্রদানের জন্য মানদণ্ড এবং পদ্ধতিগুলো অনুশীলন করতে দেখা গেছে। কিন্তু এসব বিষয়ে মৌলিক তথ্য জনগণের জন্য অবাধ নয়।",
    "যে ব্যক্তি ‘নতুন ট্রাম্প’ হয়ে উঠতে পারেন": "যখন সাধারণ প্রার্থীরা নির্বাচনে হেরে যান, তখন তাঁদের দলগুলো নতুন মুখের সন্ধান করে। পুরোনো প্রার্থীকে যতটা সম্ভব ঝেড়ে ফেলে। কিন্তু মার্কিন প্রেসিডেন্ট নির্বাচনে ট্রাম্প যখন হেরে গেলেন, তিনি তখন তাঁর সমর্থকদের বলেছিলেন, তাঁদের জয় ছিনিয়ে নেওয়া হয়েছে। তিনি তাঁর এ ‘বড় মিথ্যাকে’ বিশাল সমাবেশ ও শোভাযাত্রার রূপ দিতে সক্ষম হন। তিনি তাঁর সমর্থকদের এক ছায়াতলে এনে বড় বিক্ষোভের সূচনা করেন। তিনি তাঁর রিপাবলিকান পার্টিকে বোঝাতে সক্ষম হন যে নেতা হিসেবে আর কেউ তাঁকে টক্কর দেওয়ার মতো নেই। একই রকমভাবে বলসোনারো যদি বড় মিথ্যার আশ্রয় নেন, তাহলে তিনিও ব্রাজিলের প্রভাবশালী বিরোধী রাজনীতিবিদ বনে যেতে পারেন। তাঁর সমর্থকের দল, বিশেষ করে রক্ষণশীল খ্রিষ্টান, বন্দুক-মালিক এবং গ্রামীণ লোকজন তাঁর পক্ষেই থেকে যেতে পারে। তাঁরা মনে করতে পারেন, ব্রাজিলের সঠিক প্রেসিডেন্ট তিনিই। আইনসভা এবং রাজ্যগুলোতে তাঁর সমর্থকেরা লুলার শাসনক্ষমতাকে বাধাগ্রস্ত করতে পারে। ব্রাজিল আরও বিভক্ত হতে পারে।\n\nইকোনমিস্ট বলছে, সবচেয়ে ভালো হবে, বলসোনারোকে বড় ব্যবধানে হারাতে হবে, যাতে তিনি জয়ী দাবি না করতে পারেন। এ জন্য ২ অক্টোবর প্রথম রাউন্ডের ভোটে তাঁকে বড় ব্যবধানে হারাতে হবে। অথবা ৩০ অক্টোবরের দ্বিতীয় দফা ভোটে (রান অফে) তাঁকে বড় ব্যবধানে হারিয়ে মুখ বন্ধ করতে হবে। তবে অক্টোবরের কয়েকটা সপ্তাহ যাবে বড় উদ্বেগে। এ দিনগুলো বিপজ্জনক হয়ে উঠবে, তাতে সন্দেহ নেই। এ জন্য অন্য দেশগুলোকে অবশ্যই ব্রাজিলের গণতন্ত্রকে সমর্থন করতে হবে। অন্য দেশগুলোকে পরিষ্কারভাবে জানিয়ে দিতে হবে, সেনাবাহিনী যদি অভ্যুত্থান ঘটায়, তাহলে ব্রাজিলের প্রতি তাদের সমর্থন থাকবে না। ব্রাজিলের ভোটারদেরও নির্লজ্জ জনতুষ্টিবাদের প্রলোভন এড়াতে হবে। মনে রাখতে হবে, ব্রাজিলের জনগণ আরও ভালো কিছুর প্রত্যাশা করে।\n\nইকোনমিস্ট ও বিবিসি অবলম্বনে",
    "প্রশান্ত মহাসাগরে মাদক বোঝাই সাবমেরিন জব্দ, আটক ৩": "আমাদের ইউটিউব চ্যানেল সাবস্ক্রাইব করতে এখানে ক্লিক করুন:\n\nপ্রশান্ত মহাসাগর থেকে ৩ টনের বেশি কোকেন বোঝাই সাবমেরিন জব্দ করেছে কলম্বিয়ার পুলিশ। এ সময় সাবমেরিনে থাকা ৩ জনকে আটক করা হয়েছে। খবর বার্তা সংস্থা রয়টার্সের।\n\nখবরে বলা হয়, ৫ মিটার দীর্ঘ একটি ডুবোজাহাজে মাদক পাচার করছিল ফার্ক গোষ্ঠীর পশ্চিমা ব্লক আলফোনসো ক্যানো। গোপন সূত্রে খবর পেয়ে অভিযান চালায় কলম্বিয়ার পুলিশ। নারিনো থেকে ৪৫ নটিক্যাল মাইল দূরে প্রশান্ত মহাসাগরে আটক করা হয় সাবমেরিনটি। মেলে বস্তার পর বস্তা ভর্তি ৩ হাজার ১শ’ কেজি মাদক।\n\nপরীক্ষার পর জানা যায় এগুলো কোকেন হাইড্রোক্লোরাইড। যার বাজারমূল্য প্রায় ১০ কোটি ৮০ লাখ ডলার। এ ঘটনায় আটক করা হয় ডুবোজাহাজে থাকা ৩ জনকে। দশকের পর দশক মাদকবিরোধী অভিযানের পরও বিশ্বের অন্যতম কোকেন উৎপাদক দেশ কলম্বিয়া।\n\nসংবাদটি ভালো লাগলে অথবা গুরুত্ত্বপূর্ণ মনে হলে লাইক দিন।",
    "বিশ্বকাপের আসরে সর্বোচ্চ গোলদাতারা (শেষ পর্ব)": "প্রতিটি বিশ্বকাপ শুরুর সময় থেকেই সর্বোচ্চ গোলদাতা কে হবেন, তা নিয়ে জল্পনা-কল্পনার শেষ থাকে না। ফুটবলীয় পরাশক্তি দেশগুলোর নম্বর নাইনদেরই সম্ভাব্য গোল্ডেন বুটজয়ীদের তালিকায় রাখা হয়। তবে বিশ্বকাপের বিগত আসরগুলোর দিকে তাকালে দেখা যাবে, তুলনামূলক অখ্যাত বা আলোচনার বাইরে থেকে এসেই কেউ সর্বোচ্চ গোলদাতার পুরস্কার বগলদাবা করে নিয়েছেন।\n\nআগের দুই পর্বে আমরা জেনেছিলাম ১৯৩০ থেকে ১৯৯০ সাল পর্যন্ত অনুষ্ঠিত বিশ্বকাপগুলোর সর্বোচ্চ গোলদাতাদের কথা। চলুন আজ তাহলে দেখে নিই কারা কারা ১৯৯৪ থেকে ২০১৮ সাল পর্যন্ত আয়োজিত ফিফা বিশ্বকাপগুলোর সর্বোচ্চ গোলদাতার খেতাব কারা জিতেছেন-\n\n১৯৯৪: ওলেগ সালেঙ্কো (রাশিয়া) ও হ্রিস্টো স্টইচকভ (বুলগেরিয়া)\n\n৩২ বছর পর আবারও যৌথ সর্বোচ্চ গোলদাতার সাক্ষী হয় বিশ্বকাপ ফুটবল। তবে যে দুজন সেবার গোল্ডেন বুট জিতেছিলেন তাদের কেউই ফেবারিট কোনো দলের হয়ে সেবার বিশ্বকাপ খেলেননি।\n\nগ্রুপ পর্বে প্রথম দুই ম্যাচে ব্রাজিল আর সুইডেনের কাছে হারে প্রথম রাউন্ড থেকেই রাশিয়ার বিদায় নিশ্চিত হয়ে যায়। সুইডিশদের বিপক্ষে এক গোল করা ওলেগ সালেঙ্কো গ্রুপপর্বের শেষ ম্যাচে ক্যামেরুনের বিপক্ষে করে বসেন ৫ গোল।\n\nফিফা বিশ্বকাপের ইতিহাসে এক ম্যাচে ৫ গোল করার কীর্তি রয়েছে শুধুমাত্র রাশিয়ার ওলেগ সালেঙ্কোরই/টুইটার\n\nওলেগ সালেঙ্কোই ফিফা বিশ্বকাপের ইতিহাসে একমাত্র ফুটবলার যিনি টুর্নামেন্টের একটি ম্যাচে ৫টি গোল করেছেন। রাশিয়া বিদায় নিলেও ৬ গোল করে রুশ ফরোয়ার্ড ঠিকই গোল্ডেন বুটের দৌড়ে টিকে থাকেন।\n\nবুলগেরিয়ার হ্রিস্টো স্টইচকভ বাদে আর কেউই সেই বিশ্বকাপে সালেঙ্কোকে ছুঁতে পারেননি। গ্রুপপর্বের প্রথম ম্যাচে নাইজেরিয়ার বিপক্ষে গোলবিহীন থাকলেও গ্রিসের বিপক্ষে পরের ম্যাচে জোড়া গোল করেন বুলগেরিয়ান স্ট্রাইকার। প্রথম রাউন্ডের শেষ ম্যাচে আগেরবারের রানার্সআপ আর্জেন্টিনার বিপক্ষেও গোলের দেখা পান তিনি।\n\n১৯৯৪ বিশ্বকাপে বুলগেরিয়াকে চতু্র্থ করার পথে গোল্ডেন বুট জিতেছিলেন হ্রিস্টো স্টইচকভ/টুইটার\n\nপরবর্তীতে দ্বিতীয় পর্বে রোমানিয়া আর কোয়ার্টার ফাইনালে জার্মানিও স্টইচকভের গোলের ধারা আটকে রাখতে পারেনি। সেমিফাইনালে ইতালির বিপক্ষে তিনি গোল পেলেও বুলগেরিয়া পরাজিত হয়। সুইডেনের বিপক্ষে তৃতীয় স্থান নির্ধারণী ম্যাচে গোল না পাওয়ার ওলেগ সালেঙ্কোর সঙ্গেই গোল্ডেন বুট ভাগাভাগি করতে হয় এই বুলেগেরিয়ান ফরোয়ার্ডকে।\n\n১৯৯৮: ডেভর সুকার (ক্রোয়েশিয়া)\n\nযুদ্ধবিগ্রহের ফলে বলকান রাজ্যগুলো ভেঙে যে কয়টি নতুন দেশের জন্ম হয়েছিল, তার মধ্যে একটি ক্রোয়েশিয়া। ১৯৯০ সালে যুগোস্লাভিয়ার কাছ থেকে স্বাধীনতার আট বছর পর ১৯৯৮ সালে ফুটবলের বিশ্বমঞ্চে খেলার যোগ্যতা অর্জন করে ক্রোয়েশিয়ানরা।\n\nনিজেদের অভিষিক্ত বিশ্বকাপেই তৃতীয় হওয়ার কৃতিত্ব অর্জন করেছিল ক্রোয়েশিয়া। আরে ক্রোটদের সেই স্বপ্নযাত্রার প্রধান সারথী ছিলেন ডেভর সুকার।\n\n১৯৯৮ বিশ্বকাপে অভিষেকেই ক্রোয়েশিয়াকে তৃতীয় করার পথে ৬ গোল করেছিলেন ডেভর সুকার/টুইটার\n\nগ্রুপ পর্বের প্রথম দুই ম্যাচে জ্যামাইকা আর জাপানের বিরুদ্ধে গোল করেন সুকার। প্রথম রাউন্ডের শেষ ম্যাচে আর্জেন্টিনার বিপক্ষে নিজের নামের পাশে গোল যোগ করতে পারেননি এই ফরোয়ার্ড।\n\nতবে দ্বিতীয় পর্বে রোমানিয়া, কোয়ার্টার ফাইনালে জার্মানি, সেমিফাইনালে ফ্রান্স আর তৃতীয় স্থান নির্ধারণী ম্যাচে নেদারল্যান্ডসের বিরুদ্ধে গোল করতে ভুল হয়নি সুকারের। ফলে নামের পাশে ৬ গোল নিয়ে বিশ্বকাপের গোল্ডেন বুটও বগলদাবা করে নেন এই ক্রোয়েশিয়ান স্ট্রাইকার।\n\n২০০২: রোনালদো (ব্রাজিল)\n\nআগের বিশ্বকাপে স্বপ্নভঙ্গের বেদনা আর দুই বছরের হাঁটুর চোটের দুঃস্বপ্নের শোককে শক্তিতে পরিণত করেই যেন জাপান আর দক্ষিণ কোরিয়ায় এসেছিলেন রোনালদো। ২০০২ বিশ্বকাপে রীতিমত ফিনিক্স পাখির মতো ধ্বংসস্তূপ থেকে পুনর্জন্ম হয়েছিল তর্কসাপেক্ষে সর্বকালের সেরা এই স্ট্রাইকারের।\n\nসেবারের বিশ্বকাপে প্রথম ম্যাচেই তুরস্কের বিপক্ষে গোলের খাতা খুলেন রোনালদো। গ্রুপ পর্বের বাকি দুই ম্যাচে চীন আর কোস্টারিকা দুদলের সঙ্গেই ব্রাজিলিয়ান স্ট্রাইকার করেন জোড়া গোল।\n\nপ্রথম রাউন্ডের বিধ্বংসী ফর্মটা নকআউট পর্বেও টেনে নেন রোনালদো। দ্বিতীয় রাউন্ডে বেলজিয়াম ও সেমিফাইনালে আবারও তুরস্কের বিপক্ষে জাল খুঁজে পান ফেনোমেনন। যদিও মাঝে কোয়ার্টার ফাইনালে ইংল্যান্ডের বিপক্ষে গোলবঞ্চিত ছিলেন তিনি।\n\nতবে ফাইনালে জার্মানির বিপক্ষে জোড়া গোলের মাধ্যমে ব্রাজিলকে পঞ্চমবারের মতো বিশ্বকাপ জিতিয়ে ১৯৯৮ বিশ্বকাপে দুঃস্মৃতি মাটিচাপা দেন রোনালদো। সেই সঙ্গে ৮ গোল করে ২০০২ বিশ্বকাপের গোল্ডেন বুটও নিজের দখলে নেন আগের আসরের গোল্ডেন বলজয়ী সেলেসাও ফরোয়ার্ড।\n\n২০০৬: মিরোস্লাভ ক্লোসা (জার্মানি)\n\nক্লাব ফুটবলে তেমন বড় কোনো নাম না হলেও ফিফা বিশ্বকাপের মঞ্চে মিরোস্লাভ ক্লোসা এক অতি পরিচিত নাম। ক্যারিয়ারে যতবার বিশ্বকাপ খেলেছেন, তার প্রতিটিতেই তিনি আশ্চর্যরকমের ধারাবাহিক ছিলেন। এই ধারাবাহিকতার বদৌলতেই বিশ্বকাপে একে একে ১৬ বার জালে বল জড়িয়ে টুর্নামেন্টের ইতিহাসের সর্বকালের সর্বোচ্চ গোলদাতার আসনে বসেছেন এই স্ট্রাইকার।\n\nঘরের মাটিতে অনুষ্ঠেয় ২০০৬ বিশ্বকাপের উদ্বোধনী ম্যাচে কোস্টারিকার বিপক্ষে জোড়া গোল করেন ক্লোসা। পরের ম্যাচে জন্মভূমি পোল্যান্ডের সঙ্গে ম্যাচে গোলের দেখা না পেলেও গ্রুপপর্বের শেষ ম্যাচে ইকুয়েডরের বিরুদ্ধে আবারও জোড়া গোল করেন এই জার্মান ফরোয়ার্ড।\n\nঘরের মাঠে অনুষ্ঠেয় ২০০৬ বিশ্বকাপে গোল্ডেন বুটজয়ী জার্মানির মিরোস্লাভ ক্লোসা /টুইটার\n\nক্লোসা অবশ্য প্রথম রাউন্ডের ফর্মটা নকআউট পর্বে টেনে নিতে পারেননি। কোয়ার্টার ফাইনালে আর্জেন্টিনার বিপক্ষে ব্যতিত দ্বিতীয় রাউন্ডে সুইডেন, সেমিফাইনালে ইতালি কিংবা তৃতীয় স্থান নির্ধারণী লড়াইয়ে পর্তুগালের বিরুদ্ধে গোলবঞ্চিত ছিলেন এই কিংবদন্তি।\n\nতবে তাতে অবশ্য গোলসংখ্যার দিক থেকে ক্লোসাকে কেউ ছাড়িয়ে যেতে পারেননি। বিশ্বকাপ শেষে তাই ৫ গোল করা জার্মান স্ট্রাইকারের হাতেই ওঠে গোল্ডেন বুট।\n\n২০১০: টমাস মুলার (জার্মানি)\n\n১৬ বছর পর আবারও বিশ্বকাপের সর্বোচ্চ গোলদাতার স্বীকৃতির দাবিদার ছিলেন একাধিক ফুটবলার। ২০১০ বিশ্বকাপে সেমিফাইনালিস্ট ছিল স্পেন, নেদারল্যান্ডস, জার্মানি আর উরুগুয়ে। সেই আসরের সর্বোচ্চ গোলদাতারাও এসেছিলেন তাদের দল থেকেই।\n\nপ্রথমবারের মতো স্পেনকে বিশ্বসেরার স্বীকৃতি এনে দিতে লো রোজাদের হয়ে ৫ গোল করেছিলেন স্প্যানিশ ফরোয়ার্ড ডেভিড ভিয়া। সমানসংখ্যক গোল করে ১৯৭৮ সালের পর আবারও নেদারল্যান্ডসকে ফাইনালে নিতে কার্যকর ভূমিকা রেখেছিলেন ডাচ ফরোয়ার্ড ওয়েসলি স্নাইডার।\n\nজার্মানিকে টানা তৃতীয়বারের মতো তৃতীয় করতে ৫ গোল করে বড় অবদান রেখেছিলেন টমাস মুলার। অন্যদিকে, ৪০ বছর পর উরুগুয়েকে শেষ চারের তোলার মূল কারিগর হিসেবেও সেই আসরে ৫ গোল করেছিলেন সেবারের গোল্ডেন বলজয়ী ডিয়েগো ফোরলান।\n\n২০১০ বিশ্বকাপে গোল্ডেন বুট জেতা জার্মানির টমাস মুলার/টুইটার\n\nতবে নিজে ৫ গোল করার পাশাপাশি সতীর্থদের তিন গোলের সরাসরি অবদান রেখেছিলেন মুলার। বাকি তিনজনের গোলসংখ্যা সমান হলেও তারা সতীর্থদের দিয়ে করাতে পেরেছেন মাত্র এক গোল। তাছাড়া, বাকিদের চেয়ে মাঠেও কম সময় থেকেই সমানসংখ্যক গোল করেছিলের মুলার। তাই গোল্ডেন বুটো যায় তরুণ জার্মান ফরোয়ার্ডের ঝুলিতেই।\n\n২০১৪: হামেস রদ্রিগেজ (কলম্বিয়া)\n\n৩৬ বছর পর ২০১৪ সালে আবারও দক্ষিণ আমেরিকায় বসেছিল বিশ্বকাপ ফুটবলের আসর। কনমেবলের অধীন লাতিন আমেরিকান দেশগুলোর সামনে তাই ছিল নিজেকে প্রমাণের বড় সুযোগ।\n\nকলম্বিয়ার হামেস রদ্রিগেজ সেই সুযোগ দারুণভাবে কাজে লাগিয়েছিলেন বৈকি। মূল পজিশন অ্যাটাকিং মিডফিল্ডার হলেও ২০১৪ বিশ্বকাপে যেন গোলশিকারীর ভূমিকায় অবতীর্ণ হয়েছিলেন তিনি।\n\n২০১৪ বিশ্বকাপে গোল্ডেন বুট জিতেছিলেন কলম্বিয়ার হামেস রদ্রিগেজ/টুইটার\n\nগ্রুপপর্বে গ্রিস, আইভরি কোস্ট ও জাপানের সঙ্গে তিন ম্যাচেই গোলের দেখা পেয়েছিলেন হামেস। উরুগুয়ের বিপক্ষে দ্বিতীয় পর্বের ম্যাচে জোড়া গোল করেছিলেন এই কলম্বিয়ান। এর মধ্যে হামেস প্রথম গোলটি করেছিলেন ২৩ মিটার দূর থেকে দর্শনীয় এক ভলিতে, যা সেই বছরের সুন্দরতম গোল হিসেবে পুসকাস অ্যাওয়ার্ড জিতে নেয়।\n\nকোয়ার্টার ফাইনালে ব্রাজিলের কাছে হেরে কলম্বিয়া হেরে গেলেও সেই ম্যাচে পেনাল্টি থেকে লক্ষ্যভেদ করে সেই বিশ্বকাপে নিজের ৬ষ্ঠ গোল করেন হামেস। পরবর্তীতে তাকে আর কেউ টপকাতে না পারায় এই তরুণ কলম্বিয়ানই জিতে নেন গোল্ডেন বুট।\n\n২০১৮: হ্যারি কেইন (ইংল্যান্ড)\n\nমাত্র ২৫ বছরেই ইংল্যান্ডের অধিনায়ক হিসেবে রাশিয়া বিশ্বকাপ খেলতে এসেছিলেন হ্যারি কেইন। তবে নিজের অভিষেক বিশ্বকাপকে ঠিকই স্মরণীয় করে রেখেছিলেন এই ইংলিশ স্ট্রাইকার।\n\nটুর্নামেন্টে প্রথম ম্যাচেই তিউনিসিয়ার বিপক্ষে জোড়া গোল করেন কেইন। পরের ম্যাচে পানামার বিরুদ্ধে হ্যাটট্রিকও করেন তিনি। এর মাধ্যমে জিওফ হার্স্ট এবং গ্যারি লিনেকারের পর তৃতীয় ইংলিশ ফুটবলার হিসেবে বিশ্বকাপে হ্যাটট্রিকের কৃতিত্ব অর্জন করেন কেইন।\n\n২০১৮ বিশ্বকাপে ৬ গোল করে গোল্ডেন বুট জিতেছিলেন ইংল্যান্ডের হ্যারি কেইন/টুইটার\n\nগ্রুপপর্বের শেষ ম্যাচে কেইন অবশ্য বেলজিয়ামের বিরুদ্ধে গোলবঞ্চিত ছিলেন। তবে দ্বিতীয় রাউন্ডে কলম্বিয়ার সঙ্গে পেনাল্টি থেকে লক্ষ্যভেদ করে গোলের ধারায় ফেরেন এই ফরোয়ার্ড।\n\nবিশ্বকাপের বাকি অংশে অর্থাৎ কোয়ার্টার ফাইনালে সুইডেন, সেমিফাইনালে ক্রোয়েশিয়া আর তৃতীয় স্থান নির্ধারণী ম্যাচে বেলজিয়ামের বিপক্ষে গোলের দেখা পাননি হ্যারি কেইন। কিন্তু তার আগে যে ৬টি গোল করেছিলেন সেটিই এই স্ট্রাইকারের গোল্ডেন বুট জয়ের জন্য ছিল যথেষ্ট।",
    "সাক্ষরতাকে হাতিয়ার করে জীবন হয়ে উঠুক অনাবিল প্রশান্তির ঠিকানা": "সাক্ষরতাকে হাতিয়ার করে জীবন হয়ে উঠুক অনাবিল প্রশান্তির ঠিকানা\n\n২০২২ সেপ্টেম্বর ০৮ ১৫:২৪:২৯\n\nডা.মুহাম্মাদ মাহতাব হোসাইন মাজেদ\n\nআজ বৃহস্পতিবার ৮ সেপ্টেম্বর আন্তর্জাতিক সাক্ষরতা দিবস ২০২২। নিরক্ষরতা দূরীকরণের লক্ষ্যে ১৯৬৫ সালের ৮-১৯ সেপ্টেম্বর ইউনেস্কোর উদ্যোগে ইরানের তেহরানে এই দিবস উদযাপিত হচ্ছে। ওই সম্মেলনে প্রতি বছর ৮ সেপ্টেম্বর আন্তর্জাতিক সাক্ষরতা দিবস পালনের প্রস্তাব করা হয়। পরে ১৯৬৫ সালের ১৭ নভেম্বর ইউনেস্কো ৮ সেপ্টেম্বরকে আন্তর্জাতিক সাক্ষরতা দিবস হিসেবে ঘোষণা করে। ১৯৬৬ সালে ইউনেস্কো প্রথম দিবসটি উদযাপন করলেও স্বাধীন বাংলাদেশে ১৯৭২ সাল থেকে আন্তর্জাতিক সাক্ষরতা দিবস পালিত হয়ে আসছে। এরই ধারাবাহিকতায় সরকার সাক্ষরতা বিস্তারে ব্যাপক উদ্যোগ গ্রহণের পাশাপাশি প্রতিবছর আন্তর্জাতিক সাক্ষরতা দিবসটি যথাযোগ্য মর্যাদার সঙ্গে পালন করে আসছে।\n\nসবার জন্য শিক্ষা এবং সহস্রাব্দ উন্নয়ন লক্ষ্যমাত্রার লক্ষ্যসমূহ অর্জনে জাতিসংঘের সদস্য রাষ্ট্রসমূহের রাজনৈতিক অঙ্গীকার ও বিনিয়োগ বৃদ্ধির লক্ষ্যে জাতিসংঘ মহাসচিব পাঁচ বছর মেয়াদী গ্লোবাল এডুকেশন ফার্স্ট ইনিশিয়েটিভ (জিইএফআই) চালু করেন। এ উদ্যোগের প্রেক্ষিতে ২০১২ সালের সেপ্টেম্বর মাসে জাতিসংঘ সদর দফতরে অনুষ্ঠিত সম্মেলনে সারাবিশ্বের ১৪টি দেশ চ্যাম্পিয়ন হয়। যার মধ্যে বাংলাদেশ অন্যতম। এ সাফল্যের ফলশ্রুতিতে ২০১৪ সালে ইউনেস্কো মহাসচিব , মাননীয় প্রধানমন্ত্রী শেখ হাসিনাকে ‘শান্তি বৃক্ষ’ পদক প্রদান করেন।আজকের বিষয় নিয়ে কলাম লিখেছেন বাংলাদেশের বিশিষ্ট গবেষক ও জাতীয় রোগী কল্যাণ সোসাইটির প্রতিষ্ঠাতা ডা.এম এম মাজেদ তাঁর কলামে লিখেন...সরকারি হিসাবে দেশে প্রতি বছরই বাড়ছে সাক্ষরতার হার। দেশের মোট জনসংখ্যা এখন ১৬ কোটি ৫১ লাখ ৫৮ হাজার ৬১৬ জন। যেখানে ৮ কোটি ১৭ লাখ পুরুষ ও ৮ কোটি ৩৩ লাখ নারী আর ১২ হাজার ৬২৯ জন তৃতীয় লিঙ্গ।\n\n\n\nপ্রতিবেদনে সাক্ষরতার হারের হিসাবে বলা হয়, দেশের নারী-পুরুষ মিলে মোট সাক্ষরতার হার ৭৪ দশমিক ৬৬ শতাংশ। যার মধ্যে অঞ্চলভেদে গ্রামাঞ্চলে ৭১ দশমিক ৫৬ শতাংশ এবং শহর এলাকায় ৮১ দশমিক ২৮ শতাংশ।\n\n\n\nঅন্যদিকে নারী-পুরুষ লিঙ্গভিত্তিক বিবেচনায় পুরুষের সাক্ষরতার হার ৭৬ দশমিক ৫৬ শতাংশ, নারী শিক্ষার হার ৭২ দশমিক ৮২ শতাংশ এবং তৃতীয় লিঙ্গের সাক্ষরতার হার ৫৩ দশমিক ৬৫ শতাংশ। জনশুমারির তথ্য বলছে, মোট জনসংখ্যার ৫ কোটি ২০ লাখ ৯ হাজার ৭২ জন শহরে বাস করেন। পল্লী জনপদে বাস করেন ১১ কোটি ৩০ লাখ ৬৩ হাজার ৫৮৭ জন।\n\n\n\nসাক্ষরতার হার ৫১.৭৭ শতাংশ থেকে বেড়ে দাঁড়িয়েছে ৭৪.৬৬ শতাংশে। বিদ্যুৎ সুবিধা ভোগ করেন দেশের ৯৯.২৫ শতাংশ মানুষ। টিউবওয়েলের পানি পান করেন ৮৫.৬৫ শতাংশ জনগণ। দেশে মোট হিজড়া জনগোষ্ঠী আছেন ১২ হাজার ৬২৯ জন। মোট প্রতিবন্ধীর সংখ্যা ২৩ লাখ ৬১ হাজার ৬০৪ জন। জনসংখ্যা বৃদ্ধির হার ১৫.৮৩ শতাংশ থেকে কমে নেমেছে ১৪.৬৬ শতাংশে।\n\n\n\n২০১১ সালে নারী-পুরুষ মিলে সাক্ষরতার হার ছিল ৫১ দশমিক ৭৭ শতাংশ।আর পৃথিবীতে বর্তমানে আনুমানিক ৭হাজার ৯৭টি ভাষা বেঁচে আছে। এর মধ্যে দুই হাজার ভাষায় কথা বলা লোকের সংখ্যা এক হাজারেরও কম। এ ছাড়া মোট ভাষার মাত্র অর্ধেকের আছে লিখিত রূপ। এসব ভাষায় ব্যবহার করা হয় ৪৬ ধরনের বর্ণমালা। বাকিগুলো মৌখিকভাবেই চর্চিত হয়। কলম্বিয়া বিশ্ববিদ্যালয়ের ভাষাকেন্দ্রিক গবেষণার তথ্য অনুযায়ী প্রতি দুই সপ্তাহে পৃথিবী থেকে হারিয়ে যাচ্ছে একটি করে ভাষা। সেগুলোর অবস্থান কোথায় আছে সেগুলোকেও বুঝতে হবে।বিশ্বায়ন প্রক্রিয়ায় ও ডিজিটালাইজড বিশ্বে বহুভাষিকতার বৈশিষ্টাবলি, রাজনৈতিক বাস্তবতায় এর প্রভাব ও ফল কী হতে পারে বহুভাষিক প্রক্রিয়ার মধ্যে অন্যসব ভাষার অন্তর্ভুক্তি ঘটানোও সাক্ষরতা দিবসের উল্লেখযোগ্য একটি দিক। ২০১৬ সালের এক পরিসংখ্যানে দেখা যায়, পৃথিবীতে ৭৭৫ মিলিয়ন মানুষ সাক্ষরতার মৌলিক ধারণা থেকে দূরে রয়েছে। এর অর্থ হচ্ছে বিশ্বের মোট জনসংখ্যার ২০ শতাংশ সাক্ষরজ্ঞানসম্পন্ন নয়। এই ২০ শতাংশের মধ্যে আবার প্রায় ৬৬ শতাংশ হচ্ছে নারী। প্রায় ৭৫ মিলিয়ন শিশু এখনও হয় বিদ্যালয়ে যায়নি কিংবা বিদ্যালয় থেকে ঝরে পড়েছে। এ ছাড়া ২০১০ সালে দেশে সাক্ষরতার হার ছিল ৫৯ দশমিক ৮২ শতাংশ।\n\n\n\nসে হিসেবে গত এক দশকে সাক্ষরতার হার ১৬ শতাংশ বেড়েছে।আসাক্ষরতার সঙ্গে উন্নয়নের একটি গভীর সম্পর্ক রয়েছে। এদেশে সাক্ষরতার হার বর্তমানে ৭৩.৯ শতাংশ এবং আমাদের মাথাপিছু আয় ১৯০৯ ডলার। তবে শুধু অক্ষরজ্ঞানসম্পন্নদের সাক্ষর বলা হয় না, এর সঙ্গে জীবনধারণ, যোগাযোগ দক্ষতা ও ক্ষমতায়নের দক্ষতাও যুক্ত হয়েছে। একসময় ছিল যখন কেউ নাম লিখতে পারলেই তাকে সাক্ষর বলা হতো। বর্তমানে যিনি নিজ ভাষায় সহজ ও ছোটো বাক্য পড়তে পারবেন, সহজ ও ছোটো বাক্য লিখতে পারবেন এবং দৈনন্দিন জীবনে সাধারণ হিসাবনিকাশ করতে পারবেন তাকে আমরা সাক্ষরজ্ঞানসম্পন্ন বলব। ১৯৯৩ সালে ইউনেস্কো একে পুনঃসংজ্ঞায়িত করে।যেসব শ্রমিক পরিবহনের সঙ্গে সংযুক্ত তাদের সাক্ষরতা বলতে আমরা কী বুঝব? তারা অবশ্যই নিজের নাম লিখতে পারবে, পরিবহন সম্পর্কিত আদেশ নিষেধ নিজ ভাষায় পড়তে পারবে, জনসাধারণ ও সমাজের জন্য ক্ষতিকর বিষয়গুলো সম্পর্কে সচেতন হবে। যেমন অযথা হর্ন বাজানো, হাইড্রোলিক হর্ন না বাজানো, কোথায় কোথায় হর্ন একেবারেই বাজানো যাবে না ইত্যাদি। একইভাবে, কৃষিশ্রমিকদের ফসল উৎপাদনের সাধারণ নিয়মকানুন লেখা বই পড়া ও বুঝতে পারা, শিশু শ্রমিকদের ক্ষেত্রে তার শিক্ষার পূর্ণ অধিকার সম্পর্কে জানা ও আদায় করা, তাদের জন্য কোন কাজগুলো ঝুঁকিপূর্ণ তা বুঝতে পারা সাক্ষরতার অংশ। জনগণকে তাদের পেশা অনুযায়ী সাক্ষরজ্ঞানসম্পন্ন করে তুলবে, সরকার সেখানে সহায়তা প্রদান করবে, সামর্থ্য অনুযায়ী বেসরকারি সংস্থাসমূহ সহায়তা করবে। এভাবেই দেশ ও বিশ্ব থেকে প্রকৃত নিরক্ষরতা দূর হবে, প্রয়োজনীয় সাক্ষরতাসম্পন্ন মানুষ তৈরি হবে।বিশ্বে পনেরো বা তার বেশি বয়সিদের সাক্ষরতার হার ৮৬.৩ শতাংশ, তার মধ্যে পুরুষ ৯০ শতাংশ এবং নারী ৮২.৭ শতাংশ। ২০০৬ সালে ইউনেস্কোর গ্লোবাল মনিটরিং রিপোর্ট অনুযায়ী পশ্চিম আফ্রিকায় সাক্ষরতার হার সবচেয়ে কম। বিশ্বে যেসব দেশ সবচেয়ে কম সাক্ষরতাসম্পন্ন তার মধ্যে রয়েছে বার্কিনা ফাসো (১২.৮ শতাংশ), নাউজার ১৪.৪ শতাংশ, এবং মালি ১৯ শতাংশ। ২০১৫ সালে এই হার কিছুটা বেড়েছে সাব সহারান আফ্রিকায় ৬৪ শতাংশ। ২০০৭ সালে জাতিসংঘ সাক্ষরতা দশক ঘোষণা করা হয়েছিল। ২০০৮ সালে এর সঙ্গে স্বাস্থ্য শিক্ষা যুক্ত করে ‘সাক্ষরতা এবং স্বাস্থ্য’ হিসেবে তা পালিত হয়েছিল।\n\n\n\n২০১১-১২ সালে এ দিবসের প্রতিপাদ্য ছিল ‘সাক্ষরতা ও শান্তি’।১৯১৮ সালে আমাদের দেশে নৈশ বিদ্যালয় প্রতিষ্ঠার মাধ্যমে সাক্ষরতার হার বৃদ্ধির প্রথম উদ্যোগ গ্রহণ করা হয়। এরপর ১৯৩৪ সালে খান বাহাদুর আহসান উল্লাহ ও নবাব আবদুল লতিফ প্রমুখের প্রচেষ্টায় গড়ে ওঠে বয়স্ক শিক্ষাকেন্দ্র। ১৯৬০ সালের ভি-এইড কার্যক্রমের আওতায় সফলভাবে পরিচালিত হয় বয়স্ক শিক্ষা কার্যক্রম। এরই ধারাবাহিকতায় ২০০৪ সালে প্রতিষ্ঠিত হয় ‘ব্যুরো অব নন ফরমাল এডুকেশন’। ১৯৯১ সালে আমাদের প্রাথমিক শিক্ষাকে বাধ্যতামূলক করা হয়। বর্তমানে প্রাথমিক ও মাধ্যমিক বিদ্যালয়ে বিনামূল্যে বই সরবরাহ করা হচেছ আর মেয়েদের শিক্ষা বৃত্তি তো আছেই। আমাদের সংবিধানের ১৭ অনুচেছদে ছয় থেকে দশ বছরের ছেলেমেয়েদের জন্য বিনামূল্যে মৌলিক শিক্ষা প্রদানের ওপর গুরুত্ব দেওয়া হয়েছে। এগুলো সাক্ষরতা বৃদ্ধির ইতিবাচক পদক্ষেপ।বর্তমান বিশ্বে এখনও ৭৭৫ মিলিয়ন মানুষ সাক্ষর নয়, প্রতি পাঁচজন বয়স্ক মানুষের মধ্যে একজন নিরক্ষর। এ এক বিশাল বিভাজন নয় কি? এই বিশাল নিরক্ষর জনগোষ্ঠীর মধ্যে ৬৪ শতাংশই আবার নারী। বিশ্বের সাত কোটি শিশু এখন লিখতে ও পড়তে পারে না। বিশ্বের মোট অশিক্ষিত জনগোষ্ঠীর তিন-চতুর্থাংশই বাস করছে জনবহুল ১৫টি দেশে। আফ্রিকার অনেক দেশগুলোতে আমরা অনবরত সংঘাত, অস্থিতিশীলতা দেখতে পাই, ঐসব দেশগুলোতে সাক্ষরতার হারও কিন্তু অনেক কম অর্থাৎ শান্তিপূর্ণ অবস্থা ও উন্নয়ন সূচকের সঙ্গে সাক্ষরতার একটি ঘনিষ্ঠ সম্পর্ক রয়েছে।আমাদের দেশে সাক্ষরতার হার যখন (১৯৯১ সাল) ৩৫.৩ শতাংশ ছিল তখন ‘সমন্বিত উপানুষ্ঠানিক শিক্ষা বিস্তার কার্যক্রম (ইনফেপ)’ নামে একটি বড়ো প্রকল্প হাতে নেওয়া হয়। এরপর ২০১০ সালে বাংলাদেশ পরিসংখ্যান ব্যুরোর (বিবিএস) জরিপ অনুযায়ী দেশে সাক্ষরতার হার ছিল ৫৯.৮২ শতাংশ। বর্তমানে ৭৩.৯ শতাংশ।সাক্ষরতাকে ব্যক্তিগত, সামাজিক এবং মানব উন্নয়নের হাতিয়ার হিসেবে ধরা হয়। কারণ দারিদ্র্য হ্রাস, শিশুমৃত্যু রোধ, সুষম উন্নয়ন, শান্তি ও সমৃদ্ধির জন্য সাক্ষরতা হার বৃদ্ধি জরুরি। সাক্ষরতার পরিবর্তিত সংজ্ঞা অনুযায়ী আমাদের অবস্থান কোথায় স্ট্যান্ডর্ড মানদণ্ডে সেটি পরিমাপ করতে হবে, শুধুমাত্র সংখ্যার বৃদ্ধিতে উন্নীত করে তৃপ্তি পাবার অবকাশ নেই।আর বর্তমান যুগের সাথে তিনি তাল মেলাতে পারছেন। কিন্তু এই পরিস্থিতিতে তিনি পারছেন না, কাজেই সাক্ষরতার সংজ্ঞা পাল্টে যাবে। আমাদের জীবন পাল্টে গেছে, শিক্ষাদানের বা শিক্ষাগ্রহণের পদ্ধতিও অনেকটাই পাল্টে গেছে।\n\n\n\nআরও একটি বিষয় এখানে চলে আসে, সেটি হচ্ছে বৈশ্বিক এই প্রেক্ষাপটে শুধু নিজের দেশের ভাষায় যদি একজন লোক সাক্ষরজ্ঞানসম্পন্ন হন, তাতে কিন্তু গ্লোবাল ভিলেজের নাগরিক হিসেবে প্রকৃতঅর্থে তিনি সাক্ষরজ্ঞানসম্পন্ন নন। কারণ যেসব প্রয়োজনীয় তথ্য একজন ব্যক্তির ব্যক্তিগত, সামাজিক, রাষ্ট্রীয় ও আন্তর্জাতিক, সেটি স্বাস্থ্যসম্পর্কিতই হোক আর নিরাপত্তা সম্পর্কিতই হোক, তাকে কিন্তু জানতে হচ্ছে। আর সেটি জানার জন্য একটি বৈশ্বিক ভাষার সাথে পরিচিত তাকে হতে হচ্ছে। যেমন, এখন ফেসবুক, ইউটিউব, মেসেঞ্জার ইত্যাদি সামাজিক মাধ্যমে যা কিছু শেয়ার করা হয়, সেই সাক্ষরতা কিন্তু ইংরেজিতেই করতে হয়। শুধু বাংলায় করলে নির্দিষ্ট গোষ্ঠী কিংবা দেশের মধ্যে সীমাবদ্ধ থাকে। কাজেই সাক্ষরতার সংজ্ঞা এখন ব্যাপক ও বিস্তৃত হতে বাধ্য।সাক্ষরতা সমাজে শান্তি স্থাপনে অবদান রাখে, মানুষের ব্যক্তিগত স্বাধীনতা অর্জনে সহায়তা করে। এর সাথে এখন যুক্ত হচ্ছে সাক্ষরতার মাধ্যমে গোট পৃথিবীর সাথে যোগাযোগ করার দক্ষতাটিও। কোথায় কোভিডের উৎপত্তি হলো, কীভাবে তা দেশ থেকে দেশান্তরে ছড়ালো, কীভাবে মানুষ আক্রান্ত হয়, কীভাবে এ থেকে নিজেকে, পরিবারকে রক্ষা করা যায়, এ সবই আমরা জানতে পারছি অনলাইনে। যেসব ডিভাইস আমাদের অনলাইনে যুক্ত করছে সেগুলোর সাথে পরিচয়, সেগুলোর ব্যবহার এখন অপরিহার্য হয়ে পড়েছে। গোটা পৃথিবীতে ইন্টারনেট ব্যবহারকারীদের ৭০ শতাংশ মানুষ সামাজিক যোগাযোগ মাধ্যমে সংযুক্ত । তরুণদের মধ্যে এ হার আরও বেশি, প্রায় ৯০ শতাংশ।বাংলাদেশে যারা ইন্টারনেট ব্যবহার করেন, তাদের মধ্যে ৮০ শতাংশ মানুষের রয়েছে ফেসবুক অ্যাকাউন্ট। ১৩ থেকে ১৭ বছরের ছেলেমেয়েদের মধ্যে ৬০ শতাংশের বেশি অন্তত একটি সামাজিক যোগাযোগ প্রোফাইল রয়েছে। তারা দিনে দুই ঘণ্টার বেশি সামাজিক যোগাযোগ মাধ্যমে ব্যয় করে। শিক্ষার্থী-শিক্ষক, চিকিৎসক, প্রকৌশলী, শিশু-কিশোর, গৃহিনী, পেশাজীবী এদের বেশিরভাগেরই এখন ফেসবুক অ্যাকাউন্ট রয়েছে।\n\n\n\n২০১৭সালের এপ্রিল মাসের জরিপ অনুযায়ী ঢাকা ও আশপাশের অঞ্চল মিলিয়ে প্রায় ২ কোটি ২০ লাখ মানুষ সক্রিয়ভাবে ফেসবুক ব্যবহার করছে । বিশ্বব্যাপী ইউটিউব ব্যবহারকারী মানুষের সংখ্যা ১৫০ কোটি, হোয়াটসঅ্যাপ ১২০ কোটি, ফেসবুক মেসেঞ্জার ১২০ কোটি ও উইচ্যাট ব্যবহারকারী ৯৩ কোটি ৮০ লাখ। আমরা ফেসবুক ব্যবহার করছি কেন? এর উত্তর খুব সহজ। অলস দেহে সোফায় বসে কিংবা বিছানায় গা এলিয়ে দিয়ে শীতের রাতে কাঁথাকম্বলের মধ্যে লুকিয়ে ফেসবুকে চাপ দিয়ে দেখতে পাচ্ছি কানাডা কিংবা অস্ট্রেলিয়ার কোন বন্ধু কী করছেন, সেখানকার আবহাওয়া, রাজনৈতিক পরিস্থিতি, আমেরিকায় রাস্তায় কী হচ্ছে ইত্যাদি থেকে শুরু করে দেশের কোন জেলায় কী হচ্ছে, রাজধানীর কোন এলাকায় কী হচ্ছে, কোন সন্ত্রাসী ধরা পড়েছে কেন পড়েছে, কীভাবে ধরা পড়েছে, কোন আত্মীয় বা বন্ধু-বান্ধবের কী কী সুসংবাদ এসেছে, কী কী দুঃসংবাদ হলো সবই এখন হাতের মুঠোয় দেখতে ফেসবুকের কল্যাণে।এ বিষয়গুলোকে সাক্ষরতার অবিচ্ছেদ্য অংশ ধরে নিলে সাক্ষরতার হার কত হবে, সে হিসেব নিশ্চয়ই আমাদের কোথাও সেভাবে নেই। প্রচলিত অর্থে দেশে নিরক্ষর মানুষের সংখ্যা তিন কোটি ২৫ লাখ। তার অর্থ দাঁড়ায়, শতভাগ সাক্ষরতা থেকে আমরা এখনও অনেক দূরে অবস্থান করছি।\n\n\n\nপ্রচলিত সংজ্ঞা অনুযায়ী বৈশ্বিক হিসেবে এখনও ২৬ কোটির বেশি শিশু-কিশোর স্কুলে যায় না এবং প্রায় ৬২ কোটি মানুষ সাক্ষরতা ও হিসাব-নিকাশে ন্যূনতম দক্ষতা অর্জন করতে পারেনি। অথচ বিশ্বে প্রতিবছর কত শত কোটি টাকা ব্যয় করা হয় মারণাস্ত্র তৈরি ও ব্যবহারের ক্ষেত্রে। আর দুবাইয়ের বাসিন্দা যাদের মধ্যে প্রতি পাঁচজনে একজন কোটিপতি। তারা বিলাসী জীবনের পাশাপাশি বন্য হিংস্র জন্ত-জানোয়ার নিজেদের দশ কোটি থেকে একশত কোটি টাকা দামের গাড়িতে নিয়ে বেড়ায়, নিজেদের ড্রইংরুমে বাঘ, ভল্লূক আর শিম্পাজী পুষে। অথচ কোটি কোটি শিশু শুধু দারিদ্রের কারণে এখনও নিজ নিজ দেশের বর্ণমালার সাথেই পরিচিত নয়।এই বৈপরীত্য মোকাবিলা করার মতো নেতৃত্ব বিশ্বে প্রয়োজন। জাতিসংঘের টেকসই উন্নয়ন লক্ষ্য বা এসডিজির ১৭টি লক্ষ্যের মধ্যে শিক্ষা রয়েছে চার নম্বরে। এখানে অন্তর্ভুক্তিমূলক ও সমতাভিত্তিক গুণগত শিক্ষা এবং সবার জন্য জীবনব্যাপী শিক্ষার সুযোগ নিশ্চিত করার কথা বলা হয়েছে। এতে ২০৩০ সালের মধ্যে দক্ষ ও মানস্মত শিক্ষক সংখ্যা বৃদ্ধি, প্রশিক্ষণ ও আন্তর্জাতিক সহযোগিতা সম্প্রসারণের কথাও বলা হয়েছে। ২০৩০ সালের মধ্যে লক্ষ্যমাত্রাটি অর্জিত হলে ২০৪১ সালের মধ্যে বাংলাদেশের পক্ষে উন্নত দেশের তালিকায় অন্তর্ভূক্ত হওয়ার কাজটি সহজে হয়ে যেতে পারে। ১৯৯১ সালে সাক্ষরতার হার ছিলো ৩৫ দশমিক ৩ শতাংশ। এ সময় দেশব্যাপী শিক্ষা বিস্তারের লক্ষ্যে সমন্বিত উপানুষ্ঠানিক শিক্ষা বিস্তার কার্যক্রম বা ইনফেপ নামে একটি প্রকল্প হাতে নেওয়া হয়।তারপর ২০০১ সালে সাক্ষরতার হার বেড়ে দাঁড়ায় ৪৭ দশমিক ৯ শতাংশ। প্রাথমিক ও গণশিক্ষা মন্ত্রণালয়ের মৌলিক সাক্ষরতা প্রকল্পটি ২০১৪ সালে জাতীয় অর্থনৈতিক পরিষদের অনুমোদন পেয়েছে। আনুষ্ঠানিক শিক্ষা থেকে বঞ্চিত জনগোষ্ঠীকে উপানুষ্ঠানিক শিক্ষার মাধ্যমে সাক্ষরতা লাভ করানো এর উদ্দেশ্য। তবে সরকারি-বেসরকারি বিভিন্ন উদ্যোগে প্রাথমিক বিদ্যালয়ে শতভাগ শিশুকে শিক্ষার আওতায় আনার প্রচেষ্টা অব্যাহত রয়েছে। দেশে বর্তমানে সাক্ষরতার হার ৭৪ দশমিক ৭। তার ধারাবাহিকতায় গত বছরের চেয়ে এ হার আরও প্রায় ১ শতাংশ বৃদ্ধি পেয়েছে। ৭ শতাংশ। প্রাথমিক বিদ্যালয় থেকে ঝড়ে পড়া শিক্ষার্থীদের সেকেন্ড চান্স হিসেবে দশ লাখ শিশুকে পঞ্চম শ্রেণি পর্যন্ত লেখাপড়া শেখানোর পদক্ষেপ নেওয়া হয়েছে।\n\n\n\nএ লক্ষ্যে ২০১৭ সালে পাইলটিং হিসেবে ছয় উপজেলার এক লাখ শিশুকে এর আওতায় আনা হয়েছে। পরবর্তীতে ২৫০ উপজেলা ও ১৫টি শহরে পর্যায়ক্রমে আরও ৯ লাখ শিশুকে প্রাথমিক শিক্ষাকার্যক্রমের আওতায় আনা হবে। এগুলো সবই শতভাগ সাক্ষরতা অর্জনের প্রচেষ্টারই অংশ। গত দুই বছর করোনাকালীন সময়ে বিশ্বের ১৮৫টি দেশের ১৫৪ কোটি ২৪ লাখ ১২ হাজার শিক্ষার্থী বিদ্যালযে যেতে পারছে না। তাদের জীবনে এর প্রভাব হবে দীর্ঘমেয়াদি। এর মধ্যে চীনে সবচেয়ে বেশি শিশু-কিশোর স্কুলে যাওয়া বন্ধ করে দিয়েছে। ওই তালিকায় চতুর্থ অবস্থানে রয়েছে বাংলাদেশ। চীনে ২৩ কোটি ৩০ লাখ এবং বাংলাদেশে প্রায় পাঁচ কোটি শিশু স্কুলে যাচ্ছে না। তালিকায় দ্বিতীয় ও তৃতীয় অবস্থানে আছে ইন্দোনেশিয়া ও পাকিস্তান। বাংলাদেশে ২০২০ সালে ১৭ মার্চ থেকে সকল ধরনের শিক্ষাপ্রতিষ্ঠান বন্ধ ছিলো । আবার নতুন করে শুরু হয়েছিল ১২ সেপ্টেম্বর ২১ ইং থেকে।গত ২ বছর যাবৎ ভার্চুয়াল ক্লাস অর্থাৎ বিকল্প উপায়ে পাঠদান; হয়েছিল,যদিও এটি সরাসারি পাঠদানের বিকল্প ছিলো।\n\n\n\nআমাদের সাক্ষরতার বৃদ্ধির হার কেন শিক্ষার প্রতিফলন ঘটাচ্ছে না, তার মূল কারণ সাক্ষরতা একটি দক্ষতা অর্জন মাত্র যার সঙ্গে নীতি-নৈতিকতার প্রশ্নটি কোনোমতে অতি কষ্টে ঝুলে আছে। অথচ শিক্ষার গোড়ার কথা এই নীতিনৈতিকতা ও সমাজের মানুষের কল্যাণে কর্মকাণ্ড। এ বিষয়ে ধারণাটি স্পষ্ট না থাকলে আমরা অন্ধকারেই ঘুরপাক খাব, সাক্ষরতার হার বাড়লেও শিক্ষার ছোঁয়া পাওয়া যাবে না। অথচ আমাদের এখন প্রকৃত শিক্ষা অনেক বেশি প্রয়োজন।\n\nপরিশেষে দীর্ঘ ৩০ মাস যাবৎ করোনা মহামারীর কারণে পড়ালেখা ছিলো নিস্তব্ধ আর নতুন করে আমাদের প্রত্যাশার ডালপালা অনেক। পৃথিবীর প্রতিটি মানুষ শিক্ষার আলোয় আলোকিত হয়ে হোক। শিক্ষা হোক জীবনের জন্য। সাক্ষরতা বয়ে আনুক সবার জন্য অনুপম সুখ, শান্তি ও সমৃদ্ধির সুবাতাস। সাক্ষরতাকে হাতিয়ার করে দুনিয়ার সব মানুষের জীবন হয়ে উঠুক অনাবিল প্রশান্তির ঠিকানা। শান্তি, সমৃদ্ধি ও সৌহার্দ্যের এ পৃথিবীতে মানুষের জন্য আর কোনো দ্বন্ধ সংঘাত কাম্য নয়। বিশ্বের বুক থেকে ক্ষুধা, দরিদ্রতা ও দুর্নীতি চিরতরে নিপাত যাক। ঘরে ঘরে প্রতিটি মানুষের জন্য কলম, কাগজ আর বই হোক দুর্দিনের হাতিয়ার। সাক্ষরতা হোক দক্ষ হয়ে জীবন তৈরি ও আগামির ডিজিটাল বিশ্ব গড়ে তোলার দুর্বার ও দুর্জেয় হাতিয়ার । আজ দেশে আন্তর্জাতিক সাক্ষরতা দিবস উপলক্ষে আয়োজিত জাতীয় কর্মসূচি থেকে দক্ষতা উন্নয়নের যে প্রত্যয় উচ্চারিত হবে তা বাস্তবে রূপায়ণের মধ্য দিয়ে আমাদের জাতীয় অগ্রসরমানতা নতুন পর্যায়ে উন্নীত হোক, আন্তরিকভাবে এ কামনাই করি।\n\n\n\nলেখক : প্রতিষ্ঠাতা,জাতীয় কল্যাণ সোসাইটি।",
    "Narendra Modi: মোদী, আদানি, রেড্ডির বিরুদ্ধে মামলা দায়ের! সমন মার্কিন আদালতের": "চিকিৎসক লোকেশ ভয়ুরু (Dr Lokesh Vuyurru) জন্ম অন্ধ্রপ্রদেশে। পরবর্তীকালে তিনি আমেরিকায় চলে যান। এবার বিদেশের বসেই দেশের তিন হেভিওয়েট ব্যক্তিত্বের বিরুদ্ধে মামলা দায়ের করলেন এই প্রবাসী ভারতীয় চিকিৎসক। প্রধানমন্ত্রী নরেন্দ্র মোদী (Narendra Modi), শিল্পপতি গৌতম আদানারির (Gautam Adani) বিরুদ্ধে আর্থিক তছরুপ ও পেগাসাস কাণ্ডের জের ধরে মামলা দায়ের করলেন তিনি । মোদী-আদানিদের সমন জারি মার্কিন আদালতের।",
    "জনপ্রিয়তায় বলসোনারোকে আরও পেছনে ফেললেন লুলা: জরিপ": "জরিপে দেখা গেছে, দ্বিতীয় দফা ভোট হলে লুলার জনপ্রিয়তার ব্যবধান ১৬ থেকে কিছুটা বেড়ে ১৭ শতাংশে গিয়ে দাঁড়াবে। লুলা ৫৩ শতাংশ ভোট পেয়ে জয়ী হবেন। বলসোনারো পাবেন ৩৬ শতাংশ ভোট।\n\nকল্যাণমূলক কর্মসূচি ও মূল্যস্ফীতি সামলাতে পদক্ষেপ গ্রহণ সত্ত্বেও বর্তমান প্রেসিডেন্টের জনপ্রিয়তা আগের জরিপের মতো একই জায়গায় স্থির রয়েছে। জরিপ অনুযায়ী, বলসোনারোবিরোধী জনমত গত সপ্তাহে কিছুটা বেড়ে ৪৩ থেকে ৪৫ শতাংশে গিয়ে ঠেকেছে।\n\nজরিপ সংস্থা আইপিইসি আগে ব্রাজিলিয়ান ইনস্টিটিউট অব পাবলিক ওপিনিয়ন অ্যান্ড স্ট্যাটিসটিকস (আইবিওপিই) নামে পরিচিত ছিল। প্রতিষ্ঠানটি ৯ থেকে ১১ সেপ্টেম্বর ২ হাজার ৫১২ জনের সাক্ষাৎকারের ভিত্তিতে এই জরিপ সম্পন্ন করে। জরিপের প্রান্তিক বিচ্যুতি ধরা হয়েছে ২ শতাংশ।",
    "১৮ ফুটের প্রতিমার অর্ডার ফিরল, কুমোরটুলিতে ২ বছর পর চেনা ব্যস্ততা": "অভিশপ্ত করোনার অন্ধকার দশা কাটিয়ে দুবছর পর আশার আলো দেখছে কুমোরটুলি। উমা আরাধনায় বাকি আর মাত্র হাতে গোনা ক’টা দিন। আর, তার আগেই ব্যস্ততা বাড়ছে কুমারটুলিতে। বাধা দূর করে সবাই মিলিত হয় এই উৎসবে, দুর্গাপুজোকে ইতিমধ্যেই হেরিটেজ তকমা দিয়েছে ইউনেস্কো। ফিরছে অর্ডারের সারি। পটুয়া পাড়া জুড়ে চলছে খড়ের কাঠামোয় মাটি লেপার কাজ। কোথাও কাজ শেষ। কোথাও আবার চূড়ান্ত পর্যায়ের প্রস্তুতি। সকাল থেকে দম ফেলার জো নেই শিল্পীদের। তবে আবহাওয়ার খামখেয়ালি কিছুটা চিন্তায় রেখেছে শিল্পীদের। দুর্গাপূজার কয়েক মাস বাকি থাকতেই কলকাতার কুমোরটুলি থেকে দেবীর মূর্তি বিদেশে পাঠানোর কাজ শুরু হয়েছে। শিল্পীদের কথায় গতবারের তুলনায় বিদেশ থেকে অর্ডার বেড়েছে অনেকটাই। দুর্গামূর্তি বিদেশে পাঠানোর কাজও প্রায় শেষের পর্যায়ে। অধিকাংশ প্রতিমা পৌঁছে গিয়েছে গন্তব্যে। সামান্য কিছু পাঠানোর বাকী!\n\nশিল্পী মালা পালের কথায়, “গত দুই বছর, মহামারীর কারণে ব্যবসা খুব খারাপ ছিল। অর্ডারের সংখ্যা প্রায় এক তৃতীয়াংশ কমে গিয়েছিল। কিন্তু এ বছর ইতিমধ্যে বেশ কিছু অর্ডারের কাজ শেষের পর্যায়ে। গত বছরের তুলনায় অর্ডার বেড়েছে অনেকটাই। প্রতিমা তৈরির জন্য উত্তর কলকাতার তিনটি পূজা কমিটি আমাকে অর্ডার দিয়েছে। তবে মাটি, খড়, অন্যান্য সরঞ্জামের দাম আকাশছোঁয়া। সেক্ষেত্রে আমাদের লাভের অঙ্ক অনেকটাই কমেছে। তবে বড় ঠাকুরের চাহিদা এবার অনেকটাই বেশি। ১৬ ফুট, ১৮ ফুটের প্রতিমা অর্ডার এসেছে রেকর্ড সংখ্যায়। অর্ডার বাড়ায় পটুয়া পাড়া জুড়ে খুশির হাওয়া”।\n\n১৮ ফুটের প্রতিমার অর্ডার ফিরল কুমোরটুলিতে, পটুয়া পাড়ায় ফিরল চেনা ব্যস্ততা!\n\nগত ২ বছরে কোভিড কালে দুর্গা প্রতিমার উচ্চতা ১৩ থেকে ১৪ ফুটের মধ্যেই সীমাবদ্ধ ছিল। তবে এবার কুমোরটুলি ঘুরে চোখে পড়ল বিশাল আকারের প্রতিমার সারি। শিল্পী মন্টু পাল বলেন, ” বেশিরভাগ পূজা কমিটি রথের দিন প্রতিমার অর্ডার দিয়েছে। প্রতি বছর দুর্গাপূজার আগেই, কুমারটুলি থেকে ফাইবারের দুর্গা প্রতিমা বিদেশে পাঠানো হয়। করোনা কালে সেই অর্ডার অনেকটাই কমে গিয়েছে। তবে চলতি বছর বাজার ভাল। আমি ১১টি দুর্গা প্রতিমার অর্ডার পেয়েছি যার মধ্যে পাঁচটি দুর্গা প্রতিমা যুক্তরাষ্ট্রে ইতিমধ্যেই চলে গিয়েছে। শিকাগো, নিউ জার্সি ও নিউইয়র্কে প্রতিমা পাঠানো হয়েছে। একটি দুর্গা প্রতিমা দুবাইতে পাঠানো হয়েছে। এছাড়াও জাপান থেকেও প্রতিমার অর্ডার এসেছে। তবে মাটি, খড় সহ কাঁচামালের দাম চলতি বছর অস্বাভাবিক বেশি। সেই কারণে আমাদের খরচ বেড়েছে অনেকটাই। তবে ২ বছর পর আবার স্বমহিমায় ফিরছে দুর্গাপুজো এতেই আনন্দ”।\n\n১৬ ফুট, ১৮ ফুটের প্রতিমা অর্ডার এসেছে রেকর্ড সংখ্যায়। অর্ডার বাড়ায় পটুয়া পাড়া জুড়ে খুশির হাওয়া\n\nতিনি বলেন, ২০২০ এবং ২০২১ সালে, কোভিড মহামারীর কারণে পূজার বাজেট অনেকটাই কমেছিল বিদেশে থেকে অর্ডারও অনেকটাই কম এসেছে। ২০১৯ সালে, আমি মাত্র ৬ থেকে ৭টি প্রতিমা বিদেশে পাঠিয়েছিলাম। গত বছর আমরা মাত্র দুই থেকে চারটি প্রতিমা পাঠাতে পেরেছি । মহামারীর কারণে বিদেশে আক্ষরিক অর্থেই কোনও পুজো হয়নি। এ বছর করোনা কমতেই বিদেশ থেকে ১১টি প্রতিমার অর্ডার পেয়েছি। জাপান, কানাডা এবং যুক্তরাজ্যের ম্যানচেস্টারে ইতিমধ্যেই মূর্তি পাঠানো হয়েছে। কাতার এবং কলম্বিয়া থেকে মূর্তির অর্ডারও পেয়েছি,”।\n\nতিনি আরও বলেন, “গত দুই বছরের তুলনায় ২০২২-এর পুজোতে কুমোরটুলি থেকে অন্তত ১০০ দুর্গা প্রতিমা বিদেশে যাচ্ছে। জানুয়ারি-ফেব্রুয়ারি থেকে অর্ডার আসা শুরু হয়েছে। এখন, অর্ডার অনলাইনেই আসে আমাদের। ইউনেস্কো’র তরফে স্বীকৃতির পর আসা করছি এই বছর আরও জাঁকজমকপূর্ণভাবে পুজোর আয়োজন হবে। এটা অনেক বড় একটা ব্যাপার। আমরা আশা করছি পুজোর বাজেটও বাড়বে। আমরা এ বছর ভালো ব্যবসার আশা করছি।”\n\nপ্রস্তুতি তুঙ্গে।\n\nকুমোর টুলির মহিলা শিল্পী চায়না পালের কথায়, “কোভিডের বাড়বাড়ন্ত কমার সঙ্গে সঙ্গে ইউনেস্কো’র স্বীকৃতি এই দুই’য়ের ওপর ভিত্তি করে পটুয়া পাড়া জুড়ে খুশির হাওয়া। ১৮ ফুটের দুর্গাপ্রতিমার অর্ডার আবার ফিরে এসেছে। বিদেশ থেকে ও জেলাগুলি থেকে অর্ডার আগের বছরের তুলনায় অর্ডার অনেকটাই বেড়েছে। প্রতিমার তৈরিতে যে খড় ব্যবহার করা হয় তার দাম ছিল ৩৫০ টাকা ১০ বান্ডিল। এখন তার জন্য গুণতে হচ্ছে ৫৫০ টাকা। আগে খড় বাঁধতে দড়ির দাম ৯০ টাকা, এখন দাম বেড়ে দাঁড়িয়েছে ১১৫ টাকা। এমনকি কাগজ, আঠা ও অন্যান্য উপকরণ দিয়ে আমরা প্রতিমা সাজাই তার দাম ছিল ২০০ টাকা প্রতি বাক্স এখন তা বেড়ে হয়েছে ৩০০ টাকা। পেরেকের দাম এক সময় ৬০ টাকা থেকে ১০০টাকা পর্যন্ত বেড়েছিল, এখন তা কিছুটা কমে ৮০ টাকায় নেমে এসেছে।”\n\nআরও পড়ুন: [ বুর্জ খলিফাকেও টেক্কা দেবে শ্রীভূমির ভ্যাটিকান, চোখ ধাঁধাতে তৈরি চন্দননগরের আলোকশিল্পীরা ]\n\nতিনি আরও বলেন, ” আমরা ইতিমধ্যেই বড় ঠাকুরের ২০ টি দুর্গা প্রতিমার অর্ডার পেয়েছি। আমি আশা করি যে আমরা এই মরশুমে ৫০টি’র মত ঠাকুর বিক্রি করব। সেই সঙ্গে আমার আশা চলতি বছর কুমোরটুলি থেকে প্রায় ৫হাজার থেকে ৭ হাজার প্রতিমা মন্ডপের পথে রওনা দেবে”।",
    "শোক-অভিষেকের জৌলুস ও আমাদের মনস্তাপ": "",
    "ক্লিকে ক্লিকে মুনাফা, ‘শতকোটি টাকা’ হাতিয়ে লাপাত্তা": "ওয়েবসাইটের নির্দিষ্ট বাটনে নির্দিষ্ট সংখ্যক ক্লিক করলেই ‘মুনাফা’ দেওয়ার কথা বলে অন্তত ১ লাখ তরুণের কাছ থেকে শতকোটিরও বেশি টাকা হাতিয়ে নিয়ে লাপাত্তা হয়েছে ‘ই-টাইম’ নামে একটি প্রতিষ্ঠান। যা টের পায়নি আইনশৃঙ্খলা বাহিনীও। মূলত মাল্টিলেভেল মার্কেটিং (এমএলএম) প্রক্রিয়ার মতো করে সদস্য সংগ্রহ করে চক্রটি বিভিন্ন মোবাইল ব্যাংকিংয়ের মাধ্যমে টাকা সংগ্রহ করেছে। এরপর গত ঈদে ছুটির কথা বলে কার্যক্রম বন্ধ করে দেয়। তারা সামাজিক যোগাযোগমাধ্যম টেলিগ্রামে গ্রুপ খুলে নিজেদের মধ্যে যোগাযোগ করতো, সেই গ্রুপগুলোও বন্ধ করে দেওয়া হয়েছে।\n\nভুক্তভোগী কয়েকজনের সঙ্গে কথা বলে জানা গেছে, গত ফেব্রুয়ারি মাসে ই-টাইম নামে ওয়েবসাইটটি তাদের কার্যক্রম শুরু করে। এই প্রতারণার নেপথ্যে রয়েছে রংপুর ও গাইবান্ধার দুই যুবক; তারা সম্পর্কে মামা-ভাগ্নে। তারা যেসব নাম ব্যবহার করে প্রতারণা করেছে, সেগুলো তাদের প্রকৃত নাম কিনা তাও নিশ্চিত হওয়া যায়নি।\n\nতাদের দাবি, প্রতিষ্ঠানটিতে এই অল্প সময়েই লাখেরও বেশি সদস্য যুক্ত হয়েছিলেন। তাদের অনেকেই একাধিক অ্যাকাউন্ট খুলে কয়েক লাখ পর্যন্ত টাকা বিনিয়োগ করেছেন। তাদের হিসাবে, শতকোটি টাকারও বেশি হাতিয়ে নিয়ে লাপাত্তা হয়েছে এই প্রতারকরা।\n\nযেভাবে অর্থ হাতিয়ে নিয়েছে ই-টাইম\n\nই-টাইমের ওয়েবসাইটেই সদস্য হওয়ার বিস্তারিত প্রক্রিয়ার তথ্য দেওয়া আছে। তবে ওয়েবসাইটটিতে অ্যাকাউন্ট খুলতে হয় পুরনো সদস্যের হাত ধরেই। মোবাইল ব্যাংকিংয়ের মাধ্যমে নির্দিষ্ট ফি দিয়ে এক ব্যক্তিকে সদস্য হতে হয়। সদস্য হওয়ার পর তিনিও অন্যকে এখানে অ্যাকাউন্ট খুলে টাকা বিনিয়োগ করতে উদ্বুদ্ধ করবে। এরপর ওয়েবসাইটে নির্দিষ্ট বাটনে নির্দিষ্ট সংখ্যক ক্লিক করলে জমা টাকার সুদ জমা হয় সদস্য ব্যক্তির ডিজিটাল অ্যাকাউন্টে। সুদ বা মুনাফা উত্তোলনের জন্য ওয়েবসাইটে নির্দিষ্ট ফরম রয়েছে, সেটি পূরণ করে জমা করলে মোবাইল ব্যাংকিংয়ে ৭২ ঘণ্টার মধ্যে সুদ জমা হবে, যা সদস্য তুলে নিতে পারবেন। প্রথম প্রথম এভাবে কিছু সদস্যকে বিনিয়োগের পরে কিছু টাকা দিয়েছে, তা শুনে অনেকেই বিনিয়োগ করেছে। পরবর্তী সময়ে ই-টাইম কাউকে টাকা ফেরত না দিয়ে উধাও হয়েছে।\n\nভুক্তভোগীরা জানিয়েছেন, ই-টাইম অ্যামাজান, ফ্লিপকার্ট, আলিবাবাসহ বিভিন্ন বড় প্রতিষ্ঠানের কোম্পানি ভ্যালু বাড়ানোর কথা বলে মানুষকে বোকা বানিয়েছে। সদস্যদের মুনাফা দেওয়ার বিষয়ে তারা কয়েকটি ধাপ রেখে কাজ করেছে। যে যত বেশি বিনিয়োগ করবেন, তত বেশি মুনাফা পাবেন।\n\nকীভাবে কমিশন দেওয়া হতো\n\nওয়েবসাইটটিতে চার ক্যাটাগরির সদস্য নেওয়া হতো। যার যত বেশি বিনিয়োগ, তার মুনাফা তত বেশি। ভুক্তভোগী ও ই-টাইমের ওয়েবসাইটের তথ্যানুযায়ী চার ধাপে মুনাফা দেওয়ার কথা বলা হয়েছে।\n\nপ্রথম ক্যাটাগরির গ্রাহকরা ৬৫০ টাকা দিয়ে অ্যাকাউন্ট খোলেন। তারা ‘ভিআইপি-১’ কাজ সম্পাদন করতে পারেন। অর্থাৎ ওয়েবসাইটের নির্দিষ্ট বাটনে প্রতিদিন ২০টি ক্লিক করলে, তিনি ৩ শতাংশ হারে সুদ পাবেন। অর্থাৎ তার অ্যাকাউন্টে প্রতিদিন জমা হবে ১৯ টাকা ৫০ পয়সা।\n\nআর যদি কেউ ৪ হাজার টাকা দিয়ে অ্যাকাউন্ট খোলেন, তিনি হবেন ভিআইপি-২ সদস্য। তিনি মুনাফা পাবেন ৩ দশমিক ৩ শতাংশ হারে। সেই হিসাবে তিনি নির্দেশনা অনুযায়ী ক্লিক দিলে তার অ্যাকাউন্টে প্রতিদিন জমা হবে ১৩২ টাকা।\n\nতৃতীয় ক্যাটাগরিতে কোনও ব্যক্তি ২০ হাজার টাকা দিয়ে অ্যাকাউন্ট খুললে তিনি প্রতিদিন মুনাফা পাবেন ৩ দশমিক ৬ শতাংশ হারে। অর্থাৎ তার অ্যাকাউন্টে প্রতিদিন জমা হবে ৭২০ টাকা।\n\nওয়েবসাইটটিতে ‘ভিআইপি-৪’ ক্যাটাগরির সদস্য হতে বিনিয়োগ করতে হতো ১ লাখ টাকা। আর এই বিনিয়োগে প্রতিদিন মুনাফা মিলতো ৪ শতাংশ হারে। অর্থাৎ প্রতিদিন উপার্জন হবে ৪ হাজার টাকা।\n\nপ্রথম প্রথম এই হিসাবে কিছু তরুণকে মুনাফা দেওয়াও হয়। লাভের মুখ দেখার পর অনেকেই বিনিয়োগ বাড়িয়েছেন ওয়েবসাইটটিতে। অনেকেই ধারদেনা করে টাকা বিনিয়োগ করেছেন এখানে। এরপর ঈদের ছুটির কথা বলে হঠাৎ বন্ধ হয়ে যায় ই-টাইম।\n\nই-টাইম প্রতারণার নেপথ্যে কারা\n\nই-টাইমের ওয়েবসাইটটি ঈদের পর কিছু দিন বন্ধ থাকার পর পুনরায় চালু হয়েছে। সেখানে এর প্রতিষ্ঠাতা ও বোর্ড সদস্য হিসেবে এক ভারতীয় বংশোদ্ভূত এক ব্যক্তির ছবি ও নাম ব্যবহার হয়েছে। তবে প্রযুক্তির মাধ্যমে ছবিটির উৎস সন্ধান করে দেখা গেছে, এটি বাণিজ্যিকভাবে বহুল ব্যবহৃত একটি ছবি; যা ছবি বিক্রির ওয়েবসাইট পিক্সেলডটকম থেকে ডাউনলোড করা।\n\nসেখানে প্রতিষ্ঠাতার নাম বলা হয়েছে বিশ্বাস কাপেল। তার সম্পর্কে যেসব কথা লেখা রয়েছে, তাও কোনও ট্রান্সেলটর অ্যাপ দিয়ে বাংলায় অনুবাদ করা বলেই মনে হয়েছে। এতে লেখা হয়েছে, ‘বিশ্বাস কাপেল, যিনি কলম্বিয়া বিশ্ববিদ্যালয় থেকে স্নাতক এবং পূর্বে প্রযুক্তি পরিষেবাগুলোর জন্য পারফর্ম করেছেন, সফলভাবে ২০২০ সালে একটি কোম্পানির জন্য এক রাউন্ডের ভেঞ্চার ক্যাপিটাল সংগ্রহ করেছেন। বিশ্বাস কাপেল বর্তমানে এজেল লিগ ফাউন্ডেশনের সভাপতি এবং সিইও, উদ্যোক্তাদের আরও উচ্চাভিলাষী ই-কমার্স মিশন থেকে সরে যেতে সহায়তা করে। বর্তমানে, বাজারের বেকারত্বের সমস্যা দূর করার জন্য বাংলাদেশ এজেল লিগ ফাউন্ডেশনের নেতৃত্বে একটি বৃহৎ আকারের বৈশ্বিক প্রতিযোগিতার আয়োজন করছে।'\n\nএতে আরও বলা হয়েছে, ‘বিশ্বাস কাপেল মনে করেন যে ই-টাইম বুদ্ধিমান ক্লাউড অ্যালগরিদম প্রক্রিয়ায় নতুন অলৌকিক ঘটনা ঘটাবে। ই-টাইম বাংলাদেশের প্রতিষ্ঠানের দ্রুত বিকাশকে সক্ষম করবে এবং বাংলাদেশ ইন্টারনেট ই-কমার্সের জন্য নতুন দিগন্ত উন্মোচন করবে।’\n\nআর ওয়েবসাইটে বাংলাদেশি দুই তরুণের বিষয়ে লেখা হয়েছে। যারা বাংলাদেশে নিয়োগপ্রাপ্ত বলে দাবি করা হয়েছে। এদের একজনের নাম হাফিজুর রহমান এবং অপরজনের নাম শাহীন আলম। এরাই ই-টাইমের মূল প্রতারক। আন্তর্জাতিক প্রতিষ্ঠান উল্লেখ করে ই-টাইমের বাংলা ওয়েবসাইট খুলে তরুণদের বেশি মুনাফা দিয়ে আকৃষ্ট করেছে।\n\nবাংলা ট্রিবিউনের অনুসন্ধানে জানা গেছে, শাহীন আলম একসময়ে ইউটিউবে ওয়াজ মাহফিলের চ্যানেল খুলে কাজ করতো। এ বছরের শুরু থেকে দুজন মিলে এই প্রতারণা শুরু করে। ওয়েবসাইটে তারা কিছু সনদ দিয়ে রেখেছে। যাতে বিভিন্ন বিদেশিদের নাম রয়েছে। তবে পুলিশের অপরাধ তদন্ত বিভাগের সঙ্গে যোগাযোগ করে জানা গেছে, এসব সনদের কোনও ভিত্তি নেই। মানুষকে ধোঁকা দিতে এগুলো বানিয়ে প্রচার করা হয়েছে।\n\nএই চক্রের নেপথ্যে আরও দুজন ব্যক্তির নাম পাওয়া গেছে, তবে তাদের ঠিকানার বিষয়ে নির্দিষ্ট করে কিছু পাওয়া যায়নি। এদের মধ্যে একজন হারুন অর রশীদ ওরফে রশীদ মাস্টার ও মিঠুন। তাদের বাড়িও উত্তরাঞ্চলে। হাফিজুর রহমান উত্তরাঞ্চলের এক সংসদ সদস্যের ঘনিষ্ঠ বলেও জানা গেছে।\n\nঅপরাধীদের সব মোবাইল নম্বর বন্ধ\n\nঅপরাধীরা যেসব মোবাইল ব্যাংকিং অ্যাকাউন্টের মাধ্যমে লেনদেন করতো, সেসব নম্বর বাংলা ট্রিবিউনের কাছে এসেছে। ০১৮৫৫-৮৮৬৩৮০, ০১৬১৭-০৯৮৯৭৯, ০১৩০৭-৬৯৬৩৪৫ ও ০১৭৯১-২৯৪৪৭৫। এই নম্বরগুলো বন্ধ পাওয়া গেছে।\n\nভুক্তভোগীদের বক্তব্য\n\nলাভের আশায় অনেক তরুণ ঋণ করে ই-টাইমে বিনিয়োগ করেছেন। এদের মধ্যে মুদ্দাসির রহমান নামে এক যুবক বাংলা ট্রিবিউনকে বলেন, ‘আমি ১৬ হাজার টাকা ধার করে ই-টাইম ঢুকাইছি। এক টাকাও বের করতে পারিনি। আমি কি করবো বুঝতে পারছি না। যে নম্বরে বিকাশ করে টাকা নিয়েছিল, সেই নম্বরগুলোও বন্ধ পাচ্ছি।’\n\nতকি নামে এক যুবক জানান, তিনি ১৮ হাজার টাকা বিনিয়োগ করেছেন। টাকা উত্তোলন করার আগেই ই-টাইম উধাও হয়েছে। যার মাধ্যমে অ্যাকাউন্ট করেছিলেন সে অনেক লাভ করেছে, তবে তকি কিছুই পাননি।\n\nই-টাইমের বিরুদ্ধে ইতোমধ্যে পুলিশের অপরাধ তদন্ত বিভাগের (সিআইডি) কাছে অভিযোগ দিয়েছে ভুক্তভোগীরা। সিআইডি এটি নিয়ে কাজ করছে।\n\nসিআইডির বক্তব্য\n\nসিআইডির সিরিয়াস ক্রাইমের বিশেষ পুলিশ সুপার (এসএস) নজরুল ইসলাম বাংলা ট্রিবিউনকে বলেন, আমরা এ ধরনের অনেক প্রতারক চক্র নিয়ে কাজ করছি। এসব প্রতারকের বিষয়ে আরও সচেতন হতে হবে।",
    "শিশুর বলার মতো কোনো কথা নেই, গল্প নেই": "'পৃথিবীতে সকল অমঙ্গলের কারণ হলো এটাই যে, মানুষ তাদের মনের কথা বলতে পারে না'। কথাটি বলেছেন মনোবিদ কার্ল গুস্তাভ জং। আমরাও এখন এমন জাতিতে পরিণত হয়েছি যারা কথা বলার জন্য ভাষা জানে, গণিত শিখে, পদার্থ বিজ্ঞান শিখে, কম্পিউটার প্রোগ্রামিং শিখে, কিন্তু তাদের মনে বলার মতো কোনো কথা নেই, বলার মতো কোনো গল্প নেই। আছে শুধু নিজের ইন্দ্রিয় উপভোগ, সম্পদ আহরণ বা অভাব-অভিযোগের বিষয়। কিন্তু, আমরা কি এমনটা ছিলাম?\n\nউত্তরাঞ্চলের একটি গ্রামের স্কুলে আব্বারা পড়াশোনা করতেন। তার ভাইরা বিভিন্ন ক্লাসে ছিল। যেদিন পরীক্ষার ফল বের হতো, সেদিন আব্বার জ্যাঠা মানে বড় চাচা, যিনি নিজে একজন বিচারক ছিলেন, সবার উদ্দেশ্যে বলতেন, 'যে যাই ফল করেন না ক্যানে, ঘরের ছাওয়াল ঘরোত ফিরি আইসেন। মনখারাপ করি অথবা ভয়ত এদি-সেদি চলি যান না।' অর্থাৎ, রেজাল্ট যাই হোক, বাসায় ফিরে এসো। মনখারাপ করে বা ভয়ে এদিক সেদিক চলে যেও না।\n\nসেই একই তরিকা ধরে আমাদেরও বড় করা হয়েছে। পড়াশোনা খুব জরুরি। কিন্তু, এত জরুরি নয় যে সন্তানের ওপর চাপ দিতে হবে। তবে হ্যাঁ, নিজের পায়ে দাঁড়াতে হলে, উপার্জন করতে হলে পড়াশোনা ছাড়া আর তেমন কোনো উপায় ছিল না বলে এর ওপর গুরুত্ব দেওয়া হয়েছে।\n\nবিশ্বের অন্যান্য উন্নত দেশে উচ্চশিক্ষাই সব, এই ধারণা থেকে মানুষ সরে এসেছে বহু আগে। কিন্তু, আমরা এখনো সেই চাপ থেকে বের হতে পারছি না। পারছি না বাবা-মা ও অভিভাবকের অস্বাভাবিক প্রত্যাশাকে কমিয়ে আনতে, পারছি না মেধাতালিকায় স্থান পেতে বা ভালো স্কুল-কলেজে ভর্তির দৌড় বন্ধ করতে। ফলে আমাদের সন্তানদের ভয়াবহ একটা প্রতিযোগিতার ভেতর দিয়ে যেতে হচ্ছে। সেই প্রতিযোগিতা ও চাপ এতটাই বেশি যে অনেক সময় বাচ্চারা তা মেনে নিতে পারে না।\n\nহলিক্রস স্কুল অ্যান্ড কলেজের ছাত্রী পারপিতা ফাইহা, দ্বিতীয় সাময়িক পরীক্ষায় উচ্চতর গণিতে ফেল করায় বাবার মারধরের ভয়ে আত্মহত্যার পথ বেছে নিতে হয়েছে তাকে। নরসিংদীর স্কুলের অষ্টম শ্রেণির প্রভা আক্তার বাজার থেকে ইঁদুর মারার বিষ কিনে সেটা খেয়ে সরাসরি থানায় গিয়ে তার এক শিক্ষিকার বিরুদ্ধে তাকে মারার অভিযোগ করেছে। পরে মেয়েটিকে আর বাঁচানো যায়নি। ব্র্যাক বিশ্ববিদ্যালয়ের অনার্সে পড়া মেয়েটি বাবার ওপর রাগ করে আত্মহত্যা করেছে বলে অভিযোগ আছে।\n\nএ ছাড়াও, পরীক্ষায় ভালো ফল করতে না পেরে প্রতিবছর অনেক শিক্ষার্থী আত্মহত্যা করে। বিভিন্ন বিশ্ববিদ্যালয়ের কয়েকজন শিক্ষার্থী পরপর আত্মহত্যা করল। তাদের চলে যাওয়ার পেছনে বিভিন্ন কারণ থাকলেও, মূল কারণ কিন্তু একটাই— সেটা হচ্ছে চাপ, বিষণ্ণতা ও হতাশা, যা তারা বহন করতে পারেনি।\n\nএসব ঘটনায় প্রকাশিত সংবাদের নিচে বহুজন বহু মন্তব্য করেছেন। অধিকাংশই মনে করেন, সন্তানরা বেশি বেশি অভিমানী হয়ে উঠেছে। তারা শাসন করা একদম পছন্দ করে না। কেউ শাসন করলেই বেয়াদবি করে, উল্টাপাল্টা কথা বলে এবং একপর্যায়ে আত্মহত্যা করে বসে। অভিভাবকদের অনেকেই মনে করছেন, সন্তানরা বাড়াবাড়ি করছে।\n\nকিন্তু, অভিভাবকরা কি একবারও ভাবছি শিশুর ওপর কতটা চাপ দিচ্ছি আমরা? সন্তানকে কীভাবে প্রতিযোগিতার বাজারে ঢুকিয়ে দিচ্ছি? তাকে বিনোদনের জন্য একমাত্র মোবাইল বা ভিডিও গেম ছাড়া আর কিছু দিতে পারছি না? সৎ হওয়ার জন্য আদর্শিক কোনো মডেল দাঁড় করাতে পারছি?\n\nসন্তানকে একক পরিবারে বড় করে স্বার্থপর ও একাকী করে তুলছি। সবচেয়ে বড় কথা সন্তানকে নিরাপত্তা দিতে পারছি না ঘরে কিংবা বাইরে। একটা বয়সে এসে যখন শিশু-কিশোরদের পারিপার্শ্বিক পরিবেশ দেখার সময়, তখন আমরা শুধু তাদের ঘাড়ে বই-প্রত্যাশার বোঝা চাপিয়ে দিচ্ছি। সন্তানদের পাশে যখন, যেভাবে থাকা দরকার, আমরা কি পারছি সেভাবে থাকতে?\n\nমানুষের জন্য ফাউন্ডেশন ও ইনসিডিন বাংলাদেশের 'ভায়োলেন্স অ্যাগেইনস্ট চিলড্রেন অ্যান্ড দেয়ার ভালনারেবিলিটি' শীর্ষক গবেষণায় দেখিয়েছে, একটি পরিবার শিশুর কাছে সবচেয়ে 'নিরাপদ স্থান' হওয়ার কথা থাকলেও, বাস্তবে তা হচ্ছে না। গৃহেই শতকরা ৯৫ ভাগ শিশু কোনো না কোনো সময় সহিংসতার শিকার হয়েছে। এরমধ্যে শারীরিক, মানসিক, যৌন— সব ধরনের নিপীড়নই রয়েছে।\n\nগৃহে শতকরা ৮৬ জন শিশু নানাভাবে নিপীড়িত হয়। শিক্ষাপ্রতিষ্ঠানে হয় শতকরা ৮২ জন। শিশুরা তাদের অভিজ্ঞতা থেকে এই অত্যাচারকে বিভিন্নভাবে সংজ্ঞায়িত করেছে। এরমধ্যে বকাবকি, চড়-থাপ্পড়, মারপিট— সব আছে। শিক্ষাপ্রতিষ্ঠানেও ইমোশনাল টর্চারসহ, মারপিট ও যৌন হয়রানি করা হয়। উত্তরদাতা শিশুদের বয়স ৫ থেকে ১৭ বছর। এরা গ্রাম ও শহরে থাকা শিশু। যদি ধরেও নেই শিশুরা বাড়িয়ে বলছে, তাও তো মনে করতে হবে যা বলছে, এর অনেকটাই সত্যি।\n\nসন্তান প্রতিপালনে আমাদের কৌশল পাল্টাতে হবে। মারধোর, শাসন ও ভালোবাসার মধ্যে ভারসাম্য আনতে না পারলে সন্তানকে হারাতে হবে। বিপদে তাদের পাশে থাকতে হবে। কোনো অপরাধের জন্য কাউকে ধিক্কার জানানোর মানসিকতা ত্যাগ করতে হবে। নিজেদের অপ্রাপ্তি সন্তানের ওপর চাপিয়ে দেওয়া যাবে না। কেউ যদি বিষণ্ণতায় ভোগে, তার পাশে গিয়ে দাঁড়াতে হবে। সময়মতো কারো পাশে দাঁড়ালে, চিকিৎসার ব্যবস্থা করলে একজন মানুষ ঘুরে দাঁড়াতে পারে।\n\nঅনেক পরিবার বুঝতেই পারে না বা বুঝতে চায় না বিভিন্ন পরিস্থিতির কারণে কেন শিশু-কিশোর-যুব সমাজ বিষণ্ণ হয়ে পড়ে। জানে না সিচুয়েশনাল অথবা ক্লিনিক্যাল ডিপ্রেশনের কথা, জানে না বাইপোলার, সিজোফ্রেনিয়া ও বর্ডার লাইন ডিজিজ কী। আমাদের যে সন্তানরা আত্মহত্যা করছে, সে আসলে নিজে বাঁচার উপায় হিসেবেই স্বেচ্ছামৃত্যুকে বেছে নেয়। তবে হ্যাঁ, একেকজনের কারণ থাকে একেকরকম। বিষণ্ণতা থেকে আবেগ তৈরি হয়, আশা চলে যায়, অন্য কোনো উপায় খুঁজে পায় না মানুষ। তখন একমাত্র উপায় হয় নিজের জীবন শেষ করে দেওয়া।\n\nউনিশ শতকের খ্যাতিমান সমাজবিজ্ঞানী এমিল ড্যুরখেইমের তত্ত্ব অনুযায়ী আত্মহত্যা একটি সামাজিক ঘটনা। এর কারণ নিহিত থাকে সমাজের মধ্যেই। আত্মহত্যার ৪টি ধরন চিহ্নিত করেছিলেন তিনি। আত্মকেন্দ্রিক, পরার্থমূলক, নৈরাজ্যমূলক ও নিয়তিবাদী।\n\nএরমধ্যে আত্মকেন্দ্রিক আত্মহত্যার ঘটনাই সবচেয়ে বেশি ঘটে, যে ঘটনার সূত্র ধরে শিক্ষার্থীদের আত্মহত্যার ঘটনাগুলোকে আলোচনা করা যায়। এক্ষেত্রে পরিবার ও পারিপার্শ্বিক সমাজের সঙ্গে সন্তানের বন্ধন দুর্বল হয়ে পড়ছে। তাদের প্রতি যত্ন-ভালোবাসা কমে যাচ্ছে, শাস্তির পরিমাণ বেড়ে যাচ্ছে। পরীক্ষায় কম নম্বর পাওয়াটা অপরাধ, ভালো স্কুল-কলেজে ভর্তি হতে না পারাটা চরম ব্যর্থতা, নাচে-গানে-খেলায় চৌকস হতে না পারাটা দুর্বলতা, ভালো চাকরি করতে না পারাটা দুর্ভাগ্য— এমন সব ধারণা গড়ে উঠলে শিশু-কিশোর-যুবকরা তখন আর জীবনের মানে খুঁজে পায় না।\n\nবাংলাদেশের শিক্ষাব্যবস্থা পুরোটাই ফলাফল ও মুখস্থ বিদ্যাকেন্দ্রিক। পরীক্ষার নম্বর, রোল নম্বর, জিপিএ— এগুলো নিয়েই আলোচনা। সন্তান কতটা মনুষ্যবোধ নিয়ে গড়ে উঠছে, তা নিয়ে অভিভাবকরা চিন্তিত নন। স্কুলগুলোরও একমাত্র লক্ষ্য শিক্ষার্থীদের ওপর চাপ প্রয়োগ, ভালো রেজাল্ট, কোচিং-বাণিজ্য এসব। মুখস্থ করে শুধু উগড়ে দিলেই হলো!\n\nএকটি লেখায় পড়েছি, ভাষাবিদ নোয়াম চমস্কির একটি তত্ত্ব সম্পর্কে। সেই তত্ত্ব অনুযায়ী মানুষই একমাত্র প্রাণী যে কথা বলতে পারে। কারণ ভাষার ক্ষমতা মানুষের মস্তিষ্কের ভৌত ক্ষমতা। ভাষার ক্ষমতা মানুষের মস্তিষ্কের কোনো বিশেষ প্রশিক্ষণ নয়। চমস্কির তত্ত্ব অনুসারে আমাদের রক্ত পাম্পের জন্য যেমন হার্ট, শ্বাস-প্রশ্বাসের জন্য লাং আছে, ভাষার জন্যও মস্তিষ্কে সেরকম একটি অঙ্গ আছে, যেটি মানুষ ছাড়া কারও নেই। তাই আর কোনো প্রাণীর পক্ষে ভাষার ব্যবহার সম্ভব নয়।\n\nচমস্কির এই তত্ত্বটি অনেক ভাষাবিদ, জীববিদ ও মনোবিদ মানেন না এবং এটি নিয়ে পুরো বিজ্ঞানী জগত ২ ভাগে বিভক্ত, যার মধ্যে চমস্কিপন্থিদের সংখ্যা কম। চমস্কি বিরোধীদের বক্তব্য হলো মানুষ ও গ্রেট এইপরা জিনগতভাবে খুবই কাছাকাছি এবং শেখালে তারাও ভাষা রপ্ত করতে পারবে। তাদের ধারণা তফাৎটা শিক্ষা-সাংস্কৃতিক।\n\nআমেরিকার কলম্বিয়া বিশ্ববিদ্যালয়ের সাইকিয়াট্রি ও সাইকোলজির অধ্যাপক হার্বাট এস টেরেসের নেতৃত্বে ৭০ এর দশকের মাঝামাঝি একটি প্রকল্প নেওয়া হয় 'প্রজেক্ট নিম' নামে। এতে নিম নামের একটি শিশু শিম্পাঞ্জিকে সমবয়স্ক মানব শিশুদের সঙ্গে একই পরিবারে বড় করে একইসঙ্গে তাকে সাইন ল্যাংগুয়েজ শেখানো হলো তার সঙ্গে কথা বলার জন্য।\n\nশিম্পাঞ্জিটির নাম দেওয়া হয় নিম চিম্পস্কি। তখনকার একটি মার্কিন পরিবারের আরও ২টি শিশুর সঙ্গে নিম বড় হতে থাকে গবেষক ও সাইন ল্যাংগুয়েজ প্রশিক্ষকদের নিবিড় তত্ত্বাবধানে। ১২ বছর ওই পরিবারের সঙ্গে থেকে ১২৫টি সাইন ল্যাংগুয়েজ ভোকাবুলারি শেখে নিম। কিন্তু, সেগুলো ব্যবহার করে নিজের কোনো বক্তব্য বলার ছিল না নিমের। সে শুধু নিজের চাহিদার সংকেত দিতে পারত, যেমন কলা চাই, খেলতে চাই, খাবার চাই অর্থাৎ নিজের শারীরিক চাহিদা-অভিযোগ ছাড়া নিমের আর কোনো বক্তব্য নাই। 'নিম হ্যাজ নো স্টেটমেন্ট টু কমিউনিকেট' বা 'নিমের বলার কিছুই নেই' এটাই ছিল গবেষণার শেষ ফলাফল। অর্থাৎ কথা বলার জন্য ভাষা জানলেও নিমের কোনো কথা নেই। সে শুধু নিজের ইন্দ্রিয় উপভোগ বা অভাব-অভিযোগের কথা বলতে পারত।\n\nযথারীতি টেরেসের গবেষণা ব্যর্থ হয়। মানব শিশু যখন ইশারা করতে শেখে বা কথাও বলতে শেখে, তখনো তার কোনো বক্তব্য বা বলার কিছু থাকে না। সে শুধু নিজের প্রয়োজনটা জানায়, ইচ্ছাটা জানায় বা অনিচ্ছা কিংবা কষ্টটা জানায়।\n\nকোনো কিছু সম্পর্কে মানুষের ভ্যালিড বক্তব্য বা স্টেটমেন্ট তৈরি হয় মানুষের ব্যক্তিত্ব তৈরি হওয়ার পর। সেই বক্তব্য সামগ্রিক বা ইউনিভার্সাল হয় মানুষের বিবেক বা বিচারবুদ্ধি তৈরি হওয়ার পর। খ্যাতনামা মনোবিদ কার্লের বক্তব্য হচ্ছে 'মনে কষ্ট ছাড়া কারও মনে বিবেক তৈরি হয় না।'\n\nটেরেসের গবেষণা প্রমাণ করে যে ১২৫টি সাইন ল্যাংগুয়েজ জানার পরেও নিমের জীবনে কোনো গল্প নেই, তাই তার বলার কিছু নেই। তার আছে একমাত্র ক্ষুধা, যৌনতা আর খেলার ইচ্ছা, যেগুলো সবই তার ইন্দ্রিয় আনন্দের ইচ্ছা বা যন্ত্রণার বহিঃপ্রকাশ।\n\nসময় এসেছে চিন্তা করার যে আমাদের সন্তানদের অবস্থাও কি আমরা নিমের মতো করে তুলছি? তাদের নিজেদের মনের ভাব প্রকাশে কোনো উচ্ছ্বাস নেই। সারাক্ষণ আছে নিজেদের নিয়ে। অন্যের জীবনের পাশে দাঁড়ানোর মতো কোনো ইচ্ছাও নেই তাদের।\n\nআসলে মানুষের মনে বলার ইচ্ছা বা গল্প নেই তা নয়, বর্তমানে সমাজের নানামুখী চাপ বিশেষ করে সন্তানের ওপর প্রতিযোগিতার চাপ শিশু অবস্থাতেই দমন করে দিচ্ছে মানুষের সব গল্প বলার ইচ্ছে। এটিই আমাদের সন্তানদের অনেককেই চরমভাবে অসুখী করে তুলছে।\n\nশাহানা হুদা রঞ্জনা: সিনিয়র কোঅর্ডিনেটর, মানুষের জন্য ফাউন্ডেশন\n\n(দ্য ডেইলি স্টারের সম্পাদকীয় নীতিমালার সঙ্গে লেখকের মতামতের মিল নাও থাকতে পারে। প্রকাশিত লেখাটির আইনগত, মতামত বা বিশ্লেষণের দায়ভার সম্পূর্ণরূপে লেখকের, দ্য ডেইলি স্টার কর্তৃপক্ষের নয়। লেখকের নিজস্ব মতামতের কোনো প্রকার দায়ভার দ্য ডেইলি স্টার নিবে না।)",
    "লাশ দখলের রাজনীতির অবসান হবে কবে?": "দেশ এক উদ্ভট সময়ের মধ্য দিয়ে চলছে। নদী দখল, মাঠ দখলের মতো চলছে লাশ দখলেরও প্রতিযোগিতা। তাই তো রাজনৈতিক কর্মসূচিতে গিয়ে প্রতিপক্ষের হামলায় কিংবা রাষ্ট্রযন্ত্রের সেবকদের (?) গুলিতে যদি কেউ মারা যান, তার লাশের সঙ্গে সঙ্গে তার রাজনৈতিক পরিচিতি নিয়ে শুরু হয়ে যায় টানাটানি। অবশ্য তিনি যদি কোনো হোমরা-চোমরা ব্যক্তি হন, এই সুযোগটা থাকে না, অপেক্ষাকৃত গরীব এবং কম পরিচিত হলেই টানাটানিটা লাগে বেশি।\n\nদীর্ঘদিন ধরে এমনটিই চলে আসছে এ দেশে। আর এই লাশ নিয়ে টানাটানির খেলায় বোধগম্য কারণেই দেশের দু-তিনটা বড় রাজনৈতিক দল, বিশেষ করে সরকারি দলই এগিয়ে থাকে। এই দলগুলোর কাছে জীবিত কর্মীদের তেমন মূল্য না থাকলেও রাজনৈতিক সংঘাতে মৃত বা লাশ হয়ে যাওয়া মানুষদের কদর অনেক বেশি। কারণ কখনো কখনো মৃতরা, বিশেষ করে রাজনৈতিক সংঘাতে মৃত যারা, জন-উত্তেজনায় যে শক্তির যোগান দিতে পারে, জীবিতরা তা পারে না। সে কারণেই লাশ নিয়ে টানাটানি বাঁধে, লাশের পোস্টমর্টেমের চেয়েও গুরুত্বপূর্ণ হয়ে ওঠে তার পারিবারিক উত্তরাধিকারের ঠিকুজি বের করা। একবার কোনোভাবে লাশকে দখলে নিতে পারলে আর তাকে নিজেদের বলে প্রমাণ করতে পারলে যেমন সহজ হয় জন-উত্তেজনা সৃষ্টি করে প্রতিপক্ষকে ঘায়েল করা, তেমনি সহজ হয় নিজেদের অপকর্মজাত জনরোষে জল ঢালা। অবশ্য বুর্জোয়া রাজনীতিতে, বিশেষ করে যেখানে কর্তৃত্ববাদী সরকার ক্ষমতায় আসীন, এই প্র্যাকটিস যে খুবই গুরুত্বপূর্ণ তা বলার অপেক্ষা রাখে না। বাংলাদেশে এই ধারারই সর্বশেষ সংযোজন নারায়ণগঞ্জের বিএনপিকর্মী শাওন।\n\nশাওন মিছিলে ছিল। শুধু ছিলই না, পত্র-পত্রিকায় প্রকাশিত ছবি থেকে যা দেখা যায়, একেবারে সামনের সারিতে ছিল। তারপরও তার রাজনৈতিক পরিচয় ছিনতাই করার চেষ্টা চালানো হচ্ছে। জানা যায়, ঘটনার দিন রাতের বেলা সরকার সমর্থিত দলের লোকজন শাওনকে তাদের দলের লোক বলে দাবি করে তার বাড়ির সামনে গিয়ে জড়ো হয়। উদ্দেশ্য- প্রতিপক্ষ বিএনপি যাতে শাওনের লাশের দখল নিতে না পারে, অনেকটা যেন চর দখলের মতো অবস্থা। পরদিন তথ্যমন্ত্রী ড. হাছান মাহমুদ বললেন, 'শাওন সরকারি দলের স্থানীয় এক নেতার ভাতিজা'। অন্য একজন প্রভাবশালী মন্ত্রী দাবি করলেন, 'শাওন ছিল যুবলীগের একজন কর্মী'। এই দাবি আর পাল্টা দাবির মধ্যে স্থানীয় পুলিশ বলছে, এ লাশ যুবদলের কারও নয়, এ লাশ এক গ্যারেজ কর্মীর। এরইমধ্যে খবর বেরিয়েছে ডিবির একজন কর্মকর্তা ঘটনার সময় চায়নিজ রাইফেল দিয়ে গুলি চালিয়েছেন, যদিও তার নামে কোনো রাইফেলই ইস্যু করা ছিল না। পত্রিকায় তার ছবিও ছাপা হয়েছে। প্রশ্ন হলো- রাইফেল ইস্যু করা না থাকলেও এই কর্মকর্তা রাইফেল পেলেন কোথায়? এসব প্রশ্নের কোনো জবাব না দিয়ে লাশের রাজনৈতিক পরিচয়টাই মনে হয় মুখ্য হয়ে উঠেছে। আর আড়ালে পড়ে যাচ্ছে একজন জলজ্যান্ত মানুষের লাশ হওয়ার ঘটনা।\n\nতথ্যমন্ত্রীর কথাকে যদি সত্যি বলেই মেনে নেওয়া হয় যে, নিহত শাওন একজন আওয়ামী লীগ নেতার ভাতিজা, তাহলেও তো প্রশ্ন থেকেই যায়, এক দলের নেতার ভাতিজা হলেই কেউ অন্য দল করতে পারে না বা পারবে না- এমন কথা সংবিধানের কোথাও কি লেখা আছে? যদি না থাকে তাহলে এই 'ভাতিজা' প্রশ্নটিই বা আসবে কেন?\n\nবাংলাদেশ একটা ছোট্ট দেশ। এই দেশে এমন অনেক পরিবার আছে- যে পরিবারের এক ভাই আওয়ামী লীগ করে, অন্য ভাই বিএনপি বা অন্য কোনো দল করে। তাতে অপরাধের তো কিছু নেই! এমনও শোনা যায়- সরকারি দলের এক উঁচু পর্যায়ের নেতার ছেলে নাকি ইসলামি জঙ্গি গোষ্ঠীর সঙ্গে হলি আর্টিজান অপারেশনে অংশ নিয়েছিল। তাতে কী হয়েছে? পুত্রের কর্মের দায় পুত্র বহন করবে, আর পিতার দায় পিতা। এ দেশে এমন অনেকে আছেন, যার পিতা বিএনপি বা অন্য কোনো বিরোধীদল করে, আর ছেলে করে আওয়ামী লীগ। এই বাস্তবতায় তথ্যমন্ত্রীর বক্তব্য যে রাজনৈতিক বালখিল্যতার পরিচায়ক, তা তো বলাই বাহুল্য। আরেক মন্ত্রী, যিনি বলেছেন শাওন যুবলীগ করতো, সেটিও হাস্যকর বই আর কিছু নয়। কারণ, পত্রিকায় প্রকাশিত ছবি থেকে স্পষ্টতই দেখা যাচ্ছে শাওন বিএনপির মিছিলের একেবারে সামনের সারিতে। যুবলীগের একজন কর্মী বিএনপির মিছিলের পুরোভাগে আসে কেমন করে? আর যদি সে যুবলীগের কর্মী হয়েও থাকে, তাহলে তাকে গুলিটাই বা করল কে? সার্বিক বিবেচনায় শাওনকে যুবলীগের কর্মী বলে প্রতিষ্ঠিত করার এই যে প্রয়াস, তা নিতান্তই হাস্যকর আর রাজনৈতিক দেউলিয়াত্বের পরিচায়ক নয় কি?\n\nএবার আসা যাক পুলিশের কথায়। পুলিশের কাজ শান্তিশৃঙ্খলা বজায় রাখা, কোনো মৃত ব্যক্তির রাজনৈতিক পরিচয়ের সার্টিফিকেট বিতরণ করা নয়। মানি, শান্তিশৃঙ্খলা বজার রাখার স্বার্থে পুলিশ প্রয়োজনে গুলি চালাতে পারে। তবে তারও একটা প্রটোকল আছে। তাকে সেই প্রটোকল আর বিধিবিধান মেনেই গুলি চালাতে হবে। এর বাইরে গেলে পুলিশকেও জবাবদিহি করতে হয়। কিন্তু নারায়ণগঞ্জে যা ঘটেছে তাতে প্রটোকল মানার কোনো বালাই-ই ছিল না। একজন পুলিশ কর্মকর্তা- যিনি কি না গোয়েন্দা বিভাগে কর্মরত, তিনি কীভাবে প্রত্যক্ষ অপারেশনে অংশ নেন, তা-ও আবার অন্যের অস্ত্র নিয়ে? সর্বোপরি, শাওন যুবদল করতো না যুবলীগ করতো তা পুলিশের বিবেচনার বিষয় নয়। অথচ পুলিশ শাওন প্রসঙ্গে সরকারি দলের দাবিকে প্রতিষ্ঠিত করতেই যেন মরিয়া হয়ে উঠেছে যে, শাওন যুবদলের কেউ নয়।\n\nকিন্তু কেন- কেন এমনটি হয় বা হচ্ছে? কারণ অনেক। একটা দেশে গণতান্ত্রিক ব্যবস্থা এবং প্রতিষ্ঠানসমূহ যখন ভেঙে পড়ে, জীবিত মানুষের মূল্য তখন কমে যায়, বেড়ে যায় লাশের মূল্য। সে কারণেই কায়েমি স্বার্থবাদী গোষ্ঠী জীবিত মানুষের প্রতি আস্থা হারিয়ে আশ্রয় খুঁজে লাশের কাছে, লাশকে তারা ক্ষমতায় যাওয়া কিংবা ক্ষমতায় টিকে থাকার শেষ অবলম্বন হিসেবে আঁকড়ে ধরে। কিন্তু এ ক্ষেত্রে সবচেয়ে বড় যে কারণটি কাজ করে তা হলো- শাসকগোষ্ঠী এ কথা ভালোভাবেই জানে যে লাশ যদি একবার জেগে উঠে তাকে দমিয়ে রাখার ক্ষমতা কারও নেই। এর প্রকৃষ্ট প্রমাণ ঊনসত্তরের আসাদ কিংবা নব্বইয়ের ডা. মিলন। আসাদের লাশ কাঁপিয়ে দিয়েছিল লৌহমানব আইয়ুবের সিংহাসন, আর ডা. মিলনের লাশ ক্ষমতাচ্যুত করেছিল স্বৈরশাসক এরশাদকে।\n\nযুগে যুগে এমনই হয়, এমনই হয়ে থাকে। তাই শাসকগোষ্ঠী লাশকে ভয় পায় জীবিতদের চেয়েও বেশি। ভয় পায় বলেই তাকে নিজের দখলে নিতে চায়, যাতে এরা অন্যের দখলে গিয়ে জনরোষের বিস্ফোরণ না ঘটাতে পারে। কিন্তু ইতিহাস বলে- জীবিত মানুষ পরাভব মানলেও লাশেরা কারও পরাভব মানে না। তাই লাশ দখলের রাজনীতিও খুব দীর্ঘস্থায়ী হয় না। বাংলাদেশেও হয়নি, হবেও না। কিন্তু প্রশ্ন হলো- এর অবসানই বা হবে কবে?\n\nমোশতাক আহমেদ: সাবেক জাতিসংঘ কর্মকর্তা\n\nmoshtaque@gmail.com\n\n(দ্য ডেইলি স্টারের সম্পাদকীয় নীতিমালার সঙ্গে লেখকের মতামতের মিল নাও থাকতে পারে। প্রকাশিত লেখাটির আইনগত, মতামত বা বিশ্লেষণের দায়ভার সম্পূর্ণরূপে লেখকের, দ্য ডেইলি স্টার কর্তৃপক্ষের নয়। লেখকের নিজস্ব মতামতের কোনো প্রকার দায়ভার দ্য ডেইলি স্টার নেবে না।)",
    "ডেঙ্গু পাস আমরা ফেল": "advertisement\n\nডেঙ্গু মৌসুমের শেষের দিকে পরিস্থিতি ভয়াবহ হতে পারে বলে বিশেষজ্ঞরা আগাম সতর্ক করেছিলেন। শরতে টানা বৃষ্টির চেয়ে থেমে থেমে বৃষ্টিপাতের প্রবণতা থাকে। এ রকম বৃষ্টিতে বাড়ির আশপাশে, ছাদের টবে ও চৌবাচ্চায় সহজেই পানি জমে যায়। এটা এডিস মশার বংশ বিস্তারের জন্য উপযোগী। তা ছাড়া স্বাস্থ্য অধিদপ্তরের রোগ নিয়ন্ত্রণ শাখার নিয়মিত জরিপও জানিয়েছিল এবার মশা বেশি। গত দুই বছরের তুলনায় এডিস এবার প্রায় সারাদেশেই রাজত্ব করছে। বিশেষজ্ঞদের অভিযোগ, মশা দমনে দ্রুত ব্যবস্থা না নেওয়ায় দিন দিন পরিস্থিতির অবনতি হচ্ছে। এখন পরিস্থিতি মুঠোর বাইরে চলে যাওয়ার পথে।\n\nপ্রতিদিন কেউ না কেউ মারা যাচ্ছে হাসপাতালে, বাড়িতে, ক্লিনিকে। মৃত্যুর এই বেগতিক গতি সম্পর্কে মন্তব্য করতে গিয়ে ঢাকার একটি সরকারি হাসপাতালের সহকারী রেজিস্ট্রার জানালেন, ‘ডেঙ্গু আক্রান্ত রোগীদের বেশিরভাগই সংকটপূর্ণ অবস্থায় হাসপাতালে আসছেন বলেই ডেঙ্গুতে মৃত্যুর সংখ্যা বাড়ছে।’\n\nadvertisement 3\n\nডেঙ্গুর নতুন ‘এপি’ সেন্টার কক্সবাজার!!\n\nadvertisement 4\n\nআত্মতুষ্টির ঢেঁকুর তুলে সম্প্রতি স্থানীয় সরকারমন্ত্রী বলেছিলেন, ‘২০২০, ’২১ ও ’২২- তিন বছর আমাদের পার্শ্ববর্তী দেশগুলোর তুলনায় সফলতা অর্জন করেছি।’ কিন্তু যতই দিন যাচ্ছে ততই ডেঙ্গু রোগীর সংখ্যা বেড়েছে। শুধু ঢাকা নয়, বরং সারাদেশে ডেঙ্গুর এখন রমরমা অবস্থা। এ বছর ডেঙ্গুতে প্রথম মৃত্যু হয় জুন মাসে। সে মাসে একজনেরই মৃত্যুর তথ্য দিয়েছিল স্বাস্থ্য অধিদপ্তর। জুলাই মাসে মৃত্যু বেড়ে নয়জনে দাঁড়ায়। পরের মাসে অর্থাৎ আগস্টে মৃত্যু হয় ১১ জনের। আর চলতি সেপ্টেম্বর মাসের প্রথম ১০ দিনে মৃত্যু হয়েছে ১১ জনের। এর মধ্যে একদিনে পাঁচজনের মৃত্যু হয়েছিল। গত ১০ সেপ্টেম্বর পর্যন্ত সরকারি হিসাবমতো ডেঙ্গুতে যে ৩২ জনের মৃত্যু হয়েছে তার প্রায় অর্ধেক মৃত্যু হয়েছে কক্সবাজার জেলায়। (সূত্র স্বাস্থ্য অধিদপ্তরের হেলথ ইমার্জেন্সি অপারেশন সেন্টার ও কন্ট্রোল রুম)। দেশের আর কোনো জেলায় এ বছর এত মৃত্যু হয়নি। কক্সবাজার জেলার সিভিল সার্জন অফিসের সূত্রে জানা যায়, সে জেলায় সেপ্টেম্বরের ১৫ তারিখ পর্যন্ত ১৩ হাজার ৮৬৫ জন ডেঙ্গুতে আক্রান্ত হয়েছে। অবশ্য এদের বড় অংশ রোহিঙ্গা শিবিরের বাসিন্দা। কক্সবাজার জেলার মধ্যে আবার টেকনাফ উপজেলায় ডেঙ্গুর প্রতাপ অনেক বেশি। সরকারি হিসাবে, পুরো কক্সবাজার জেলায় চিকিৎসা নিতে যত ডেঙ্গু রোগী হাসপাতালে ভর্তি হয়েছে, তার চারগুণের বেশি রোগী টেকনাফ উপজেলায় শনাক্ত হয়েছে। আরেকটি সূত্র জানাচ্ছে, কক্সবাজারের টেকনাফ উপজেলায় আন্তর্জাতিক উদরাময় গবেষণা কেন্দ্র বাংলাদেশের (আইসিডিডিআরবি) পরীক্ষাগারসহ মোট ১২টি সরকারি-বেসরকারি পরীক্ষাগারে গত সাড়ে তিন মাসে ৪ হাজার ২৯২ জন ডেঙ্গু রোগী শনাক্ত হয়েছে।\n\nকক্সবাজারের পরিস্থিতি বোঝার জন্য সরকারের রোগতত্ত্ব, রোগনিয়ন্ত্রণ ও গবেষণা প্রতিষ্ঠানের (আইইডিসিআর) একাধিক দল এ জেলা পরিদর্শন করেছে। আইইডিসিআরের পরিচালক অধ্যাপক তাহমিনা শিরীন সংবাদমাধ্যমকে জানান, ‘চট্টগ্রাম বিভাগে, বিশেষ করে কক্সবাজার জেলায় ডেঙ্গুর প্রকোপ বেশি।\n\nসেখানে এডিস মশার ঘনত্ব বেশি দেখা গেছে। অন্যদিকে এই জেলায় পরীক্ষা করানোর সুযোগ-সুবিধা বেশি থাকার কারণে বেশি মানুষ পরীক্ষা করাচ্ছে, বেশি শনাক্ত হচ্ছে। দেশের সব জেলায় এমন সুযোগ থাকলে দেখা যেত রোগীর সংখ্যা আরও বেশি।’ অধ্যাপক তাহমিনা শিরীনের পর্যবেক্ষণের ওপর নির্ভর করে বলা চলে পরীক্ষার সহজ সুযোগ থাকলে সারাদেশে শনাক্তের হার আরও বেশি হতো।\n\nশেষ খবর (২১ সেপ্টেম্বর ২২) অনুযায়ী এখন পর্যন্ত যে ৪৬ জনের মৃত্যু নথিভুক্ত হয়েছে তার মধ্যে ২৫ জনই মারা গেছেন এই সেপ্টেম্বরে। সেপ্টেম্বর শেষ হতে এখনো এক সপ্তাহ বাকি, এর পরও কি আমরা দাবি করব আমরা অন্যদের থেকে ভালো আছি ? সবকিছু নিয়ন্ত্রণে!!\n\nডেঙ্গু এখন আর মহানগরের জ্বর নয়। রোহিঙ্গা আশ্রয় শিবির ছাড়াও কক্সবাজারের উখিয়া ও টেকনাফে ডেঙ্গু আক্রান্তের সংখ্যা আশঙ্কাজনকভাবে বাড়ছে। চট্টগ্রাম ও বরিশাল থেকেও মৃত্যুর খবর আসছে। কমপক্ষে ৫০টি জেলায় ডেঙ্গু রোগী এখন নানা সরকারি স্থাপনায় চিকিৎসা নিচ্ছেন।\n\nএডিস মশাকে চিনতে হবে\n\nপ্রাণিবিজ্ঞানীরা মনে করেন এডিস মশাকে ঠিকমতো চিনলে সতর্ক থাকা সহজ হবে। চেনার উপায় বলতে গিয়ে তারা বলেন, এই মশা অন্য মশাদের চেয়ে কালো ধরনের হবে। পায়ে এবং পাশে সাদা ডোরাকাটা থাকবে। এডিসের মাথার পেছনে ওপরের দিকে কাস্তে ধরনের সাদা দাগ থাকে। বাকি মশাদের মাঝ বরাবর সাদা দাগ চলে গেছে। এই দুটো দেখেই বোঝা যায় কোনটা এডিস আর কোনটা নয়। এডিস মশার ধরন ও তার আচার-আচরণ নিয়ে আমাদের হাল নাগাদ থাকতে হবে। আগে বলা হতো এডিস রাতে কামড়ায় না, দিনে কামড়ায়। এখন জানা যাচ্ছে এডিস মশা যদিও বেশি কামড়ায় দুপুরের দিকে (সূর্যোদয়ের ২ ঘণ্টা পর থেকে সূর্যাস্তের ১ ঘণ্টা আগে পর্যন্ত) তবে রাতেও কামড়াতে পারে। বিশেষ করে যেসব অঞ্চলে রাতে উজ্জ্বল আলো থাকে, সেখানে এডিস মশার সক্রিয়তা বেশি। অফিস, শপিংমল, ইনডোর অডিটোরিয়াম আর স্টেডিয়ামের মতো জায়গাগুলোতে এডিস মশার আনাগোনা বেশি। যেখানে উজ্জ্বল আলো সেখানেই এডিস দিন-রাতের পার্থক্য করে না।\n\nপ্রতিকারের চেয়ে প্রতিরোধই উত্তম\n\nবিশ্ব স্বাস্থ্য সংস্থার (ডব্লিউএইচও) অন্যতম পরামর্শ হলো এর বাহক নিয়ন্ত্রণ বা সংক্রমণ বন্ধ করা। আজ থেকে পাঁচ বছর আগে ২০১৭ সালে বিশ্ব স্বাস্থ্য সংস্থার রোগতত্ত্ববিদ কে কৃষ্ণমূর্তি ঢাকায় এসেছিলেন সরেজমিন পরিস্থিতি পর্যবেক্ষণ করে সরকারের পরামর্শ দেওয়ার জন্য। তিনি সবার সঙ্গে কথা বলে একটা মধ্যবর্তী পরিকল্পনার দলিল তৈরি করেন। এডিস জাত ডেঙ্গু ও চিকুনগুনিয়া নিয়ন্ত্রণ ও প্রতিরোধ মধ্যবর্তী পরিকল্পনা নামের ২২ পৃষ্ঠার সেই দলিলে কীভাবে ডেঙ্গু প্রতিরোধ করতে হবে তার দিকনির্দেশনা ছিল। কৃষ্ণমূর্তি তার প্রতিবেদনে রোগ প্রতিরোধ ও নিয়ন্ত্রণ কর্মসূচির পাশাপাশি একটা ‘র‌্যাপিড রেসপন্স টিম’ গঠনের কথা বলেছিলেন। সেই টিমে থাকবে রোগতত্ত্ববিদ, কীটতত্ত্ববিদ, অণুজীববিজ্ঞানী, তথ্য-শিক্ষা-যোগাযোগ বিশেষজ্ঞ এবং গণমাধ্যমকর্মী। এ ছাড়া ১২টি মন্ত্রণালয়কে স্বাস্থ্য মন্ত্রণালয়ের কাজের সঙ্গে যুক্ত হতে বলা হয়েছিল। কার্যত সেই দলিল আলমারিতেই তালাবন্দি আছে, এখন পর্যন্ত সেভাবে আলোচিতই হয়নি, বাস্তবায়ন অনেক দূরের কথা। কথা ছিল ২০১৯ সালের মধ্যে কথিত পরিকল্পনা বাস্তবায়িত হবে। শুধু বিশ্ব স্বাস্থ্য সংস্থার পরামর্শ নয়, অভিজ্ঞ দেশি বিশেষজ্ঞদের পরামর্শ ও আন্তরিকভাবে আমলে নেওয়া হয়নি তাই নিয়ন্ত্রণহীনভাবে ডেঙ্গুর প্রকোপ বাড়ছে বা কমছে।\n\nঅন্যান্য দেশে কী হচ্ছে\n\nকলকাতার কোনো এলাকায় ডেঙ্গুর উপস্থিতি পাওয়া গেলে ওই এলাকা বন্ধ বা লকডাউন করা হয়। উদ্দেশ্য আক্রান্ত এলাকার সব মশা আর তাদের উৎপত্তিস্থল ধ্বংস করে পরিস্থিতি সম্পূর্ণ নিয়ন্ত্রণে আনা। এক এলাকার মশা অন্য এলাকায় চলে যাওয়ার সুযোগ দেওয়া হয় না। অন্যদিকে ঢাকায় দেখি এক এলাকায় ফগার মেশিনে ওষুধ ছিটানো হলে মশাগুলো অন্য এলাকায় চলে যায়। ফলে ডেঙ্গু নিয়ন্ত্রণে আসে না। আমাদের মশা মারার কর্তারা যদি এই বিষয়ে একটু আমল করতেন। কলকাতা মডেল এখানেও কাজ করবে যদি নিয়ত ঠিক থাকে। কলকাতার আলো, বাতাস, পরিবেশ ও মানুষের সংস্কৃতির সঙ্গে আমাদের অমিলের চাইতে মিলই বেশি।\n\nকলকাতার কোনো এলাকায় ডেঙ্গু রোগী পাওয়া গেলে সঙ্গে সঙ্গে র‌্যাপিড অ্যাকশন চিকিৎসা টিম ওই রোগীকে হাসপাতালে ভর্তি করে দেয়। তিনি কীভাবে আক্রান্ত হলেন তার বিবরণ জেনে ডেঙ্গুর উৎপত্তিস্থল খুঁজে নির্মূল করা হয়।\n\nঅস্ট্রেলিয়ার মেলবোর্নের মোনাশ বিশ্ববিদ্যালয়ের মশা নিয়ে গৃহীত একটি গবেষণা কর্মসূচির মাধ্যমে ২০১৪ সাল থেকে ‘ভালো মশা’ দিয়ে ক্ষতিকর মশা মারার এক কার্যক্রম শুরু করেছে। ২০১৪ থেকে ২০১৬ সাল পর্যন্ত অস্ট্রেলিয়ার টাউন্সভিলি শহরে ভালো মশা ছেড়ে দেয়। এ কর্মসূচির সময় দেখা যায়, শহরে বসবাস করা নাগরিকদের মধ্যে যারা ওই সময়ে শহরের বাইরে অন্য কোথাও যাননি তাদের মধ্যে মাত্র চারজনের ডেঙ্গু ধরা পড়ে। কর্মসূচি শুরুর আগে এ সংখ্যাটি ছিল ৫৪। অস্ট্রেলিয়া, ভিয়েতনাম, ইন্দোনেশিয়া, ব্রাজিল, কলম্বিয়া এবং শ্রীলংকাসহ ১২টি দেশের সরকার মাঠ পর্যায়ে পরীক্ষামূলক এ কর্মসূচি চালাচ্ছে। বিশ্ব স্বাস্থ্য সংস্থা বলছে, মশার সংখ্যা কমাতে এটি একটি নতুন কার্যকর পদ্ধতি। অভিজ্ঞতা অর্জনের জন্য বিদেশ ভ্রমণের সুযোগ রেখে বিশ্ব স্বাস্থ্য সংস্থা বাংলাদেশকে এই গবেষণার অন্তর্ভুক্ত করলে আমাদের আমলারা সানন্দে রাজি হবেন।\n\nমোদ্দা কথা চলমান প্রক্রিয়ায় বাতাসে কীটনাশক ছিটিয়ে এডিস মশা তথা ডেঙ্গু নিয়ন্ত্রণে আনা যাচ্ছে না, যাবে না। মশার প্রজননস্থলে মশার লার্ভা নষ্ট করতে পারলেই ৮০ শতাংশ সফলতা অর্জন সম্ভব। ডেঙ্গুর মূল মৌসুমের চার মাস জোরালোভাবে কাজ করা ছাড়াও সারা বছর ডেঙ্গু প্রতিরোধ অভিযান চালাতে হবে। মনে রাখতে হবে বর্ষা যেমন মৌসুম হারাচ্ছে ডেঙ্গু তেমন যে কোনো ঋতুতেই হানা দিতে পারে।\n\nগওহার নঈম ওয়ারা : লেখক ও গবেষক",
    "খেলার মাঠ রক্ষায় জনআন্দোলন": "২০২২ সালের ২৫ এপ্রিল বিকেল ৪টার দিকে তেঁতুলতলা মাঠে গিয়ে দেখা যায়, নির্মাণ কাজ চলছে। অন্যদিকে বিভিন্ন সংগঠনের কর্মী ও এলাকাবাসী মাঠ রক্ষায় আন্দোলন করছেন। তাদের পেছনে পুলিশ বসে আছে। ছবি: স্টার\n\nপৃথিবীর সর্বপ্রাচীন 'খেলার মাঠ' কোনটি? দুনিয়ার তাবৎ 'খেলার মাঠ' মানবসভ্যতার বিবর্তন ও ক্রমবিকাশের সাক্ষী। এক একটি খেলার মাঠ এক এক অঞ্চলের সামাজিক, অর্থনৈতিক, রাজনৈতিক, সাংস্কৃতিক ও পরিবেশগত ইতিহাস।\n\nমূলত শারীরিক ও মানসিক বিনোদন ও সুরক্ষায় গড়ে ওঠা 'খেলার মাঠ'গুলো বহু স্মৃতি-বিস্মৃতির দলিল। খেলার মাঠেই বহু শিশুর সামাজিক পাঠ হয়। বন্ধুত্ব, বনিবনা, মনোমালিন্য, হারজিত, দ্বন্দ্ব রূপান্তর, নেতৃত্ব, দাদাগিরি, সহানুভূতি, তর্ক, সংঘাত কিংবা ভাগাভাগির সংস্কৃতি সবই থাকে খেলার মাঠে।\n\n'খেলার মাঠ' প্রাকৃতিকভাবে গড়ে ওঠে না, প্রকৃতির মাঝেই এটি সামাজিক নির্মাণ। ১৮৫৯ সালে ইংল্যান্ডের ম্যানচেস্টারে এক প্রাচীন খেলার মাঠ গড়ে ওঠে। ১৮৮৫ সালে জার্মানি, ১৮৮৬ সালে আমেরিকার বোস্টন কিংবা ১৮৮৯ সালে দক্ষিণ আফ্রিকার পোর্ট এলিজাবেথের সেন্ট জর্জেস পার্ক মাঠের মতো বহু প্রাচীন খেলার মাঠ আছে দুনিয়া জুড়ে।\n\nবাংলাদেশের প্রাচীন খেলার মাঠ কোনটি?\n\nহয়তো প্রত্নতাত্ত্বিক, নৃবিজ্ঞানী কিংবা ইতিহাসবিদেরা দেশের প্রাচীন খেলার মাঠ নিয়ে কাজ শুরু করবেন। বাংলাদেশের খেলার মাঠগুলোর নামকরণ, ইতিহাস, বিবরণ, সংকট ও রূপান্তর নিয়ে কোনো খতিয়ান কি গবেষণা খুঁজে পাওয়া কঠিন? হয়তো কোনো গ্রামে, পাহাড়ে কিংবা নদীর তীরে বা প্রাচীন বৃক্ষকে কেন্দ্র করে গড়ে ওঠে কোনো খেলার মাঠ। হয়তো কিছু শিশু কোনো ছোট্ট জমিনে কোনো একদিন দাড়িয়াবান্ধা, বৌচি, পাতাপলান্তি কিংবা গোল্লাছুট খেলা শুরু করেছিল। প্রজন্ম থেকে প্রজন্মে সেটিই একসময় সবার খেলার মাঠ হয়ে ওঠে। মুখে মুখে এই মাঠ একটি নাম নিয়ে বড় হয়ে ওঠে।\n\nকেবল খেলা নয়, দেশের অনেক মাঠ নানা সামাজিক পর্ব, ধর্মীয় কৃত্য, জমায়েত ও গণআন্দোলনেও ভূমিকা রাখে। আবার কখনো আমন ও বোরো মওসুমের ধান কাটার পর হাওর ও বিলজমিন মৌসুমি খেলার মাঠ হয়ে ওঠে। 'খেলার মাঠ' এক জীবন্ত সত্ত্বা। মানুষের প্রতিদিনের ক্রীড়া, কসরততে খেলার মাঠ 'খেলার মাঠ' হিসেবে জীবন্ত থাকে।\n\nমানবসভ্যতার অবিচ্ছেদ্য সঙ্গী এই খেলার মাঠের গুরুত্ব নিয়ে আলাদা আলাপের দরকার আছে কি? উনিশ শতকে উন্নয়ন মনস্তত্ত্ববিদ ফ্রেডরিক ফ্রোবেল শিশুদের মনোসামাজিক বিকাশ ও সুস্বাস্থ্যের জন্য 'খেলার মাঠের' গুরুত্ব তুলে ধরেন। ২০২২ সালের ১১ মে জাতীয় ক্রীড়া পুরস্কার বিতরণ অনুষ্ঠানে প্রধানমন্ত্রী শেখ হাসিনাও শিশুদের মানসিক ও শারীরিক বিকাশের জন্য প্রতিটি এলাকায় খেলার মাঠের প্রয়োজনীয়তা তুলে ধরেন। প্রধানমন্ত্রী উল্লেখ করেন, সরকার যেখানেই খালি জায়গা পাচ্ছে সেখানেই খেলার মাঠ করে দিচ্ছে।\n\nদেশ-দুনিয়া জুড়ে সবাই খেলার মাঠের গুরুত্ব বুঝলেও কিছু মানুষ ও প্রকল্প বাংলাদেশের সব খেলার মাঠ চুরমার করে দিচ্ছে। নগরায়ণ, শিল্পায়ন, দখল কিংবা অবকাঠামোগত উন্নয়ন প্রকল্পের কারণে আমাদের স্মৃতিময় খেলার মাঠগুলো আজ বিপদে। খেলার মাঠ বাঁচাতে দেশজুড়ে আজ লড়ছে মানুষ। যদিও খেলার মাঠ রক্ষায় জনআন্দোলন নতুন ঘটনা নয়। ১৯০৬ সালে কানাডার নোভা স্কশিয়াতে গড়ে ওঠা খেলার মাঠ রক্ষা আন্দোলন কিংবা বাংলাদেশের তেঁতুলতলা মাঠ রক্ষা আন্দোলন এক গর্বিত উদাহরণ।\n\nবলাইশিমূল মাঠ রক্ষায় আজ জাগছে আরেক জনআন্দোলন। নেত্রকোণার কেন্দুয়ার এই শতবর্ষী মাঠের ঐতিহ্য বিনষ্ট করে গড়ে তোলা হয়েছে ভূমিহীন গরিব মানুষের জন্য সরকারি আশ্রয়ণ প্রকল্প। চলতি আলাপখানি বলাইশিমূল মাঠ রক্ষার আন্দোলনে একাত্ম হয়ে দেশের সব খেলার মাঠ সুরক্ষার দাবি তুলছে।\n\nবলাইশিমুল মাঠ, কেন্দুয়া, নেত্রকোণা\n\nনেত্রকোণার কেন্দুয়ার বলাইশিমূল ইউনিয়নে এক শতবর্ষী খেলার মাঠের নাম বলাইশিমূল মাঠ। এই মাঠে প্রধানমন্ত্রীর কার্যালয়ের আশ্রয়ণ প্রকল্পের আওতায় ১০০টি গৃহ নির্মাণের জন্য একটি প্রকল্প গৃহীত হয়। বলাইশিমূল মৌজায় ৮৫ একর খাসজমির ভেতর আশ্রয়ণ প্রকল্পের জন্য ১০ একর জমি থাকা সত্ত্বেও প্রশাসন খেলার মাঠের এক একর ৮০ শতাংশ ভূমিতে আশ্রয়ণ প্রকল্পের ঘর নির্মাণ করছেন। শুরু থেকেই খেলার মাঠ রক্ষায় এলাকাবাসী আন্দোলনে নামে এবং স্থানীয় প্রশাসন এলাকাবাসীর দাবিকে গুরুত্ব না দিয়ে ২৩টি ঘর নির্মাণের কাজ শুরু করে।\n\n২০২২ সালের ১২ আগস্ট রাতে বলাইশিমূল মাঠে নির্মাণাধীন আশ্রয়ণ প্রকল্পের ৭ ও ৮ নম্বর ঘরে আগুন লাগে। এর পরিপ্রেক্ষিতে পরদিন আয়োজিত সংবাদ সম্মেলনে উপজেলা নির্বাহী কর্মকর্তা আন্দোলনকারীদের হুমকি দেন। নির্মাণকাজ বন্ধ না হওয়ায় আন্দোলনকারীদের পক্ষে হাবিবুর রহমান মন্ডলসহ ৮ জন বাদী হয়ে ২০২২ সালের ৩০ মে জেলা প্রশাসক, উপজেলা চেয়ারম্যান, ইউএনও, সহকারী কমিশনারকে (ভূমি) আসামি করে আদালতে মামলা দায়ের করেন।\n\nমামলা বিচারাধীন থাকলেও প্রশাসন পুলিশি পাহারায় নির্মাণ কাজ অব্যাহত রাখে। ২০২২ সালের ২ জুন রাতে নির্মাণাধীন ঘরের গাঁথুনি কারা যেন ভেঙে দেয়। ৩ জুন প্রকল্প বাস্তবায়ন কর্মকর্তা কার্যালয়ের উপসহকারী প্রকৌশলী বাদী হয়ে বলাইশিমূলের ১৯ জনের বিরুদ্ধে মামলা করেন। মামলায় বলাইশিমূল ইউনিয়ন পরিষদের সাবেক চেয়ারম্যান আলী আকবর তালুকদার ও ৫ নম্বর ওয়ার্ডের সাবেক ইউপি সদস্য হায়দার আলী তালুকদারকে গ্রেপ্তার করা হয়, বর্তমানে তারা জামিনে আছেন।\n\nমাঠরক্ষা গণকমিটির আহ্বায়ক আবুল কালাম আল আজাদ, আবদুল আওয়াল মাস্টার, মামুনুর রহমান খান হলিসহ ৬২ জনের বিরুদ্ধে মামলা করা হয়েছে। ২০২২ সালের ১ জুলাই বলাইশিমূল মাঠ রক্ষায় জাতীয় প্রেসক্লাবের সামনে একটি মানববন্ধন হয়। ১২ জুলাই কেন্দুয়ায় হাজারো মানুষ মানববন্ধন ও বিক্ষোভ মিছিল করেন।\n\nবাংলাদেশ পরিবেশ আইনজীবী সমিতির (বেলা) আবেদনের পরিপ্রেক্ষিতে ১৪ আগস্ট হাইকোর্ট বলাইশিমূল মাঠে নির্মাণকাজের ওপর ৩ মাসের নিষেধাজ্ঞা দেন। কিন্তু খেলার মাঠের শ্রেণী পরিবর্তন করে এখন এটিকে 'কান্দা জমি' হিসেবে দেখানো হচ্ছে।\n\nসাংবাদিককে মামলার হুমকি দেওয়ায় কেন্দুয়ার ইউএনওকে সতর্ক করেছেন জেলা প্রশাসক। ১৯ আগস্ট বলাইশিমূল ইউনিয়নের ২৮ গ্রামের মানুষ এক গণবৈঠকে কেন্দুয়ার ইউএনও মাহমুদা বেগমকে অবাঞ্ছিত ঘোষণা করে এবং ২৪ আগস্ট তার বদলি হয় মদনে। পরবর্তীতে তাকে চট্টগ্রামে বিভাগীয় কমিশনারের কার্যালয়ে পদায়ন করা হয়।\n\nবলাইশিমূল ঈদগাহ ময়দানে মাঠরক্ষা গণকমিটি ২ সেপ্টেম্বর এক সমাবেশের আয়োজন করে। তেঁতুলতলা মাঠ রক্ষাকর্মী, পরিবেশবিদ, সংস্কৃতিকর্মী, মানবাধিকার কর্মীরা এতে সংহতি জানান।\n\nতেঁতুলতলা মাঠ, কলাবাগান, ঢাকা\n\nদীর্ঘদিন কোনো এলাকা খেলার মাঠ, ঈদগাহ বা অন্য কোনো জনস্বার্থমূলক কাজে ব্যবহার করলে সেটি পাবলিক উন্মুক্ত স্থান হিসেবে গণ্য হয়ে যায়। কলাবাগানের তেঁতুলতলা মাঠটিও এমনি এক উন্মুক্ত খেলার মাঠ। খসড়া ডিটেইল এরিয়া প্ল্যানে (ড্যাপ) এই মাঠকে উন্মুক্ত স্থান হিসেবেই দেখানো হয়েছে। একসময় ডিপার্টমেন্ট অব আর্কিটেকচার এই মাঠটিকে খেলার মাঠ হিসেবে রাখার জন্য গৃহায়ণ ও গণপূর্ত মন্ত্রণালয়কে জানিয়েছিল।\n\nতেঁতুলতলা মাঠে কলাবাগান থানা ভবন নির্মাণের বরাদ্দ পায় পুলিশ। ২০২২ সালের ৩১ জানুয়ারি মাঠটিকে কাঁটাতারের বেড়া দিয়ে ঘেরাও দেওয়া হয়। এর প্রতিবাদে এলাকার শিশু-কিশোররা সারাদিন সেখানে খেলাধুলা করে। রাতে ৩ শিশুকে ধরে পুলিশ মাঠে নিয়ে কানে ধরে ওঠবস করায় এবং 'মাঠ চাই না' এমন স্বীকারোক্তি নেয়।\n\nশিশুদের শাস্তি দেওয়ায় কলাবাগান থানার এসআইসহ ৩ কনস্টেবলকে প্রত্যাহার করা হয়। ডিএমপির পক্ষ থেকে 'তেঁতুলতলা মাঠ কলাবাগান থানা ডিএমপি ঢাকার নিজস্ব ভবন নির্মাণের জন্য নির্ধারিত' এমন একটি সাইনবোর্ড টানানো হয়। এরপর থেকেই তেঁতুলতলা মাঠ রক্ষায় আন্দোলনে নামে এলাকাবাসী। ২০২২ সালের ২৪ এপ্রিল পুলিশ মাঠে প্রাচীর নির্মাণের কাজ শুরু করলে উদীচী শিল্পী গোষ্ঠীর কর্মী সৈয়দা রত্না তার পুত্রসহ সেখানে গিয়ে ফেসবুক লাইভ শুরু করেন। পরে পুলিশ তাদের ধরে থানায় নিয়ে যায়।\n\nএ নিয়ে অনলাইন ও অফলাইনে তর্ক-ক্ষোভ শুরু হলে ১৩ ঘণ্টা পর পুলিশ মুচলেকা নিয়ে তাদের ছেড়ে দেয়। পরবর্তীতে তেঁতুলতলা মাঠে থানা ভবন না করে শিশুদের খেলার মাঠ হিসেবেই রক্ষা করার নির্দেশ দেন প্রধানমন্ত্রী।\n\nমান্দারী মাঠ, লক্ষ্মীপুর\n\n১৯৪৬ সালে লক্ষ্মীপুরে প্রতিষ্ঠিত হয় মান্দারী বহুমুখী উচ্চ বিদ্যালয়। বিদ্যালয়ের মান্দারী মাঠটি বেশ প্রাচীন। সরকারিভাবে প্রায় ৮৫ লাখ টাকা মান্দারী বহুমুখী উচ্চ বিদ্যালয়ের ভবন নির্মাণের জন্য বরাদ্দ হয়। ভবন নির্মাণের জন্য মাটি পরীক্ষা হয়। কিন্তু মাটি পরীক্ষার স্থানে ভবন নির্মাণ না করে বিদ্যালয়ের প্রাচীন খেলার মাঠটি দখল করে বিদ্যালয় কর্তৃপক্ষ ভবন নির্মাণ কাজ শুরু করে। বিদ্যালয় কর্তৃপক্ষ জানায়, ভবন নির্মাণের জন্য মাঠের পশ্চিম পাশ থেকে ৩০ ফুট জায়গা নিয়ে পূর্ব পাশে ৩৬-৪০ ফুট জায়গা ছেড়ে দেওয়া হচ্ছে। মাঠটি রক্ষায় শিক্ষার্থীসহ এলাকাবাসী আন্দোলন শুরু করে। ২০২২ সালের ১৪ জুন বিদ্যালয়ের সামনে শিক্ষার্থী ও এলাকাবাসীসহ ১৫টি ক্লাবের উদ্যোগের এক মানববন্ধন হয়।\n\nবাইট্টাপাড়া মাঠ, লংগদু, রাঙামাটি\n\nপার্বত্য রাঙামাটিতে সমতল খেলার মাঠ খুব বেশি নেই। লংগদুর বাইট্টাপাড়া মাঠটি এলাকার শিশু, কিশোর, যুবকদের খেলাধুলায় দীর্ঘদিন ধরে ব্যবহৃত হয়ে আসছে। খেলার মাঠে একটি মডেল মসজিদ নির্মাণের পরিকল্পনা হয় এবং মাঠটিকে বাঁচিয়ে মাঠের পাশেই এই মসজিদ নির্মাণের দাবি জানান এলাকার জনগণ। এ নিয়ে ২০২২ সালের ১১ মে লংগদু উপজেলা চত্বরে 'মাঠ বাঁচাও, প্রজন্ম বাঁচাও' দাবি নিয়ে 'সর্বস্তরের সচেতন নাগরিক সমাজ' এক মানববন্ধন করে। আন্দোলনকারীদের পক্ষ থেকে মাঠটিকে রক্ষা করে অন্যত্র মসজিদ নির্মাণের দাবি জানিয়ে ইউএনওর মাধ্যমে প্রধানমন্ত্রী বরাবর স্মারকলিপি পেশ করা হয়।\n\nএমসি কলেজ মাঠ, টিলাগড়, সিলেট\n\nসিলেটের মুরারীচাঁদ কলেজ বা এমসি কলেজ দেশের এক ঐতিহ্যবাহী শিক্ষাপ্রতিষ্ঠান এবং প্রতিষ্ঠাকালের দিক থেকে এটি দেশের সপ্তম প্রতিষ্ঠিত কলেজ। শিক্ষানুরাগী রাজা গিরিশচন্দ্র রায়ের অনুদানে তার প্রমাতামহের নামে এটি ১৮৯২ সালে প্রতিষ্ঠিত হয়। প্রতিষ্ঠার শুরু থেকেই এমসি কলেজের মাঠ এলাকার এক উল্লেখযোগ্য উন্মুক্ত খেলার মাঠ হিসেবে ব্যবহৃত হয়ে আসছে। কিন্তু সম্প্রতি এই মাঠ দখল ও বিনষ্ট করে কিছু অপরিকল্পিত নির্মাণ কাজ শুরু হয়। রাতের বেলায় মাঠের বাউন্ডারির ভেতরে এসে ড্রেন করার নামে বিরাট এক খাল খনন করার কাজ শুরু করে ভূমিদস্যুরা। প্রায় ১০ ফুট প্রস্থ ও ৫৯৪ ফুট দীর্ঘ এক খাল খনন শুরু হয়।\n\nশতবর্ষী প্রাচীন এই মাঠ রক্ষায় আন্দোলন শুরু হয়। ২০২২ সালের ১৬ এপ্রিল এমসি কলেজের মাঠ রক্ষার দাবিতে মানববন্ধন করেন শিক্ষার্থী ও শিক্ষকেরা। সিলেট সিটি করপোরেশনের মেয়র এই আন্দোলনে উপস্থিত হয়ে সংহতি জানান। আন্দোলনকারীরা মাঠ রক্ষায় বিভাগীয় কমিশনার, জেলা প্রশাসক, ডিআইজি, মেট্রোপলিটন পুলিশ কমিশনার বরাবর স্মারকলিপি পেশ করেন।\n\nহলদিঘর মাঠ, শাহজাদপুর, সিরাজগঞ্জ\n\nসিরাজগঞ্জের শাহজাদপুরের বলদীপাড়া-হলদিঘর গ্রামের হলদিঘর মাঠ এক ঐতিহ্যবাহী মাঠ। এই মাঠে ভূমিহীনদের জন্য একটি আশ্রয়ণ প্রকল্পের ঘর নির্মাণ করতে গেলে এলাকাবাসীর সঙ্গে দ্বন্দ্বে জড়ায় স্থানীয় প্রশাসন। ঐতিহ্যবাহী এ মাঠ রক্ষায় ঐক্যবদ্ধ হয় মানুষ। ২০২২ সালের ১১ জুলাই শতবর্ষী এ মাঠ রক্ষায় অনুষ্ঠিত হয় বিশাল সমাবেশ ও মানববন্ধন। ২০২২ সালের ২১ আগস্ট আন্দোলনকারীদের সঙ্গে পুলিশের সংঘর্ষ হয়। সংঘর্ষে আহত হন নারী-শিশুসহ গ্রামবাসী অনেকেই এবং সহকারী কমিশনার (ভূমি)। সহকারী কমিশনার (ভূমি) ৫৪ জনের নাম উল্লেখ করে এবং অজ্ঞাত আরও ১২০ জনকে আসামি করে থানায় মামলা করে।\n\nএ ঘটনায় পুলিশ দুগ্ধপোষ্য শিশুসহ ওজুফা বেগম, ঝর্ণা বেগম, ফুল পরী, মালেকা বেগম, খুশি বেগম, আখলিমা খাতুন, সফিয়া খাতুনসহ মোট ৯ জনকে গ্রেপ্তার করে জেলহাজতে পাঠায়। দুগ্ধপোষ্য শিশুসহ আটকের কারণে বিতর্ক ওঠায় ৩ দিন পরে নারীদের জামিন হয়। খেলার মাঠ রক্ষা করে অন্যত্র আশ্রয়ণ প্রকল্প করা, মামলা প্রত্যাহার এবং গ্রেপ্তারকৃতদের নিঃশর্ত মুক্তির আবেদন জানিয়ে বিবৃতি দেন দেশের নাগরিকরা।\n\nবকশিবাজার মাঠ, ঢাকা\n\nপুরনো ঢাকার বকশিবাজার মাঠ এক গুরুত্বপূর্ণ নিদর্শন। সরকারি মাদরাসা-ই-আলিয়া এবং নবকুমার স্কুল সংলগ্ন এ মাঠে বিভিন্ন সময়ে অস্থায়ী স্থাপনা তৈরি করে নানাভাবে এর দখল নিচ্ছে বেশ কিছু মানুষ। আশেপাশে আর কোনো মাঠ নেই, এমনকি অনেক শিক্ষাপ্রতিষ্ঠানের বাৎসরিক ক্রীড়া অনুষ্ঠানও এখানেই হয়। মাঠটি রক্ষায় পরিবেশবাদী, শিক্ষার্থী, ক্রীড়ামোদী ও এলাকার মানুষ আন্দোলনে নামে। ২০১৮ সালের ১১ নভেম্বর মাঠ রক্ষায় এক মানববন্ধন হয়।\n\nআলিগঞ্জ মাঠ, ফতুল্লা, নারায়ণগঞ্জ\n\nনারায়ণগঞ্জের ফতুল্লার আলীগঞ্জ এক ঐতিহ্যবাহী খেলার মাঠ। ঢাকার পোস্তগোলা থেকে ফতুল্লার পঞ্চবটী এলাকার প্রায় ২০ লাখ মানুষের জন্য এই একটি পাবলিক মাঠই এখনও টিকে আছে। কিন্তু প্রাচীন এই মাঠে সরকারি কর্মকর্তাদের জন্য ১৫তলা বিশিষ্ট ৮টি ভবন নির্মাণের এক প্রকল্প প্রস্তাবিত হয়েছে, যেখানে প্রায় ৬৭২টি ফ্ল্যাট থাকবে। শুরু হয় আলিগঞ্জ মাঠ রক্ষা আন্দোলন, মানববন্ধন, সড়ক অবরোধসহ নানা কর্মসূচি। ২০১৯ সালের ২৮ মে প্রশাসন আবাসন প্রকল্পের কাজ শুরুর জন্য মাঠে গেলে আন্দোলনকারীদের বাধার মুখে ফিরে যেতে বাধ্য হন।\n\nমাঠ রক্ষায় ২৫ হাজার গণস্বাক্ষর জেলা প্রশাসকের মাধ্যমে প্রধানমন্ত্রীর কাছে জমা দেন আন্দোলনকারীরা। মাঠ রক্ষায় উচ্চ আদালতে একটি রিটও হয়েছে, আদালতের নির্দেশে নির্মাণ কাজ স্থগিত আছে।\n\nধূপখোলা মাঠ, ঢাকা\n\nপুরনো ঢাকার ধূপখোলা মাঠ ঢাকা মহানগরীর সর্ববৃহৎ মাঠ। পুরানো ঢাকার ৭টি থানার শিশু-কিশোর-যুবকরা এই মাঠে খেলা করে। প্রবীণ, নারী ও নগরবাসী এখানে অবসর ও স্বাস্থ্য সুরক্ষার কাজে আসে। মাঠটি ৩টি ভাগে বিভক্ত। জগন্নাথ বিশ্ববিদ্যালয়ের কেন্দ্রীয় খেলার মাঠ, ইস্ট অ্যান্ড ক্লাব মাঠ ও স্থানীয় খেলার মাঠ।\n\nঢাকা দক্ষিণ সিটি করপোরেশনের ৪৫ নম্বর ওয়ার্ডের অন্তর্ভুক্ত ৭ দশমিক ৪৭ একর আয়তনের এই ঐতিহ্যবাহী মাঠটি নানা অপরিকল্পিত উন্নয়নের ফলে হুমকির মুখে। ২০১৬ সালে এখানে একটি বাণিজ্যিক শিশুপার্ক নির্মাণের উদ্যোগ নিলে এই মাঠ রক্ষায় আন্দোলনে নামে নগরবাসী। আন্দোলনের কারণে শিশুপার্ক স্থগিত হয়ে যায়।\n\nজনআন্দোলনের কারণে মাঠ দখল করে নির্মাণ প্রকল্প বন্ধ থাকলেও ২০২১ সালে সিটি করপোরেশন পরিবেশ অধিদপ্তরের ছাড়পত্র ছাড়াই মাঠের ভেতর বহুতল বাণিজ্যিক মার্কেটের কাজ শুরু করে। এ কারণে মাঠের প্রায় শূন্য দশমিক ৬২ শতাংশ জায়গা কমে যাবে। মাঠ রক্ষায় বেলা সংশ্লিষ্টদের লিগ্যাল নোটিশ দিয়েছে।\n\nবড়গোপটিলা মাঠ, তাহিরপুর, সুনামগঞ্জ\n\nতাহিরপুরের উত্তর বড়দল ইউনিয়নের রাজাই মৌজায় অবস্থিত লাউড়ের গড়ের এক সুপ্রাচীন পাবলিক খেলার মাঠের নাম 'বড়গোপটিলা মাঠ'। এটি কেবল নিছক খেলার মাঠ নয়, লাউড়-মাহারাম অরণ্যের শেষ প্রাকৃতিক স্মৃতিচিহ্ন। অভিন্ন যাদুকাটা নদী লাগোয়া প্রায় ৩১২ একর ১ নম্বর খাস খতিয়ান লাউড়ের গড় টিলায় মাঠটি অবস্থিত।\n\nস্থানীয় মান্দি, হাজং জনগোষ্ঠী এই মাঠটির পত্তন করলেও পরবর্তীতে এই মাঠ দখলে নানা সময়ে মরিয়া হয়েছে এলাকায় নয়াবসতি স্থাপনকারী বাঙালিরা। মাঠ রক্ষায় আন্দোলনকারীরা ২০২০ সালের ৭ সেপ্টেম্বর মাঠটি ফেরত চেয়ে উপজেলা প্রশাসন, পুলিশ ও জনপ্রতিনিধির কাছে আবেদন করে। ১৩ সেপ্টেম্বর এ নিয়ে এক সালিশ বৈঠক হয়। আন্দোলনের মুখে স্থানীয় জনগণের ব্যবস্থাপনায় আবারো মাঠটি ফেরত দেওয়া হয়।\n\nনামোভদ্রা মাঠ, রাজশাহী\n\nরাজশাহীর নামোভদ্রা এলাকায় গড়ে উঠেছে শহরের বর্ধিত আবাসিক প্রকল্প এবং এখানেই গড়ে উঠেছে দরিদ্র মানুষের বহু নগরবস্তি। নামোভদ্রা সরকারি প্রাথমিক বিদ্যালয়ে একটি ছোট খেলার মাঠ আছে। এই মাঠেই এলাকার শিশু-কিশোররা খেলা করে। এই বিদ্যালয়ের মাঠ দখল করে প্রভাবশালীদের রাস্তা নির্মাণের অভিযোগ উঠেছে।\n\nমাঠ বাঁচাতে ২০২২ সালের ২০ মার্চ গণমাধ্যমের কাছে আকুল আর্তি জানায় শিশুরা। এর আগেও রাজশাহীতে বিদ্যালয়ের খেলার মাঠ বাঁচাতে আন্দোলনে নামে শিক্ষার্থী ও নাগরিক সমাজ। রাজশাহী মহানগরীর উপশহরে বিদ্যালয় মাঠে শিক্ষা অধিদপ্তরের শিক্ষা ভবন নির্মাণের প্রতিবাদে ২০১৬ সালের ২৫ জানুয়ারি ক্রীড়াবিদসহ নানা শ্রেণী-পেশার মানুষ মানববন্ধন করেন।\n\nভেড়ভেড়ী মাঠ, কিশোরগঞ্জ, নীলফামারী\n\nনীলফামারীর কিশোরগঞ্জের পুটিমারী ইউনিয়নের ভেড়ভেড়ী মাঝাপাড়া প্রাথমিক বিদ্যালয়ের মাঠটি ভেড়ভেড়ী মাঠ নামে পরিচিত। প্রাচীন এই খেলার মাঠটি এলাকার শিশু-কিশোর-যুবক-প্রবীণের প্রাণ। অপরিকল্পিতভাবে মাটি কেটে বিদ্যালয় কর্তৃপক্ষ ৪তলা ভবন নির্মাণের নামে মাঠটির বৈশিষ্ট্য বিনষ্টের প্রকল্প বাস্তবায়ন শুরু করে।\n\nমাঠ রক্ষায় শিক্ষার্থীদের সঙ্গে এলাকাবাসী আন্দোলনে নামে। ২০১৯ সালের ১৫ এপ্রিল তারা বিক্ষোভ মিছিল ও সমাবেশ করে। পরবর্তীতে প্রশাসন বরাবর স্মারকলিপি পেশ করে।\n\nতারুলী মাঠ, ঝালকাঠি\n\nঝালকাঠি সদরের তারুলী প্রাথমিক ও মাধ্যমিক বিদ্যালয়ের উন্মুক্ত মাঠটি আরও সম্প্রসারিত করতে চান বিদ্যালয় কর্তৃপক্ষ। বিদ্যালয়ের জন্য ১২ জন জমি দান করেছিলেন। জমিদাতাদের ২ জন ওয়ারিশ খেলার মাঠ সম্প্রসারণে বাধা দেন। তারুলী মাঠ রক্ষায় প্রশাসনের হস্তক্ষেপ প্রত্যাশা করে শিক্ষার্থী ও এলাকাবাসী মিছিল, সমাবেশ শুরু করে। ২০২২ সালের ২৯ আগস্ট কেওড়া-ঝালকাঠি সড়কে তারা মানববন্ধন করেন।\n\nশমসের গাজী দীঘি মাঠ, ছাগলনাইয়া, ফেনী\n\nফেনীর ছাগলনাইয়ার শুভপুর ইউনিয়নের সোনাপুর গ্রামের ঐতিহাসিক শমসের গাজী দীঘির পাশে খেলতে খেলতে এক মাঠের জন্ম হয়েছে বহু আগে। মুক্তিযুদ্ধের স্মৃতি বিজড়িত এই মাঠ দেশ স্বাধীনের পর থেকে পাবলিক খেলার মাঠ হিসেবে ব্যবহৃত হয়ে আসছে। নানা সময়ে এই মাঠ দখলের পাঁয়তারা হয়েছে। এলাকাবাসী বাধা দিয়েছেন।\n\nসম্প্রতি সোনাপুর গ্রামের হামরুল ইসলাম চৌধুরী ও তার সহযোগীরা গর্ত করে মাঠে গাছ লাগাবেন বলে মাঠটি দখলের চেষ্টা চালাচ্ছে। মাঠ রক্ষায় আন্দোলনে নামে সোনাপুর, জগন্নাথপুর ও জয়চাঁদপুরের গ্রামবাসী। ২০২২ সালের ৯ আগস্ট মাঠ রক্ষায় অনুষ্ঠিত হয় মানববন্ধন ও সমাবেশ।\n\nঅন্নদা স্কুল মাঠ, সরাইল, ব্রাহ্মণবাড়িয়া\n\nসরাইলের অন্নদা সরকারি উচ্চ বিদ্যালয়ের মাঠটি শতবর্ষী এক ঐতিহ্যবাহী মাঠ। মাঠের পরিধি বিনষ্ট করে মাটি কেটে বিদ্যালয়ের বহুতল ভবন নির্মাণের কাজ শুরু হয়। এ বিষয়ে শিক্ষার্থী, অভিভাবক ও এলাকাবাসী প্রতিবাদ জানায়।\n\nমাঠের পরিধি ঠিক রেখে পশ্চিম দিকে বিদ্যালয় ভবন নির্মাণের দাবি জানায় আন্দোলনকারীরা। তারা প্রশাসন বরাবর স্মারকলিপি পেশ করে। ২০২২ সালের ২৫ জানুয়ারি উপজেলার প্রধান সড়কে মাঠ রক্ষায় প্রতিবাদী বিক্ষোভ মিছিল ও সমাবেশ অনুষ্ঠিত হয়।\n\nশামলাপুর মাঠ, টেকনাফ, কক্সবাজার\n\nটেকনাফের বাহারছড়া ইউনিয়নের ঐতিহ্যবাহী শামলাপুর খেলার মাঠটি নানাভাবে দখলের পাঁয়তারা হয়েছে। নানা প্রতিষ্ঠান মাঠটি দখল করে তাদের অফিস স্থাপনা তৈরি করে দিয়েছিল, অনেকে ময়লার ভাগাড় করেছিল। এ মাঠে কেবল খেলা নয়, জানাজা ও মাহফিলও হয়। জবরদখলে জিম্মি এ মাঠ রক্ষায় প্রশাসন ও জনপ্রতিনিধিদের কাছে অভিযোগ করেন এলাকাবাসী। এলাকাবাসীদের নিয়ে মাঠটি জবর-দখলমুক্ত করেন স্থানীয় ইউনিয়ন পরিষদের চেয়ারম্যান আমজাদ হোসেন খোকন।\n\nচাঁদপাড়া মাঠ, ফুলবাড়ী, দিনাজপুর\n\nফুলবাড়ীর ছোটযমুনা তিরে চাঁদপাড়া মাঠ দীর্ঘদিন থেকে খেলার মাঠ ও ঐতিহ্যবাহী চড়কপূজার স্থল হিসেবে ব্যবহৃত হচ্ছে। সুজাপুর মৌজার ১৮১৫ দাগের এই জমি সবার জন্য উন্মুক্ত থাকার কথা আছে এসএ খতিয়ানে। কিন্তু পৌর কাউন্সিলর প্রভাব খাটিয়ে প্রাচীন এই মাঠটি নিজের বলে জবরদখল করেন।\n\nমাঠ রক্ষায় এলাকাবাসী আন্দোলনে নামে। বিক্ষোভ মিছিল, সমাবেশ ও স্মারকলিপি পেশের মাধ্যমে তারা মাঠ রক্ষার দাবি তুলে ধরে প্রশাসন ও জনপ্রতিনিধিদের কাছে।\n\nআইচগাতি-দেয়াড়া অগ্রদূত মাঠ, রূপসা, খুলনা\n\nআইচগাতি-দেয়াড়া অগ্রদূত মাঠটি রূপসা খুলনার এক ঐতিহ্যবাহী খেলার মাঠ। এই মাঠ বহু কৃতী ক্রীড়াবিদ জন্ম দিয়েছে। কিন্তু বহু ক্রীড়াবিদের জননী এই মাঠ আজ হুমকির মুখে। মাঠ কর্তৃপক্ষ একটা সময় খান বাহাদুর প্রাথমিক বিদ্যালয় ও জুনিয়র বালিকা বিদ্যালয়ের জন্য জমি দান করে।\n\nসম্প্রতি এখানে একটি উচ্চ বিদ্যালয়ের অনুমোদন হয়, কিন্তু খেলার মাঠের বৈশিষ্ট্য বিনষ্ট করে এই স্থাপনা গড়ে তোলার চেষ্টা চলছে। যদিও প্রাথমিক বিদ্যালয়ের পাশে উচ্চ বিদ্যালয় করার উপযুক্ত জায়গা রয়েছে।\n\n২০২১ সালের ১৯ জুলাই মাঠ রক্ষায় এলাকাবাসী মানববন্ধন ও বিক্ষোভ মিছিল করেছে। ঐতিহ্যবাহী এই মাঠ বাঁচিয়েই উচ্চ বিদ্যালয় নির্মাণের দাবি তুলেছে তারা।\n\nবিয়াঘাট মাঠ, গুরুদাসপুর, নাটোর\n\nগুরুদাসপুরের বিয়াঘাট মাঠটি বেশ প্রাচীন। বর্তমানে মাঠটি বিয়াঘাট সরকারি প্রাথমিক বিদ্যালয়ের কিন্তু পাবলিক খেলার মাঠ। এই মাঠে এখনো দস্তনানগর, কুমারখালি, সরকারপাড়া, মিয়ানপাড়া, সরদারপাড়া, বিয়াঘাট ও বাবলাতলাসহ দশগ্রামের মানুষ এসে খেলাধুলা করে।\n\nএই খেলার মাঠ বিনষ্ট করে শুরু হয় বিদ্যালয় ভবন নির্মাণের পরিকল্পনা। মাঠের পরিধি কমিয়ে দিয়ে মাঠের পশ্চিম অংশে প্রায় ২৫ ফুট জুড়ে এই স্থাপনা নির্মিত হচ্ছে। কিন্তু অপরিকল্পিত ওয়াচব্লক সরিয়ে ভবন নির্মাণ করলে মাঠটি বেঁচে যাবে বলে দাবি তুলেছেন মাঠ রক্ষা আন্দোলনকারীরা।\n\n২০২১ সালের ২২ সেপ্টেম্বর বিক্ষোভ মিছিল ও মানববন্ধন শেষে তারা প্রশাসনের কাছে মাঠ রক্ষায় স্মারকলিপি ও অভিযোগ পেশ করেন।\n\nপঞ্চমীঘাট মাঠ, সোনারগাঁ, নারায়ণগঞ্জ\n\nসোনারগাঁওয়ের পঞ্চমীঘাট বিদ্যালয়ের খেলার মাঠটি দখল করে সেখানে বিদ্যালয় কর্তৃপক্ষ নতুন ভবন নির্মাণের প্রকল্প নেয় ও কাজ শুরু করে। এর ফল পশ্চিম অংশ থেকে মাঠের মাঝ বরাবর প্রায় পুরোটাই ভবন নির্মাণের জন্য দখল হয়ে যাবে। শিক্ষার্থীরা মাঠটি বাঁচাতে স্কুল কর্তৃপক্ষকে বারবার আবেদন জানায়।\n\nশেষে ২০২০ সালের ২২ ফেব্রুয়ারি স্কুলের শিক্ষার্থীরা ক্লাস বর্জন করে মাঠ রক্ষায় মিছিল ও মানববন্ধন করে।\n\nস্কুল মাঠ, সরকারি বালিকা উচ্চ বিদ্যালয়, পটুয়াখালী\n\n১৯১৯ সালে পটুয়াখালী সরকারি বালিকা উচ্চ বিদ্যালয় প্রতিষ্ঠিত হয়। বিদ্যালয়ের মাঠটি দেশের এক প্রাচীন ও ঐতিহাসিক মাঠ। খেলার মাঠের রূপ ও বৈশিষ্ট্য পরিবর্তন করে জেলা প্রশাসন এক বহুতল ভবন নির্মাণের প্রকল্প নেয়। এর প্রতিবাদে আন্দোলনে নামে শিক্ষার্থীরা। বিদ্যালয়ের হাজারো শিক্ষার্থী ২০২২ সারের ২৮ আগস্ট খেলার মাঠ রক্ষায় মানববন্ধন করে। 'বহুতল ভবন চাই না, খেলার মাঠ চাই' প্ল্যাকার্ড ও শ্লোগানে তারা দাবি তুলে ধরে।\n\nকাউনিয়া স্কুল মাঠ, বরিশাল\n\nবরিশাল নগরীর কাউনিয়া এলাকায় এ কাদের চৌধুরী সরকারি প্রাথমিক বিদ্যালয়ের খেলার মাঠ রক্ষার দাবিতে শিক্ষার্থী, অভিভাবক ও এলাকাবাসী এক আন্দোলন গড়ে তুলেছেন। স্কুলটিতে একটি ঘূর্ণিঝড় আশ্রয়কেন্দ্র কাম স্কুল ভবন নির্মাণের জন্য সরকার প্রকল্প ও বাজেট বরাদ্দ দিয়েছে।\n\nঠিকাদার প্রতিষ্ঠান স্কুলের প্রাচীন খেলার মাঠটিকে দখল করে সেখানেই এই স্থাপনা তৈরি শুরু করে। যদিও পূর্বদিকে নতুন ভবন নির্মাণ করলে মাঠটিকে বাঁচানো সম্ভব। মাঠটি বাঁচাতে আন্দোলনকারীরা ২০২১ সালের ৭ অক্টোবর এক মানববন্ধন ও সমাবেশ করে।\n\nকী আছে আইনে?\n\nখেলার মাঠ ও উন্মুক্ত স্থান সুরক্ষায় দেশে একটি আইন আছে। 'মহানগরী, বিভাগীয় শহর ও জেলা শহরের পৌর এলাকাসহ দেশের সকল পৌর এলাকার খেলার মাঠ, উন্মুক্ত স্থান, উদ্যান এবং প্রাকৃতিক জলাধার সংরক্ষণ আইন ২০০০'। বেশ দীর্ঘ নামের এই আইনটি কার্যকরেও রয়েছে দীর্ঘসূত্রিতা।\n\nআইন বলা হয়েছে, ...খেলার মাঠ, উন্মুক্ত স্থান, উদ্যান এবং প্রাকৃতিক জলাদার হিসেবে চিহ্নিত জায়গার শ্রেণী পরিবর্তন করা যাইবে না বা উক্তরূপ জায়গা অন্য কোনভাবে ব্যবহার করা যাইবে না বা অনুরূপ ব্যবহারের জন্য ভাড়া, ইজারা বা অন্য কোনভাবে হস্তান্তর করা যাইবে না।\n\nকিন্তু দেশে নগর কী গ্রাম, সর্বত্র খেলার মাঠ দখল করে মূলত কী করা হয়েছে? হয়তো নতুন কোনো অবকাঠামো বা স্থাপনা নির্মাণ করা হয়েছে কিংবা সেখানে গড়ে তোলা হয়েছে কোনো অপরিকল্পিত বাণিজ্যিক প্রকল্প। এর ফলে সেই খেলার মাঠের বৈশিষ্ট্য এবং শ্রেণি অবশ্যই পরিবর্তন ঘটানো হয়েছে।\n\nকারণ প্রাকৃতিক, ভৌগলিক, বাস্তুসংস্থান, পরিবেশগত, সাংস্কৃতিক ও সামাজিকভাবে সেটি এখন আর 'খেলার মাঠ' হিসেবে নেই। কিন্তু দেশে কতগুলো খেলার মাঠ হত্যা ও বিনষ্টের বিরুদ্ধে মামলা ও ন্যায়বিচার নিশ্চিত হয়েছে? এমনকি আইনে দেশের গ্রাম ও ইউনিয়ন পর্যায়ে খেলার মাঠ রক্ষার কোনো বিধান নেই। অবশ্যই গ্রাম, শহর, পৌরসভা, সিটি করপোরেশন, ইউনিয়ন পরিষদ এলাকার খেলার মাঠের আইনগত নিরাপত্তা আইনে যুক্ত করা জরুরি।\n\nখেলার মাঠ চাই\n\nখেলার মাঠের অধিকার নাগরিক অধিকার। এটি মন-শরীর ও সংস্কৃতির সুস্থ বিকাশের এক অন্যতম শর্ত। কিন্তু দেশজুড়ে প্রাকৃতিক বৈচিত্র্য ও প্রতিবেশের মতোই খুন হচ্ছে খেলার মাঠ।\n\nউন্নয়ন বাহাদুরিতে উধাও হচ্ছে শত শত টুকরো টুকরো ছোট-বড় খেলার মাঠ। নগর পরিকল্পনাবিদেরা বলেন, একটি শহরে প্রতি আধা বর্গকিলোমিটারে একটি করে খেলার মাঠ প্রয়োজন। ৩০৫ দশমিক ৪৭ বর্গকিলোমিটার আয়তন বিবেচনায় ঢাকার ২ সিটি করপোরেশনে খেলার মাঠ দরকার অন্তত ৬১০টি। অথচ, মাঠ রয়েছে ২৫৬টি। ৪১টি ওয়ার্ডে কোনো মাঠ নেই।\n\nঐতিহ্যবাহী ধূপখোলা মাঠে নির্মিত হচ্ছে বিপণি-বিতান, শ্যামলী ক্লাব মাঠ দখল করে চলে তাঁত ও বস্ত্রমেলা। রাজধানীর জন্য করা ড্যাপের খসড়ায় বলা হয়েছে, আন্তর্জাতিক মানদণ্ড অনুযায়ী ঢাকায় মাঠ দরকার ১ হাজার ৪৬৬টি।\n\nনগর পরিকল্পনাবিদদের সংগঠন 'বাংলাদেশ ইন্সটিটিউট অব প্ল্যানার্স (বিআইপি)' ২০১৯ সালের 'ঢাকা শহরে বিদ্যমান খেলার মাঠের ঘাটতি ও চাহিদা পর্যালোচনা' বিষয়ক এক গবেষণা করে। তাদের গবেষণায় ঢাকায় ২৩৫টি মাঠের উল্লেখ আছে।\n\nকেবল ঢাকা নয়, খুন হয়ে গেছে দেশের সব এলাকার খেলার মাঠ। সিলেটের বিখ্যাত কালাপাথার মাঠ, কয়েদির মাঠ, গাছতলা মাঠ, মজুমদারবাড়ি মাঠ, বাগবাড়ি মাঠ, বাদামবাগিচা মাঠ, রাজবাড়ি মাঠ, ছড়ারপাড় মাঠ চোখের নিমিষে উধাও হয়ে গেল।\n\nকেবল খেলা নয়, পাবলিক মাঠগুলো জনসংস্কৃতির এক দেশীয় মঞ্চ। এখানে পালাগান হয়, সার্কাস, ষাঁড়ের লড়াই, বারুণী, আড়ং, মৌসুমি মেলা, ঘোড়দৌড়, যাত্রাপালা, বার্ষিক প্রতিযোগিতা, মাহফিল, কীর্তন কতকিছুর আয়োজন ঘটে এইসব মাঠে। নওগাঁর মহাদেবপুরের নাটশাল মাঠে ওঁরাও-সাঁওতাল-মুন্ডাদের ঐতিহ্যবাহী কারাম পর্ব আয়োজিত হয় প্রতিবছর।\n\nএভাবে একের পর এক খেলার মাঠ খুন হয়ে যাওয়ার পরিণতি কী? এর শারীরিক, সাংস্কৃতিক, মনস্তাত্ত্বিক, সামাজিক, অর্থনৈতিক কিংবা রাজনৈতিক প্রভাব ও প্রতিক্রিয়া কী? এ বিষয়ে আমরা কী জোরদার আওয়াজ তুলেছি? নীতিনির্ধারকরা কী জাতীয় সংসদে দেশের খেলার মাঠের সুরক্ষায় জোরদার কোনো তর্ক তুলেছে কখনো?\n\nহয়তো সব পাবলিক মাঠ সবার জন্য এখনো সমানভাবে 'উন্মুক্ত' নয়। সামাজিকভাবে 'অস্পৃশ্য' অনেকে একই মাঠে হয়তো খেলতে পারে না। খেলার মাঠ নিয়ে চলতে থাকা এমন সামাজিক বঞ্চনা ও শ্রেণিদ্বন্দ্ব নিরসনও জরুরি।\n\nদেশের সব খেলার মাঠ পাবলিক নথিভূক্তকরণ জরুরি। নামকরণ, ইতিহাস, বর্তমান অবস্থা, সংকটের কারণ ও ভবিষ্যৎ পরিকল্পনা— এসব বিবরণ সম্মিলিত একটা জাতীয় তথ্যভাণ্ডার। পাশাপাশি খেলার মাঠ সুরক্ষায় আইন ও আইনি তৎপরতা জোরালো ও সক্রিয় হওয়া জরুরি। আবারো কেন্দুয়ার বলাইশিমূলসহ দেশের সব মাঠের সুরক্ষা ও ন্যায়বিচারের দাবি জানিয়ে চলতি আলাপখানি মাঠ রক্ষার আন্দোলনে সবাইকে সক্রিয় হওয়ার আহ্বান জানাই।\n\nপাভেল পার্থ: লেখক ও গবেষক, প্রতিবেশ ও বৈচিত্র্য সংরক্ষণ\n\nanimistbangla@gmail.com\n\n(দ্য ডেইলি স্টারের সম্পাদকীয় নীতিমালার সঙ্গে লেখকের মতামতের মিল নাও থাকতে পারে। প্রকাশিত লেখাটির আইনগত, মতামত বা বিশ্লেষণের দায়ভার সম্পূর্ণরূপে লেখকের, দ্য ডেইলি স্টার কর্তৃপক্ষের নয়। লেখকের নিজস্ব মতামতের কোনো প্রকার দায়ভার দ্য ডেইলি স্টার নেবে না।)",
    "হারিয়ে গেছে ডেঙ্গু নিয়ন্ত্রণ পরিকল্পনাও": "advertisement\n\n২০১৯ সালে দেশে এডিস মশাবাহিত ডেঙ্গু রোগের ভয়াবহতা ছড়িয়ে পড়েছিল। ওই সময়ে এক লাখ এক হাজার মানুষ আক্রান্ত হয়ে হাসপাতালে চিকিৎসা নেন। মারা যান ১৭৯ জন। সেই সময়ে ডেঙ্গু পরিস্থিতি নিয়ন্ত্রণে বিভিন্ন পরিকল্পনা গ্রহণ করে স্বাস্থ্য অধিদপ্তর। তবে অজ্ঞাত কারণে হারিয়ে গেছে সেই ডেঙ্গু নিয়ন্ত্রণ পরিকল্পনা।\n\nজানা গেছে, ওই সময়ে এডিস মশা নিয়ন্ত্রণে উলবাকিয়া ব্যাকটেরিয়া এবং জেনেটিক্যালি মডিফায়েড মশা-অক্সিটেক পদ্ধতি নিয়ে কয়েক দফায় সভা অনুষ্ঠিত হয়। এমনকি এ বিষয়ে একটি জাতীয় কারিগরি কমিটিও গঠন করা হয়। তবে হঠাৎ করে সংশ্লিষ্ট কর্মকর্তারা বদলি হয়ে যাওয়ায় এসব পরিকল্পনা আর আলোর মুখ দেখেনি। এ বিষয়ে স্বাস্থ্য অধিদপ্তরের পরিচালক (রোগ নিয়ন্ত্রণ) অধ্যাপক ডা. নাজমুল ইসলাম বলেন, ‘২০২০ সালে সারা বিশ্বের মতো দেশে করোনা মহামারী ছড়িয়ে পড়ে। এই মহামারী নিয়ন্ত্রণ করতে গিয়ে অপেক্ষাকৃত কম গুরুত্বপূর্ণ বিষয়গুলো প্রাধান্য পায়নি। এখন করোনা সংক্রমণ অনেকটাই নিয়ন্ত্রণে। তাই ডেঙ্গু নিয়ন্ত্রণে কাজ করার সুযোগ পাওয়া যাবে। আশা করছি, ডেঙ্গু নিয়ন্ত্রণে শিগগিরিই ইতিবাচক কার্যক্রম গ্রহণ করতে পারব।’\n\nadvertisement 3\n\nবিশেষজ্ঞরা বলেন, মশা এমন একটি প্রাণী যে ভাইরাস, ব্যাকটেরিয়াসহ বিভিন্ন ধরনের জীবাণু বহন করে। শুধু বহন করেই ক্ষান্ত হয় না, সামান্য এক কামড়ে এসব জীবাণু ছড়িয়ে দিতে পারে একজন থেকে আরেক জনে। মশাদের মধ্যে সবচেয়ে ভয়ঙ্কর এডিস মশা। এর জন্ম আফ্রিকায় প্রায় চারশ বছর আগে। কিন্তু এরপর এটি পৃথিবীর গ্রীষ্মমণ্ডলীয় সব এলাকায় ছড়িয়ে পড়ে।\n\nadvertisement 4\n\nআন্তর্জাতিক এক পরিসংখ্যান বলছে, শুধু মশার কারণে এক বছরে নানা রোগে আক্রান্ত হয় ৭০ কোটির মতো মানুষ। তাদের মধ্যে মৃত্যু হয় ১০ লাখের বেশি মানুষের। বাংলাদেশেও প্রতিবছর অসংখ্য মানুষের মৃত্যু হয় মশার কারণে।\n\nমশা নিয়ন্ত্রণে বাংলাদেশে বিশেষ করে রাজধানী ঢাকায় বছরের পর বছর নানা উদ্যোগ নেওয়া হয়। কিন্তু তারপরও এডিস মশা মানুষের কাছে আতঙ্কের নাম। কারণ এই এডিস মশাই ডেঙ্গু ও চিকনগুনিয়ার সংক্রমণ ঘটিয়ে হাজার হাজার মানুষের প্রাণ ওষ্ঠাগত করে তোলে।\n\nএডিস মশার এসব ভয়াবহতা বিবেচনা করে ২০১৯ সালে ডেঙ্গু নিয়ন্ত্রণে স্বাস্থ্য কর্তৃপক্ষ দুটো বিকল্প উপায় নিয়ে আলোচনা করে। এজন্য বিশেষজ্ঞদের নিয়ে একটি জাতীয় পরামর্শক কমিটিও গঠন করে স্বাস্থ্য মন্ত্রণালয়। এমনকি বিভিন্ন দেশ থেকে বিশেষজ্ঞ এনে দেশে সেমিনার-সিম্পোজিয়াম করা হয়। কমিটির সদস্যরা উলবাকিয়া ব্যাকটেরিয়া এবং জেনেটিক্যালি মডিফায়েড মশা-অক্সিটেক এই দুই পদ্ধতির ওপর গুরুত্বারোপর করেন। চীনে এই দুটি পদ্ধতি নিয়ে পরীক্ষা করা হয়েছে দুই বছর সময় ধরে। সেখানে দেখা গেছে, মশার বংশবিস্তার প্রায় ৯০ শতাংশ কমে গেছে।\n\nউলবাকিয়া পদ্ধতি : উলবাকিয়া এক ধরনের প্রাকৃতিক ব্যাকটেরিয়া। বিভিন্ন কীটপতঙ্গের দেহকোষে এই ব্যাকটেরিয়া পাওয়া যায় এবং ডিমের মাধ্যমে এটি এক প্রজন্ম থেকে আরেক প্রজন্মে প্রবাহিত হয়। প্রায় ৬০ শতাংশ কীটপতঙ্গের শরীরে এই উলবাকিয়া ব্যাকটেরিয়া থাকলেও এডিস মশার শরীরে থাকে না। বিজ্ঞানীরা বলছেন, এডিস মশার কোষে এই ব্যাকটেরিয়া ঢুকিয়ে দেখা গেছে, এর মাধ্যমে চিকনগুনিয়া, ডেঙ্গু, জিকা ও ইয়েলো ফিভারের মতো চারটি ভাইরাসজনিত রোগের সংক্রমণ প্রতিরোধ করা সম্ভব।\n\nবিজ্ঞানীরা বলছেন, সূক্ষ্ম এই প্রযুক্তি উদ্ভাবন করতে তাদের সময় লেগেছে ১৫ বছর। উলবাকিয়া ব্যাকটেরিয়া ঢুকিয়ে দেওয়া ডিম থেকে জন্ম নেওয়া মশার শরীরে ডেঙ্গু ভাইরাস প্রবেশ করানোর পর বিস্ময়করভাবে তার সংক্রমণ ঘটেনি। বিজ্ঞানীরা দেখেন যে ভাইরাসটি ওই মশার ভেতরে ঠিকমতো বেড়ে উঠতে পারছে না। অস্ট্রেলিয়ায় দশ সপ্তাহ ধরে পরিবেশে এসব মশা ছাড়া হয়েছে। কয়েক মাস পরে দেখা গেছে, সেখানকার ১০০ ভাগ মশাতেই উলবাকিয়া আছে এবং সেই ধারা এখনো অব্যাহত রয়েছে। অস্ট্রেলিয়ার পরে এই পদ্ধতি বিশ্বের ১২টি দেশে পরীক্ষা করে সাফল্য পাওয়া গেছে। এসব দেশের মধ্যে রয়েছে শ্রীলংকা, কলম্বিয়া, ইন্দোনেশিয়া, ভারত, ভিয়েতনাম, মেক্সিকো।\n\nজিনগত পরিবর্তন-অক্সিটেক : ডেঙ্গু নিয়ন্ত্রণে মূলত উলবাকিয়া পদ্ধতি নিয়ে আলোচনার পাশাপাশি ওই সময়ে দেশে জিনগত পরিবর্তন বা অক্সিটেক মশা ছাড়ার বিষয়ে আলোচনা হয়। ২০১৯ সালে স্বাস্থ্য মন্ত্রণালয়ের বিশেষ টেকনিক্যাল কমিটিতে আলোচনা হয়। বাংলায় এই মশাকে ‘বন্ধু মশা’ হিসেবে নামকরণ করা হয়।\n\nঅক্সফোর্ড বিশ্ববিদ্যালয়ের পরীক্ষাগারে ১৬ বছর ধরে গবেষণার পর এ ধরনের মশা উৎপাদন করা সম্ভব হয়েছে। যা যুক্তরাষ্ট্র ও ব্রাজিলসহ কয়েকটি দেশে ব্যবহার করা হয়েছে ম্যালেরিয়া ও জিকা ভাইরাস প্রতিরোধে। এই পদ্ধতিতে জেনেটিক ইঞ্জিনিয়ারিংয়ের মাধ্যমে মশার কোষে বিশেষ ধরনের জিন প্রবেশ করানো হয়। এর ফলে মশার মধ্যে জিনগত পরিবর্তন ঘটে।\n\nব্রিটেনে অক্সিটেক নামের একটি বায়োটেক কোম্পানির বিজ্ঞানীরা ২০০২ থেকে এ নিয়ে গবেষণা শুরু করেন। তাদের লক্ষ্য ছিল, জিনগত পরিবর্তন ঘটানোর মধ্য দিয়ে পরিবেশে এডিস মশার সংখ্যা কমিয়ে ফেলা। অক্সিটেকের বিজ্ঞানীরা জানান, গবেষণাগারে জন্ম দেওয়া এসব ‘বন্ধু মশা’ প্রকৃতিতে ছেড়ে দেওয়া হয়। তখন প্রকৃতিতে থাকা নারী এডিস মশার প্রজননে যেসব মশার জন্ম হয়, সেগুলো বেঁচে থাকতে পারে না। ফলে এডিস মশার সংখ্যা কমতে শুরু করে।\n\n২০১৯ সালে বাংলাদেশে ডেঙ্গু মোকাবিলায় স্বাস্থ্য কর্মকর্তারা এই দুটো পদ্ধতির তুলনা করে দেখেছেন। উলবাকিয়া পদ্ধতির ব্যাপারে ওয়ার্ল্ড মসকিউটো প্রোগ্রামের পক্ষ থেকে বাংলাদেশ কর্তৃপক্ষকে প্রস্তাবও করা হয়। প্রাকৃতিক উপায় হওয়ার কারণে এতে খরচ কম। এর ফলে মশার ইকোলজিতেও (বাস্তু সংস্থান) কোনো পরিবর্তন ঘটে না। এর ভালো দিক হচ্ছে এটি একটি প্রাকৃতিক প্রক্রিয়া। যেসব দেশে এই পদ্ধতি পরীক্ষা করে দেখা হয়েছে, সেসব দেশে এখন পর্যন্ত তেমন পার্শ্বপ্রতিক্রিয়া দেখা যায়নি। সব কিছুই আগের মতোই থাকবে, মশাও থাকবে, সেই মশা কামড়াবে; কিন্তু উলবাকিয়ার কারণে ভাইরাসজনিত সেই রোগগুলোর সংক্রমণ ঘটবে না।\n\nঅন্যদিকে, জিনগত পরিবর্তন করা মশা দিয়ে ডেঙ্গু মোকাবিলা হবে অত্যন্ত ব্যয়বহুল। কারণ ল্যাবরেটরিতে এই ‘বন্ধু মশা’ জন্মাতে হবে। এ ছাড়াও প্রকৃতিতে সব সময় এই মশা ছাড়া অব্যাহত রাখতে হবে।"
}