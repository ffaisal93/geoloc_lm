{
    "কানাডা যাচ্ছেন মুহিবুল্লাহর পরিবারের আরও ১৪ জন!": "কক্সবাজারের শরণার্থী ক্যাম্পে নৃশংস হত্যাকাণ্ডের শিকার মুহিবুল্লাহর পরিবারের আরও ১৪ সদস্য কানাডার উদ্দেশে ক্যাম্প ত্যাগ করেছেন। এই নিয়ে দ্বিতীয় দফায় তার পরিবারের সদস্যরা কানাডা যাচ্ছেন। এর আগে তার পরিবারের আরও ১১ জন ওই দেশে গেছেন। রবিবার (২৫ সেপ্টেম্বর) সকালে উখিয়ার কুতুপালং ট্রানজিট পয়েন্ট থেকে তারা ঢাকার উদ্দেশে রওনা দেন।\n\nবিষয়টি স্বীকার করে নাম না প্রকাশের শর্তে উচ্চ পর্যায়ের সরকারি এক কর্মকর্তা বলেন, ‘মুহিবুল্লাহর মা-সহ তার দুই ভাইয়ের পরিবারের ১৪ সদস্য কানাডার উদ্দেশে ক্যাম্প ত্যাগ করছেন। তাদের এখানকার প্রক্রিয়া শেষে ঢাকার উদ্দেশে নিয়ে যাওয়া হয়। তাদের সেখান থেকে কানাডায় রওনা দেওয়ার কথা রয়েছে। ক্যাম্প থেকে যাত্রাকালে শরণার্থী ত্রাণ ও প্রত্যাবাসন কমিশনারের কার্যালয়, জাতিসংঘ শরণার্থী বিষয়ক হাইকমিশনারের প্রতিনিধিসহ পুলিশের কর্মকর্তারা উপস্থিত ছিলেন। এর আগেও একই প্রক্রিয়ায় মুহিবুল্লাহ নিহতের ছয় মাস পর তার পরিবারের ১১ সদস্যকে কানাডা নিয়ে যাওয়া হয়েছিল।’\n\nএই বিষয়ে ৮-এপিবিএনের সহকারী পুলিশ সুপার (অপস) মো. ফারুক আহমেদ বলেন, ‘জাতিসংঘের মাধ্যমে মুহিবুল্লাহর মা ও দুই ভাইয়ের স্ত্রী-সন্তানসহ ১৪ জনকে উখিয়া ট্রানজিট পয়েন্ট থেকে ঢাকার উদ্দেশে নিয়ে যাওয়া হয়েছে। এরপর তাদের কোথায় নেবে, বিষয়টি আমার জানা নেই।’\n\nতারা হলেন, নিহত মুহিবুল্লাহর মা উম্মে ফজল (৬০), ছোট ভাই হাবিব উল্লাহর স্ত্রী আসমা বিবি (৩৫), সন্তান কয়কবা (১৫), বয়সারা (১৩), হুনাইসা (৯), মো. আইমন (৮), ওরদা বিবি (৫), মো. আশরাফ (৫) ও আরেক ভাই আহমদ উল্লাহর স্ত্রী শামছুন নাহার (৩৭), সন্তান হামদাল্লাহ (১১), হান্নানা বিবি (৯), আফসার উদ্দীন (৭), সোহানা বিবি (৫) ও মেজবাহ উল্লাহ (১)।\n\nউখিয়া ট্রানজিট পয়েন্টের রোহিঙ্গা মো. জিয়াবুল হক বলেন, ‘কঠোর নিরাপত্তার মধ্য দিয়ে মুহিবুল্লাহর দুই ভাইয়ের পরিবারের ১৪ সদস্যকে কানাডা নেওয়ার কথা বলে ক্যাম্প থেকে ঢাকা নিয়ে গেছেন। এই সময় পুলিশসহ জাতিসংঘের সংস্থার লোকজনও ছিলেন।’\n\n২০২১ সালের ২৯ সেপ্টেম্বর উখিয়ার কুতুপালং ক্যাম্পে নিজ কার্যালয়ে গুলিতে নিহত হন শীর্ষস্থানীয় রোহিঙ্গা নেতা মুহিবুল্লাহ। এরপর তার পরিবারের সদস্যদের ক্যাম্প থেকে সরিয়ে উখিয়া ট্রানজিট পয়েন্টে কঠোর নিরাপত্তায় রাখা হয়। একইসঙ্গে শুরু হয় তৃতীয় কোনও দেশে পাঠানোর আলোচনা।\n\nমুহিবুল্লাহ নিহত হওয়ার পর বাংলাদেশ-মিয়ানমার ছাড়া অন্য কোনও দেশে (থার্ড কান্ট্রি) আশ্রয় চেয়ে আবেদন করেন তারা। আবেদনে তারা যুক্তরাষ্ট্র, অস্ট্রেলিয়া ও কানাডার নাম উল্লেখ করেন। এরই পরিপ্রেক্ষিতে গত বছরের ১৭ অক্টোবর মুহিবুল্লাহর স্ত্রী, সন্তানসহ ১১ জন কানাডায় যাত্রা পাড়ি জমান। তাদের মধ্যে মুহিবের স্ত্রী নাসিমা খাতুন, ৯ ছেলেমেয়ে ছাড়াও এক মেয়ের জামাইও ছিল। তাদের শরণার্থী সংস্থা (ইউএনএইচসিআর) ও আন্তর্জাতিক অভিবাসন সংস্থার (আইওএম) সহযোগিতায় কানাডার সরকারি কর্মসূচির আওতায় ‘শরণার্থী’ হিসেবে নিয়ে যাওয়া হয়।\n\nমানবাধিকার সংস্থা আইন ও সালিশ কেন্দ্রের (আসক) নির্বাহী কমিটির মহাসচিব নূর খান লিটন বলেন, ‘দ্বিতীয়বারের মতো মুহিবুল্লাহর স্বজনদের একটি দল খুব দ্রুত কানাডা যাওয়ার কথা ছিল। সেই বিষয়ে কয়েক দিন আগে তার পরিবারের পক্ষ থেকে আমাকে জানিয়েছিল।’\n\nক্যাম্পের এআরএসপিএইচ-এর রোহিঙ্গা নেতা মো. ইয়াছিন বলেন, ‘মুহিবুল্লাহর মা-সহ দুই ভাইয়ের পরিবারকে ক্যাম্প থেকে নিয়ে যাওয়া হয়েছে। তাদেরও কানাডায় নিয়ে যাচ্ছে বলে জেনেছি।’\n\nতবে এ বিষয়ে শরণার্থী ত্রাণ ও প্রত্যাবাসন কমিশনার ও শরণার্থী সংস্থার (ইউএনএইচসিআর) সঙ্গে যোগাযোগ করা হলেও কোনও বক্তব্য পাওয়া যায়নি।",
    "MEA asked Indians in Canada to be cautious: বড় বিপদের আঁচ ! কানাডায় ভারতীয়দের সতর্ক থাকতে বলছে বিদেশ মন্ত্রক, কিন্তু কেন?": "কানাডায় ভারতীয়দের বিরুদ্ধে ‘বিদ্বেষমূলক অপরাধ, সাম্প্রদায়িক হিংসা এবং ভারত-বিরোধী কার্যকলাপ বাড়ছে দ্রুতগতিতে।’ এমনই তথ্য হাতে এসেছে বিদেশ মন্ত্রকের। সেই তথ্য উল্লেখ করে বিদেশ মন্ত্রক (MEA) শুক্রবার (২৩ সেপ্টেম্বর) ভারতীয় নাগরিক এবং কানাডায় থাকা শিক্ষার্থীদের জন্য একটি পরামর্শ (পড়ুন নির্দেশিকা) জারি করেছে। ওই নির্দেশিকায় বলা হয়েছে, ‘কানাডায় প্রবাসী ভারতীয় নাগরিক, ভারত থেকে কানাডায় আসা পড়ুয়া, পর্যটন ও শিক্ষামূলক ভ্রমণে আগ্রহীরা যথাযথ সতর্কতা অবলম্বন করুন ও সতর্ক থাকুন।’\n\nWe are deeply anguished by this hate crime that seeks to terrorize the Indian community. It has led to increased concern and insecurity in the Indian community here. We have approached the Canadian government to investigate and ensure perpetrators are brought to justice swiftly. https://t.co/wDe3BUpEWi — India in Canada (@HCI_Ottawa) July 13, 2022\n\nহঠাৎ কানাডায় কী ঘটল?\n\nকানাডায় সম্প্রতি ‘খালিস্তান’-এর পক্ষে একটি গণভোট হয়েছে। পাশাপাশি, একটি হিন্দু মন্দির ভাঙচুর হয়েছে। সেই সব খবর গণমাধ্যমেও প্রকাশিত হয়েছে। ২২ সেপ্টেম্বর এনিয়ে মুখ খুলেছে বিদেশ মন্ত্রক। বিদেশ মন্ত্রকের মুখপাত্র অরিন্দম বাগচি জানান, ‘মৌলবাদী ও চরমপন্থীরা কানাডায় গণভোটের নামে প্রহসন চালিয়েছে।’ তিনি জানান, কানাডা সরকারকে ব্যাপারটা জানানো হয়েছে। কানাডা জানিয়েছে, তারা ভারতের সার্বভৌমত্ব এবং আঞ্চলিক অখণ্ডতাকে সম্মান করে। আর, এই ধরনের গণভোট এবং মৌলবাদী শক্তিকে তারা প্রশ্রয় দেবে না। তার পরও বাগচি বলেন, ‘বন্ধুদেশে মৌলবাদীরা এভাবে চরমপন্থী আচরণের অনুমতি পাবে, এটা অত্যন্ত আপত্তিকর। এসব বন্ধ করার জন্য কানাডাকে চাপ দেবে ভারত সরকার।’\n\nমন্দিরে হামলা হয়েছে?\n\nচলতি মাসের গোড়ার দিকে, টরন্টোর BAPS স্বামীনারায়ণ মন্দিরকে ‘ভারত-বিরোধী’ গ্রাফিতি দিয়ে বিকৃত করা হয়েছে বলে অভিযোগ। কানাডার অটোয়াতে ভারতের হাইকমিশন টুইট করে ঘটনার তীব্র নিন্দা করেছে। একইসঙ্গে কানাডা কর্তৃপক্ষকে ঘটনার তদন্ত করার অনুরোধ করেছে।\n\nAdvisory for Indian Nationals and Students from India in Canadahttps://t.co/dOrqyY7FgN pic.twitter.com/M0TDfTgvrG — Arindam Bagchi (@MEAIndia) September 23, 2022\n\nকানাডায় ভারতীয়দের ইতিহাস\n\nভারতীয়রা এক শতাব্দীরও বেশি সময় ধরে কানাডায় যাতায়াত করছে। এই দেশে এক বিশাল সংখ্যক ভারতীয় বংশোদ্ভূত বাস করেন। যা বিশ্বে প্রবাসী ভারতীয়দের বৃহত্তম বাসস্থান। কানাডা আজ অনেক ভারতীয় ছাত্ররই উচ্চশিক্ষার জন্য পছন্দের গন্তব্যস্থল। প্রায় ৬০ হাজার ভারতীয় পড়ুয়া চলতি বছরে ইতিমধ্যেই কানাডায় পড়তে যাওয়ার সিদ্ধান্ত নিয়েছেন। শিক্ষাক্ষেত্রে মার্কিন যুক্তরাষ্ট্রের পরেই ভারতীয় পড়ুয়াদের দ্বিতীয় পছন্দ কানাডা।\n\nশিখদের সংখ্যাই বেশি\n\nকানাডায় প্রবাসী ভারতীয়দের মধ্যে পাঞ্জাবি শিখদের সংখ্যাই বেশি। কানাডার ইমিগ্রেশন, রিফিউজিস অ্যান্ড সিটিজেনশিপ, কানাডা (আইআরসিসি)-র মত সংস্থার রিপোর্টের ভিত্তিতে বলা যায় যে, কানাডায় যাওয়ার জন্য আবেদনকারীদের প্রায় ৬০ থেকে ৬৫ শতাংশই ভারতের পাঞ্জাবের বাসিন্দা।\n\nখালিস্তানকে সমর্থন\n\nবছরের পর বছর ধরে, পাঞ্জাবি শিখ সম্প্রদায় কানাডায় একটি ধনী এবং রাজনৈতিকভাবে শক্তিশালী গোষ্ঠীতে পরিণত হয়েছে। এই সম্প্রদায়ের একাংশ কয়েক দশক ধরে খালিস্তানের বিচ্ছিন্নতাবাদী আন্দোলনকে সমর্থন করছে ও অর্থ দিচ্ছে। পাশাপাশি, স্বতন্ত্র খালিস্তানিপন্থীদের আশ্রয়ও দিচ্ছে। ভারত বারবার কানাডার সঙ্গে এনিয়ে কথা বলেছে। বিষয়টি কখনও সখনও কূটনৈতিক ক্ষেত্র বিব্রতকর অবস্থার দিকে গেছে।\n\nআরও পড়ুন- আদিবাসী স্কুলে পড়ুয়াকে অন্তর্বাস পরে থাকতে বাধ্য করলেন শিক্ষক, সাসপেন্ড অভিযুক্ত\n\nভারতের প্রতিবাদ\n\n২০১৮ সালে কানাডার প্রধানমন্ত্রী জাস্টিন ট্রুডো ভারত সফর করেন। সেই সময়, কানাডার কূটনীতিকরা এক ব্যক্তিকে বিশেষ পার্টিতে আমন্ত্রণ জানিয়েছিলেন। কিন্তু, ভারতের প্রতিবাদে সেই আ আমন্ত্রণ প্রত্যাহার করতে হয়েছিল। কারণ, ওই ব্যক্তি ১৯৮৬ সালে কানাডা সফর চলাকালীন পঞ্জাবের এক মন্ত্রীকে হত্যার চেষ্টায় দোষী সাব্যস্ত।\n\nসহযোগিতার আশ্বাস কানাডার\n\nজসপাল আটওয়াল নামে ওই পরিচিত খালিস্তানি সমর্থক, আমন্ত্রণ প্রত্যাহারের আগে ট্রুডোর জন্য আয়োজিত দুটি অনুষ্ঠানে আমন্ত্রিত ছিলেন। ট্রুডো অবশ্য পরে বলেছিলেন, ‘আমরা ব্যাপারটা অত্যন্ত গুরুত্ব সহকারে নিয়েছি। তার কখনও আমন্ত্রণ পাওয়া উচিত হয়নি। আমরা তথ্য পাওয়ার সঙ্গে সঙ্গেই তার আমন্ত্রণ প্রত্যাহার করেছি। পার্লামেন্টের এক সদস্য ওই ব্যক্তিকে আমন্ত্রণ জানিয়েছিলেন।’\n\nRead full story in English",
    "কানাডা-আমেরিকায় অবসরে মাছ ধরেন ববিতা": "চলচ্চিত্র অভিনেত্রী ববিতা বেশ কয়েকমাস ধরে কানাডা ও আমেরিকা’তে অবস্থান করছেন। কানাডায় তার একমাত্র ছেলে অনিক বসবাস করে। ছেলেকে দেখতেই তিনি সেখানে ছুটে যান। সেখান থেকে আমেরিকায় তার ভাইয়ের সঙ্গে দেখা করতে যান। এ সময়টা তিনি বেশ আনন্দে কাটান। অবসরে মাছ শিকার করা তার খুব পছন্দ। এটা তার ছোটবেলার শখ। এ শখ এখনো রয়ে গেছে। কানাডায় গেলে তিনি ছেলেকে সঙ্গে নিয়ে এবং আমেরিকায় গেলে ভাইদের সঙ্গে নিয়ে মাছ ধরতে বেরিয়ে পড়েন। এখন তিনি আমেরিকায় আছেন। সেখানে ভাইয়ের সঙ্গেই সময় কাটছে এবং মাছ ধরছেন অবসরে। ববিতা বলেন, ‘যখন আমেরিকায় থাকি তখন ভাই, ভাইদের বাচ্চাদের সঙ্গে নিয়ে মাছ ধরতে যাই। কানাডাতে থাকলে অনিক’ও সময় দেয়ার চেষ্টা করে। সত্যি বলতে কি, আমরা ভাই-বোন ছোটবেলা থেকেই মাছ ধরতে ভালোবাসি। মাছ ধরার বিষয়টি আমি দারুণ উপভোগ করি। এবারও কানাডা, আমেরিকায় মাছ ধরেছি। সময়টা দারুণ কেটেছে।’ ববিতা’কে দীর্ঘদিন নতুন কোন সিনেমায় দেখা যাচ্ছেনা। নতুন কোন সিনেমাতে অভিনয়েরও খোঁজ খবর নেই। আপাতত নতুন কোন সিনেমাতে কাজ করার ইচ্ছা তার নেই। ববিতাকে সর্বশেষ নারগিস আক্তারের ‘পুত্র এখন পয়সাওয়ালা’ সিনেমায় অভিনয়ে দেখা যায়। নায়িকা হিসেবে প্রায় ২৯০টি সিনেমায় অভিনয় করেছেন।",
    "Cyclone: ফিয়োনার জেরে লন্ডভন্ড পূর্ব কানাডা, চলছে উদ্ধারকার্য": "আজকাল ওয়েবডেস্ক: ফিয়োনার জেরে লণ্ডভণ্ড পূর্ব কানাডা।\n\nআগে থেকেই সতর্কতা জারি করায় খালি করা হয়েছিল পূর্ব কানাডার উপকূলবর্তী এলাকা। পাশাপাশি, কেটে দেওয়া হয়েছিল গাছ, কেটে দেওয়া হয়েছিল ইলেকট্রিক লাইন। ইউ এস ন্যাশনাল হ্যারিকেন সেন্টার জানিয়েছে, এই মুহূর্তে ফিয়োনা নামে এই ঘূর্ণিঝড় সেন্ট লরেন্সে রয়েছে এবং আস্তে আস্তে নিজের শক্তি হারাচ্ছে। তবে শক্তি হারানোর আগে পূর্ব কানাডার উপকূলবর্তী অঞ্চলে রীতিমতো ধ্বংসলীলা চালিয়েছে সে। শহরের বেশিরভাগ অংশ বর্তমানে বন্যা কবলিত। রাস্তাঘাট, বাড়ি সব জলে ভাসছে।\n\nস্থানীয় বাসিন্দারা জানাচ্ছেন, এর থেকে ভয়ংকর ঘূর্ণিঝড় তাঁরা এর আগে দেখেননি। ইতিমধ্যেই উদ্ধারকারী দল পাঠানো হয়েছে। পাঠানো হয়েছে সেনাও। কানাডার প্রধানমন্ত্রী জাস্টিন ট্রুডোর শনিবার জাপানের প্রাক্তন প্রধানমন্ত্রী শিনজো আবের শেষকৃত্যে যোগ দেওয়ার যাওয়ার কথা ছিল। কিন্তু দেশের ক্ষয়ক্ষতির দিকে তাকিয়ে তিনি নিজের জাপান যাত্রা বাতিল করে দিয়েছেন। আশপাশের এলাকা থেকে পাঠানো হচ্ছে ত্রাণ সামগ্রী। মোবাইল ফোনের টাওয়ার থেকে শুরু করে, ইলেকট্রিক লাইন সবকিছু এই মুহূর্তে বন্ধ। উদ্ধারকারী দলের পক্ষ থেকে ফের একবার বাইরের দুনিয়ার সঙ্গে যোগাযোগ স্থাপন করার চেষ্টা করা হচ্ছে।",
    "রাস্তা মেরামত সরঞ্জাম দেখতে যুক্তরাষ্ট্র-কানাডা সফরে যাবেন এমপি ও তার পিএস": "রাস্তা মেরামত সরঞ্জাম দেখতে যুক্তরাষ্ট্র-কানাডা সফরে যাবেন এমপি ও তার পিএস\n\nঢাকা, ২৬ সেপ্টেম্বর – রাস্তা মেরামতের সরঞ্জাম পরিদর্শন করতে যুক্তরাষ্ট্র ও কানাডা সফরে যাচ্ছেন একজন সংসদ সদস্য, তার ব্যক্তিগত সহকারী এবং সড়ক ও জনপথ অধিদপ্তরের প্রধান প্রকৌশলী ও একজন অতিরিক্ত প্রধান প্রকৌশলী।\n\nএসব সরঞ্জাম বাংলাদেশে পাঠানোর আগে তারা সেগুলো ওই দেশগুলোতে গিয়ে দেখে আসবেন।\n\nসংরক্ষিত নারী আসনের জাতীয় পার্টির সংসদ সদস্য রওশন আরা মান্নান সড়ক পরিবহন ও সেতু মন্ত্রণালয় সম্পর্কিত সংসদীয় স্থায়ী কমিটির চেয়ারম্যান হলেও এসব সরঞ্জামের বিষয়ে তারা প্রযুক্তিগত জ্ঞান নেই। সংসদের ওয়েবসাইটের তথ্য অনুযায়ী, তিনি আর্টস থেকে স্নাতকোত্তর সম্পন্ন করেছেন।\n\nতার সঙ্গে এ সফরে থাকবেন তার ব্যক্তিগত সচিব ইকবাল বিন মতিন।\n\nএ ছাড়া সফরে যাবেন সড়ক ও জনপথ অধিদপ্তরের প্রধান প্রকৌশলী এ কে এম মনির হোসেন পাঠান এবং অতিরিক্ত প্রধান প্রকৌশলী (যান্ত্রিক শাখা) রফিকুল ইসলাম।\n\nগত ১৫ সেপ্টেম্বর অধিদপ্তরের এক আদেশে এ তথ্য জানা গেছে।\n\nএ সফরের বিষয়ে ট্রান্সপারেন্সি ইন্টারন্যাশনাল বাংলাদেশের নির্বাহী পরিচালক ইফতেখারুজ্জামান বলেন, ‘বাংলাদেশে প্রকল্প বাস্তবায়নে এমন চর্চার প্রাতিষ্ঠানিকীকরণের একটি স্পষ্ট উদাহরণ এটি। এখানে বিদেশ সফরকে ব্যক্তিগত সুবিধা হিসেবে বিবেচনা করা হয়।’\n\nতিনি বলেন, ‘একজন সংসদীয় স্থায়ী কমিটির সদস্যের এ ধরনের সরঞ্জাম ক্রয়ের সঙ্গে কোনো সম্পর্ক নেই। তার মূল কাজ সংশ্লিষ্ট মন্ত্রণালয় বা অধিদপ্তরকে জবাবদিহি করা। প্রকৃতপক্ষে সংসদীয় কমিটির সভাপতির এ সফরে থাকা তার মূল দায়িত্বের সঙ্গে সাংঘর্ষিক।’\n\n‘তার ব্যক্তিগত সহকারীরও এ সফরে কিছু করার নেই,’ যোগ করেন তিনি।\n\nতিনি আরও বলেন, ‘এ ছাড়া, অতিরিক্ত প্রধান প্রকৌশলী ও প্রধান প্রকৌশলী পরিচালনা ও যন্ত্রপাতি রক্ষণাবেক্ষণের সঙ্গে খুব কমই জড়িত থাকেন। এ অবস্থায় এ সফরে তারা কতটা প্রাসঙ্গিক, সেটিও প্রশ্নবিদ্ধ।’\n\n‘যদি এই সফরের মূল উদ্দেশ্য অর্জিত জ্ঞান কর্মক্ষেত্রে প্রয়োগ করা হয়, তবে এটি ঠিক ন্যায়সঙ্গত হচ্ছে না,’ যোগ করেন তিনি।\n\nসমালোচনার মধ্যে এবং কঠোর ব্যবস্থা হিসেবে সরকার গত বছরের জুলাইয়ে কর্মকর্তাদের বিদেশ ভ্রমণের ওপর বিধিনিষেধ আরোপ করে। তখন বলা হয়েছিল, শুধু জরুরি ও অনিবার্য পরিস্থিতিতে সফরের জন্য অর্থ ব্যয় করা যেতে পারে।\n\nঅর্থ মন্ত্রণালয় গত ১৯ সেপ্টেম্বর সরকারি কর্মকর্তাদের বিদেশ ভ্রমণ সংক্রান্ত কিছু বিধান শিথিল করেছে। তবে স্পষ্টভাবে বলা হয় যে পণ্য বা সেবা পরিদর্শনের জন্য বিদেশে যাওয়ার প্রয়োজন হলে ‘কারিগরি জ্ঞানের সঙ্গে সংশ্লিষ্ট কর্মকর্তাদের’ খরচ সরবরাহকারী বা ঠিকাদার বা পরামর্শদাতারা বহন করলেই যাওয়ার অনুমতি দেওয়া হবে।\n\nসড়ক ও জনপথ অধিদপ্তর সূত্র জানায়, এবারের সফরের চূড়ান্ত তারিখ এখনো ঠিক করা হয়নি। তবে সরবরাহকারী ভ্রমণের খরচ দিয়েছে।\n\nবিদেশি অর্থায়নে বাস্তবায়ন করা ৫৮৫ কোটি ৮৮ লাখ টাকার ‘সড়ক অবকাঠামো নির্মাণ, মেরামত ও রক্ষণাবেক্ষণের জন্য যন্ত্রপাতি ও যন্ত্রপাতি সংগ্রহ’ শীর্ষক প্রকল্পে মন্ত্রণালয় এই ৪ জনকে সফরের জন্য মনোনীত করেছে।\n\nঅধিদপ্তরের একজন ঊর্ধ্বতন কর্মকর্তা বলেন, ‘দেশে আনার আগে এ ধরনের যন্ত্রগুলো পরিদর্শন পুরোপুরি প্রযুক্তিগত বিষয় এবং প্রযুক্তিগত জ্ঞানসম্পন্নদের তা করা উচিত।’\n\nনাম প্রকাশে অনিচ্ছুক এই কর্মকর্তা বলেন, ‘একজন সংসদ সদস্য, বিশেষ করে সংসদীয় স্থায়ী কমিটির সভাপতির এমন সফর অপ্রত্যাশিত ও দুর্ভাগ্যজনক।’\n\nসড়ক পরিবহন ও মহাসড়ক বিভাগের সচিব এ বি এম আমিন উল্লাহ নূরী বলেন, ‘জাতীয় সংসদের স্পিকার এই সংসদ সদস্যকে সফরের অনুমোদন দিয়েছেন।’\n\nতিনি বলেন, ‘সংসদীয় কমিটির সভাপতি হিসেবে তিনি (মন্ত্রণালয়ের) কাজ পর্যবেক্ষণ করতেন এবং এবার তিনি তদারকি করতে এই সফর করবেন।’\n\nব্যক্তিগত সহকারীর সফর প্রসঙ্গে তিনি বলেন, ‘একজন সিনিয়র ব্যক্তি হিসেবে তার ব্যক্তিগত সহকারী তার সঙ্গে থাকবেন।’\n\nঠিকাদারদের টাকা খরচ করে এ ধরনের সফর করার বিষয়ে জবাবদিহিতা নিশ্চিত করার কাজ স্থায়ী কমিটি। কমিটির সভাপতির এ সফর তার দায়িত্বের পরিপন্থী কি না, জানতে চাইলে তিনি বলেন, ‘কাজটি সঠিকভাবে হচ্ছে কি না, তা তিনিই (সংসদ সদস্য) যাচাই করবেন। এ ছাড়া, একজন আইনপ্রণেতা চাইলে তো আমরা বাধা দিতে পারি না।’\n\nযোগাযোগ করা হলে সংসদ সদস্য রওশন বলেন, ‘এই সফর আমাদের দায়িত্বের বাইরে নয় এবং এটি স্বার্থের দ্বন্দ্বও নয়। স্থায়ী কমিটির চেয়ারম্যান হিসেবে আমি সেখানে প্রি-শিপমেন্ট প্রশিক্ষণে অংশ নেবো।’\n\nব্যক্তিগত সহকারী যাওয়ার বিষয়ে জানতে চাইলে তিনি বলেন, ‘আমার বয়স ৬০ এর বেশি। তিনি আমার বক্তব্য লিখে দেওয়াসহ আমাকে সাহায্য করতে আমার সঙ্গে থাকবেন।’\n\n‘যেখানে আমরা পরিদর্শন করব সেসব দেশ ও যে খরচ বহন করবে সেই ঠিকাদার যদি আমাদের অনুমতি দেয়, আমি এখানে কোনো সমস্যা দেখছি না,’ যোগ করেন তিনি।\n\nতবে প্রধানমন্ত্রী শেখ হাসিনা বিদেশে থাকায় এই সফরের তারিখ এখনো চূড়ান্ত হয়নি বলে জানান তিনি।\n\nসূত্র: দ্য ডেইলি স্টার\n\nআইএ/ ২৬ সেপ্টেম্বর ২০২২",
    "স্বেচ্ছাসেবক লীগ কানাডা শাখার আহ্বায়ক কমিটির অনুমোদন": "আওয়ামী স্বেচ্ছাসেবক লীগ কানাডা শাখার আহবায়ক কমিটির অনুমোদন দিয়েছে বাংলাদেশ আওয়ামী স্বেচ্ছাসেবক লীগের কেন্দ্রীয় কমিটি। গত ১৯ সেপ্টেম্বর এ অনুমোদন দেওয়া হয়।\n\nসুকোমল রায়কে আহবায়ক এবং আবীর খন্দকার, তাসমিয়া শাওন ও মনিরুল ইসলাম তারেককে যুগ্ম আহবায়ক করে ১৫ সদস্য বিশিষ্ট আহবায়ক কমিটি গঠন করা হয়।\n\nআহবায়ক কমিটির সদস্যরা হলেন- কামরুল ইসলাম, তাজুল ইসলাম, সিদ্ধার্থ সাহা, সেলিনা পারভীন রিনি, মাসুদুর রহমান, আহবাব হোসেন, তাসফিন হোসাইন, মৌ ইসলাম, জাফর আহমেদ, জুলহাস উদ্দিন, মাহমুদুল হাসান আসিফ।\n\nআওয়ামী স্বেচ্ছাসেবক লীগ, কানাডার আহ্বায়ক কমিটি প্রবাসের মাটিতে জাতির পিতা বঙ্গবন্ধু শেখ মুজিবুর রহমানের আদর্শকে সমুন্নত রেখে জননেত্রী শেখ হাসিনার হাতকে শক্তিশালী করার জন্য আন্তরিকতার সহিত কাজ করে যাবে। কানাডার বিভিন্ন জায়গায় ছড়িয়ে ছিটিয়ে থাকা বঙ্গবন্ধুর আদর্শের সৈনিকদের একত্রিত করে আগামী দিনে একটি পূর্ণাঙ্গ কমিটি দেওয়ার কার্যক্রম চালিয়ে যাবে।\n\nআহবায়ক কমিটি অনুমোদন প্রদানের জন্য কেন্দ্রীয় ভারপ্রাপ্ত সভাপতি গাজী মেজবাউল হোসেন সাচ্চু ও সাধারণ সম্পাদক আফজালুর রহমান বাবুকে স্বেচ্ছাসেবক লীগ কানাডার পক্ষ থেকে আন্তরিক ধন্যবাদ জানানো হয়।",
    "বদলে যাচ্ছে জ্বালানির বাজার, আসছে কানাডা": "এক রাশিয়া-ইউক্রেন যুদ্ধের মধ্য দিয়ে বৈশ্বিক রাজনীতি-অর্থনীতির প্রায় সব হিসাব বদলে যাচ্ছে। পশ্চিমাদের নিষেধাজ্ঞার মূল জায়গা হচ্ছে রাশিয়ার জ্বালানি। কারণটা সবাই জানেন, বিশ্বের অন্যতম বৃহৎ তেল ও গ্যাস রপ্তানিকারক দেশ হচ্ছে রাশিয়া। ইউরোপের ৪০ শতাংশ গ্যাস আসে রাশিয়া থেকে। এই গ্যাস দিয়ে তাদের শিল্পকারখানা পরিচালিত হয়, সেই সঙ্গে শীতকালে ঘর গরম রাখতে গ্যাসের বিকল্প নেই। কাজেই রাশিয়ার জ্বালানিতে নিষেধাজ্ঞা দিয়ে ইউরোপ ভালোরকম বিপদে পড়েছে। আন্তর্জাতিক বাজারে তেল-গ্যাসের দাম বেড়ে গেছে।\n\nএ মুহূর্তে সবচেয়ে খারাপ অবস্থা যুক্তরাজ্যের। দেশটিতে তেল-গ্যাসের দাম অস্বাভাবিক বেড়ে যাওয়ায় আশঙ্কা করা হচ্ছে, অনেক মানুষ জ্বালানি দারিদ্র্যের কবলে পড়বে। আসন্ন শীতে পরিস্থিতির আরও অবনতি হবে। তখন সে দেশে পরিবারের বার্ষিক জ্বালানি ব্যয় দাঁড়াতে পারে ৪ হাজার পাউন্ড। এই পরিস্থিতিতে প্রমাদ গুনছেন দেশটির নিম্ন আয়ের মানুষেরা।\n\nএখন কথা হচ্ছে, ইউরোপ কি রাশিয়ার গ্যাস ছাড়া চলতে পারবে? এই প্রশ্নের এককথায় উত্তর দেওয়া বোধ হয় এখন সম্ভব নয়। কারণ, বিকল্প উৎস তৈরি করা ছাড়া ইউরোপের চলা সম্ভব নয়, এ কথা বলাই বাহুল্য। তবে যারা পৃথিবীতে নানাভাবে ছড়ি ঘোরায়, তারা একদম আগুপিছু না ভেবে রাশিয়ার গ্যাস না নেওয়ার মতো সিদ্ধান্ত নিয়েছে, এটাও সম্ভবত ঠিক নয়।",
    "Charles is also King of Canada, Australia and NZ: ব্রিটেনের সঙ্গেই কানাডা, অস্ট্রেলিয়া, নিউজিল্যান্ডেরও রাজা হলেন তৃতীয় চার্লস, কিন্তু কীভাবে?": "রাজা তৃতীয় চার্লস শনিবারই (১০ সেপ্টেম্বর) ব্রিটেনের সিংহাসনে বসেছেন। তাঁর মা রানি দ্বিতীয় এলিজাবেথের স্থলাভিষিক্ত হয়েছেন। তারই সঙ্গে কানাডা, অস্ট্রেলিয়া এবং নিউজিল্যান্ড চার্লসকে তাঁদের দেশেরও রাজা বলে ঘোষণা করেছে। তার মধ্যে কানাডার প্রধানমন্ত্রী জাস্টিন ট্রুডো এক বিবৃতিতে বলেছেন, “কানাডা সরকারের পক্ষ থেকে, আমরা কানাডার নতুন রাজা, মহামান্য রাজা তৃতীয় চার্লসের প্রতি আমাদের আনুগত্য নিশ্চিত করছি। তাঁকে আমাদের পূর্ণ সমর্থন জানাচ্ছি।”\n\nনিউজিল্যান্ডের প্রধানমন্ত্রী জেসিন্ডা আরডার্ন, গভর্নর জেনারেল সিন্ডি কিরো, স্পিকার অ্যাড্রিয়ান রুরাওয়ের সঙ্গে পার্লামেন্টে তৃতীয় চার্লসের দেশের রাজা হওয়ার কথা ঘোষণা করেন। অস্ট্রেলিয়ার গভর্নর জেনারেল ডেভিড হার্লি সংসদ ভবনে রাজা চার্লসকে ২১ বন্দুকের স্যালুট-সহ দেশের প্রধান হিসেবে ঘোষণা করেন। নিউজিল্যান্ড ও অস্ট্রেলিয়ায় ব্রিটিশ রাজার প্রতিনিধি হলেন গভর্নর জেনারেল।\n\n“কমনওয়েলথভুক্ত রাজ্য” কী?\n\nকানাডা, অস্ট্রেলিয়া এবং নিউজিল্যান্ড- এই তিনটি দেশই “কমনওয়েলথভুক্ত রাজ্য”। কমনওয়েলথ হল ১৪টি দেশের একটি গোষ্ঠী (ব্রিটেন বাদে)। যারা ব্রিটেনের রাজাকে তাদের রাষ্ট্রপ্রধান হিসেবে স্বীকৃতি দেয়। এটা সেসব দেশের সংবিধান এবং আইনেও স্পষ্টভাবে উল্লেখ করা আছে। তালিকায় কানাডা, অস্ট্রেলিয়া এবং নিউজিল্যান্ড ছাড়াও রয়েছে অ্যান্টিগুয়া এবং বারবুডা, বাহামা, বেলিজ, গ্রেনাডা, জ্যামাইকা, পাপুয়া নিউ গিনি, সেন্ট কিটস অ্যান্ড নেভিস, সেন্ট লুসিয়া, সেন্ট ভিনসেন্ট অ্যান্ড দ্য গ্রেনাডাইনস, সলোমন দ্বীপপুঞ্জ এবং টুভালু।\n\nএরমধ্যে কানাডা, অস্ট্রেলিয়া এবং নিউজিল্যান্ডে রয়েছে সাংবিধানিক রাজতন্ত্র। এই সব দেশের রাজনৈতিক ব্যবস্থাগুলো এমন যে ব্রিটেনের নতুন রাজা স্বাভাবিক প্রক্রিয়ার অঙ্গ হিসেবে এই সব দেশের রাষ্ট্রপ্রধান হয়ে ওঠেন। এর মধ্যে অস্ট্রেলিয়ায় যদিও একটি শক্তিশালী প্রজাতন্ত্রী মনোভাব রয়েছে। চলতি বছরের জুনেই, প্রধানমন্ত্রী অ্যান্টনি আলবানিজের নেতৃত্বে নতুন সরকার ম্যাট থিসলওয়েটকে দেশের প্রথম মন্ত্রী হিসেবে নিযুক্ত করেছে। তাঁর দায়িত্ব, দেশকে প্রজাতন্ত্রে রূপান্তরিত করা। এই আলোচনার সূত্রপাতে উঠে এসেছে যে একটি গণভোট দরকার। যা রাষ্ট্রপ্রধান হিসেবে রানিকে অপসারণ করতে পারে।\n\nএকইভাবে তৃতীয় চার্লসকে রাষ্ট্রপ্রধানের পদ থেকে সরাতে হলেও অস্ট্রেলিয়ায় গণভোট প্রয়োজন। অথবা বিধিবদ্ধ আইন দরকার। যা গণভোটের রাস্তা খুলে দেবে। এই ব্যাপারে জ্যামাইকা অন্যতম উদাহরণ। কারণ, জ্যামাইকা তার প্রতিবেশী বার্বাডোসকে অনুসরণ করতে চায়। বার্বাডোস ২০২১ সালে প্রজাতন্ত্র হওয়ার পরে কমনওয়েলথ গোষ্ঠী ত্যাগ করেছে।\n\nআরও পড়ুন- রাজভক্ত ব্রিটেনবাসী আগেই এমনটা দেখতে চেয়েছিলেন, শেষে রানির মৃত্যু জুড়ল ভাঙা রাজপরিবার\n\nকমনওয়েলথ অফ নেশনস কী?\n\nএটি ৫৬টি সদস্য দেশের একটি গোষ্ঠী। যার মধ্যে বেশিরভাগই প্রাক্তন ব্রিটিশ উপনিবেশ। তারা বেশিরভাগই আফ্রিকা, এশিয়া, আমেরিকা এবং প্রশান্ত মহাসাগরের। তিনটি ইউরোপীয় দেশও কমনওয়েলথ অফ নেশনসের অংশ- সাইপ্রাস, মাল্টা এবং অবশ্যই ব্রিটেন।\n\n১৪টি কমনওয়েলথ রাজ্যও বৃহত্তর কমনওয়েলথের অংশ। অবশিষ্ট ৪১টি সদস্য রাষ্ট্রের মধ্যে ৩৬টি প্রজাতন্ত্র। এই গোষ্ঠীতে রয়েছে ভারত, পাকিস্তান, বাংলাদেশ এবং শ্রীলঙ্কা। অন্য পাঁচটি দেশ ব্রুনাই দারুসসালাম, লেসোথো, মালয়েশিয়া, এসওয়াতিনি (পূর্বে সোয়াজিল্যান্ড) এবং টোঙ্গার নিজস্ব রাজা রয়েছে।\n\nবৃহত্তর কমনওয়েলথের বৈশিষ্ট্য হল কমনওয়েলথ গেমসে অংশগ্রহণ। আন্তর্জাতিক এই প্রতিযোগিতা প্রতি চার বছর অন্তর সদস্য দেশগুলোর মধ্যে অনুষ্ঠিত হয়। কমনওয়েলথ গেমস ২০১০ ভারতে আয়োজিত হয়েছিল। সর্বশেষ কমনওয়েলথ গেমস গত মাসে ইংল্যান্ডের বার্মিংহামে শেষ হয়েছে। তবে, শুধু খেলাই না। এই গোষ্ঠীভুক্ত দেশগুলোর মধ্যে আন্তঃসরকারি সহযোগিতা অন্যতম বৈশিষ্ট্য।\n\nকমনওয়েলথভুক্ত দেশগুলোয় মোট ২৫০ কোটি মানুষের বসবাস। যা, বিশ্বের মোট জনসংখ্যার এক তৃতীয়াংশ। যাঁদের বেশিরভাগেরই বসবাস ভারতীয় উপমহাদেশে। ছোট কমনওয়েলথ রাজ্যগুলো ব্রিটেনের ঔপনিবেশিক সাম্রাজ্যের শেষ নিদর্শনের প্রতিনিধি। এই গোষ্ঠী ব্রিটিশরাজকে ব্রিটেনের বাইরের প্রায় ২৫০ কোটি মানুষের সাথে সম্পর্কে আবদ্ধ করে। মজার ব্যাপার হল, এতকিছুর পরও কমনওয়েলথ রাজ্যের অধিকাংশ জীবিত বাসিন্দাই ব্রিটেনের সঙ্গে সরাসরি কোনও সম্পর্ক অনুভব করেন না।\n\nRead full story in English",
    "কানাডা বাংলাদেশ অ্যালামনাই অ্যাসোসিয়েশন গঠনে স্বাগত জানিয়েছেন পররাষ্ট্রমন্ত্রী": "বাংলাদেশ ও কানাডার মধ্যে দ্বিপাক্ষিক সম্পর্ক বৃদ্ধির জন্য জনসম্পৃক্তির পাশাপাশি অর্থনৈতিক কূটনীতির একটি কার্যকর মাধ্যম হিসেবে কানাডা বাংলাদেশ অ্যালামনাই অ্যাসোসিয়েশন (সিবিএএ) গঠনকে স্বাগত জানিয়েছেন পররাষ্ট্রমন্ত্রী ড. এ কে আব্দুল মোমেন।\n\nপররাষ্ট্র মন্ত্রণালয়ে সিবিএএ-এর নির্বাহী পরিষদের (এক্সকো) সভাপতি খোরশেদ খাস্তগীরের নেতৃত্বে একটি প্রতিনিধি দলের সঙ্গে সৌজন্য সাক্ষাৎকালে তিনি এসব কথা বলেন। বৃহস্পতিবার (১৫ সেপ্টেম্বর) সিবিএএ এক বিজ্ঞপ্তিতে এ তথ্য জানায়।\n\nসৌজন্য সাক্ষাতে উপস্থিত ছিলেন মন্ত্রণালয়ের মহাপরিচালক (পাবলিক ডিপ্লোম্যাসি) তৌফিক হাসান, মন্ত্রণালয়ের মহাপরিচালক (পররাষ্ট্রমন্ত্রীর কার্যালয়) এমদাদুল ইসলাম চৌধুরী এবং সিবিএএর সহ-সভাপতি সাইফুল ইসলাম, কোষাধ্যক্ষ এজাজ মোহাম্মদ, এক্সকো সদস্য কাজী মঈনুর রহমান এবং এহতেশাম জিলহান বিন সেলিম।\n\nসাক্ষাতে সিবিএএ এক্সকো প্রতিনিধিদল পররাষ্ট্রমন্ত্রীকে জানান, বাংলাদেশে নিযুক্ত কানাডার পূর্ববর্তী হাইকমিশনার বেনোইট প্রেফন্টেইন ২০১৯ সালে সিবিএএ প্রতিষ্ঠাকালে এর পূর্ণ সমর্থন জানান এবং তার সঙ্গে সহ-প্রতিষ্ঠাতা হিসেবে ছিলেন সুশীল সমাজ, বেসরকারি খাত এবং সরকারকে প্রতিনিধিত্বকারী সমাজের তিন স্তম্ভ- প্রয়াত স্যার ফজলে হাসান আবেদ, ব্র্যাকের প্রতিষ্ঠাতা ও চেয়ারপারসন এমেরিটাস (কুইন্স ইউনিভার্সিটি), মাইকেল ফোলি, নরওয়েজিয়ান ন্যাশনাল এবং গ্রামীণ ফোনের প্রাক্তন সিইও (ম্যাকগিল বিশ্ববিদ্যালয়) এবং খোরশেদ খাস্তগীর, বাংলাদেশের পররাষ্ট্র মন্ত্রণালয়ের মহাপরিচালক।\n\nসরকারি-বেসরকারি অংশীদারিত্বের মাধ্যমে বাংলাদেশ ও কানাডার দ্বিপাক্ষিক সম্পর্ক জোরদার করাতে একটি অনন্য প্ল্যাটফর্ম গড়ে তোলার লক্ষ্যে বাংলাদেশ ও কানাডার হাইকমিশনাররা প্রয়োজনমত নির্দেশনা দিয়ে এক্সকো’র কো-চেয়ার হিসেবে কাজ করবেন। পররাষ্ট্রমন্ত্রী ড. মোমেন সব ধরনের সহযোগিতার আশ্বাস দেন এবং ডিজিকে (পাবলিক ডিপ্লোমেসি) সিবিএএ’র সঙ্গে যোগাযোগ করার নির্দেশ দেন যাতে এই ধরনের একটি পূর্ণ সম্ভাবনাময় প্ল্যাটফর্মের জন্য পারস্পরিক যথোপযুক্ত উদ্যোগ নেওয়া হয়।\n\nপ্রেসিডেন্টের নেতৃত্বে এক্সকো প্রতিনিধিদল পরে বাংলাদেশে নিযুক্ত কানাডার নতুন হাইকমিশনার লিলি নিকোলস এবং বাংলাদেশের সিনিয়র সচিব (বাণিজ্য) তপন কান্তি ঘোষের সঙ্গে সৌজন্য আলোচনা করেন। সিবিএএ এক্সকো’র অনারারি কো-চেয়ার হাইকমিশনার নিকোলসও সিবিএএ গঠনকে স্বাগত জানিয়েছেন এবং বাংলাদেশে তার মেয়াদকালে সহায়তা দেওয়ার আশ্বাস দিয়েছেন।\n\nজয়েন্ট স্টক কোম্পানির সঙ্গে সিবিএএ-কে অন্তর্ভুক্ত করার জন্য এক্সকো প্রতিনিধিদলকে অভিনন্দন জানিয়ে, সিনিয়র সচিব (বাণিজ্য) তপন ঘোষ সিবিএএ’র সঙ্গে কাজ করার ইচ্ছা প্রকাশ করেছেন। তাছাড়া এ প্লাটফর্মের কার্যকর ব্যবহারে সব ধরণের সমর্থনের আশ্বাস দেন যাতে দুদেশের মধ্যে দ্বিপাক্ষিক বাণিজ্য ও বিনিয়োগ সম্পর্ক আরো উন্নত হয়।\n\nসিবিএএ কানাডাকে মানসম্পন্ন শিক্ষার জন্য পছন্দের গন্তব্য হিসেবে আরও বেশি প্রচার করার লক্ষ্যে একটি শেয়ার্ড কমিউনিটি তৈরি করতে মানুষের সাথে যোগাযোগের জন্য আরো বেশি লোককে উৎসাহিত করতে চায়। একই সঙ্গে শিল্প এবং সংস্কৃতি প্রচার, অর্থনৈতিক, বাণিজ্য এবং বিনিয়োগের সুযোগ নিয়ে আলোচনা করার জন্য আনুষ্ঠানিক এবং অনানুষ্ঠানিক ইভেন্টের আয়োজন, জ্ঞান অর্থনীতির জন্য নতুন এবং উদ্ভাবনী অংশীদারিত্ব- ব্যবসায়িক সুযোগ তৈরি সামাজিক উন্নয়ন প্রকল্প গ্রহণ ইত্যাদি নিয়ে সংগঠনটি কাজ করবে।\n\nসিবিএএ এক্সকো প্রতিনিধিদল পররাষ্ট্র মন্ত্রণালয়, ঢাকায় অবস্থানরত কানাডার হাই কমিশন এবং বাণিজ্য মন্ত্রণালয়কে ইনকর্পোরেশন চলাকালীন সব ধরনের সহযোগিতা করার জন্য ধন্যবাদ জানায়। বাংলাদেশ ও কানাডার দ্বিপাক্ষিক সম্পর্ক বৃদ্ধিতে উচ্চ আশাবাদ ও সহযোগিতামূলক প্রচেষ্টা ও উদ্যোগ গ্রহণে প্রস্তুত রয়েছে সিবিএএ।",
    "রোহিঙ্গাদের মিয়ানমারে ফেরাতে কানাডা সরকারের প্রতি সহযোগিতার আহ্বান": "মহিলা ও শিশু বিষয়ক প্রতিমন্ত্রী ফজিলাতুন নেসা ইন্দিরার সঙ্গে সৌজন্য সাক্ষাৎ করেছেন কানাডার উইমেন, পিস ও সিকিউরিটি অ্যাম্বাসেডর জ্যাকুলিন ও’নিল।\n\nজ্যাকুলিন বৃহস্পতিবার সচিবালয়ে মহিলা ও শিশু বিষয়ক মন্ত্রণালয়ের সম্মেলন কক্ষে সাক্ষাতে এলে প্রতিমন্ত্রী বাংলাদেশে আশ্রিত রোহিঙ্গাদের নিজ দেশ মিয়ানমারে নিরাপদে ফেরত পাঠাতে সহযোগিতার জন্য কানাডা সরকারের প্রতি আহ্বান জানান।\n\nপ্রতিমন্ত্রী ইন্দিরা বলেন, যুদ্ধ ও সংঘাতময় সময়ে নারীর নিরাপত্তা, সুরক্ষা ও শান্তি প্রতিষ্ঠায় ২০০০ সালের রেজুলেশন ১৩২৫ প্রণয়নে বাংলাদেশ সক্রিয় ভূমিকা রেখেছে। যার উদ্দেশ্য জাতিসংঘ নিরাপত্তা পরিষদের সব নীতিমালা তৈরি, বিশ্লেষণ ও বাস্তবায়ন প্রক্রিয়ায় নারীদের সম্পৃক্তকরণ, সিদ্ধান্ত গ্রহণ প্রক্রিয়ায় নারীদের সমঅংশগ্রহণ নিশ্চিত করা। এরই আলোকে বাংলাদেশ নারীর শান্তি ও নিরাপত্তা বিষয়ক জাতীয় কর্মপরিকল্পনা ২০১৯-২২ প্রণয়ন করেছে। যা ১১টি মন্ত্রণালয় বাস্তবায়ন করছে।\n\nজ্যাকুলিন ও’নিল বলেন, বাংলাদেশ নারী উন্নয়ন ও ক্ষমতায়নে উদাহরণ সৃষ্টি করেছে। বিশ্বব্যাপী শান্তি প্রতিষ্ঠায় বাংলাদেশ গুরুত্বপূর্ণ ভূমিকা পালন করছে। এ সময় আগামীতে উন্নয়ন, ক্ষমতায়ন এবং সুরক্ষায় বাংলাদেশের সঙ্গে কাজ করার আগ্রহ প্রকাশ করেন কানাডার এই অ্যাম্বাসেডর।\n\nএ সময় উপস্থিত ছিলেন- বাংলাদেশে নিযুক্ত কানাডিয়ান হাইকমিশনার লিলি নিকোলস, মহিলা ও শিশু বিষয়ক মন্ত্রণালয়ের সচিব মো. হাসানুজ্জামান কল্লোল, অতিরিক্ত সচিব মো. মুহিবুজ্জামান, অ্যাম্বাসেডরের অ্যাডভাইজার কেট ফিয়ানডার ও কানাডা হাইকমিশনের কাউন্সিলর ব্রাডলি কোটস।",
    "কানাডা স্বেচ্ছাসেবক লীগের আহ্বায়ক কমিটির অনুমোদন": "বাংলাদেশ আওয়ামী স্বেচ্ছাসেবক লীগের কানাডা শাখার আহ্বায়ক কমিটির অনুমোদন দিয়েছে স্বেচ্ছাসেবক লীগের কেন্দ্রীয় কমিটি। গত সোমবার সুকোমল রায়কে আহ্বায়ক এবং আবীর খন্দকার, তাসমিয়া শাওন ও মনিরুল ইসলাম তারেককে যুগ্ম-আহ্বায়ক করে ১৫ সদস্য বিশিষ্ট এই কমিটির অনুমোদন দেওয়া হয়।\n\nকমিটির অন্যান্য সদস্যরা হলেন কামরুল ইসলাম, তাজুল ইসলাম, সিদ্দারর্থ সাহা, সেলিনা পারভীন রিনি, মো. মাসুদুর রহমান, আহবাব হোসেন, তাসফিন হোসাইন, মৌ ইসলাম, জাফর আহমেদ, জুলহাস উদ্দিন, মাহমুদুল হাসান আসিফ।\n\nসংগঠন থেকে জানানো হয়, আওয়ামী স্বেচ্ছাসেবক লীগ, কানাডার আহ্বায়ক কমিটি প্রবাসের মাটিতে জাতির জনক বঙ্গবন্ধু শেখ মুজিবুর রহমানের আদর্শকে সমুন্নত রেখে জননেত্রী শেখ হাসিনার হাতকে শক্তিশালী করার জন্য আন্তরিকতার সাথে কাজ করে যাবে। কানাডার বিভিন্ন জায়গায় ছড়িয়ে ছিটিয়ে থাকা বঙ্গবন্ধুর আদর্শের সৈনিকদের একত্রিত করে আগামী দিনে একটি পূর্ণাঙ্গ কমিটি দেওয়ার কার্যক্রম চালিয়ে যাবে।\n\nআহ্বায়ক কমিটি অনুমোদনের জন্য কেন্দ্রীয় ভারপ্রাপ্ত সভাপতি গাজী মেজবাউল হোসেন সাচ্চু ও সাধারণ সম্পাদক আফজালুর রহমান বাবুকে স্বেচ্ছা সেবক লীগ, কানাডার পক্ষ থেকে আন্তরিক ধন্যবাদ জ্ঞাপন করা হয়েছে।",
    "একাত্তরের জেনোসাইডের স্বীকৃতি দাবি কানাডার আন্তর্জাতিক সম্মেলনে": "ভয়াবহ এই জেনোসাইড যে ধরনের স্বীকৃতির দাবি রাখে, তা আন্তর্জাতিক সম্প্রদায়ের কাছ থেকে না পাওয়ায় হতাশা প্রকাশ করেন তিনি।\n\nমোমেন বলেন, ভয় ও ত্রাস সৃষ্টির মাধ্যমে জাতির গণতান্ত্রিক আকাঙ্ক্ষা দমন করার জন্য ১৯৭১ সালের ২৫ মার্চে বাংলাদেশের নিরপরাধ সাধারণ জনগণের উপর নির্মম ও ভয়াবহ নৃশংসতা চালিয়েছিল পাকিস্তানের সামরিক জান্তা।\n\n২৫ মার্চকে দেশে ‘গণহত্যা দিবস’ ঘোষণা করার কথা তুলে ধরে তিনি বলেন, “বিশ্বের সব দেশের কাছ থেকে দিনটিকে আন্তর্জাতিক জেনোসাইড দিবস হিসাবে স্বীকৃতি আদায়ের জন্য বাংলাদেশ কাজ করছে।”\n\nবাঙালির মুক্তির আন্দোলনের শ্বাসরোধ করতে ১৯৭১ সালের ২৫ মার্চ রাতে এ দেশের নিরস্ত্র মানুষের ওপর ঝাঁপিয়ে পড়ে পাকিস্তানি সেনাবাহিনী। ‘অপারেশন সার্চলাইট’ নামের সেই অভিযানে কালরাতের প্রথম প্রহরে ঢাকায় চালানো হয় গণহত্যা।\n\n২৬ মার্চ প্রথম প্রহরে পাকিস্তানি বাহিনীর হাতে গ্রেপ্তার হওয়ার আগে বঙ্গবন্ধু শেখ মুজিবুর রহমান স্বাধীনতার ঘোষণা দিয়ে যান; শুরু হয় বাঙালির প্রতিরোধ পর্ব।",
    "ছুরি হামলায় স্তব্ধ কানাডা": "কানাডার সাসকাচেওয়ান প্রদেশে এক আদিবাসী গোষ্ঠীর ওপর এবং কাছের এক ছোট শহরে ছুরি হামলায় কমপক্ষে ১০ জন নিহত ও ১৫ জন আহত হয়েছে। স্থানীয়রা এটাকে ‘অত্যন্ত বিরল’ হামলা অভিহিত করছে। কানাডার প্রধানমন্ত্রী জাস্টিন ট্রুডো এ হামলার ঘটনাকে দেশের সবচেয়ে ভয়াবহ গণহত্যা আখ্যা দিয়েছেন।\n\nস্থানীয় সময় গত রবিবার সাসকাচেওয়ান প্রদেশের জেমস স্মিথ ক্রি নেশন নামের এক নৃতাত্ত্বিক সম্প্রদায়ের ওপর এবং কাছের ওয়েলডন শহরে ছুরি হামলায় হতাহতের ওই ঘটনা ঘটে।\n\nবিজ্ঞাপন\n\nরয়াল কানাডিয়ান মাউন্টেড পুলিশের অ্যাসিস্টেন্ট কমিশনার রনডা ব্ল্যাকমোর জানান, জরুরি ফোন পেয়ে ঘটনাস্থলে পৌঁছে পুলিশ ১০ জনের মরদেহ উদ্ধার করেছে। হামলায় কমপক্ষে ১৫ জন আহত হয়েছে। তাদের হাসপাতালে পাঠানো হয়েছে। তিনি বলেন, ‘আজ আমাদের প্রদেশে একটি ভয়ংকর ঘটনা ঘটল। আমরা দুজন সন্দেহভাজনের খোঁজে অভিযান চালাচ্ছি। ’\n\nছুরি হামলার ঘটনায় মাইলেস স্যান্ডারসন (৩০) ও ড্যামিয়েন স্যান্ডারসন (৩১) নামের দুই সন্দেহভাজনকে খুঁজে বের করতে সর্বোচ্চ তত্পরতা চালাচ্ছে পুলিশ। সাসকাচেওয়ানের পাশাপাশি মানিটোবা ও অ্যালবার্টা প্রদেশেও জরুরি অবস্থা জারি করা হয়েছে। তবে হামলার উদ্দেশ্য পুলিশের কাছে এখনো পরিষ্কার নয় বলে জানিয়েছেন ব্ল্যাকমোর। হামলায় ভুক্তভোগীদের সম্পর্কেও আপাতত কোনো তথ্য দেওয়া হয়নি। তিনি কেবল জানিয়েছেন, হামলার শিকার কয়েকজনকে উদ্দেশ্যমূলকভাবেই আঘাত করা হয়েছে, বাকিরা এলোপাতাড়ি হামলার শিকার।\n\nকানাডার প্রধানমন্ত্রী ট্রুডো এক টুইটে ছুরি হামলাকে ‘সবচেয়ে ভয়াবহ’ ও ‘হৃদয়বিদারক’ আখ্যা দিয়েছেন। হামলায় নিহতদের পরিবারের প্রতি সমবেদনা জানিয়েছেন তিনি।\n\nঘটনাস্থলের স্থানীয় এক সংবাদকর্মী জেসন কের এ ঘটনা সম্পর্কে বলেন, ‘আমরা বড় শহরে অপরাধের ঘটনা দেখে অভ্যস্ত। কিন্তু এ রকম ছোট গ্রামীণ এলাকায় এ ধরনের ঘটনা অত্যন্ত বিরল ও অত্যন্ত হৃদয়বিদারক। ’\n\nজেমস স্মিথ ক্রি নেশনের সদস্যসংখ্যা আড়াই হাজার এবং তাদের মধ্যে ওয়েলডনে বসবাসকারীর সংখ্যা ২০০ জনের বেশি নয়।\n\nওয়েলডনের বাসিন্দা ডিয়ানি শিয়ার একটি স্থানীয় গণমাধ্যমকে জানান, তাঁর একজন প্রতিবেশী এই হামলায় নিহত হয়েছেন। নিহত ব্যক্তি তাঁর নাতিকে নিয়ে ওই এলাকায় বাস করতেন।\n\nদ্য কানাডিয়ান প্রেস নিউজ এজেন্সিকে তিনি বলেন, ‘একজন ভালো প্রতিবেশীকে হারিয়ে আমি মর্মাহত। ’ সূত্র : এএফপি",
    "অভিবাসন-প্রত্যাশীদের স্বাগত জানাতে সম্মত কানাডার রাজনৈতিক দলগুলো": "অনেক উন্নত দেশ যখন অভিবাসনের বিরুদ্ধে প্রতিক্রিয়ার সম্মুখীন হচ্ছে, কানাডা বিদেশ থেকে আরও নতুন বাসিন্দাদের জন্য তাদের দরজা উন্মুক্ত করার সমর্থনে একটি বিস্তৃত ঐকমত্যের সম্মুখীন হচ্ছে।\n\nগত দুই বছরে রেকর্ড সংখ্যাক অভিবাসন প্রত্যাশীরা কানাডায় গিয়েছে। দেশটির ৩টি প্রধান রাজনৈতিক দলই এই নীতির সমর্থন করে। যতটুকু দ্বিমত পোষণ করে সেটা হলো অভিবাসন প্রক্রিয়াকে ধীর করে এমন আমলাতান্ত্রিক বাধার নিন্দা। একইভাবে প্রধান সংবাদ মাধ্যমে উত্থাপিত অভিযোগ এই নয় যে, অভিবাসন খুব সহজ; বরং খুব কঠিন-এমন অভিযোগ করা হয়।\n\nঅভিবাসন মন্ত্রী শন ফ্রেজার গত মাসে একটি সংবাদ সম্মেলনে গর্ব করে বলেছিলেন যে কানাডা “২০২২ সালে ৪ লাখ ৩০ হাজারেরও বেশি মানুষকে স্থায়ীভাবে বসবাসের অনুমোদন দেয়ায় তার অভিবাসন লক্ষ্যমাত্রা অতিক্রম করার পথে রয়েছে।” এটি সহজেই ২০২১ সালে ৪ লাখ ১ হাজার অভিবাসীকে অনুমোদন দেয়ার রেকর্ডকে ছাড়িয়ে যাবে যা আগের যেকোনো বছরের তুলনায় বেশি।\n\nতুলনা করা হলে, যুক্তরাষ্ট্রের জনসংখ্যা কানাডার ৯ গুণ।কিন্তু ২০২১ সালে দেশটির অভিবাসী অনুমোদনের সংখ্যা ২ লাখ ৪৫ হাজার যা আগের বছরের চেয়ে ৪ লাখ ৭৭ হাজার কম। অভিবাসন-সন্দেহবাদী ট্রাম্প প্রশাসন ক্ষমতা গ্রহণের ঠিক আগের বছরগুলোতে যুক্তরাষ্ট্র বছরে প্রায় ১০ লাখ মানুষের অভিবাসনের অনুমোদন দিত।\n\nনতুনদের স্বাগত জানানোর সরকারি নীতি সত্ব্বেও অভিবাসন পরামর্শদাতারা সতর্ক করেছেন যে, প্রক্রিয়াটি সময়সাপেক্ষ এবং চ্যালেঞ্জিং হতে পারে।\n\nটরন্টো মেট্রোপলিটন ইউনিভার্সিটির একজন অভিবাসন বিশেষজ্ঞ হ্যারল্ড বাউডার চান, নবাগতরা উপলব্ধি করুক যে কানাডা প্রকৃতপক্ষে “একটি ঔপনিবেশিক রাষ্ট্র” এবং অভিবাসীদের বংশোদ্ভূতেরা নয়, কেবল মাত্র এমন কানাডিয়ান আদিবাসীরাই এ রাষ্ট্রের সদস্য।",
    "গণঅবসরে কর্মী সঙ্কটে পড়তে পারে কানাডা": "যুক্তরাষ্ট্রের মতো প্রতিবেশী কানাডাও পড়েছে ‘গণঅবসর’ সমস্যায়। পরিসংখ্যান বলছে, দেশটিতে যতজন চাকরি পাচ্ছেন, তার চেয়েও বেশি মানুষ অবসরে যাচ্ছেন। এই প্রবণতা অব্যাহত থাকলে অচিরেই বড় সংকটে পড়তে পারে কানাডা। করোনাভাইরাস মহামারির সময় যুক্তরাষ্ট্রে জীবন সম্পর্কে দৃষ্টিভঙ্গি বদলে যায় অনেকের। লকডাউনে ঘরবন্দি থাকতে গিয়ে তারা উপলব্ধি করেন, জীবন মানে অর্থ উপার্জন করতে গিয়ে বছরের পর বছর পার করে দেওয়া নয়। নিজের মতো করে পরিবারের সঙ্গে সময় কাটানোতেই বরং জীবনের সার্থকতা! এই ভাবনা থেকে দেশটিতে এত মানুষ চাকরি ছাড়তে শুরু করেন যে, তাদের গণহারে অবসর নেওয়ার প্রবণতার নামই হয়ে যায় ‘গ্রেট রেজিগনেশন’। যুক্তরাষ্ট্রে ‘গ্রেট রেজিগনেশন’ পর্ব দৃশ্যত শেষ হওয়ার এক বছরের মধ্যে প্রতিবেশী কানাডাতেও লক্ষ্য করা যাচ্ছে একই প্রবণতা। দেশটির জাতীয় পরিসংখ্যান সংস্থা স্ট্যাটসক্যানের তথ্য বলছে, শুধু ৬৫ বছর বয়সোর্ধ্বরা নন, গত এক বছরে সেখানে ৫৫ থেকে ৬৪ বছর বয়সী বহু মানুষই আগেভাগে অবসর নিয়েছেন। গত আগস্ট পর্যন্ত এক বছরে কানাডায় অন্তত ৩ লাখ ৭ হাজার মানুষ অবসর নিয়েছেন। এটি আগের বছর একই সময়ের তুলনায় অন্তত ৩১ দশমিক ৮ শতাংশ এবং ২০১৯ সালের আগস্টের তুলনায় ১২ দশমিক ৫ শতাংশ বেশি। করোনা মহামারির প্রথম দুই বছরে কানাডায় অবসর নেওয়ার বয়স ছুঁয়েছেন অনেকে। স্ট্যাটসক্যানের তথ্যমতে, এ সময়ে অন্তত ৬ লাখ ২০ হাজার মানুষের বয়স ৬৫ ছাড়ায়। কিন্তু মহামারির কারণে তখন নতুন নিয়োগ কার্যত বন্ধ ছিল। রয়টার্স, ডয়েচে ভেলে।",
    "শামীমাকে পাচারে গোয়েন্দাদের জড়িত থাকার বিষয়টি খতিয়ে দেখবে কানাডা": "শামীমা বেগমসহ যুক্তরাজ্যের তিন স্কুলছাত্রীকে সিরিয়ায় পাচারে নিজদেশের গোয়েন্দাদের জড়িত থাকার বিষয়টি খতিয়ে দেখবে কানাডা।\n\nকানাডিয়ান প্রধানমন্ত্রী জাস্টিন ট্রুডো সংবাদ মাধ্যমকে এ কথা জানিয়েছেন। খবর বিবিসির।\n\nব্রিটেনের এই সরকারি গণমাধ্যমের অনুসন্ধানে দাবি করা হয়: দুই বান্ধবীকে নিয়ে যুক্তরাজ্য থেকে পালিয়ে সিরিয়ায় যাওয়া ‘আইএস–বধূ’ খ্যাত শামীমা বেগমকে পাচারে কানাডার এক গুপ্তচর জড়িত ছিলেন।\n\nট্রুডো বলেন: সন্ত্রাসবাদের বিরুদ্ধে লড়াইয়ে আমাদের গোয়েন্দা সংস্থাগুলোকে তাদের কর্মকাণ্ড চালিয়ে যেতে পরিস্থিতির সঙ্গে মানিয়ে নিতে ও সৃজনশীল হতে হয়।আমরা আশা করি এ ক্ষেত্রে আইন মেনে চলা হয়েছে।আমরা সেটি খতিয়ে দেখার বিষয়টি নিশ্চিত করব।\n\n২০১৫ সালে মাত্র ১৫ বছর বয়সে শামীমা বেগম জঙ্গি সংগঠন আইএসের সঙ্গে জীবন কাটাতে আরও দুই বন্ধুর সঙ্গে সিরিয়ার উদ্দেশে যুক্তরাজ্য ছেড়ে চলে যান। ২০২০ সালের শুরুতে শরণার্থী শিবিরে তাকে পাওয়া যায়।\n\nসিরিয়ায় তিনি এক আইএস যোদ্ধাকে বিয়ে করেন এবং তিনটি সন্তানের জন্ম দেন। তার মধ্যে দুটি শিশু জন্মের পরই মারা যায়। তবে তার তৃতীয় ছেলেটি বেঁচে যায়।\n\nসিরিয়ার শরণার্থী ক্যাম্পে বসবাসরত সম্প্রতি এক ছেলের জন্ম দেয়া শামীমা বর্তমানে যুক্তরাজ্যে ব্রিটেনে ফেরার আগ্রহ প্রকাশ করেন।\n\nকিন্তু আন্তর্জাতিক আইন অনুযায়ী তাকে আবার ফিরিয়ে নেয়া বাধ্যতামূলক। ব্রিটেনের ১৯৮১ সালের নাগরিকত্ব আইনেও বলা হয়েছে, স্বরাষ্ট্র সচিব কারও নাগরিকত্ব বাতিল করে দেয়ার ক্ষমতা পেলেও কাউকে রাষ্ট্রহীন করতে পারেন না।\n\nব্রিটিশ কর্মকর্তারা জানিয়েছেন, আইএসে যোগ দেয়া কাউকে উদ্ধার করতে কর্মকর্তাদের ঝুঁকিতে ফেলতে চায় না যুক্তরাজ্য।",
    "যুক্তরাষ্ট্র-কানাডার যৌথ টহল তাইওয়ানে": "",
    "কানাডা-মরক্কো থেকে ৯০ হাজার টন সার কিনবে সরকার": "সরকার কানাডা ও মরক্কো থেকে ৬৮৩ কোটি ১৩ লাখ ৩৮ হাজার টাকা ব্যয়ে ৯০ হাজার টন এমওপি ও ডিএপি সার ক্রয়ের অনুমোদন দিয়েছে সরকার।\n\nবুধবার (১৪ সেপ্টেম্বর) ভার্চুয়ালি অর্থমন্ত্রী আ হ ম মুস্তফা কামালের সভাপতিত্বে অনুষ্ঠিত সরকারি ক্রয়সংক্রান্ত মন্ত্রিসভা কমিটির সভায় এ প্রস্তাবগুলোর অনুমোদন দেওয়া হয়েছে।\n\nসভা শেষে অর্থমন্ত্রী বলেন, অর্থনৈতিক বিষয়সংক্রান্ত মন্ত্রিসভা কমিটির অনুমোদনের জন্য দুটি এবং ক্রয়সংক্রান্ত মন্ত্রিসভা কমিটির অনুমোদনের জন্য ১৬টি প্রস্তাব উপস্থাপন করা হয়েছে। এরমধ্যে বাণিজ্য মন্ত্রণালয়ের আটটি, কৃষি মন্ত্রণালয়ের দুটি, সড়ক পরিবহন ও মহাসড়ক বিভাগের দুটি, তথ্য ও যোগাযোগ প্রযুক্তি বিভাগের একটি, পানি সম্পদ মন্ত্রণালয়ের একটি, খাদ্য মন্ত্রণালয়ের একটি এবং সেতু বিভাগের একটি প্রস্তাবনা ছিল।\n\nক্রয় কমিটির অনুমোদিত ১৫টি প্রস্তাবে মোট অর্থের পরিমাণ চার হাজার ৪৬ কোটি ১৭ লাখ ১৬ হাজার ৯২৫ টাকা। মোট অর্থায়নের মধ্যে জিওবি থেকে ব্যয় হবে এক হাজার ৪৩ কোটি এক লাখ ৪০ হাজার ৬০৯ টাকা এবং দেশীয় ব্যাংক ও এডিবি ঋণ তিন হাজার তিন কোটি ১৫ লাখ ৭৬ হাজার ৩১৬ টাকা।\n\nসভায় অনুমোদিত প্রস্তাবনাসমূহের বিস্তারিত সাংবাদিকদের তুলে ধরেন মন্ত্রিপরিষদ বিভাগের অতিরিক্ত সচিব মো. আব্দুল বারিক। তিনি বলেন, কৃষি মন্ত্রণালয়ের অধীন বিএডিসি কর্তৃক কানাডিয়ান কর্মাসিয়াল করপোরেশন থেকে তৃতীয় লটে ৫০ হাজার টন মিউরেট-অব-পটাশ (এমওপি) সার ৩৮৬ কোটি ১৯ লাখ ৭৬ লাখ ৫৫০ টাকায় আমদানির অনুমোদন দেওয়া হয়েছে।\n\nতিনি বলেন, অন্য একটি প্রস্তাবে কৃষি মন্ত্রণালয়ের অধীন বিএডিসি কর্তৃক মরক্কোর ওসিপি এস এ থেকে অষ্টম লটে ৪০ হাজার টন ডিএপি সার ২৯৬ কোটি ৯৩ লাখ ৬২ হাজার টাকায় আমদানির অনুমোদন দেওয়া হয়েছে।\n\nআইএইচআর/এএএইচ/জিকেএস",
    "ঢাকায় কানাডা হাইকমিশনে চাকরি, বেতন ৮৮ হাজার": "ছবি : সংগৃহীত\n\nঢাকায় হাইকমিশন অফ কানাডা জনবল নিয়োগের বিজ্ঞপ্তি প্রকাশ করেছে। এ প্রতিষ্ঠানের প্রশাসন বিভাগে ‘প্রোগ্রাম অ্যাসিস্ট্যান্ট’ পদে কর্মী নিয়োগ দেওয়া হবে। বাংলাদেশি নাগরিকসহ বাংলাদেশে বৈধ ওয়ার্ক পারমিট নিয়ে কাজ করছেন, এমন যে কেউ অনলাইনে আবেদন করতে পারবেন।\n\nপদের নাম\n\nপ্রোগ্রাম অ্যাসিস্ট্যান্ট\n\nপদসংখ্যা\n\n০১টি\n\nযোগ্যতা\n\nস্বীকৃত প্রতিষ্ঠান থেকে কলেজ ডিপ্লোমা বা টেকনিক্যাল/প্রফেশনাল ডিপ্লোমা ডিগ্রি থাকতে হবে। অথবা তিন বছর মেয়াদি এডুকেশন/প্রফেশনাল ডেভেলপমেন্ট কোর্স সম্পন্নকারীসহ অফিস অ্যাডমিনিস্ট্রেটিভ সাপোর্টে অন্তত তিন বছরের চাকরির অভিজ্ঞতা থাকতে হবে। কোনো প্রতিষ্ঠানে অ্যাডমিনিস্ট্রেটিভ বা ক্লারিকাল সাপোর্ট কাজে অন্তত তিন বছরের চাকরির অভিজ্ঞতা থাকতে হবে।\n\nকূটনৈতিক মিশন বা কোনো আন্তর্জাতিক প্রতিষ্ঠানে কাজের অভিজ্ঞতা থাকলে বাড়তি যোগ্যতা হিসেবে বিবেচিত হবে। এমএস অফিস অ্যাপ্লিকেশনের কাজ জানতে হবে। ডেটা এন্ট্রি কাজে পারদর্শী হতে হবে। বাংলা ও ইংরেজি ভাষায় সাবলীল হতে হবে। ভাষা দক্ষতা, শিক্ষা ও অভিজ্ঞতার প্রমাণ দিতে হবে। প্রয়োজনে স্ক্রিনিং হতে পারে।\n\nচাকরির ধরন\n\nচুক্তিভিত্তিক\n\nকর্মস্থল\n\nঢাকা\n\nকর্মঘণ্টা\n\nসপ্তাহে ৩৭.৫ ঘণ্টা\n\nবেতন ও সুযোগ-সুবিধা\n\nবছরে বেতন ১০ লাখ ৬১ হাজার ৯৩১ টাকা। যা মাসিক ৮৮ হাজার ৪৯৪ টাকা। এর সঙ্গে বাসাভাড়া, ওভারটাইম ও অন্যান্য সুযোগ-সুবিধা দেওয়া হবে।\n\nআবেদন যেভাবে\n\nআগ্রহী প্রার্থীদের হাইকমিশন অব কানাডার ওয়েবসাইটের এই লিংক থেকে নিয়োগসংক্রান্ত বিস্তারিত তথ্য জেনে নিতে হবে। এরপর একই লিংকে Apply Here-এ ক্লিক করে আবেদন করতে হবে। আবেদনের সময় সিভি ও কাভার লেটার আপলোডে কোনো সমস্যা হলে [email protected] -এই ঠিকানায় মেইলে যোগাযোগ করা যাবে।\n\nআবেদনের শেষ সময়\n\n২২ সেপ্টেম্বর, ২০২২",
    "প্রেমের টানে কানাডা থেকে লন্ডন, অবশেষে প্রেমিকের হাতে খুন তরুণী": "(২ সপ্তাহ আগে) ৮ সেপ্টেম্বর ২০২২, বৃহস্পতিবার, ৯:৩০ পূর্বাহ্ন\n\nসর্বশেষ আপডেট: ১২:১৮ পূর্বাহ্ন\n\nপ্রেমের টানে কানাডা থেকে বৃটেনে ছুটে এসেছিলেন ১৯ বছরের অ্যাশলি ওয়াডসওর্থ। কিন্তু সেই প্রেমই তার জীবন কেঁড়ে নিলো। বৃটেনের রাজধানী লন্ডনে প্রেমিক জ্যাক সেপলের সঙ্গে থাকতেন অ্যাশলি। কিন্তু মাত্র তিন মাসের মাথায় প্রেমিকের হাতে খুন হন তিনি।\n\nস্কাই নিউজ জানিয়েছে, ২৩ বছরের জ্যাক এসেক্সের বাসিন্দা। তিনি তার প্রেমিকাকে হত্যার অভিযোগ স্বীকার করে নিয়েছেন। তিনি জানিয়েছেন, একটি ডেটিং অ্যাপ-এ তাদের পরিচয় হয়। অ্যাশলি কানাডার বৃটিশ কলাম্বিয়া প্রদেশের বাসিন্দা। প্রেম হওয়ার পর তিনি কানাডা থেকে বৃটেনে চলে আসেন।\n\nগত ১লা ফেব্রুয়ারি তাকে হত্যা করা হয়। পুলিশের কাছে বিকাল ৪টার দিকে একটি ফোন আসলে তারা ঘটনাস্থলে গিয়ে অ্যাশলিকে উদ্ধার করেন। কিন্তু হাসপাতালে ভর্তি করা হলে তাকে মৃত ঘোষণা করেন চিকিৎসকরা।\n\nবিজ্ঞাপন\n\nময়নাতদন্তে জানা যায়, তার বুকে ছুরি দিয়ে আঘাত করা হয়েছিল।\n\nআদালতে নিজেকে দোষী হিসেবে স্বীকার করে নেন জ্যাক। এরপর রায়ে বিচারক ক্রিস্টোফার মরগান বলেন, আপনি যে অপরাধ করেছেন তার একমাত্র সাজা হতে পারে যাবজ্জীবন কারাদণ্ড।",
    "Durga Puja 2022 : লাল-পাড় সাদা শাড়িতে ঘোর কৃষ্ণবর্ণা দুর্গা, তাক লাগাতে তৈরি কানাডার বঙ্গ পরিবার": "নিবেদিতা বন্দ্যোপাধ্যায়, কলকাতা : গত ২ বছরের আতঙ্ক কাটিয়ে ছন্দে ফিরছে সারা বিশ্ব। ২০২১-এর পুজোয় কোভিডের চোখরাঙানি সত্ত্বেও তুমুল আনন্দে মেতেছিল কলকাতা। তৃতীয় ঢেউ আছড়ে পড়ে অচিরেই। কিন্তু ভারত ছাড়া অন্যান্য দেশে কিন্তু সকলে একত্রিত হয়ে পুজো করার অনুমতি মেলেনি। তবে এবছর চিত্রটা অনেকটাই স্বস্তির।\n\n\n\nপ্রবাসী বাঙালিদের পুজো\n\nএইবছর কোভিড কাঁটা কাটিয়ে পুজোর আনন্দে মাততে চলেছে কানাডার প্রবাসী বাঙালিরাও। গ্রিন সিগন্যাল মিলেছে সে-দেশের প্রশাসনের তরফেও। আগের বছরগুলির মতো জমায়েতে কড়া নিয়মবিধি এই বছর আর নেই। ছন্দে ফেরার অনুমতি পেতেই হইহই করে ওঠেন ভারতীয়রা জানালেন, কানাডাবাসী ভারতীয়\n\nকানাডার ওকভিলেয় (Oakville) বঙ্গ পরিবারের ( Bongo Poribar ) পুজো ঘিরে এখন উত্তেজনা তুঙ্গে। এই বছর তাঁদের পুজোর ৮ বছর। আর এঁদের মূল আকর্ষণ হল প্রতিমা। এখানে একচালা প্রতিমায় মা দুর্গা কৃষ্ণবর্ণা। এই বছর অক্টোবর মাসের ৮ ও ৯ তারিখ অর্থাৎ ভারতীয় পুজোর তারিখ পেরিয়ে যাওয়ার পর। যেহেতু, এখানে পুজোর আয়োজন করতে হয়, কমিউনিটি হলেই, মণ্ডপে নয় !\n\n\n\nশ্যামা দুর্গা\n\nপুজো কমিটির কর্ণধার অমিতাভ চক্রবর্তী জানালেন, এটিই নর্থ আমেরিকার প্রথম কৃষ্ণবর্ণা দুর্গামূর্তি। জানা গেল, এই প্রতিমা তৈরি করেছিলেন এ বাংলার জনপ্রিয় শিল্পী শুভমিতা দিন্দা। কয়েকবছর আগে প্রতিমা যায় সে-দেশে। তারপর থেকে ওই মূর্তিই রাখা থাকে উদ্যোক্তাদের কাছে। বছর-বছর বের করে পুজো করা হয়। এই পুজোয় পৌরহিত্যের দায়িত্বে থাকেন সমীর বন্দ্যোপাধ্যায়। তিনি টরন্টো কালীবাড়ির পুজো করতেন।\n\nএই ক্লাবের সঙ্গে যুক্ত আছেন বেশ কয়েকজন স্বেচ্ছাসেবক, যাঁরা কানাডার পাকাপাকি বাসিন্দা। তাঁরাই কোমর বেঁধে স্পনসর জোগাড় করা থেকে অনুষ্ঠান - সবটাই আয়োজন করে থাকেন। হল বুক করাও তাঁদেরই দায়িত্ব। এবারও তাঁর অন্যথা হয়নি।\n\nপুজো কমিটির কর্ণধার অমিতাভ চক্রবর্তী জানালেন, সেন্ট ভলোডিমির সেন্টারে হবে পুজো। জুলাইতেই বের করা হয়েছে দুর্গার মূর্তি । দেবী এখানে সাদা ও লাল পাড় শাড়ি পরিহিতা।\n\nপুজোর আয়োজন\n\nখাওয়া দাওয়া ছাড়া কি পুজো হয়? এখানকার বঙ্গবাসীরাও ভোজনবিলাসী। জমিয়ে ভোগ খাওয়া ও প্রসাদের মেনুও তৈরি । থাকছে খিচুড়ি , পাঁপড়, চাটনি, মিষ্টিও। ঠাকুরের প্রসাদ পোলাও, ফুলকপির তরকারি, ৫ ভাজা, চাটনি, পায়েস - সব কিছুর আয়োজন থাকবে।\n\nথাকছে সাংস্কৃতিক অনুষ্ঠানের আয়োজনও। কলকাতার নাম করা শিল্পীরাও কানাডা যাচ্ছেন পারফর্ম করতে। তবে এখনই নাম জানাতে চাইছেন না উদ্যোক্তারা। এছাড়াও পুজোর সঙ্গে যুক্ত ভারতীয়দের নাচ-গান তো থাকছেই।\n\nনিয়মে কোনও ত্রুটি হবে না, জানালেন পুজো উদ্যোক্তারা। সন্ধি পুজোর ১০৮ পদ্মফুলের আয়োজন থাকবে। তার বরাত দেওয়া হয়ে গিয়েছে। গাঁদা ফুলের অর্ডারও দেওয়া হয়েছে। উদ্যোক্তারা বলছেন, করোনা কাঁটা পেরিয়ে ছন্দে ফিরে খুশি সকলেই।",
    "আমিরাতে পালিয়ে যাওয়া আফগানদের পুনর্বাসন করবে কানাডা": "",
    "কানাডা ও আমেরিকার ১১৭ প্রেক্ষাগৃহে মুক্তি পাচ্ছে ‘হাওয়া’": "এবার কানাডা ও আমেরিকার ১১৭টি প্রেক্ষাগৃহে মুক্তি পেতে যাচ্ছে মেজবাউর রহমান সুমন পরিচালিত ‘হাওয়া’। আগামী ২ সেপ্টেম্বর ‘স্বপ্ন স্কেয়ারক্রো’ এর পরিবেশনায় ‘সান মিউজিক অ্যান্ড মোশন পিকচার্স লিমিটেড’ প্রযোজিত এবং ‘ফেইসকার্ড’ থেকে নির্মিত ‘হাওয়া’ সিনেমাটি একযোগে কানাডা ও আমেরিকার ১১৭টি থিয়েটারে মুক্তি পাবে। ‘স্বপ্ন স্কেয়ারক্রো’র প্রধান মো. অলিউল্লাহ সজীব বিষয়টি নিশ্চিত করেছেন।\n\nস্বপ্ন স্কেয়ারক্রো প্রধান অলিউল্লাহ সজীব বলেন, ‘কানাডা ও আমেরিকায় থাকা বাংলাদেশিদের মধ্যে সিনেমাটি নিয়ে আগ্রহ দেখা যাচ্ছে। সাত দিন আগেই মাল্টিপ্লেক্সগুলোয় হাওয়া সিনেমার টিকিট বিক্রি শুরু করা আমাদের সিনেমার জন্য অভূতপূর্ব ও দারুণ গৌরবের বিষয়।’\n\nজানা গেছে, ইতোমধ্যেই কানাডার ‘সিনেপ্লেক্স এন্টারটেইনমেন্ট’ ও যুক্তরাষ্ট্রের ‘জ্যামাইকা মাল্টিপ্লেক্স সিনেমাস’ এ ‘হাওয়া’র অগ্রিম টিকেট বিক্রি শুরু হয়েছে। এবারই প্রথম বাংলাদেশের কোনও সিনেমার অগ্রিম টিকিট মুক্তির এক সপ্তাহ আগে বিক্রি শুরু করেছে ২টি সিনেমা চেইন। তারা ২৫ আগস্ট রাত থেকেই বিক্রি শুরু করেছে ‘হাওয়া’র টিকিট।\n\nপ্রেক্ষাগৃহে মুক্তির আগে থেকেই ঝড় তোলে মেজবাউর রহমান সুমন পরিচালিত প্রথম সিনেমা ‘হাওয়া’। এই সিনেমার ‘সাদা সাদা কালা কালা’ গানটি অসম্ভব জনপ্রিয়তা পায়। গান শোনার পর থেকেই দর্শক উন্মুখ হয়েছিলেন সিনেমাটি দেখার জন্য। মুক্তির পরও সেই ঝড়ের বেগ ধরে রেখেছে সিনেমাটি। সেই ধারাবাহিকতায় বাংলাদেশের সিনেমা ইতিহাসের সর্ববৃহৎ থিয়েট্রিক্যাল রিলিজ নিয়ে উত্তর আমেরিকায় মুক্তি পাচ্ছে ‘হাওয়া’। এর আগে ৯১টি থিয়েটারে (কানাডা ৭, আমেরিকা ৮৪) একযোগে মুক্তি পেয়ে সর্বাধিক থিয়েটারে মুক্তির রেকর্ড গড়েছিল ‘পাপ পুণ্য’ সিনেমাটি।\n\n‘হাওয়া’ চলচ্চিত্রটিতে অভিনয় করেছেন- চঞ্চল চৌধুরী, শরিফুল ইসলাম রাজ, সুমন আনোয়ার, নাজিফা তুষি, সোহেল মণ্ডল, নাসির উদ্দিন খান, রিজভী রিজু, মাহমুদ আলম, বাবলু বোসসহ আরও অনেকে। মেজবাউর রহমান সুমনের কাহিনী ও সংলাপে সিনেমাটির চিত্রনাট্য লিখেছেন জাহিন ফারুক আমিন, সুকর্ণ সাহেদ ধীমান ও মেজবাউর রহমান সুমন।",
    "তিন ভাইয়ের চক্র ৪ হাজার কোটি টাকা মেরে কানাডা-আমেরিকায় ভোগবিলাসে": "এ যেন ব্যাংকের টাকা মেরে খাওয়ার পারিবারিক চক্র! তারা তিন ভাই। বিভিন্ন প্রতিষ্ঠানের নামে ঋণ হিসেবে ব্যাংক থেকে নিয়েছেন অন্তত চার হাজার কোটি টাকা। তিন ভাইয়ের নামেই মামলা চলে, কারাদণ্ড হয়, জারি হয় গ্রেপ্তারি পরোয়ানা। অন্তত দেড়ডজন মামলা এখনও চলমান। কিন্তু তাদের কখনোই ছোঁয়া যায় না, ধরা যায় না।\n\nনোয়াখালীর বেগমগঞ্জ থেকে এসে চট্টগ্রামে থিতু হওয়া এই তিন ভাই-ই মার্কিন যুক্তরাষ্ট্র ও কানাডায় স্থায়ী ঠিকানা করে নিয়েছেন আগেই। শুধু কানাডাতেই পাচার করেছেন ঋণের বিপুল টাকা। তাদের স্ত্রী-সন্তানরাও থাকেন কানাডা ও যুক্তরাষ্ট্রে। দুই ভাই অনেক আগেই বাংলাদেশ ছেড়েছেন। এক ভাই গোপনে আসা-যাওয়ার মধ্যে থাকেন। বিশাল অংকের ঋণের বিপরীতে ব্যাংকে রাখা বন্ধকি সম্পত্তির মূল্যও এতো কম যে, তা দিয়ে খেলাপি ঋণের এক-দশমাংশও আদায় করা সম্ভব নয়। সবমিলিয়ে তিন ভাইয়ের এই ঋণখেলাপি চক্রের হারানোর কিছু নেই। মাঝখান থেকে হাওয়া হয়ে গেছে ব্যাংকে রাখা সাধারণ মানুষের চার হাজার কোটি টাকা।\n\nএই তিন ভাই হলেন চট্টগ্রামভিত্তিক নুরজাহান গ্রুপের ব্যবস্থাপনা পরিচালক জহির আহাম্মেদ রতন এবং পরিচালক টিপু সুলতান ও ফরহাদ মনোয়ার।\n\nধরা যায় না, ছোঁয়া যায় না\n\nসর্বশেষ মঙ্গলবার (১৩ সেপ্টেম্বর) জহির আহাম্মেদ রতন ও তার ভাই টিপু সুলতানের বিরুদ্ধে প্রেপ্তারি পরোয়ানা জারি করেছেন চট্টগ্রামের অর্থঋণ আদালত। সাউথ ইস্ট ব্যাংকের ২৬৮ কোটি টাকার খেলাপি ঋণ পরিশোধ না করায় বিচারক মুজাহিদুর রহমানের আদালত এই গ্রেপ্তারি পরোয়ানা জারি করেন।\n\nএর আগে চলতি বছরের ৩ ফেব্রুয়ারিও ন্যাশনাল ব্যাংকের ঋণ পরিশোধ না করার দায়ে জহির আহমদ রতনের পাসপোর্ট জব্দ ও তার দেশত্যাগে নিষেধাজ্ঞা জারি করেছিলেন চট্টগ্রাম একই আদালতের একই বিচারক।\n\nতার এক সপ্তাহের মাথায় চলতি বছরের ৯ ফেব্রুয়ারি ব্যাংক থেকে ঋণের নামে ৩২৫ কোটি ৮৪ লাখ টাকা নিয়ে মেরে দেওয়ায় নুরজাহান গ্রুপের ব্যবস্থাপনা পরিচালক জহির আহাম্মেদ রতন এবং পরিচালক টিপু সুলতান ও ফরহাদ মনোয়ারকে ৫ মাসের কারাদণ্ড দেন আদালত। নুরজাহান গ্রুপের অঙ্গপ্রতিষ্ঠান জাসমির ভেজিটেবল অয়েল লিমিটেডের নেওয়া খেলাপি ঋণ আদায়ে চট্টগ্রামে জনতা ব্যাংকের লালদীঘি শাখার দায়ের করা মামলায় ওই শাস্তি দেওয়া হয়। এর আগেই অবশ্য অন্য মামলায় গ্রেপ্তারি পরোয়ানা ছিল রতনের বিরুদ্ধে।\n\nকিন্তু এরপরও তাদের ছোঁয়া যায় না, ধরা যায় না। বছরের পর বছর ধরে নানা কৌশলে সবরকম পরোয়ানা, সবরকম কারাদণ্ড থেকেও গা বাঁচিয়ে চলেছেন তিন ভাই— জহির আহাম্মেদ রতন, টিপু সুলতান ও ফরহাদ মনোয়ার।\n\nগ্রেপ্তারি পরোয়ানা দুই ভাইয়ের বিরুদ্ধে\n\nঋণ নিয়ে দীর্ঘদিনেও টাকা শোধ না করায় নুরজাহান গ্রুপের বিরুদ্ধে সাউথইস্ট ব্যাংকের জুবিলী রোড শাখা ২১১ কোটি ৭ লাখ ২৯ হাজার ৯৯১ টাকার দাবিতে আদালতে মামলা (নম্বর ২৬১/২০১) দায়ের করে। নুরজাহান গ্রুপের অঙ্গপ্রতিষ্ঠান ম্যারিন ভেজিটেবল ওয়েল লিমিটেডের নামে এই ঋণ নেওয়া হয়েছিল। এই মামলা চলাকালে নুরজাহান গ্রুপ ২০১৯ সালের ২৬ ডিসেম্বর মাত্র দুই কোটি ৯৪ লাখ এবং ২০২০ সালের ৩০ জুন মাত্র এক কোটি ৪৭ লাখ টাকা পরিশোধ করে।\n\n৩০ নভেম্বর ২০২১ পর্যন্ত মূল ঋণ ২০৬ কোটি ৬৬ লাখ ২৯ হাজার ৯৯১ টাকার সঙ্গে যুক্ত হয় ৬১ কোটি ২৪ লাখ ৯৯ হাজার ৮৭০ টাকা। এর সাথে মামলা খরচ ৬০ হাজার ৫৯০ টাকা যুক্ত হয়ে মোট ঋণের পরিমাণ দাঁড়ায় ২৭৬ কোটি ৯১ লাখ ৯০ হাজার ৪৫২ টাকা।\n\nদীর্ঘ সময় ধরে চলা এই মামলায় সর্বশেষ গত মঙ্গলবার (১৩ সেপ্টেম্বর) বিচারক মুজাহিদুর রহমানের আদালত নুরজাহান গ্রুপের চেয়ারম্যান ও ম্যানেজিং ডিরেক্টর জহির আহাম্মেদ রতন ও তার ভাই টিপু সুলতানের বিরুদ্ধে প্রেপ্তারি পরোয়ানা জারি করেছেন।\n\n৭ মাস আগে ৬ মাসের জেল\n\nজনতা ব্যাংকের লালদীঘি শাখা থেকে ১১২ কোটি ৪৭ লাখ ৬২ হাজার ৮০১ টাকা ঋণ নেয় নুরজাহান গ্রুপের অঙ্গপ্রতিষ্ঠান জাসমির ভেজিটেবল অয়েল লিমিটেড। কিন্তু দীর্ঘদিনেও ঋণের সেই টাকা আর পরিশোধ করা হয়নি। পরবর্তীতে সুদ ও দণ্ড সুদসহ ব্যাংকের মোট পাওনা দাঁড়ায় ৩২৫ কোটি ৮৪ লাখ টাকা। এই টাকা পরিশোধ করার জন্য জাসমির ভেজিটেবল অয়েল লিমিটেডকে নির্দেশ দেন আদালত। কিন্তু তার আগেই নুরজাহান গ্রুপের ব্যবস্থাপনা পরিচালক জহির আহাম্মেদ রতন, পরিচালক টিপু সুলতান ও ফরহাদ মনোয়ার চলে যান দেশে-বিদেশে আত্মগোপনে। আদালতের নির্দেশ না মেনে টাকা পরিশোধ না করায় সর্বশেষ চলতি বছরের ৯ ফেব্রুয়ারি ৬ মাসের কারাদণ্ড দেন আদালত।\n\nচেকের ৪ মামলায় ১ বছরের কারাদণ্ড\n\nচলতি বছরের ১১ আগস্ট চেক প্রতারণা মামলায় নুরজাহান গ্রুপের চেয়ারম্যান টিপু সুলতান ও ব্যবস্থাপনা পরিচালক জহির আহম্মেদকে ৬ কোটি টাকার অর্থদণ্ড ও এক বছরের কারাদণ্ড দেন চট্টগ্রামের আদালত। বাংলাদেশ কমার্স ব্যাংক দেওয়ান হাট শাখার ৬ কোটি টাকা পাওনার বিপরীতে দায়ের করা চেকের (এনআই অ্যাক্ট) মামলায় চট্টগ্রাম যুগ্ম মহানগর দায়রা জজ আফরোজা জেসমিন কলি ওই রায় দেন।\n\n২০১১ সালে ভোজ্যতেল আমদানি করতে বাংলাদেশ কমার্স ব্যাংক থেকে এই ঋণ সুবিধা নেন প্রতিষ্ঠানটির কর্ণধাররা। দীর্ঘদিনেও ঋণ পরিশোধ না করায় প্রতিষ্ঠানটির বিরুদ্ধে ১১০ কোটি টাকা পাওনার বিপরীতে ২০১৯ সালে অর্থঋণ মামলা দায়ের করে বাংলাদেশ কমার্স ব্যাংক। ২০১২ সালে নুরজাহান গ্রুপের প্রতিষ্ঠান ম্যারিন ভেজিটেবল অয়েলস লিমিটেডের বিরুদ্ধে ৬০ কোটি টাকার বিপরীতে ১০টি চেকের মামলা দায়ের করে বাংলাদেশ কমার্স ব্যাংক দেওয়ানহাট শাখা। এর মধ্যে ৬ কোটি টাকার বিপরীতে দায়ের করা একটি মামলায় ওই রায় দেওয়া হয়।\n\nএর আগে গত ১ আগস্ট, ১৯ জুন ও ১০ মে আরো তিনটি পৃথক চেকের মামলায় প্রতিষ্ঠানটির কর্ণধারদের বিরুদ্ধে প্রতিটি মামলায় এক বছর করে সাজা দেন আদালত। রায় হওয়া চারটি মামলায় দুই কর্ণধারকে এক বছরের কারাদণ্ডের পাশাপাশি সমপরিমাণ (২২ কোটি টাকা) অর্থদণ্ডও দেওয়া হয়।\n\nঅগ্রণী ব্যাংকের ২৫৮ কোটি টাকা হাওয়া\n\nবিদেশ থেকে পণ্য আমদানির বিপরীতে নুরজাহান গ্রুপের অঙ্গপ্রতিষ্ঠান ম্যারিন ভেজিটেবল অয়েলস লিমিটেড অগ্রণী ব্যাংক থেকে ঋণের নামে ২৫৮ কোটি টাকা আত্মসাৎ করে। এরই মধ্যে এই অভিযোগে নুরজাহান গ্রুপের দুজন আর তিন ব্যাংক কর্মকর্তাসহ পাঁচজনের বিরুদ্ধে চার্জশিট দেয় দুর্নীতি দমন কমিশন (দুদক)।\n\nদুদকের তদন্তে দেখা গেছে, ২০১১ সালের ১০ মার্চ ম্যারিন ভেজিটেবল অয়েলস অগ্রণী ব্যাংকের চট্টগ্রামের একটি শাখায় ৩৫ হাজার মেট্রিক টন ক্রুড পামওলিন আমদানির জন্য ২০ শতাংশ মার্জিনে ১২০ দিন মেয়াদে প্রায় ৩২৭ কোটি চার লাখ টাকা ঋণপত্র এবং মার্জিন ২৬১ কোটি ৬৩ লাখ টাকার টিআর ঋণের জন্য আবেদন করে। ম্যারিন ভেজিটেবল অয়েলসকে ঋণ নিতে বাংলাদেশ ব্যাংক শর্ত দেয়, নুরজাহান গ্রুপের আরেক অঙ্গপ্রতিষ্ঠান জাসমীর ভেজিটেবল অয়েলসের কাছে অগ্রণী ব্যাংকের আছাদগঞ্জ শাখায় ২০১২ সালের ২৮ ফেব্রুয়ারি পর্যন্ত ৮৫ কোটি ৯৭ লাখ ৭৭ হাজার ১৮ টাকার অনাদায়ী ঋণ পরিশোধ করতে হবে।\n\nদুদকের তদন্তে পরে ওঠে আসে, অগ্রণী ব্যাংকের আগ্রাবাদ জাহান ভবন শাখা থেকে ম্যারিন ভেজিটেবল অয়েলসের অনুকূলে ঋণের নামে ২০১১ থেকে ২০১২ সালের পর্যন্ত মোট ২৮০ কোটি ৭২ লাখ ৩৮ হাজার ৩৭৩ টাকা কোনো শর্ত না মেনেই ছাড় করা হয়েছে ব্যাংক থেকে। দুদক এজন্য অগ্রণী ব্যাংক লিমিটেড আগ্রাবাদ শাখার তৎকালীন শাখা ব্যবস্থাপক বেলায়েত হোসেনকে দায়ী করেছে। দুদকের অনুসন্ধান সূত্রে জানা যায়, ২০১১-২০১২ সালে ২৮০ কোটি ৭২ লাখ ৩৮ হাজার ৩৭৩ টাকা নেওয়া ঋণের মধ্যে মাত্র ২২ কোটি ১৬ লাখ ২২ হাজার টাকা পরিশোধ করেছেন। আর বাকি ২৫৮ কোটি ৫৬ লাখ ১৬ হাজার ৩৭৩ টাকা আত্মসাৎ করা হয়েছে।\n\nচলতি বছরের ২৪ এপ্রিল ম্যারিন ভেজিটেবল অয়েলস লিমিটেডের চেয়ারম্যান টিপু সুলতান, নুরজাহান গ্রুপের চেয়ারম্যান ও মাররীন ভেজিটেবল অয়েলসের ব্যবস্থাপনা পরিচালক জহির আহাম্মেদ, অগ্রণী ব্যাংকের আগ্রাবাদ শাখার তৎকালীন সিনিয়র অফিসার ও ঋণ প্রস্তাবকারী ত্রিপদ চাকমা, বৈদেশিক বাণিজ্যের তৎকালীন ব্যবস্থাপক মো. রমিজ উদ্দিন এবং শাখা প্রধান ও ডিজিএম বেলায়েত হোসেন বিরুদ্ধে চার্জশিট দেয়।\n\nঋণ পেতে খোলা হয় নামমাত্র কোম্পানি\n\nচট্টগ্রামভিত্তিক নুরজাহান গ্রুপ ব্যবসা শুরু করে তেল আমদানি, পরিশোধন, উৎপাদন ও বাজারজাতের মাধ্যমে। এসব ব্যবসায় তারা কিছুটা সফল হওয়ার পর একসময় ব্যাংক থেকে ঋণ নিয়ে টাকা হাতানোর নেশায় জড়িয়ে পড়ে পুরোদমে। খোলা হয় নতুন নতুন কোম্পানি— যার বেশিরভাগই নামমাত্র। মূলত ঋণ নিতেই এসব কোম্পানি খোলা হয়— এমন অভিযোগও ওঠে। দেখা গেছে, কোম্পানি খোলার কয়েক বছরের মধ্যে সেই কোম্পানির আর অস্তিত্বই মেলেনি।\n\nঅঙ্গপ্রতিষ্ঠানের নামে এভাবে অন্তত ২০টি কোম্পানি খোলা হয়। এর মধ্যে রয়েছে নুরজাহান সুপার অয়েল লিমিটেড, ম্যারিন ভেজিটেবল অয়েলস লিমিটেড, জাসমির ভেজিটেবল অয়েল লিমিটেড, জামিয়া এডিবল অয়েল লিমিটেড, জামিয়া সুপার অয়েল লিমিটেড, জামিয়া ভেজিটেবল অয়েল লিমিটেড, নুরজাহান সিনথেটিক লিমিটেড, সাগরিকা বোতল এন্ড প্যাকিং ইন্ডাস্ট্রিজ লিমিটেড, তাসমিন ফ্লাওয়ার মিলস লিমিটেড, নুরজাহান স্পাইসিস লিমিটেড, নুরজাহান ব্রিকস লিমিটেড, তাসমিন প্রপার্টিজ এন্ড ডেভেলপমেন্ট লিমিটেড, নুরজাহান ট্যাংক টার্মিনাল লিমিটেড, আহমেদ ট্রেডার্স, আরওয়াই শিপিং লাইনস লিমিটেড, নুরজাহান সিএনজি রি-ফুয়েলিং স্টেশন লিমিটেড, সুফি এন্ড ব্রাদার্স, লাহিড়ি এন্টারপ্রাইজ।\n\nলুটপাট ৪ হাজার কোটি টাকা\n\nনুরজাহান গ্রুপের এমডি জহির আহমদ রতন ও তার দুই ভাই মিলে সবমিলিয়ে বিভিন্ন ব্যাংক থেকে প্রায় ৪ হাজার কোটি টাকা ঋণ নেন। তার বিরুদ্ধে বিভিন্ন ব্যাংক ও আর্থিক প্রতিষ্ঠানের কমপক্ষে ১৫টি মামলা আছে।\n\nনূরজাহান গ্রুপের কাছ থেকে সবচেয়ে বেশি টাকা পাবে অগ্রণী ব্যাংক। ব্যাংকটির একারই পাওনা প্রায় দেড় হাজার কোটি টাকা।\n\nজানা গেছে, চট্টগ্রামে সাউথইস্ট ব্যাংক লিমিটেডের জুবলী রোড শাখা নুরজাহান গ্রুপের অঙ্গপ্রতিষ্ঠান ম্যারিন ভেজিটেবল অয়েল লিমিটেডের কাছে পাওনা রয়েছে ২০৪ কোটি ৯৬ লাখ টাকা। এর বাইরে নুরজাহান গ্রুপেরই আরেক অঙ্গপ্রতিষ্ঠান তাসমিন প্রোপার্টিজ অ্যান্ড ডেভেলপমেন্ট লিমিটেড থেকে ব্যাংকটি পাবে ৯২ কোটি চার লাখ টাকা। সবমিলিয়ে শুধু নুরজাহান গ্রুপের এই দুই প্রতিষ্ঠানের কাছেই সাউথইস্ট ব্যাংক জুবলী রোড শাখা পাবে প্রায় ২৯৭ কোটি টাকা। অথচ এর বিপরীতে ব্যাংকের কাছে বন্ধকি সম্পত্তি যা আছে, তার মূল্য বড়জোর ৪০ কোটি টাকা পর্যন্ত হবে।\n\nজানা গেছে, জহির আহমদ রতন মেসার্স আহমদ ট্রেডার্সের নামে ১১৮ কোটি ৫০ লাখ ৫১ হাজার ৮৮৩ টাকা ন্যাশনাল ব্যাংক থেকে ঋণ নেন। এ ঘটনায় ২০২০ সালে মামলা দায়ের করা হয়। ঋণের বিপরীতে কোনো স্থাবর সম্পত্তি বন্ধক না থাকায় বাদীপক্ষ তার বিরুদ্ধে গ্রেপ্তারি পরোয়ানার আবেদন করেন। আদালত তার বিরুদ্ধে ২০২১ সালের ৮ নভেম্বর গ্রেফতারি পরোয়ানা জারি করেন।\n\nচলতি বছরের ৩ ফেব্রুয়ারি ন্যাশনাল ব্যাংকের ১১৮ কোটি ৫০ লাখ টাকা ঋণ পরিশোধ না করায় নুরজাহান গ্রুপের এমডি জহির আহমদ রতনের দেশত্যাগে নিষেধাজ্ঞা দেন চট্টগ্রামের অর্থঋণ আদালত। তিনি যাতে বিদেশে পালিয়ে যেতে না পারেন সে জন্য বাদি পক্ষের আবেদনের পরিপ্রেক্ষিতে আদালত দেশত্যাগের নিষেধাজ্ঞাসহ তার পাসপোর্ট জব্দ করার নির্দেশ দেন।\n\nসিপি",
    "কানাডার এনআরবি টিভিতে এইচএসবিসির বিশেষ অনুষ্ঠান ‘দেখি বাংলার মুখ’": "গ্রাহকদের সঙ্গে সম্পর্ক দৃঢ় করতে সম্প্রতি এইচএসবিসি কানাডা এবং এইচএসবিসি বাংলাদেশ যৌথভাবে কানাডার এনআরবি টিভিতে 'দেখি বাংলার মুখ' নামে একটি বিশেষ অনুষ্ঠান শুরু করেছে।\n\nবাংলাদেশি সংস্কৃতির পৃষ্ঠপোষকতার পাশাপাশি বাংলাদেশের ভাবমূর্তি সমুন্নত করতে এই ধারাবাহিক সাংস্কৃতিক অনুষ্ঠানের আয়েজিন করছে এইচএসবিসি।\n\n'আমার রবীন্দ্রনাথ' শিরোনামে অনুষ্ঠানের প্রথম পর্বের বিযয়বস্তু ছিল 'রবীন্দ্রনাথ ঠাকুর'।\n\nগত আগস্ট মাসের শেষভাগে প্রচার হওয়া অনুষ্ঠানটিতে উপস্থিত ছিলেন আবৃত্তিকার ভাস্বর বন্দোপাধ্যায়, সঙ্গীতশিল্পী অদিতি মহসিন, শহীদ খন্দকার টুকু ও ড. মমতাজ মমতা। অনুষ্ঠান পরিচালনা করেন গবেষক ও লেখক সুব্রত কুমার দাশ।\n\nএইচএসবিসি কানাডা থেকে সন্দীপ কে. চৌধুরি (হেড অফ ইন্টারন্যাশনাল সেগমেন্ট, কাস্টমার গ্রোথ অ্যান্ড পার্টনারশিপ, ওয়েল্থ অ্যান্ড পার্সোনাল ব্যাংকিং) এবং এইচএসবিসি বাংলাদেশ থেকে তানমি হক (কান্ট্রি হেড অফ ওয়েল্থ অ্যান্ড পার্সোনাল ব্যাংকিং) অনুষ্ঠানে উপস্থিত ছিলেন।\n\nতানমি হক বলেন, 'বাংলাদেশি কানাডা-প্রবাসীরা বাংলাদেশ ও কানাডার বন্ধুত্বকে সামনের দিকে এগিয়ে নিয়ে যাচ্ছে। এখানে আপনারা বাংলাদেশের সংস্কৃতিকে ধারণ করে তা বিশ্বের অন্যান্য দেশের জনগণ এবং সংস্কৃতির কাছে তুলে ধরছেন।'\n\nতিনি সংস্কৃতির এই আদানপ্রদান এবং সেতুবন্ধনের জন্য বাংলাদেশের প্রবাসী সমাজকে এইচএসবিসি-এর পক্ষ থেকে ধন্যবাদ জানান।",
    "কানাডা-যুক্তরাষ্ট্রে যাচ্ছে ‘পরাণ’": "কানাডা-যুক্তরাষ্ট্রে যাচ্ছে ‘পরাণ’\n\nবিনোদন ডেস্ক: রায়হান রাফি পরিচালিত ও লাইভ টেকনোলজিস প্রযোজিত ‘পরাণ’ সিনেমাটি মুক্তি পেয়েছিল ঈদুল আজহায়। শুরুতে স্বল্প সংখ্যক প্রেক্ষাগৃহে মুক্তি পেলেও ধীরে ধীরে এর প্রেক্ষাগৃহের সংখ্যা বাড়তে থাকে। সিনেমাটি মুক্তির এক মাস পেরিয়েও দর্শকের আগ্রহের কেন্দ্রবিন্দুতে রয়েছে।\n\nশুধু দেশেই নয়, দেশের বাইরে বাংলা ভাষাভাষীদের মধ্যেও ‘পরাণ’ নিয়ে আগ্রহ তৈরি হয়েছে। সেপ্টেম্বরের মাঝামাঝিতে বায়োস্কোপ ফিল্মসের পরিবেশনায় ‘পরাণ’ সিনেমা যুক্তরাষ্ট্র ও কানাডায় মুক্তি পেতে যাচ্ছে। বিদেশে সিনেমাটি মুক্তি দেয়া প্রসঙ্গে লাইভ টেকনোলজিসের পরিচালক ইয়াসির আরাফাত বলেন, ‘আমরা একটা পরিচ্ছন্ন সিনেমা তৈরি করেছি। সিনেমাটি মুক্তির অষ্টম সপ্তাহেও দর্শক আগ্রহ রয়েছে। এবার যুক্তরাষ্ট্র ও কানাডা প্রবাসীদের জন্য সিনেমাটি মুক্তি দেয়া হচ্ছে। আশা করছি, সবাই সিনেমাটি ভালোভাবেই উপভোগ করবেন।’\n\nযুক্তরাষ্ট্র ও কানাডায় ‘পরাণ’ সিনেমার পরিবেশক বায়োস্কোপ ফিল্মসের সিইও রাজ হামিদ বলেন, ‘পরাণ মুক্তির পর থেকেই যুক্তরাষ্ট্র ও কানাডার বাঙালিরা সিনেমাটি দেখার জন্য মুখিয়ে রয়েছে। অবশেষে সবার আগ্রহে সিনেমাটি সেপ্টেম্বরের মাঝামাঝিতে মুক্তি দেওয়া হবে। সিনেমাটি নিয়ে আমরা দারুণ আশাবাদী।’\n\n‘পরাণ’ সিনেমার এমন সফলতায় দারুণ খুশি সিনেমার কলাকুশলীরা। ‘পরাণ’ সিনেমায় অভিনয় করেছেন শরীফুল রাজ, বিদ্যা সিনহা মিম, রাশেদ অপু, ইয়াস রোহান, শিল্পী সরকার, নাসির উদ্দিন খান প্রমুখ।\n\nবিজনেস আওয়ার/০১ সেপ্টেম্বর ২০২২ / এস এইচ",
    "Probashe Durga Puja: কানাডার ডারহামে একটুকরো বাঙালিয়ানা, কুমোরটুলির প্রতিমায় পুজো দেবী দুর্গার": "কলকাতা: একেবারে অন্য গোলার্ধ। বাংলার মতো সেখানেও ভরা শরৎকাল কিনা জানা নেই। কিন্তু শারদ উৎসব আছে ষোলোআনা। আর তা সম্ভব হয়েছে একঝাঁক বাঙালির হাত ধরে।\n\nদেশটার নাম কানাডা (Canada)। সেই দেশের ডারহাম (Durham) শহরের আকাশে-বাতাসে এখন শারদ উৎসবের ছোঁয়া। সৌজন্যে আগমনী দুর্গা পুজো। আগমনী কালচারাল অ্যাসোসিয়েশনের হাত ধরে হয় এই পুজো। কানাডার মাটিতে বাঙালি সংস্কৃতি চর্চা এই সংগঠনের অন্যতম আগ্রহের বিষয়। দুর্গাপুজো বাদ রেখে যেটা সম্ভব নয়। তাই হাজার ব্যস্ততার মধ্য়েও সময় বের করেছেন সেখানকার প্রবাসী বাঙালিরা। ধুমধাম করে হতে চলেছে বাঙালির সবচেয়ে প্রিয় উৎসব। হাত মিলিয়েছেন আরও অনেকেই।\n\nশরৎ কালের দুর্গাপুজো (Durga Pujo) আসলে 'অকালবোধন'। রামচন্দ্রের হাতে শরৎকালে পুজো পেয়েছিলেন দেবী দুর্গা। সেই পুজো অবশ্য কানাডার (Canada) ডারহামে আরও একটু অন্যসময়ে হচ্ছে। সেখানে পিতৃপক্ষেই শুরু হচ্ছে দুর্গোৎসব। ২৪ ও ২৫ সেপ্টেম্বর হচ্ছে আগমনী কালচারাল অ্যাসোসিয়েশনের এই দুর্গাপুজো। ডারহামের চেস্টনাট হিল ডেভেলপমেন্টস রিক্রিয়েশন কমপ্লেক্সে (Chestnut Hill Developments Recreation Complex) হবে এবারের পুজো।\n\nভরপুর উৎসাহ:\n\nডারহামে আগমনী দুর্গা পুজো ২দিনের হলেও উদ্যোগে ছিটেফোঁটা ঘাটতিও নেই। দিনভর ব্যস্ততা, তুমুল কাজের চাপ সব সামলে ধীরে ধীরে নেওয়া হয়েছে যাবতীয় প্রস্তুতি। দীর্ঘদিন ধরে পরিকল্পনা করা হয়েছে। যা যা প্রয়োজনীয় জিনিস লাগবে তার তালিকা তৈরি করা হয়েছে। সুষ্ঠুভাবে পুজো করার জন্য হাতে সময় নিয়ে সেসব জোগাড়ও করেছেন পুজো উদ্য়োক্তারা। ২৩ সেপ্টেম্বর রাত থেকেই শুরু শেষ মুহূর্তের প্রস্তুতি। সাজানো হয়েছে পুজোর জায়গা। ২৪ এবং ২৫ সেপ্টেম্বর ধুমধাম করে হতে চলেছে পুজোর আয়োজন। ২০২১-এ প্রথম বার পুজো করেছে আগমনী। কিন্তু সেই সময় ছিল কোভিডের দাপট। ফলে নানা কোভিড প্রোটোকল মেনে পুজো করতে হয়েছে। এবার অবশ্য সেই ছবি আর নেই। ফলে এবার যাবতীয় বিধিনিষেধ ছাড়াই দুর্গাপুজোয় মাতছেন উৎসাহীরা। আয়োজনও হচ্ছে জমাটি।\n\nকবে কীভাবে পুজো:\n\n২৪ সেপ্টেম্বর কলাবউ স্নানের মধ্যে দিয়ে শুরু হবে পুজো। ওইদিনই সপ্তমীর অঞ্জলি এবং অষ্টমীর পুজোও হবে। তার পরের দিন ২৫ সেপ্টেম্বর হবে নবমীর যজ্ঞ। সেদিনই দশমীও পালন হবে। সঙ্গে থাকবে ধুনুচি নাচের আসর।\n\nজমাটি ভোগ:\n\nবাঙালির দুর্গাপুজোয় গুরুত্বের দিক থেকে ২টি বিষয় একেবারে প্রথম দিকে থাকে। তার একটি হল ভোগ। ডারহামের পুজোর ভোগে থাকছে নিখাদ বাংলার গন্ধ। উদ্যোক্তারা জানাচ্ছেন, ভোগে থাকছে খিচুড়ি, পাঁচ রকমের ভাজা, পায়েস এবং চাটনি।\n\n\n\n\n\nগত বছরেও ছিল ভোগের আয়োজন\n\nসাংস্কৃতিক অনুষ্ঠান:\n\nএকটু আগেই যে ২টি বিষয়ের কথা বলা হল, তার একটি ভোগ, আর অন্যটি হল সাংস্কৃতিক অনুষ্ঠান। সেই কথা মাথায় রেখেই সন্ধেয় থাকছে মনকাড়া সাংস্কৃতিক অনুষ্ঠানের সম্ভার। তার জন্য় অবশ্য দীর্ঘদিন ধরে চলেছে মহড়া। সময় বের করে সেই মহড়াতে অংশ নিয়েছেন শিল্পীরা।\n\nকানাডার ডারহামের এই পুজোর প্রতিমাতেও রয়েছে বাংলার ছোঁয়া। কুমোরটুলির শিল্পী কৌশিক ঘোষের তৈরি প্রতিমাতেই শারদ-আবাহনে মাতছেন এই শহরের প্রবাসী বাঙালিরা।\n\nআরও পড়ুন: পঞ্জিকা মেনে একই দিনে দেবী বোধন অ্যাডিলেডে, অস্ট্রেলিয়ায় যেন এক টুকরো তিলোত্তমার ছোঁয়া",
    "উচ্চশিক্ষার জন্য কানাডায় যেতে যা জানা প্রয়োজন": "উচ্চশিক্ষার জন্য বিদেশি শিক্ষার্থীদের কাছে আরেকটি পছন্দের গন্তব্য কানাডা। প্রতিবছর উল্লেখযোগ্য সংখ্যক বাংলাদেশি শিক্ষার্থী স্কলারশিপ নিয়ে বা নিজস্ব অর্থায়নে কানাডায় পড়তে যাচ্ছে।তাই কানাডার উচ্চশিক্ষা সম্পর্কে জানতে অফনেকে বেশ আগ্রহী। আসুন জেনে নিই সেরকম কিছু তথ্য-\n\nকানাডার বিশ্ববিদ্যালয়ে স্নাতক করার সুযোগ\n\nবাংলাদেশ থেকে অনেক শিক্ষার্থীই স্নাতক করতে কানাডা যাচ্ছেন।এ-লেভেল বা উচ্চমাধ্যমিক পরীক্ষা শেষ করেই আবেদন করা সম্ভব। তবে অবশ্যই বিশ্ববিদ্যালয়ের আন্তর্জাতিক অফিসের সঙ্গে যোগাযোগ করে সঠিক তথ্য নিয়ে আবেদন করা উচিত।\n\nকানাডায় পড়াশোনার ধরন\n\nকানাডার বিশ্ববিদ্যালয়ে মাস্টার্স পর্যায়ের শিক্ষার্থীরা মূলত দুই ধরনের শিক্ষার জন্য আসেন—গবেষণাভিত্তিক ও কোর্সবিষয়ক পড়ালেখা। কোর্সভিত্তিক পড়ালেখায় বৃত্তির সুযোগ বিদেশি শিক্ষার্থীদের জন্য নেই বললেই চলে। কিছু কিছু কোর্স আছে, যেখানে শিক্ষার্থীরা কো-অপ করতে পারেন। কো-অপ এমন একটি ব্যবস্থা, যার মাধ্যমে বিশ্ববিদ্যালয় নির্ধারিত কোনো কর্মক্ষেত্রে কিছুদিনের জন্য কাজ করে অর্থ উপার্জন করা যায়। এই পদ্ধতির সুবিধা হলো ডিগ্রির পাশাপাশি কাজের অভিজ্ঞতাও হয়ে যায়। তবে এ সুযোগ তুলনামূলক কম। অন্যদিকে গবেষণাভিত্তিক প্রোগ্রামে বিশ্ববিদ্যালয়গুলোতে এনট্রান্স স্কলারশিপ, ফরেন স্টুডেন্ট স্কলারশিপসহ নানা সুযোগ থাকে। কোনো সুযোগ না পেলেও গবেষণা সহকারী বা শিক্ষকদের সহকারী হিসেবে কিছু সুবিধা পাওয়া যায়।\n\nস্কলারশিপের সুযোগ\n\nএকাডেমিক ফলাফল ও গবেষণার অভিজ্ঞতা, বিভিন্ন কাজে সম্পৃক্ততা এবং আইইএলটিএসের স্কোরের ভিত্তিতে সাধারণত বিশ্ববিদ্যালয় থেকেই শিক্ষার্থীরা নানা তহবিল পেয়ে থাকেন। তবে স্কলারশিপের সুযোগ মূলত বিশ্ববিদ্যালয়ের ওপর নির্ভর করে। এছাড়া কানাডার বিভিন্ন প্রদেশে বিভিন্ন ধরনের সুযোগ আছে। অন্টারিও প্রদেশের বিশ্ববিদ্যালয়ে শিক্ষার্থীরা অন্টারিও গ্র্যাজুয়েট স্কলারশিপ প্রোগ্রাম নামের বৃত্তির জন্য আবেদন করতে পারছেন। এক্ষেত্রে শিক্ষার্থীকে অবশ্যই অন্টারিও প্রদেশেরই কোনো না কোনো বিশ্ববিদ্যালয়ে পড়তে হবে। এছাড়াও কুইবেক প্রভিন্সিয়াল গভর্নমেন্ট স্কলারশিপ, অন্টারিও ট্রিলিয়াম স্কলারশিপসহ নানা বৃত্তি শিক্ষার্থীদের জন্য চালু আছে। বাংলাদেশি শিক্ষার্থীরা শাস্ত্রী ইন্দো-কানাডিয়ান ইনস্টিটিউট, কানাডিয়ান কমনওয়েলথ স্কলারশিপ ও ফেলোশিপ প্ল্যানেও আবেদন করতে পারেন।\n\nস্কলারশিপের জন্য যোগ্যতা\n\nকানাডার বিভিন্ন বিশ্ববিদ্যালয়ের ভিন্ন ভিন্ন সরকারি স্কলারশিপের সুযোগ পান শিক্ষার্থীরা। এসব স্কলারশিপের ক্ষেত্রে আবেদনের যোগ্যতাও ভিন্ন ভিন্ন। তবে যে স্কলারশিপের জন্যই আবেদন করুন না কেন, বাংলাদেশে আপনি কোন শিক্ষাপ্রতিষ্ঠানে পড়েছেন, ফলাফল কেমন, এগুলো বিবেচনা করা হয়। এ ছাড়া বিভিন্ন সহশিক্ষামূলক কার্যক্রমে যুক্ততা, গবেষণায় সংশ্লিষ্টতাকে গুরুত্ব দেওয়া হয়। বিশ্ববিদ্যালয়ভেদে ভিন্ন ভিন্ন আইইএলটিএস স্কোরকে ন্যূনতম যোগ্যতা হিসেবে বিবেচনা করা হয়। তবে অধিকাংশ বিশ্ববিদ্যালয়ই আইইএলটিএসে অন্তত ৬.৫ স্কোর চায়।\n\nআইইএলটিএস স্কোরের গুরুত্ব\n\nকানাডার বিশ্ববিদ্যালয়ে ভর্তির ক্ষেত্রে আইইএলটিএস খুবই গুরুত্বপূর্ণ। যারা উচ্চশিক্ষার জন্য কানাডায় যাওয়ার কথা ভাবছেন, তাদের আগে থেকেই আইইএলটিএসের প্রস্তুতি নেওয়া উচিত। শুধু বৃত্তি বা ভর্তির জন্য নয়, ভিসা পাওয়ার ক্ষেত্রেও এটির গুরুত্ব আছে। যারা উচ্চশিক্ষার জন্য না গিয়ে অভিবাসনের জন্য কানাডায় যেতে চান, তাদেরও আইইএলটিএসের জেনারেল স্কোর উপস্থাপন করতে হয়।\n\nকানাডায় জীবনযাত্রার ব্যয়\n\nকানাডায় প্রদেশভেদে কিংবা পরিবেশভেদে জীবনযাত্রার ব্যয় ভিন্ন। বিশ্ববিদ্যালয় ডরমিটরিতে থাকলে এক রকম খরচ, আবার আরও কয়েকজন শিক্ষার্থীর সঙ্গে রুম ভাগ করে থাকলে খরচ আরেক রকম। অন্টারিও প্রদেশের অটোয়া শহরে একজন শিক্ষার্থী ১২০০-১৩০০ কানাডিয়ান ডলারে খুব ভালোভাবে চলতে পারে। একই সময়ে নিউ ব্রান্সউইকের ফ্রেডরিকটনে এই খরচ হয়তো ১০০০-১১০০ ডলার। আবার টরন্টো বা ভ্যাঙ্কুভারে ১৯০০-২০০০ ডলার খরচ হয়ে যায়।\n\nস্কলারশিপ ছাড়া পড়ার খরচ\n\nবিশ্ববিদ্যালয় ও বিষয়ভেদে টিউশন ফি আলাদা। স্নাতক প্রোগ্রামে প্রতি সেমিস্টারে খরচ পড়বে ১০ থেকে ১২ হাজার কানাডিয়ান ডলার (৭ লাখ ৩০ হাজার থেকে ৮ লাখ ৮০ হাজার টাকা প্রায়)। মাস্টার্স প্রোগ্রামেও প্রতি সেমিস্টারে খরচ প্রায় ১০ হাজার থেকে ১২ হাজার কানাডিয়ান ডলার। সেই হিসেবে বৃত্তি ছাড়া পড়তে পূর্ণকালীন স্নাতকে খরচ ৮০ হাজার থেকে ১ লাখ কানাডিয়ান ডলারের কাছাকাছি। বৃত্তি ছাড়া স্নাতকোত্তরে পড়তে প্রায় ৩০ হাজার কানাডিয়ান ডলার খরচ হতে পারে।\n\nদক্ষতা বিকাশের কোর্স করার সুযোগ\n\nকানাডার বিভিন্ন বিশ্ববিদ্যালয়, কলেজ কিংবা প্রতিষ্ঠান পেশাদার দক্ষতা বাড়ানোর জন্য গ্র্যাজুয়েট ডিপ্লোমা কোর্স পরিচালনা করে। শিক্ষার্থী কিংবা চাকরিজীবীরা খুব সহজেই এসব কোর্সে ভর্তি হতে পারেন। বিভিন্ন বিশ্ববিদ্যালয়ে টেকনিক্যাল কোর্স করার সুযোগ অনেক বেশি। ডিপ্লোমা প্রোগ্রাম বা প্রোফেশনাল কোর্স হিসেবে বিভিন্ন প্রতিষ্ঠানে ভর্তির সুযোগ অন্যান্য দেশের তুলনায় কানাডায় বেশি।\n\nপড়ালেখার পাশাপাশি কাজ করার সুযোগ\n\nআন্তর্জাতিক শিক্ষার্থীদের পড়াশোনার পাশাপাশি প্রতি সপ্তাহে ২০ ঘণ্টা পর্যন্ত কাজের সুযোগ আছে। স্টুডেন্ট ভিসায় শিক্ষার্থীরা সপ্তাহে ২০ ঘণ্টা কাজের সুযোগ পান। সেই হিসেবে মাসে প্রায় দেড় হাজার কানাডিয়ান ডলার আয়ের সুযোগ আছে। মে থেকে আগস্ট মাস পর্যন্ত গ্রীষ্মকাল—এই সময়ে কর্মঘণ্টার সীমাবদ্ধতা থাকে না। তখন আরও বেশি কাজ করা যায়।\n\nকানাডায় পড়ালেখা করে সে দেশে চাকরির সুযোগ\n\nকানাডা অনেকটাই অভিবাসীদের ওপর নির্ভরশীল। তাই অভিবাসীরা এখন প্রচুর কাজের সুযোগ পাচ্ছেন। দক্ষতা, রেজাল্ট, সৃজনশীলতা ও প্রযুক্তি দক্ষতা অনুযায়ী মূল্যায়ন করে বিভিন্ন পর্যায়ে কাজের সুযোগ দেওয়া হয়। সাধারণত পড়াশোনা শেষ করার সঙ্গে সঙ্গে কাজ পাওয়া যায়। এখানে বিশ্ববিদ্যালয়গুলো বছরে বিভিন্ন সময় চাকরির মেলা বা প্লেসমেন্টের বিভিন্ন অনুষ্ঠান আয়োজন করে। এ ছাড়া বিভিন্ন বিভাগ থেকে নিয়মিত জব-প্লেসমেন্ট করা হয়। কানাডার বিভিন্ন সরকারি সংস্থা আন্তর্জাতিক শিক্ষার্থীদের কাজের সুযোগ দিচ্ছে। প্রযুক্তিপ্রতিষ্ঠান, বহুজাতিক প্রতিষ্ঠানগুলোয়ও সুযোগ আছে। অ্যাকাউন্টিং, প্রকৌশল, মানবসম্পদ ব্যবস্থাপনা, সাপ্লাই চেইন ম্যানেজমেন্ট, আইটিসহ গবেষণাসংশ্লিষ্ট বিভিন্ন ক্ষেত্রে কাজ করা যায়।",
    "এআর রহমানের নামে কানাডায় আরেকটি সড়কের নামকরণ": "",
    "Durga Puja 2022: দত্তপুকুর থেকে ফাইবারের দুর্গাপ্রতিমা পাড়ি দিচ্ছে কানাডা-আমেরিকা": "উত্তর ২৪ পরগনার (North 24 Parganas ) দত্তপুকুরে জয় বিশ্বাসের কারখানা থেকে বিদেশে যায় ফাইবারের দুর্গাপ্রতিমা (Fibre Durga Idol)। তাই ওই কারখানা. এখন চলছে শেষ মুহুর্তে প্রস্তুতি। ইতিধ্যে এবছর এই কারখানা থেকে ফাইবারের প্রতিমা কানাডা, ইউরোপ, আমেরিকা গিয়েছে। এবার মধঅযপ্রদেশ সহ দেশের বিভিন্ন রাজ্য যাবে। এখন চলছে রঙের কাজ। তুলির টানে প্রতিমার ফিনিশিং টাচ দেওয়ার কাজ চলছে।",
    "কানাডার মন্দিরের দেওয়ালে ফুটে উঠল খলিস্তানি স্লোগান, শোনা গেল ভারত-বিরোধী ধ্বনিও": "সংবাদ প্রতিদিন ডিজিটাল ডেস্ক: কানাডার (Canada) টরন্টোয় অবস্থিত স্বামীনারায়ণ মন্দিরে শোনা গেল ভারতবিরোধী স্লোগান। সেই সঙ্গে খলিস্তানের (Khalistan) সমর্থনে দেওয়াল লিখনও দেখা গেল সেখানে। উঠল মন্দির ভাঙচুরের অভিযোগও। ইতিমধ্যেই এই ঘটনায় অসন্তোষ প্রকাশ করেছে ভারত। কানাডার প্রশাসনের কাছে নয়াদিল্লির দাবি, এবিষয়ে দ্রুত কড়া পদক্ষেপ করতে হবে।\n\nভারতীয় দূতাবাসের তরফে টুইট করে জানানো হয়েছে, ‘টরন্টোর BAPS স্বামীনারায়ণ মন্দিরে ভারত-বিরোধী দেওয়াল লিখনের তীব্র নিন্দা করছি আমরা। কানাডা কর্তৃপক্ষকে অনুরোধ করছি এই ঘটনার তদন্ত করে অভিযুক্তদের বিরুদ্ধে যথাযথ পদক্ষেপ করার।’\n\nWe strongly condemn defacing of BAPS Swaminarayan Mandir Toronto with anti-India graffiti. Have requested Canadian authorities to investigate the incident and take prompt action on perpetrators. @MEAIndia @IndiainToronto @PIB_India @DDNewslive @CanadainIndia @cgivancouver — India in Canada (@HCI_Ottawa) September 15, 2022\n\nকানাডার ভারতীয় বংশোদ্ভূত সাংসদ চন্দ্র আর্য জানিয়েছেন, এখানকার হিন্দুরা এই ঘটনায় স্বন্ত্রস্ত। সোশ্যাল মিডিয়ায় একথা জানিয়ে তিনি লেখেন, ‘টরন্টোয় স্বামীনাথন মন্দিরে খলিস্তানি চরমপন্থীদের তাণ্ডবের নিন্দা সকলেরই করা উচিত। এটাই একমাত্র ঘটনা নয়। কানাডার হিন্দু মন্দিরে এই ধরনের ঘৃণা-অপরাধ আগেও হয়েছে। এমন ঘটনায় হিন্দুরা বিব্রত হয়।’\n\nসোশ্যাল মিডিয়ায় এই ঘটনার নানা ভিডিও ভাইরাল হয়েছে। সেখানে দেখা যাচ্ছে, কীভাবে মন্দিরের দেওয়ালে স্লোগান লিখেছে খালিস্তানিরা। এর নিন্দা কানাডার আরেক ভারতীয় বংশোদ্ভূত সাংসদ রুবি সাহোতা জানাচ্ছেন, ”এভাবে স্বামীনারায়ণ মন্দিরে স্লোগান দেওয়া অত্যন্ত অপমানজনক ও বিব্রতকর। কোনও ভয় ছাড়াই সব ধর্মের মানুষের কানাডায় ধর্মাচরণের অধিকার রয়েছে। ষড়যন্ত্রকারীদের অবশ্যই এমন কাণ্ডের জন্য শাস্তি পাওয়া উচিত।”\n\nকানাডায় খলিস্তানিদের দৌরাত্ম্য নিয়ে আগেও অভিযোগ উঠেছে। এর আগে কৃষক আন্দোলনের সময় আন্দোলনকারীদের সমর্থনে হয়েছিল খলিস্তানপন্থীরা। সব মিলিয়ে সাম্প্রতিক ঘটনা থেকে পরিষ্কার, ফের মাথাচাড়া দিচ্ছে খলিস্তানি আন্দোলন। অপারেশন ব্লু স্টার-এর ৩৮তম বার্ষিকীতে অমৃতসরের স্বর্ণমন্দিরের বাইরে খলিস্তানি স্লোগান শোনা গিয়েছিল গত জুনে। খলিস্তানি নেতা জার্নেল ভিন্দ্রানওয়ালের ছবি তুলে ধরে চলে বিক্ষোভ। শোনা যায় শিখ বন্দিদের মুক্তির দাবিও।\n\nউল্লেখ‌্য, দেশভাগের সময় শিখ সম্প্রদায়ের একাংশ পৃথক রাজ্য খলিস্তানের দাবি তোলে। সার্বভৌম রাষ্ট্রের দাবিতে আন্দোলন হয়। তৎকালীন সরকার শিখদের দাবিকে মান্যতা দেয়নি। কিন্তু এরপর জার্নেল ভিন্দ্রাওয়ালের নেতৃত্বে আন্দোলন সংগঠিত হয়। ১৯৮৪ সালের ১ থেকে ১০ জুন ভিন্দ্রানওয়াল এবং তাঁর সঙ্গীদের নির্মূল করতে স্বর্ণমন্দিরে ভারতীয় সেনা অভিযান চালায়। মৃত্যু হয় ভিন্দ্রানওয়ালের। সেই অভিযানের নাম ছিল অপারেশন ব্লু স্টার (Operation Blue Star)।",
    "Canada Stabbing: রক্তাক্ত কানাডা ! 10 জনের মর্মান্তিক মৃত্যুতে ব্যথিত প্রধামন্ত্রী ট্রুডো": "অটোয়া (কানাডা), 5 সেপ্টেম্বর: কানাডার সাসক্য়াচুয়ানের (Saskatchewan) হামলার ঘটনাকে 'ভয়াবহ এবং হৃদয় বিদারক' (Horrific and Heartbreaking) বলে অভিহিত করলেন প্রধানমন্ত্রী জাস্টিন ট্রুডো (Justin Trudeau) ৷ এই ঘটনায় এখনও পর্যন্ত 10 জনের মৃত্যু হয়েছে ৷ জখম হয়েছেন আরও অন্তত 15 জন ৷ স্থানীয় সময় অনুসারে, রবিবার সকালে হামলার ঘটনাটি ঘটে ৷ দুই যুবক ধারাল অস্ত্র নিয়ে পথচলতি মানুষকে এলোপাথাড়িভাবে কোপাতে শুরু করে ৷ তাতেই নিহত হন 10 জন ৷\n\nপরে এ নিয়ে মুখ খোলেন প্রধানমন্ত্রী জাস্টিন ট্রুডো ৷ তাঁর কথায়, \"সাসক্য়াচুয়ান প্রদেশে যে হামলার ঘটনা ঘটেছে, তা ভয়াবহ এবং হৃদয় বিদারক ৷ আমি শুধুমাত্র তাঁদের কথা ভাবছি, যাঁরা এই হামলায় তাঁদের প্রিয়জনকে হারিয়েছেন এবং যাঁরা আহত হয়েছেন ৷ আমরা ঘটনার উপর সর্বক্ষণ নজর রাখছি ৷ সকলের কাছে আমার অনুরোধ, স্থানীয় প্রশাসন কী কী তথ্য তুলে ধরছে, সেদিকে খেয়াল রাখুন ৷ ঘটনার পর যাঁরা আক্রান্তদের সাহায্য়ার্থে ছুটে গিয়েছিলেন, সেই সাহসীদের আন্তরিক ধন্যবাদ ৷\"\n\nআরও পড়ুন: কানাডায় গুলিতে নিহত রিপুদমন সিং, এয়ার ইন্ডিয়া বিমান বিস্ফোরণের ঘটনায় জড়িয়েছিল নাম\n\nপড়শি আমেরিকায় এই ধরনের হামলা মাঝেমধ্যেই ঘটে ৷ কিন্তু, কানাডা এমন আক্রামণে খুব একটা অভ্যস্ত নয় ৷ বস্তুত, রবিবারের এই হামলাকে কানাডায় ঘটে যাওয়া প্রাণঘাতী হামলাগুলির অন্যতম বলে চিহ্নিত করেছে ওয়াকিবহাল মহল ৷ সবমিলিয়ে মোট 13টি জায়াগায় হামলার শিকার হয়েছেন পথচলতি মানুষ ৷\n\nঅভিযুক্ত দুই যুবকের খোঁজে তল্লাশি চলছে ৷\n\nএই ঘটনায় ইতিমধ্যেই অভিযুক্ত দুই যুবককে চিহ্নিত করেছে কানাডার পুলিশ প্রশাসন ৷ তাদের ছবিও প্রকাশ করা হয়েছে ৷ অভিযুক্তরা হল, ড্যামিয়েন স্য়ান্ডার্সন (Damien Sanderson) এবং মাইলস স্য়ান্ডার্সন (Myles Sanderson) ৷ পুলিশের দাবি, হামলার পরই এই দুই যুবক গা-ঢাকা দিয়েছে ৷ তাদের খোঁজে বিভিন্ন জায়গায় তল্লাশি চালানো হচ্ছে ৷\n\nস্বাভাবিকভাবেই এমন ঘটনায় আতঙ্কিত নাগরিকরা ৷ তাঁদের উদ্দেশে নির্দিষ্ট বার্তা দিয়েছেন কানাডার জনসুরক্ষা মন্ত্রী মার্কো ম্যান্ডিচিনো (Marco Mendicino) ৷ তিনি বলেন, \"সাসক্য়াচুয়ানের সবাইকে বলতে চাই, আপানারা নিরাপদ আশ্রয়ে থাকুন ৷\" রবিবারের এই হামলার পর থেকেই কানাডার সর্বত্র নিরাপত্তা জোরদার করা হয়েছে ৷ বাসিন্দাদের সর্বক্ষণ সতর্ক থাকার পরামর্শ দেওয়া হয়েছে ৷",
    "বাংলাদেশের উন্নয়ন ও অগ্রগতিতে কানাডার অবদান ঐতিহাসিক: জিএম কাদের": "﻿﻿﻿বাংলাদেশের উন্নয়ন ও অগ্রগতিতে কানাডার অবদান ঐতিহাসিক বলে উল্লেখ করেছেন জাতীয় পার্টির চেয়ারম্যান ও বিরোধীদলীয় উপনেতা গোলাম মোহাম্মদ কাদের।\n\nরোববার দুপুরে জাতীয় পার্টি চেয়ারম্যানের বনানীর কার্যালয়ে সৌজন্য সাক্ষাতে ঢাকায় কানাডা হাইকমিশনের রাজনৈতিক কাউন্সিলর ব্র্যাডলি কোটসকে তিনি এসব কথা বলেন।\n\nবৈঠকে বাংলাদেশ ও কানাডার মধ্যকার ঐতিহাসিক বন্ধুত্বপূর্ণ সম্পর্ক এবং পারস্পরিক স্বার্থ সংশ্লিষ্ট বিষয়ে আলোচনা হয়। সেখানে তারা আগামী দিনে বন্ধুপ্রতিম দুটি দেশের সম্পর্ক জোরদার হবে বলে আশা ব্যক্ত করেন।\n\nএর আগে নিজ কার্যালয়ে ব্র্যাডলি কোটসকে স্বাগত জানান জাতীয় পার্টি চেয়ারম্যান গোলাম মোহাম্মদ কাদের। এসময় জাতীয় পার্টি মহাসচিব মো. মুজিবুল হক চুন্নু এমপি, জাতীয় পার্টি চেয়ারম্যানের উপদেষ্টা ও বিশেষ দূত মাসরুর মওলা, ভাইস চেয়ারম্যান আহসান আদেলুর রহমান এমপি উপস্থিত ছিলেন।",
    "খালিস্তানের পক্ষে কানাডার শিখদের ভোট": "নজিরবিহীন শক্তি প্রদর্শনীতে কানাডার এক লাখ ১০ হাজার শিখ খালিস্তান গণভোটের পক্ষে ভোট দিয়েছে। ওনতারিওর ব্রাম্পটনে অনুষ্ঠিত ওই গণভোটে শিমলাকে রাজধানী করে স্বাধীন খালিস্তান রাষ্ট্র প্রতিষ্ঠার দাবি জানানো হয়।\n\nখালিস্তানপন্থী অ্যাডভোকেসি গ্রুপ শিখস ফর জাস্টিস আয়োজিত এই গণভোটে বিশেষ প্রার্থনায় নেতৃত্ব দেন ধর্মীয় নেতা ভাই দলজিত সিং সেখান। তিনি ভাই হরজিন্দর সিং পার্থের ঘনিষ্ঠ সহযোগী। পার্থের নামেই ভোটকেন্দ্রটি উৎসর্গ করা হয়। ভোট দিতে আগ্রহ এতই বেশি ছিল যে বিকেল ৫টায় ভোটগ্রহণ বন্ধ হওয়ার সময় কয়েক কিলোমিটার বিস্তার লাভ করেছিল লাইনটি।\n\nস্থানীয় সময় রোববার সকাল ৯টায় ভোট গ্রহণ শুরু হয়। বেলা যতই বাড়তে থাকে স্বাধীন খালিস্তানের পক্ষে ভোটারের সংখ্যা ততই বৃদ্ধি পায়। আয়োজক সংগঠক এসএফজে জানিয়েছে, কানাডায় খালিস্তানের পক্ষে ভোট আগের সব রেকর্ড ভেঙে দিয়েছে। উল্লেখ্য, লন্ডনের ভোটে ৩০ হাজার শিখ অংশ নিয়েছিল। ইতালিতে এর চেয়ে অল্প কিছুসংখ্যক ভোটার কম উপস্থিত ছিল। জেনেভায় ১০ হাজারের কম ছিল উপস্থিতি।\n\nকানাডায় বর্তমানে প্রায় ১০ লাখ শিখ বসবাস করেন। তাদের মধ্যে খালিস্তান আন্দোলনের ব্যাপক প্রভাব রয়েছে। ভারত সরকার এই আন্দোলন নিয়ে বেশ কয়েক বছর ধরেই সমস্যায় রয়েছে। এ নিয়ে ভারত ও কানাডা সরকারের মধ্যে কূটনৈতিক দ্বন্দ্বও দেখা দিয়েছে। কানাডা সরকার খালিস্তান গণভোট আয়োজন থেকে এসএফজেকে বিরত রাখার অনুরোধ প্রত্যাখ্যান করে জানায়, তারা যত দিন আইন মেনে চলবে, তত দিন তাদের মতামত প্রকাশ করতে দেয়া হবে।\n\nগণভোটে অংশগ্রহণকারীরা জানায়, ভারতীয় পাঞ্জাব শিগগিরই স্বাধীন দেশ হিসেবে বিশ্ব মানচিত্রে আত্মপ্রকাশ করবে। ভারত বন্দুকের মুখে স্বাধীনতার অধিকার থেকে তাদের বঞ্চিত করতে পারবে না।",
    "দু’চাকায় দুনিয়া দেখা রামনাথ বিশ্বাস": "এশিয়া মহাদেশের বৃহত্তম গ্রাম কোনটা বলতে পারেন? উত্তর বানিয়াচং। হবিগঞ্জ জেলার এই বিখ্যাত গ্রামে জন্ম নিয়েছিলেন দু’চাকায় দুনিয়া ঘুরে দেখা দেশের প্রথম ভূ-পর্যটক রামনাথ বিশ্বাস।\n\nজন্ম ১৮৯৪ সালের ১৩ জানুয়ারি, বানিয়াচং উপজেলার বিদ্যাভূষণপাড়ায়। বাবা বিরজনাথ বিশ্বাস ও মা গুণময়ী দেবীর দুই সন্তানের মধ্যে তিনি দ্বিতীয়। রামনাথের বড় ভাই কৃপানাথ বিশ্বাস এলাকায় চিকিৎসক হিসেবে খ্যাতনামা ছিলেন। শৈশবেই মা-বাবাকে হারিয়ে এই ভাইয়ের সংসারেই বেড়ে ওঠেন রামনাথ।\n\n৭ জুলাই ১৯৩১। দিনটি ছিল মঙ্গলবার। কুইন স্ট্রিটের বাঙালি মসজিদ থেকে রামনাথ যাত্রা শুরু করবেন। মাঝ সকালে সেখানে গিয়ে দেখেন উপচে পড়া ভিড়। আমজনতা এসেছে রামনাথকে শুভেচ্ছা জানাতে। ‘বন্দে মাতরম’ ধ্বনিতে মুখরিত কুইন স্ট্রিট। ‘আল্লাহু আকবর’ ধ্বনিও সমানতালে উচ্চারিত হচ্ছে। সিলেটের মুসলমানরা জ্ঞাতি ভাইয়ের জন্য নিয়ে এসেছেন শত সহস্র শুভেচ্ছা ও আশীর্বাণী। রামনাথ মনে ভরসা নিলেন। গাঁটরির মধ্যে নিলেন বিখ্যাত ব্যক্তিদের অটোগ্রাফ নেওয়ার খাতা, একটি খদ্দরের চাদর, একটি মশারি। সহস্র মানুষের উল্লাসের মধ্য দিয়ে রামনাথ সাইকেল চালিয়ে দিলেন পৃথিবীর পথে।\n\nতিনি গেলেন কুয়ালালামপুর হয়ে থাইল্যান্ড, সেখান থেকে ইন্দোচীন। এখান থেকে হংকং, ক্যান্টন, নানকিন, সাংহাই হয়ে পিকিং। পিকিং থেকে কোরিয়া। সেখান থেকে বিরাট পথ পাড়ি দিলেন। আমেরিকা তাঁর অভীষ্ট। প্রথম লোহার গেট কানাডা। ঢুকতে হলে এক হাজার স্বর্ণমুদ্রা জমা দিতে হবে। সাইকেল যার বাহন সেই পর্যটকের পকেটে অত টাকা থাকে? রামনাথকে বন্দি করা হলো ভারকোডার জেলখানায়। ২৯টি ভয়ঙ্কর দিন রাত। একদিন দেয়ালে বড় বড় অঙ্ক দেখে আশ্চর্য হয়ে গেলেন। পরে খোঁজ নিয়ে জেনেছেন অঙ্কবিদ সমরেশ বসুও একবার অর্থাভাবে এখানে আটকা পড়েছিলেন। এটি দেখে তিনি সব দুঃখ ভুলে গিয়েছিলেন। কানাডা সরকার তাকে একটি জাপানি জাহাজে তুলে দিয়েছিল। ১২ দিন পরে নেমেছিলেন ইয়োকোহামা বন্দরে। এখানেও সেই হায় রাম অবস্থা। জাপান সরকার তাকে প্রবেশ অনুমতি দিলো না। ইংরেজকে তুষ্ট করতে কানাডা ও জাপান সরকার এই কাজ করেছিল। জাপান থেকে তাঁকে পাঠিয়ে দেওয়া হলো সাংহাইতে। সেখান থেকে তিনি গেলেন ইন্দোনেশিয়া। ইন্দোনেশিয়ার ওলন্দাজ সরকার তাকে কনসেনট্রেশন ক্যাম্পে ঢুকিয়ে দিয়েছিল। অমানসিক কষ্ট সহ্য করতে হয়েছিল তখন। চট্টগ্রামের এক বাঙালি জামিনে তাঁকে ছাড়িয়ে নিয়েছিলেন। তারপর রামনাথ গিয়েছিলেন বার্মা। এরপর ভারতবর্ষ।\n\n১৯৩৪ সালের ১৫ জুনের অ্যাডভান্স পত্রিকা তাঁর এই বিশ্বভ্রমণ সম্পর্কে লিখল: ‘এখন পর্যন্ত ২৯ হাজার মাইল পথ ছুটে চলা এ যাত্রা মৃত্যুর সঙ্গে তার জুয়াখেলা ছাড়া আর কিছুমাত্র নয়।’\n\n১৯৩৪ সালের জুলাইয়ে রামনাথ বিশ্বাসের সাইকেল আবার চলতে শুরু করে আফগানিস্তান, পারস্য, ইরাক, সিরিয়া, লেবানন হয়ে তুরস্ক। কামাল পাশার দেশ গড়ার দৃঢ়তা দেখে আশা পেয়েছিলেন। তুরস্ক থেকে দুই চাকায় গেলেন বুলগেরিয়া, যুগোস্লাভাকিয়া, হাঙ্গেরি, অস্টিয়া, চেকোস্লোভাকিয়া, জার্মানি, হল্যান্ড, বেলজিয়াম, ফ্রান্স। এ সময় তাঁর খোরাকি জোগাড় করেছে প্রবাসী ভারতবর্ষীয়রা। আরেকটি কাজ করতেন, রেস্তোরাঁয় বসে ভ্রমণকাহিনী বলতেন। মালিকের সঙ্গে চুক্তি আধঘণ্টা ১০ পাউন্ড। এভাবে টাকা যোগাড় করে তিনি ইংলিশ চ্যানেল পাড়ি দিয়ে বিলেতেও গিয়েছিলেন।\n\nব্রিটেন ও স্কটল্যান্ড বেড়াতে গিয়ে রামনাথের শরীর ভেঙে পড়ে। দেশে ফেরেন ১৯৩৬ সালে। সুস্থ হয়ে যান কবিগুরুর কাছে। বিশ্বকবি আশীর্বাণী দিয়েছিলেন – ‘উইথ মাই ব্লেসিংস টু দ্য ইনট্রেপিড অ্যাডভেঞ্চারার রামনাথ বিশ্বাস।’ এরপর ১৯৩৮ সালে তিনি আফ্রিকা মহাদেশে রওনা হয়েছিলেন। বম্বে থেকে জাহাজে মোম্বাসা পৌঁছান। তারপর দুই চাকা গড়িয়ে কেনিয়া, উগান্ডা, নয়াসাল্যন্ডসহ রোডেসিয়া হয়ে দক্ষিণ আফ্রিকার ট্রান্সভাল, লরেনসোমার্ক, নাটাল, ডারবান, ইত্যাদি ঘুরলেন। এরপর আবার চেষ্টা করলেন আমেরিকা যেতে, পেরেওছিলেন। মনে শক্তি থাকলে কিনা হয়? আমেরিকা গিয়ে তার বেশি ভালো লাগেনি। বর্ণবাদ আমেরিকার রন্ধ্রে রন্ধ্রে। সেই আমেরিকা থেকে তিনি ১৯৪০ সালে দেশে ফিরে ইস্তফা দেন পর্যটনে।\n\n৩২টি বই লিখেছেন রামনাথ বিশ্বাস। তার মধ্যে উল্লেখযোগ্য তরুণ তুর্কি, আজকের আমেরিকা, বেদুইনের দেশে, ভয়ঙ্কর আফ্রিকা, জুজুৎসু জাপান, পারস্য ভ্রমণ, লাল চীন, মালয়েশিয়া ভ্রমণকাহিনী, ভারত ভ্রমণ ইত্যাদি। আজ যে চীন ১৯৪৯ সাল থেকে দাপটে নতুন রাজ্য গড়ে তুলেছে, সারা পৃথিবী যার দিকে পরম বিস্ময় ও শ্রদ্ধায় তাকিয়ে আছে, তার সঙে বাঙলা সাহিত্যকে প্রথম পরিচয় করিয়ে দিয়েছিলেন রামনাথ বিশ্বাস; তাঁর ‘মরণ বিজয়ী চীন’ এবং ‘লাল চীন’ নামে দুই বইয়ের মাধ্যমে। আর রামনাথকে নিয়ে বই লিখেছেন শ্যামসুন্দর বসু। বইয়ের নাম ‘রামনাথের পৃথিবী’।\n\nরামনাথ সম্পর্কে তথ্য সংগ্রহ করতে গিয়ে শ্যামসুন্দর বসু প্রচুর পরিশ্রম করেছেন। কারণ তাঁর সম্পর্কে তথ্য ছিল অপ্রতুল। মানুষ রামনাথ কেমন ছিলেন তা বলতে গিয়ে শ্যামসুন্দর বসু বলেছেন, রামনাথ যেখানে গেছেন, সেখানেই স্বাক্ষর রেখে এসেছেন উন্নত মনুষ্যত্বের। পরকে করেছে আপন। সাধারণ মানুষের সুখ-দুঃখে শুধু সমবেদনা জানিয়েই ক্ষান্ত থাকেননি, দরকার মতো বাড়িয়ে দিয়েছেন সহযোগিতার হাত। অন্ত্যজ শ্রেণীর সঙ্গে চলার সময় জ্ঞানী বা সবজান্তার ভূমিকা তিনি নিতেন না। তাদের মতো করেই অবলীলায় মিশে যেতেন। ফলে তারাও পর্যটকদের কাছে হৃদয়ের দরজা খুলে দিত। রবীন্দ্রনাথ তাঁকে আফ্রিকা যাত্রার আগে বলেছিলেন, ‘দেখো রামনাথ, নিগ্রো চরিত্রে যা ভালো দেখবে, তাই বয়ে নিয়ে আসবে।’ কিন্তু বঞ্চিত অত্যাচারিত নিগ্রোদের যন্ত্রণায় ব্যথিত হয়ে তিনি বলেছিলেন, ‘নিগ্রো চরিত্রে কি আর ভালো দেখব? মনিব থেকে গোলাম পর্যন্ত সবাই নির্যাতনে পরম উৎসুক।’\n\nএকবার পিকিং-এর পথে এক রিকশাওয়ালাকে মার খেয়ে রক্তাক্ত অবস্থায় দেখে নিজেকে আর আটকে রাখতে পারেননি। সাইকেল থেকে নেমে তাঁর বাক্সে থাকা ওষুধপত্র বের করে চিকিৎসা সেবায় লেগে যান। এর থেকে তাঁর মানবীয় গুণাবলী সম্পর্কে ধারণা পাওয়া যায়। রামনাথকে এখনো খুব অল্প মানুষই চেনেন। কলকাতায় তাঁর নামে রয়েছে, ‘রামনাথ বিশ্বাস সড়ক’ অথচ নিজভূমে তিনি রয়ে গেছেন পরবাসী।\n\nতাঁর দীর্ঘ সাইকেল পরিভ্রমণের শেষ জীবন ভারতের কলকাতাতেই কেটেছে। ঘরকুনো বাঙালি কথার অপবাদ যিনি ঘুঁচিয়েছিলেন সেই রামনাথ বিশ্বাস মারা গিয়েছিলেন ১৯৫৫ সালের ১ নভেম্বর।\n\nরামনাথের মৃত্যুর ৫১ বছর পরে ২০০৬ সালের আগস্ট মাসে বাংলাদেশ ট্যুরিজম এক্সপানসন ফোরামের আমরা ২০জন বানিয়াচং গিয়েছিলাম। আমরা গিয়েছিলাম জলপথে। ফিরে এসে 'ভৈরব টু বানিয়াচং' শিরোনামে আমার একটি লেখাও ছাপা হয়েছিল তখন ‘দৈনিক সমকালে’। তখনি মূলত রামনাথ সম্পর্কে আমরা বিস্তারিত জানতে পারি এবং লেখালেখি শুরু করি। আমাদের সঙ্গে দেখা হয়েছিল রামনাথের দূর সম্পর্কের ভাতুষ্পুত্র শ্যামাপ্রসাদ বিশ্বাসের সঙ্গে। তিনি এখন আর বেঁচে নেই। রামনাথ সম্পর্কে তিনি আমাদের গল্প করেছিলেন, ‘ছোটদের তিনি খুব ভালোবাসতেন, বিকাল হলে খাকি প্যান্ট আর লিলেনের শার্ট পরে জেঠু ছোটদের নিয়ে মন্দিরে আসত। আমিও সঙ্গে এসেছি কয়েকবার। বেশি একটা মনে নেই, লজেন্স কিনে দিত। জাত-পাত মানতো না। যে কোনো বাড়িতে গিয়ে পাত পেড়ে বসে পড়তো। আর গল্প শুরু করলে থামতে চাইত না।'\n\nতারপর আমরা রামনাথের বাড়ির দিকে গেলাম। ইটের একতলা বাড়ির সামনে পুকুর। ভিতরে ঢুকে আবিষ্কার করলাম রামনাথের বাড়ির পুরনো ভবনের লোহা কাঠ খোদাই করে ইংরেজিতে লেখা Ramnath Biswas: 1898. কে লিখেছে আমরা জানি না। রামনাথ সম্পর্কে তখন পর্যন্ত বানিয়াচং-এর ৮০ ভাগ মানুষেরই কোনো ধারণা ছিল না। এত দিনে হয়তো তারা জেনেছেন রামনাথ বিশ্বাসের এত গুণের কথা।\n\nআবার ১৬ বছর পরে বানিয়াচং যাচ্ছি তাঁর বাড়ি পুনরুদ্ধারের দাবিতে। কারণ রামনাথের স্মৃতিবিজড়িত বাড়িটি একটি প্রভাবশালী পরিবার দখল করে আছে। আশাকরি সকলের ডাকে সাড়া দিয়ে সরকারের সংশ্লিষ্ট মহল আমাদের সাথে একাত্ম হবেন । আগামী ২৭ সেপ্টেম্বর পর্যটন দিবস উপলক্ষে আমরা সাইকেল রেলি করে রামনাথের বাড়ি যাব। আশাকরি আমাদের আশা সফল হবে।",
    "কানাডায় বিদ্বেষমূলক অপরাধ বেড়েছে ১৮২ শতাংশ": "",
    "টরেন্টোতে '৭১-এর গণহত্যার আন্তর্জাতিক স্বীকৃতি দাবিতে আলোচনা": "কানাডার টরেন্টোতে ১৯৭১ সালে বাংলাদেশের মুক্তিযুদ্ধে সংঘটিত গণহত্যার আন্তজার্তিক স্বীকৃতির দাবিতে বিভিন্ন সাংস্কৃতিক ও সামাজিক সংগঠনের সদস্যদের অংশগ্রহণে আলোচনা সভা অনুষ্ঠিত হয়েছে। শুক্রবার সন্ধ্যায় টরেন্টোর ৩০০০ ড্যানফোর্থ এভিনিউ এর মাল্টিকালচারাল ফিল্ম স্ক্রিনিং সেন্টারে এ আলোচনা হয়।\n\n\n\nআগামী ৩ অক্টোবর সুইজারল্যান্ডের জেনেভাস্থ জাতিসংঘ মানবাধিকার পরিষদের ৫১তম অধিবেশনে ১৯৭১ সালে বাংলাদেশের মুক্তিযুদ্ধে সংঘটিত গণহত্যার আন্তর্জাতিক স্বীকৃতির দাবিতে আলোচনা অনুষ্ঠিত হতে যাচ্ছে। জাতিসংঘ মানবাধিকার পরিষদের এই আলোচনা যাতে ফলপ্রসূ হয় এবং যে সব সংগঠনের প্রচেষ্টায় গণহত্যার বিষয়টি জাতিসংঘের আলোচনার এজেন্ডা হিসেবে অন্তর্ভুক্ত হয়েছে, সেই সব সংগঠনের সঙ্গে সংহতি প্রকাশের লক্ষ্যে টরন্টোতে এই আলোচনার আয়োজন করা হয়।\n\nসংহতি প্রকাশের সঙ্গে টরেন্টোর আলোচনা অনুষ্ঠানে কয়েকটি সিদ্ধান্ত নেওয়া হয়। আলোচনায় উপস্থিত সবাই মনে করেন, এসব সিদ্ধান্ত জাতিসংঘ মানবাধিকার পরিষদের আলোচনায় ১৯৭১-এর গণহত্যার আন্তজার্তিক স্বীকৃতি পেতে সহায়ক ভূমিকা পালন করবে।\n\nআলোচনা অনুষ্ঠানের সিদ্ধান্ত মোতাবেক আগামী ১ অক্টোবর, শনিবার সন্ধ্যা সাড়ে ৬টায় ৩০০০ ড্যানফোর্থ এভিনিউতে মুক্তিযুদ্ধের চেতনা ধারণকারী ব্যক্তি এবং সংগঠনের সদস্যদের অংশগ্রহণে এক সমাবেশ অনুষ্ঠিত হবে। তারপর সন্ধ্যা ৭টায় সমাবেশে অংশগ্রহণকারীদের অংশগ্রহণে ৩০০০ ড্যানফোর্থ এভিনিউ সংলগ্ন ডেন্টোনিয়া পার্কে অবস্থিত শহীদ মিনারে গিয়ে প্রদীপ প্রজ্জ্বলন করা হবে। রাত ৮টায় টরন্টো ফিল্ম ফোরামের মাল্টিকালচারাল ফিল্ম স্ক্রীনিং সেন্টারে '৭১-এর গণহত্যা বিষয়ক একটি প্রামাণ্য চলচ্চিত্র প্রদর্শিত হবে। এই চলচ্চিত্র প্রদর্শন সবার জন্যে উন্মুক্ত থাকবে।\n\nমুক্তিযুদ্ধের ৫১ বছর পর এই প্রথম জাতিসংঘ মানবাধিকার পরিষদে ১৯৭১ সালে বাংলাদেশে সংঘটিত ভয়াবহতম, বীভৎস, বর্বর গণহত্যা ও জেনোসাইড নিয়ে আলোচনা হতে যাচ্ছে। এই আলোচনাকে সামনে রেখে বাংলাদেশ সহ পৃথিবীর বিভিন্ন দেশে বসবাসকারী মুক্তিযুদ্ধের চেতনা ধারণকারী বাঙালিরা ইতোমধ্যে সোচ্চার হয়েছে এই জেনোসাইডের আন্তর্জাতিক ও জাতিসংঘের স্বীকৃতি আদায়ের জন্য।\n\nজাতিসংঘ মানবাধিকার কাউন্সিলের এই অধিবেশনে বাংলাদেশের পক্ষ থেকে তুলে ধরা হবে ইতিহাসের নৃশংসতম গণহত্যা ও জেনোসাইডের ভিডিও ফুটেজ, ফটোগ্রাফ, ছবি, দলিল পত্র এবং তথ্য উপাত্ত। নেদারল্যান্ডস ভিত্তিক বাংলাদেশ সাপোর্ট গ্রুপ-BASUG, ‘আমরা একাত্তর’ এবং ‘প্রজন্ম ৭১’-এর যৌথ আহ্বানে সাড়া দিয়ে জাতিসংঘ মানবাধিকার পরিষদ জেনেভার সদর দপ্তরে আগামী ৩ অক্টোবর বিকেল ৩টায় ৫১তম অধিবেশনে ৩নং আলোচ্যসূচি নির্ধারণ করেছে।\n\nএ উপলক্ষে আগামী ২৫ সেপ্টেম্বর থেকে ৩ অক্টোবর পৃথিবীব্যাপী ‘জেনোসাইড স্বীকৃতি আদায় সপ্তাহ’ উদযাপন করা হবে। জেনেভা ও নিউইউর্কের জাতিসংঘ ভবন ছাড়াও লন্ডন, টরেন্টো, মন্ট্রিয়াল, ফ্লোরিডা, সিডনি সহ পৃথিবীর বিভিন্ন শহরে সংহতি সমাবেশ অনুষ্ঠিত হবে। সেই সঙ্গে বাংলাদেশের প্রায় প্রতিটি জেলায় সমাবেশ ও মানববন্ধন হবে।\n\nটরেন্টো ফিল্ম ফোরামের সভাপতি এনায়েত করিম বাবুলের সভাপতিত্বে এ আলোচনা অনুষ্ঠানে বক্তব্য রাখেন সাবেক ছাত্রনেতা এবং ঢাকা বিশ্ববিদ্যালয় ছাত্র সংসদের প্রাক্তন এজিএস নাসির উদ দুজা, টরন্টো বাংলা বই মেলার আহ্বায়ক শেখ সাদী আহমেদ, মুক্তিযোদ্ধা নিরঞ্জন সরকার বাচ্চু, পিডিআই কানাডার আহ্বায়ক বিদ্যুৎ রঞ্জন দে, কানাডা আওয়ামী লীগের সহ সভাপতি প্রকৌশলী সৈয়দ আব্দুল গফফার, উদীচীর সহ সাধারণ সম্পাদক সোলায়মান তালুত রবিন, নাট্যসন্ধ্যার সুব্রত পুরু, ম্যাক এন্টারটেইনমেন্ট এর ম্যাক আজাদ, ছায়ানট এর ঋতু মীর, ইন্টারন্যাশনাল ক্রাইম স্ট্র্যাটেজির আরমান রশিদ, অন্যস্বর এর রওশন জাহান ঊর্মী, অন্যমেলার আশারাফ আলী এবং বাংলাদেশ রবীন্দ্র সংগীত শিল্পী সংস্থার নবিউল হক বাবলু।\n\nনিউইয়র্ক থেকে ফোনে আলোচনায় অংশ নেন ‘আমরা একাত্তর’ এর সভাপতি ও ডাকসুর সাবেক জিএস মাহবুব জামান। আলোচনা অনুষ্ঠানটি সঞ্চালনা করেন টরন্টো ফিল্ম ফোরামের সাধারণ সম্পাদক মনিস রফিক।",
    "Darlings star Vijay Varma gets marriage proposals from Pakistan, Canada, France dgtl - Anandabazar": "‘ডার্লিং’ ছবির পর অভিনেতা বিজয় বর্মার জনপ্রিয়তা ক্রমশ বাড়ছে। মহিলা ভক্তদের মধ্যে বিজয়কে ঘিরে এতটাই উন্মাদনা তৈরি হয়েছে যে, দেশ তো বটেই, বিদেশ থেকেও বিয়ের প্রস্তাব পাচ্ছেন অভিনেতা। সে কথা নিজে মুখেই জানালেন অভিনেতা।\n\nগত শুক্রবার ইনস্টাগ্রামে বিয়ের প্রস্তাব পাঠানো একাধিক মেসেজের ‘স্ক্রিনশট’ তুলে ধরেছেন বিজয়। সেখানে দেখা গিয়েছে,অভিনেতাকে বিয়ে করার জন্য ‘পাগল’ তাঁর মহিলা ভক্তরা। এমন প্রস্তাব পেয়ে রসিকতাও করেছেন অভিনেতা। পাকিস্তান, কানাডা, ফ্রান্স থেকে বিজয়কে বিয়ের প্রস্তাব দিয়েছেন তাঁর অনুরাগীরা।\n\nবিজয়ের উদ্দেশে এক মহিলা লিখেছেন, ‘পাকিস্তান চলে এসো, আমার বাবার সঙ্গে কথা বলো’। উত্তরে বিজয় লিখেছেন, ‘লখনউয়ের কাজ সেরেই আসছি। মির্জাপুরের শ্যুটিং তো ভাল করে করতে হবে।’ আর এক অনুরাগী লিখেছেন, ‘গুজরাত সবচেয়ে ভাল জায়গা। বচ্চনজি বলে থাকেন, কোনও দিন গুজরাতে তো ঘোরো।’ বিয়েতে রাজি করাতে বিগ বি-র কথা যে ভাবে বললেন ওই অনুরাগী, তা দেখে হেসে ফেলেছেন বিজয়।\n\nবিজয়ের অন্য এক মহিলা ভক্ত আবার কানাডায় থাকেন। সেখানে অভিনেতাকে যাওয়ার প্রস্তাব দিয়েছেন ওই ভক্ত। ফ্রান্সের বাসিন্দা এক মহিলা তাঁর মায়ের সঙ্গে কথা বলার জন্য বিজয়কে অনুরোধ করেছেন। একের পর এর মহিলা অনুরাগীর বিয়ের প্রস্তাব পেয়ে অভিনেতা যে অভিভূত, তা তাঁর জবাবে রসিকতার ছাপ দেখলেই স্পষ্ট।",
    "পেন কংগ্রেসে বাংলাদেশের প্রতিনিধিদল": "সুইডেনে অনুষ্ঠিতব্য পেন ইন্টারন্যাশনালের ৮৮ তম কংগ্রেসে যোগ দিচ্ছেন পেন বাংলাদেশের সহ-সভাপতি কবি শামীম রেজা এবং সাধারণ সম্পাদক কথাসাহিত্যিক মুহাম্মদ মহিউদ্দিন। কানাডা থেকে যোগ দেবেন পেন বাংলাদেশের সদস্য কথাসাহিত্যিক সালমা বাণী।\n\nআগামী ২৬ থেকে ৩০ সেপ্টেম্বর সুইডেনের উপশালায় পেন ইন্টারন্যাশনালের কংগ্রেস অনুষ্ঠিত হচ্ছে। এতে নোবেলজয়ী, বুকার ও পুলিৎজারজয়ী সাহিত্যিকসহ বিশ্বের প্রায় ১৫০টি দেশের প্রতিনিধি অংশগ্রহণ করবেন।\n\nকংগ্রেসে মত প্রকাশের স্বাধীনতা সম্পর্কিত কবিতা পাঠে অংশগ্রহণ করবেন কবি শামীম রেজা। কথাসাহিত্যিক মুহাম্মাদ মহিউদ্দিন কথা বলবেন 'হেট স্পিস' বিষয়ে। মহিউদ্দিন একইসঙ্গে পেন ইন্টারন্যাশনালের রাইটার্স ইন প্রিজন কমিটির স্টিয়ারিং সদস্য। নারী লেখক সম্পর্কিত বক্তৃতায় অংশগ্রহণ করবেন কথাসাহিত্যিক সালমা বাণী।\n\nএছাড়াও প্রতিনিধিরা পেন ইন্টারন্যাশনালের বিভিন্ন আয়োজনে বাংলাদেশের কথাসাহিত্য, অনুবাদ ও সাহিত্যের আন্তর্জাতিকতা নিয়ে কথা বলবেন। লেখক ও সাংবাদিকদের সংগঠন পেন ইন্টারন্যাশনাল ১৯২১ সাল থেকে মত প্রকাশের স্বাধীনতা নিয়ে কাজ করছে।",
    "বিমানের আরও তিন সিবিএ নেতাকে দুদকের জিজ্ঞাসাবাদ": "অনিয়ম, দুর্নীতি ও জ্ঞাত আয়বহির্ভূত সম্পদ অর্জনের অভিযোগে বিমান বাংলাদেশ এয়ারলাইন্সের শ্রম ইউনিয়নের (সিবিএ) আরও তিন নেতাকে জিজ্ঞাসাবাদ করেছে দুর্নীতি দমন কমিশন (দুদক)।\n\nসোমবার (২৬ সেপ্টেম্বর) দুদক প্রধান কার্যালয়ের অনুসন্ধান সংশ্লিষ্ট একটি সূত্র জিজ্ঞাসাবাদের বিষয়টি জাগো নিউজকে নিশ্চিত করেছে। দুদকের উপ-পরিচালক মোনায়েম হোসেনের নেতৃত্বে একটি টিম সকাল ১০টা থেকে দুপুর দেড়টা পর্যন্ত তাদের জিজ্ঞাসাবাদ করে।\n\nজিজ্ঞাসাবাদকৃত নেতারা হলেন- বিমান সিবিএ’র সহ-সাধারণ সম্পাদক রুবেল চৌধুরী, সাংগঠনিক সম্পাদক মো. রফিকুল আলম ও আরেক নেতা আবুল কালাম। তবে জিজ্ঞাসাবাদের জন্য তলব করা হলেও সিবিএ'র সাবেক সাধারণ সম্পাদক মনতাসার রহমান হাজির হননি।\n\nঅনিয়ম অনুসন্ধানের অংশ হিসেবে রোববার (২৫ সেপ্টেম্বর) সংস্থাটির আরও তিন সিবিএ নেতাকে জিজ্ঞাসাবাদ করেছে সংস্থাটি। তারা হলেন- তৎকালীন ভাইস প্রেসিডেন্ট আজাহারুল ইমাম মজুমদার, আনোয়ার হোসেন ও মো. ইউনুস খান। তবে জিজ্ঞাসাবাদের জন্য হাজির হওয়ার কথা থাকলে ওইদিন দুদকে হাজির হননি সিবিএ’র সাবেক সভাপতি ও বর্তমানে বিমানের কানাডা অফিসের কান্ট্রি ম্যানেজার মশিকুর রহমান।\n\nদুদকের অুনসন্ধান ও তদন্ত-২ এর উপ-পরিচালক মো. মোনায়েম হোসেন জানান, তিনজনকে জিজ্ঞাসাবাদ করা হয়েছে। তাদের যেসব কাগজপত্র দাখিল করতে বলা হয়েছিল, তা তারা দাখিল করেছেন। এগুলো যাচাই-বাছাই করা হবে।\n\nএছাড়া বিমানের তৎকালীণ ফিন্যান্স সেক্রেটারি মো. আতিকুর রহমান, অফিস সেক্রেটারি মো. হারুনর রশিদ, পাবলিসিটি সেক্রেটারি আবদুল বারী লাভলু ও স্পোর্টস সেক্রেটারি মো. ফিরোজুল ইসলামকে আগমী ২৭ সেপ্টেম্বর দুদকে হাজির হয়ে বক্তব্য দেওয়ার কথা রয়েছে। ২৮ সেপ্টেম্বর সোশ্যাল ওয়েলফেয়ার সেক্রেটারি মো. আবদুস সোবহান, উইমেন্স অ্যাফেয়ার্স সেক্রেটারি আসমা খানম বানু, ইন্টারন্যাশনাল অ্যাফেয়ার্স সেক্রেটারি গোলাম কায়সার আহমেদ, সদস্য মো. আবদুল জব্বার ও মো. আবদুল আজিজকে তলব করা হয়েছে। পাশাপাশি তাদের নিজের ও স্ত্রী-সন্তানের জাতীয় পরিচয়পত্রের কপি ও আয়কর রিটার্ন সংশ্লিষ্ট কাগজপত্রসহ দুদকে উপস্থিত হয়ে বক্তব্য দিতে বলা হয়েছে।\n\nসূত্রে জানা গেছে, এরই মধ্যে তাদের বিরুদ্ধে অনুসন্ধান প্রতিবেদন দাখিলের জন্য একটি টিম গঠন করা হয়েছে। এছাড়া অভিযুক্তদের বিরুদ্ধে দুর্নীতির বিষয়ে তদন্তের জন্য ২০১৪ সালে নোটিশ দেয় দুদক।\n\nগত ১৮ সেপ্টেম্বর বিমানের অনিয়ম অনুসন্ধানে ১৭ সিবিএ নেতাকে তলব করে চিঠি পাঠায় দুদক। রোবাবর তিনজন ও আজ (সোমবার) তিনজনসহ মোট ছয়জনকে জিজ্ঞাসাবাদ করেছে দুর্নীতিবিরোধী সংস্থাটি।\n\nএর আগে গত ২৫ ফেব্রুয়ারি হাইকোর্ট রুল জারি করে ওই ১৭ নেতার বিরুদ্ধে দুদকের পদক্ষেপ জানতে চান। সে বিষয়ে ওইদিন শুনানি হয়। ২০১৪ সালের ১০ ফেব্রুয়ারি জারি করা এক রুলের পরিপ্রেক্ষিতে আদালত মো. মশিকুর রহমানসহ বিমানের ১৭ নেতার দুর্নীতি তদন্তে দুদকসহ সংশ্লিষ্টদের আদেশ দেন। তারও আগে বিমানের সাবেক এমডি মোসাদ্দিক আহম্মেদসহ বেশ কয়েকজন সিবিএ নেতার বিদেশযাত্রায় নিষেধাজ্ঞাও দেওয়া হয়েছিল।\n\nএসএম/ইএ/এমএস",
    "রাজতন্ত্র নিয়ে বিতর্ক পুনরায় শুরু করতে অস্বীকৃতি ট্রুডোর": "কানাডায় ব্রিটিশ রাজতন্ত্র নিয়ে সাংবিধানিক বিতর্ক পুনরায় শুরু করতে অস্বীকৃতি জানিয়েছেন দেশটির প্রধানমন্ত্রী জাস্টিন ট্রুডো।\n\nব্রিটিশ রাজ স্বয়ংক্রিয়ভাবে কানাডার রাষ্ট্রপ্রধান।\n\nগত ৮ সেপ্টেম্বর রানী দ্বিতীয় এলিজাবেথের মৃত্যুর পর, ১৮৬৭ সালে স্বাধীন হওয়া কানাডায় রাজতন্ত্রের ভূমিকা নিয়ে আবারো বিতর্ক শুরু হওয়ার প্রেক্ষাপটে ট্রুডো রোববার তার এ মত ব্যক্ত করেন। খবর এএফপি’র।\n\nসাবেক ১৪টি উপনিবেশের অন্যতম কানাডা, অস্ট্রেলিয়া ও নিউজিল্যান্ড এখনো ব্রিটিশ রাজতন্ত্রের অধীন।\n\nএলিজাবেথের শেষকৃত্যের প্রাক্কালে লন্ডনে রেডিও-কানাডাকে দেয়া এক সাক্ষাৎকারে ট্রুডো বলেন, ‘আমার জন্য এটি কোনো অগ্রাধিকার নয়। এমনকি এটি এমন কিছু নয় যা আমি আলোচনা করার কথা বিবেচনা করি।’\n\nতিনি বলেন, ‘বিশ্বের সেরা, সবচেয়ে স্থিতিশীল, এমন একটি পদ্ধতিতে গভীর পরিবর্তন আনা আমার জন্য এখন ভালো হবে না।’\n\nতবে গ্লোবাল নিউজের জন্যে ইপসোস পরিচালিত জরিপ অনুসারে, রাজতন্ত্র থাকা না থাকা নিয়ে গণভোট চায় ৫৮ শতাংশ কানাডিয়ান। এদের সংখ্যা আগের বছরের তুলনায় পাঁচ শতাংশ বেড়েছে।\n\nজরিপে দেখা গেছে, মাত্র ৪৪ শতাংশ কানাডিয়ান এলিজাবেথের উত্তরসূরি রাজা চার্লস সম্পর্কে অনুকূল মতামত দিয়েছেন।\n\nসূত্র : বাসস",
    "সাজেদা চৌধুরীর স্মরণে অন্টারিও আওয়ামী লীগের দোয়া মাহফিল": "সদ্য প্রয়াত জাতীয় সংসদ উপনেতা ও আওয়ামী লীগের সভাপতিমণ্ডলীর সদস্য সৈয়দা সাজেদা চৌধুরীর আত্মার মাগফেরাত কামনায় এক স্মরণ সভা ও দোয়া মাহফিল অনুষ্ঠিত হয়েছে।\n\nকানাডার অন্টারিও আওয়ামী লীগের আয়োজনে রেড হর্ট তন্দুরি রেস্টুরেন্টে এ দোয়ার আয়োজন করা হয়। এতে সভাপতিত্ব করেন অন্টারিও আওয়ামী লীগের সভাপতি বীর মুক্তিযোদ্ধা মোস্তফা কামাল। সঞ্চালনায় ছিলেন সাধারণ সম্পাদক লিটন মাসুদ। অনুষ্ঠানে দোয়া ও মোনাজাত পরিচালনা করেন নির্বাহী সদস্য জিয়াউল আহসান চৌধুরী।\n\nএ সময় আলোচনায় অংশ নেন অন্টারিও আওয়ামী লীগের সহ-সভাপতি ফয়জুল করিম, গোলাম সারোয়ার, আবু হেনা কোরাইশী, ইঞ্জিনিয়ার নওশের আলী, মহিউদ্দিন আহম্মেদ বিন্দু, সাবেক সাধারণ সম্পাদক আব্দুল কাদের মিলু, দপ্তর সম্পাদক খালেদ শামীম, মহিলা বিষয়ক সম্পাদক হাসমত আরা চৌধুরী জুঁই, যুব ও ক্রীড়া সম্পাদক সাদ্দাম হোসেন, মুক্তিযোদ্ধা সম্পাদক মুশফাকুর রহমান আকন্দ, নির্বাহী সদস্য দেওয়ান হক, শরিফুল ইসলাম, সোহাগ হোসেন, আশরাফুন নিসা , শায়লা ইসলাম, কানাডা আওয়ামী লীগের সহ সভাপতি সৈয়দ আব্দুল গাফ্ফার, সাংগঠনিক সম্পাদক মোরশেদ আহমেদ মুক্তা, দপ্তর সম্পাদক শেখ জসিম উদ্দিন, নির্বাহী সদস্য ঝোটন তরফদার, সাবেক ছাত্রনেতা মনিরুজ্জামান মনির, বঙ্গবন্ধু ফাউন্ডেশন কানাডা সভাপতি ড. হুমায়ূন কবির, সহ-সভাপতি ড. আমিন তোহা ও কানাডা স্বেচ্ছসেবক লীগের অ্যাডভোকেট কামরুল ইসলাম, তাজুল ইসলাম ও কানাডা ছাত্রলীগের সভাপতি ওবায়দুর রহমানসহ আরও অনেকে।\n\nজেএস/এমএস",
    "অতিমারি অতীত, ভ্যাকসিন শংসাপত্র ছাড়াই ঢোকা যাবে কানাডায়": "© এই সময় এর দ্বারা সরবরাহকৃত\n\nকানাডা যাত্রার সব আয়োজন সাড়া। কাটা হয়ে গিয়েছে বিমানের টিকিট। অথচ নেওয়া হয়নি কোভিড ভ্যাকসিন। টিকা নেওয়া না থাকলে আদৌ কি ঢোকা যাবে উত্তর আমেরিকার ওই দেশে? এই নিয়ে আর চিন্তা করার প্রয়োজন নেই। সূত্রের খবর, সেপ্টেম্বরের শেষেই বিদেশিদের ক্ষেত্রে বাধ্যতামূলক কোভিড ভ্যাকসিনেশের নীতি থেকে সরে আসার সিদ্ধান্ত নিয়ে ফেলেছে কানাডা। এতোদিন পর্যন্ত বিদেশিদের ক্ষেত্রে বেশ কিছু বিধি নিষেধ ছিল সেখান। বিমানবন্দরেই ভিন দেশিদের কোভিড পরীক্ষা করা হত। তাছাড়া কানাডায় পৌঁছনোর পর বাধ্যতামূলকভাবে ১৪ দিনের জন্য নিভৃতবাস বা কোয়ারেন্টিনে থাকত হত সবাইকে। সূত্রের খবর সেই নির্দেশিকাও এবার প্রত্যাহার করে নিতে চলেছে জাস্টিন ট্রুডোর সরকার।\n\n94224123\n\nকোভিড ভ্যাকসিনেশনের শংসাপত্র ছাড়াই দেশে প্রবেশের অনুমতি প্রসঙ্গে নির্দেশিকা এখনও জারি করেনি কানাডা সরকার। তবে এই নিয়ে উচ্চ পর্যায়ের বৈঠক করেছেন সেখানকার স্বাস্থ্য মন্ত্রকের আধিকারিকরা। ছিলেন বিদেশ মন্ত্রকের কর্তাব্যক্তিরাও। নাম প্রকাশে অনিচ্ছুক কানাডার স্বাস্থ্য মন্ত্রকের এক কর্তার কথায়, “করোনা ভাইরাসের চরিত্র এখন অনেকটাই বদলে গিয়েছে। তাছাড়া গত দু’বছর ধরে বিশ্বজুড়ে ভাইরাসের প্রকোপ থাকায় হার্ড ইমিউনিটি তৈরি হয়ে গিয়েছে। সেই কারণে এখন আর কোভিড ভ্যাকসিনেশনের শংসাপত্রের প্রয়োজন নেই।” বাধ্যতামূলকভাবে বিদেশিদের কোভিড পরীক্ষারও প্রয়োজন নেই বলে মন্তব্য করেছেন তিনি।\n\n94297854\n\nকিছুদিনের মধ্যেই কানাডার টরেন্টোতে শুরু হতে যাচ্ছে বাস্কেট বল লিগ। সেখানে খেলতে আসার কথা রয়েছে বহু মার্কিন এবং ক্যারিবিয়ান খেলোয়াড়ের। ট্রুডো সরকার বিদেশিদের ক্ষেত্রে বাধ্যতামূলক ভ্যাকসিনেশনের সিদ্ধান্তের থেকে সরে এলে খেলোয়াড়ের সংখ্যা বাড়তে পারে বলেও আশা আয়োজকদের। আন্তর্জাতিক সংবাদমাধ্যমের একাংশের দাবি, ভবিষ্যতে কানাডার রাস্তায় হাঁটতে পারে বিশ্বের আরও কিছু দেশ। চলতি বছরেই কাতারে শুরু হবে ফুটবলের বিশ্বকাপ। সেখানেও কোভিড নিষেধাজ্ঞা অনেকটাই শিথিল করা হতে পারে বলে আশা ফুটবলপ্রেমীদের।\n\n94318710\n\nগত তিন বছর ধরে সাধারণ মানুষের কপালে দুঃশ্চিন্তার ভাঁজ ফেলছে কোভিড মহামারী। করোনার জন্য প্রাণ হারিয়েছেন লাখ লাখ মানুষ। প্রশ্ন উঠছিল, কবে শেষ হবে কোভিড মহামারী? চলতি মাসে এই বিষয়ে আশার কথা শুনিয়েছেন বিশ্ব স্বাস্থ্য সংস্থা (WHO)। সম্প্রতি WHO-এর ডিরেক্টর জেনারেল Tedros Adhanom Ghebreyesus ভার্চুয়ালি একটি সাংবাদিক বৈঠক করেন। যেখানে তিনি বলেন, “করোনা মহামারী এখনও শেষ হয়নি। কিন্তু এই মহামারীর শেষ দেখা যাচ্ছে।” সেপ্টেম্বরের প্রথম সপ্তাহের রিপোর্ট অনুযায়ী, কোভিডে মৃত্যু কমেছে উল্লেখযোগ্যভাবে। এমনকী, তা ২০২০ সালের মার্চ মাসের পর থেকে সর্বনিম্ন বলে জানিয়েছে WHO।",
    "যুক্তরাষ্ট্রের ক্যামডেনে সেরা ছবি বাংলাদেশি নির্মাতার ‘অন্যদিন…’": "যুক্তরাষ্ট্রের ক্যামডেন আন্তর্জাতিক চলচ্চিত্র উৎসবে অংশ নিতে ১২ সেপ্টেম্বর ঢাকা ছাড়েন পরিচালক কামার আহমাদ সাইমন ও প্রযোজক সারা আফরীন। ১৫ সেপ্টেম্বর শুরু হওয়া এ উৎসবে সেরা চলচ্চিত্রের পুরস্কার জিতে নিয়েছে বাংলাদেশি পরিচালক কামারের ‘অন্যদিন...’। উৎসবের ১৮তম আসরে এ বছর হ্যারেল অ্যাওয়ার্ডের জন্য প্রতিযোগিতা করে বিশ্বের বিভিন্ন দেশের আটটি চলচ্চিত্র। চলচ্চিত্রগুলোর প্রদর্শনী শেষে গতকাল সোমবার রাতে দেওয়া হয় এই পুরস্কার, যেখানে উপস্থিত ছিলেন ছবির পরিচালক কামার ও প্রযোজক সারা।",
    "পাকিস্তানে ত্রাণ পাঠিয়েছে তুরস্ক, কাতার ও আমিরাত অর্থ বরাদ্দ কানাডার": "বন্যায় বিপর্যস্ত পাকিস্তান। দেশটিতে বন্যাকবলিত এলাকায় মৃতের সংখ্যা হাজার ছাড়িয়েছে। পরিস্থিতি নিয়ন্ত্রণের বাইরে চলে যাওয়ায় বিশ্ববাসীর কাছে সাহায্যের আবেদন জানিয়েছিল পাকিস্তান। সেই আবেদনে সাড়া দিয়েছে কানাডা, ফ্রান্স, কাতার, সংযুক্ত আরব আমিরাত, তুরস্ক এবং আজারবাইজানসহ অনেক দেশ। এসব দেশ থেকে নানা ধরণের ত্রাণ ও ওষুধ পাকিস্তানে পাঠানো হচ্ছে। অনেকে আবার এমন পরিস্থিতিতে পাকিস্তানের প্রতি সংহতি প্রকাশ করেছেন। খবর ডনের। রবিবার রাত ৮টার দিকে বন্যার্তদের জন্য ত্রাণসামগ্রী নিয়ে তুরস্কের প্রথম বিমানটি অবতরণ করে। তার প্রায় দুই ঘণ্টা পরে তুরস্ক থেকে আরেকটি বিমানও ১৪ টন ত্রাণ সামগ্রী নিয়ে করাচিতে অবতরণ করে। আরও ত্রাণ পাঠানোর প্রতিশ্রুতি দিয়েছে তুরস্ক। একইভাবে, তুর্কি রেড ক্রিসেন্ট সোসাইটি (টিআরসিএস), পিআরসিএস-এর সহযোগিতায় বন্যার্তদের সহায়তা প্রদান করা হয়েছে। পাশাপাশি কাতার ও সংযুক্ত আরব আমিরাতও পাকিস্তানে ত্রাণ পাঠিয়েছে। পোপ ফ্রান্সিস রবিবার মধ্য ইতালির লা কুইলা শহরে সফরের সময় আন্তর্জাতিক সম্প্রদায়কে পাকিস্তানকে সাহায্য করার আহ্বান জানিয়েছিলেন। কানাডা সরকার পাকিস্তানে বন্যায় ত্রাণ কার্যক্রম পরিচালনার জন্য ইন্টারন্যাশনাল ফেডারেশন অফ রেড ক্রস এবং রেড ক্রিসেন্ট সোসাইটিতে অর্থ বরাদ্দ করেছে। কানাডা জাতিসংঘের সেন্ট্রাল ইমার্জেন্সি রেসপন্স ফান্ড (সিইআরএফ) এরও দাতা। সেখানেও তারা তিন মিলিয়ন ডলার বরাদ্দ করেছে বন্যার্তদের জন্য। ডন।",
    "চার দিনে উত্তর আমেরিকায় হাওয়ার আয় ‘২ লাখ ১৩ হাজার’ ডলার": "দেশের গণ্ডি পেরিয়ে যুক্তরাষ্ট্রের বক্স অফিসেও সাফল্য পাচ্ছে বাংলাদেশের সিনেমা হাওয়া, চার দিনে আমেরিকা ও কানাডায় এ চলচ্চিত্র আড়াই কোটি টাকা আয় করেছে বলে জানিয়েছে পরিবেশক সংস্থা।\n\nসিনেমাটির আন্তর্জাতিক পরিবেশক সংস্থা স্বপ্ন স্কেয়ারক্রোর প্রেসিডেন্ট সজীব সপ্তক বুধবার এক ফেইসবুক পোস্টে এ তথ্য জানিয়েছেন।\n\nআমেরিকা ও কানাডার বিভিন্ন মাল্টিপ্লেক্সের টিকেট বিক্রির হিসাব দিয়ে সেখানে তিনি লিখেছেন, “উত্তর আমেরিকায় মুক্তির চার দিনের মাথায় আমেরিকা ও কানাডা থেকে ২ লাখ ১৩ হাজার ৪৬১ ডলার আয় করেছে হাওয়া।”\n\nসেই সঙ্গে ইউএস টপ চার্টে সেরার তালিকায় হাওয়া ২৭তম অবস্থানে উঠে এসেছে বলে সপ্তকের ভাষ্য।",
    "মালয়েশিয়ায় ২ সন্তানকে ধর্ষণ মামলায় বাবার ৪২৮ বছরের কারাদণ্ড": "আদালত থেকে কারাগারে নিয়ে যাওয়া হচ্ছে অভিযুক্ত বাবকে। ছবি : সংগৃহীত\n\nমালয়েশিয়ায় মালাকা প্রদেশে দুই সন্তানকে ধর্ষণ ও স্ত্রীকে হুমকির ঘটনায় ৫৬ বছর বয়সী এক জনকে ৪২৮ বছরের কারাদণ্ড এবং ২৪০ টি বেত্রাঘাতের শাস্তি দেওয়া হয়েছে।\n\nমঙ্গলবার দায়রা আদালতের বিচারক নরিমান বদরুদ্দিন ২০১৫ সাল থেকে ১৫ এবং ১৯ বছর বয়সী দুই মেয়েকে ধর্ষণ ও যৌন নিপীড়নের ২৮টি অভিযোগে দোষী সাব্যস্তের পর এই সাজা ঘোষণা করেন।\n\nঅপর একটি আদালত, অভিযুক্তকে তার ৪৭ বছর বয়সী স্ত্রীকে ভয় দেখানোর অপরাধে ফৌজদারি দণ্ডবিধির ৫০৬ ধারায় দোষী সাব্যস্ত করে দুই বছরের কারাদণ্ড দিয়েছে ।\n\nস্থানীয় গণমাধ্যমের প্রতিবেদন অনুযায়ী, উভয় আদালতের শাস্তির মেয়াদ একইসাথে চালানোর আদেশ দেওয়া হয়েছে, যার অর্থ অভিযুক্তকে মোট ৪৫ বছর কারাগারে থাকতে হবে এবং সর্বোচ্চ ২৪টি বেত্রাঘাত করা হবে।\n\nমামলার আসামি মালাকার একটি বিনিয়োগ কোম্পানির সুপারভাইজার হিসেবে কর্মরত ছিলেন। তার দুই স্ত্রী ও তিন মেয়ে রয়েছে।\n\nমামলার বিবরণে বলা হয়, আসামি ৫ সেপ্টেম্বর তামান থামবি চিকের নিজ বাড়িতে তার ১৫ বছর বয়সী মেয়েকে ধর্ষণের সময় তার দ্বিতীয় স্ত্রীর কাছে ধরা পড়ে।\n\nপরে দ্বিতীয় স্ত্রী থানায় মামলা করেন। পরে জানা গেছে, তার স্বামী দুই মেয়েকে ১২ বছর বয়স থেকে ধর্ষণ করেছেন।\n\nআহমাদুল কবির: মালয়েশিয়া প্রবাসী সাংবাদিক",
    "🌎 LatestLY বাংলা": ""
}