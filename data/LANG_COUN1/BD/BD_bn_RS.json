{
    "সার্বিয়া-কসোভো সীমান্ত চলাচল দ্বন্দ্বের অবসান": "সীমান্ত দিয়ে নাগরিকদের চলাচল নিয়ে চলমান দ্বন্দ্বের অবসান ঘটিয়েছে সার্বিয়া ও কসোভো। তবে গাড়ির নাম্বার প্লেটের বিষয়টি এখনো অমীমাংসিত রয়ে গেছে। গত শনিবার ইউরোপীয় ইউনিয়ন (ইইউ) বিষয়টি নিশ্চিত করেছে।\n\nইইউর বৈদেশিক নীতিবিষয়ক প্রধান জোসেপ বরেল বলেন, একটি চুক্তি হয়েছে।\n\nবিজ্ঞাপন\n\nইইউর অধীনে আলোচনার পর কসোভোর পরিচয়পত্রধারীদের প্রবেশ-প্রস্থানের নথিসংক্রান্ত নিয়ম বাতিল করতে সম্মত হয়েছে সার্বিয়া। অন্যদিকে সার্বিয়ার পরিচয়পত্রধারীদের জন্য এ নিয়ম চালু না করার সিদ্ধান্ত নিয়েছে কসোভো।\n\nকসোভোর প্রধানমন্ত্রী আলবিন কুর্তির কাছ থেকে ‘নিশ্চয়তা পাওয়ার পর’ বরেল বলেন, কসোভোর সার্বীয় এবং দুই দেশের অন্য সব নাগরিক নিজেদের পরিচয়পত্র ব্যবহার করে অবাধে সার্বিয়া ও কসোভোতে ভ্রমণ করতে পারবেন।\n\nকসোভোর ৯২ শতাংশ বাসিন্দা আলবেনীয় আর ৬ শতাংশ সার্বীয়। আলবেনীয় সংখ্যাগরিষ্ঠ কসোভো ২০০৮ সালে সার্বিয়া থেকে পৃথক হয়ে যায়। এই সিদ্ধান্তকে কখনোই ভালোভাবে নেয়নি সার্বিয়া। ফলে কসোভোর আলবেনীয় সরকার এবং দেশটির সংখ্যালঘু সার্বীয়দের মধ্যে সম্পর্কের টানাপড়েন দেখা দেয়।\n\nগত জুলাই মাসে সার্বীয় অধিবাসীদের গাড়ির জন্য লাইসেন্স প্লেট ইস্যু এবং সার্বিয়া থেকে আসা ব্যক্তিদের প্রবেশে বিশেষ অনুমতির ব্যবস্থা চালু করতে চেয়েছিল কসোভোর সরকার। সূত্র : বিবিসি",
    "নিউইয়র্কে সার্বিয়ার প্রেসিডেন্টের সঙ্গে ওয়াং ই’র বৈঠক": "নিউইয়র্কে সার্বিয়ার প্রেসিডেন্টের সঙ্গে ওয়াং ই’র বৈঠক\n\nসেপ্টেম্বর ২২: স্থানীয় সময় গতকাল (বুধবার) নিউইয়র্কে জাতিসংঘের সাধারণ পরিষদের ৭৭তম অধিবেশনে অংশগ্রহণকারী চীনা পররাষ্ট্রমন্ত্রী ওয়াং ই সার্বিয়ার প্রেসিডেন্ট আলেকসান্দার ভুসিচের সঙ্গে এক বৈঠকে মিলিত হন।\n\n\n\nবৈঠকে ভুসিচ বলেন, দু’দেশের মধ্যে পারস্পরিক সম্মান ও আস্থার সম্পর্ক রয়েছে। দু’দেশের আর্থ-বাণিজ্যিক সহযোগিতাও দ্রুত উন্নত হচ্ছে।\n\nতিনি সার্বিয়ার অর্থনীতি ও সমাজ উন্নয়নে সহায়তা করায় চীনকে ধন্যবাদ জানিয়ে আরও বলেন, তাঁর দেশ দৃঢ়ভাবে ‘এক চীননীতি’ মেনে চলবে।\n\nএ সময় ওয়াং ই বলেন, দু’দেশ পরস্পরের বিশ্বস্ত ও নির্ভরযোগ্য অংশীদার। দু’দেশের নেতাদের নেতৃত্বে চীন-সার্বিয়া সম্পর্ক উন্নয়নের একটি নতুন যুগে প্রবেশ করেছে। যৌথভাবে মহামারী প্রতিরোধের মাধ্যমে দু’দেশের সম্পর্ক আরও জোরদার হয়েছে। চীন অব্যাহতভাবে সার্বিয়াকে সহায়তা করে যাবে।\n\n\n\nবৈঠকে দু’নেতা চীন-মধ্য ও পূর্ব ইউরোপ সহযোগিতা নিয়েও মতবিনিময় করেন। (ছাই/আলিম/ওয়াং হাইমান)",
    "FIFA World Cup: তিন দেশের হয়ে বিশ্বকাপ, ‘দ্য ড্রাগন’ ছাড়া এই রেকর্ড আর কারও নেই": "Dejan Stankovic: শুধু ইতিহাস তৈরির ক্ষেত্রেই নয়। মিডফিল্ডার হিসেবে বিশ্ব ফুটবলে সমাদৃত স্তাঙ্কোভিচ। ক্লাব স্তরেও দীর্ঘ কেরিয়ার। ১৯৯৫ সালে বেলগ্রেডের স্থানীয় ক্লাব রেড স্টারে অভিষেক হয়। চার মরসুমে ১১৩ ম্যাচে ৩৯ গোল করেছেন। তিন বার ট্রফিও জিতেছে তাঁর ক্লাব। তিন বছর পরই ইতালির ক্লাব লাজিওতে সুযোগ পান স্তাঙ্কোভিচ। ২৪ মিলিয়ন ইউরোতে লাজিওতে সই করেন। 'দ্য ড্রাগন' ডাক নাম সেখানেই পাওয়া।\n\nদীপঙ্কর ঘোষাল\n\nনতুন তারকা কে? এই প্রশ্ন চার বছর অন্তত ঠিক ঘোরাফেরা করে মাথায়। বিশ্বকাপ ফুটবলের আসরে এ বারও আমরা বসব মেসি-রোনাল্ডো-নেইমারের পরবর্তী প্রজন্মের খোঁজে। বিশ্বকাপ এমনই। তার পথচলার প্রথম দিন থেকেই জন্ম দিয়ে চলেছে একের পর নায়ক। অসংখ্য ঘটনা। আর একদল বিশ্ব চ্যাম্পিয়ন। সেই সব নায়ক আর না-ভোলা ঘটনা তুলে আনল টিভি নাইন। পর্ব-৪\n\nডেজান স্তাঙ্কোভিচ। হঠাৎ আলোচনায় কেন তিনি? অতি পরিচিত নাম নয়। কিন্তু তাঁর মতো কীর্তি আর কারও নেই। তিন তিনটি দেশের হয়ে বিশ্বকাপ খেলেছেন এই মিডফিল্ডার। বেলগ্রেডে জন্ম। সে সময় যুগস্লাভিয়া ছিল। রাজনৈতিক অস্থিরতা কাটিয়ে বেশ কয়েকটি আলাদা দেশ হয়। স্তাঙ্কোভিচ প্রথম বিশ্বকাপ খেলেন ১৯৯৮ সালে। ফ্রান্সে এই বিশ্বকাপে তিনি যুগস্লাভিয়ার প্রতিনিধিত্ব করেন। এর পর ২০০৬ বিশ্বকাপে মন্টেনেগ্রো এবং ২০১০ বিশ্বকাপ খেল্বন সার্বিয়ার হয়ে। আন্তর্জাতিক ফুটবলে সব মিলিয়ে ১০৩ ম্যাচ খেলেছেন স্তাঙ্কোভিচ। গোল করেছেন ১৫টি।\n\nসালটা ১৯৯৮। যুগোস্লাভিয়ার হয়ে আন্তর্জাতিক ফুটবলে অভিষেক হয় অ্যাটাকিং মিডফিল্ডার ডেজান স্তাঙ্কোভিচের। সে বছরই বিশ্বকাপ খেলেন। ২০০৬ বিশ্বকাপের আগেই যুগস্লাভিয়া ভেঙে সার্বিয়া এবং মন্টেনেগ্রো তৈরি হয়ে যায়। ২০০৬ বিশ্বকাপে সার্বিয়া এবং মন্টেনেগ্রোর হয়ে খেলেন। ২০১০’র আগে সার্বিয়া আলাদা দেশ হয়। ২০১০ এ খেলেন সার্বিয়ার হয়ে। দক্ষিণ আফ্রিকায় অনুষ্ঠিত সেই বিশ্বকাপেই ইতিহাস তৈরি করেন ডেজান স্তাঙ্কোভিচ।\n\nশুধু ইতিহাস তৈরির ক্ষেত্রেই নয়। মিডফিল্ডার হিসেবে বিশ্ব ফুটবলে সমাদৃত স্তাঙ্কোভিচ। ক্লাব স্তরেও দীর্ঘ কেরিয়ার। ১৯৯৫ সালে বেলগ্রেডের স্থানীয় ক্লাব রেড স্টারে অভিষেক হয়। চার মরসুমে ১১৩ ম্যাচে ৩৯ গোল করেছেন। তিন বার ট্রফিও জিতেছে তাঁর ক্লাব। তিন বছর পরই ইতালির ক্লাব লাজিওতে খেলার সুযোগ পান স্তাঙ্কোভিচ। ২৪ মিলিয়ন ইউরোতে লাজিওতে সই করেন। ‘দ্য ড্রাগন’ ডাক নাম সেখানেই পাওয়া। সই করলেও একাদশে সুযোগ পাওয়া সহজ ছিল না। মিডফিল্ডে তখন পাভেল নেদভেদ, দিয়োগো সিমিওনে, মাতিয়াস আলমেড়া, হুয়ান সেবাস্তিয়ান ভেরনের মতো ফুটবলার। স্তাঙ্কোভিচের খুব বেশি সময় লাগেনি জায়গা করে নিতে। সে সময় ইউরোপের অন্যতম সেরা মিডফিল্ড লাজিওর। অনবদ্য পারফরম্যান্সে নজরে পড়েন ইতালির বড় ক্লাব ইন্টার মিলান কর্তাদের। লাজিও থেকে ইন্টার মিলানে সই করেন স্তাঙ্কোভিচ। ৯ বছর খেলার পর ২০১৩-তে এই ক্লাব থেকেই অবসর নেন স্তাঙ্কোভিচ। ক্লাব ফুটবলে সব মিলিয়ে ৪৫৩ ম্যাচ।\n\nখেলা থেকে অবসর নিলেও ফুটবলের সঙ্গেই যুক্ত রয়েছেন। ২০১৪-২০১৫ মরসুমে উদিনেসে সহকারি কোচ এবং ২০১৯ থেকে ছেলেবেলার ক্লাব রেড স্টার বেলগ্রেডে কোচিং করান স্তাঙ্কোভিচ। বিশ্ব ফুটবলে অন্যতম সেরা মিডফিল্ডার, স্মরণীয় মুহূর্ত উপহার দিয়েছেন ফুটবল অনুরাগীদের। বিশেষত, ইন্টার মিলান সমর্থকদের।",
    "বিশ্বকাপে সহজ গ্রুপে আর্জেন্টিনা, যা বললেন মেসি": "দরজায় কড়া নাড়ছে ফুটবল বিশ্বকাপ। সব প্রস্তুতি সেরে রেখেছে আয়োজক দেশ কাতার। এখন শুধু নভেম্বর মাসে পর্দা ওঠার অপেক্ষা।\n\nএদিকে অংশগ্রহণকারী দল ও কোন দল কোন গ্রুপে খেলবে তাও চূড়ান্ত।\n\nগ্রুপ ‘সি’তে পড়েছে শিরোপার অন্যতম দাবিদার আর্জেন্টিনা। গ্রুপে সৌদি আরব, মেক্সিকো ও পোল্যান্ডের বিপক্ষে খেলতে হবে মেসিদের।\n\nবিশ্লেষকদের মতে, সহজ গ্রুপে পড়েছে আর্জেন্টিনা। কারণ শিরোপার আরও দুই দাবিদার ব্রাজিল ও জার্মানি কঠিন গ্রুপে পড়েছে বলে মত তাদের।\n\nস্পেন ও জার্মানি একই গ্রুপে পড়ায় গ্রুপ ‘ই’-কেই মৃত্যুকূপ বলছেন অনেকে। ব্রাজিলের গ্রুপ ‘জি’-ও একেবারে সহজ নয়। সার্বিয়া, সুইজারল্যান্ড ও ক্যামেরুনের মুখোমুখি হতে হবে নেইমারদের।\n\nতবে সহজ গ্রুপে পড়েছে আর্জেন্টিনা - এমনটি মানতে নারাজ আর্জেন্টিনা দলপতি লিওনেল মেসি। এমন কথা গত বিশ্বকাপেও উঠেছিল, কিন্তু মাঠের লড়াইটা খুব কঠিন ছিল বলে জানালেন এ বিশ্বতারকা।\n\nবুলগেরিয়ান কিংবদন্তি রিস্টো স্টইচকভের সঙ্গে সম্প্রতি এক সাক্ষাৎকারে এমন মতামতই দিলেন সাতবারের ব্যালন ডি'অরজয়ী তারকা।\n\nবিশ্বকাপের গ্রুপপর্ব সম্পর্কে মেসি বলেন, ‘গ্রুপপর্ব সবসময় কঠিন হয়। গত বিশ্বকাপেও অনেক কথা হয়েছে যে, আমরা খুব সহজ গ্রুপ পেয়েছি এবং খেলা শুরুর আগেই পরের রাউন্ড নিয়ে কথা হচ্ছিল। কিন্তু দিনশেষে গ্রুপের ফল আমরা যেমন চেয়েছি তেমন হয়নি। এবার আমাদের খুব কঠিন গ্রুপ পড়েছে। আমরা এ বিষয়ে সচেতন। তাই প্রথম ম্যাচ জয় দিয়ে শুরু করা গুরুত্বপূর্ণ। কারণ এতে তিন পয়েন্টের পাশাপাশি মানসিক স্থিরতাও আসে।’\n\nম্যাচ বাই ম্যাচ জয় তুলে এগোনোর পরিকল্পনা নিয়েছেন কোচ লিওনেল স্কালোনি।\n\nসে কথা জানিয়ে মেসি বলেন, ‘এরপর আমরা মেক্সিকোর মতো প্রতিপক্ষের বিপক্ষে খেলব। তারা খুব ভালো খেলে এবং বল ছিনিয়ে নেওয়ার চেষ্টায় থাকে। আমরা বিশ্বকাপে অনেকবার মুখোমুখি হয়েছি এবং তাদের খেলার ধরন সম্পর্কে জানি। আমরা তাই ম্যাচ বাই ম্যাচ এগোবো। বিশেষ করে প্রথম ম্যাচের দিকেই তাকিয়ে আছি।’\n\nগত বিশ্বকাপেও সহজ গ্রুপে ছিলেন না বলে জানালেন আর্জেন্টাইন সুপারস্টার।\n\nমেসি বলেন, ‘সেবার আমরা প্রথম ম্যাচ ড্র করি, ক্রোয়েশিয়ার কাছে হেরে যাই এবং দ্বিতীয় রাউন্ডে যেতে বেগ পেতে হয়।’\n\n",
    "সামরিক শক্তি বাড়িয়েই চলেছে মিয়ানমার": "",
    "Novak Djokovic: ভ্যাকসিন না নেওয়ায় অনুশোচনা নেই, অস্ট্রেলিয়ান ওপেন খেলার আশায় জোকার": "আগামী বছর অস্ট্রেলিয়ান ওপেনে খেলার জন্য ডাক পাবেন বলে আশা নোভাক জকোভিচের। কোভিড ভ্যাকসিন না নেওয়ায় তাঁকে অস্ট্রেলিয়ান ওপেনে অংশ নিতে দেওয়া হয়নি।\n\nলন্ডন: প্রাক্তন বিশ্ব নম্বর ১ টেনিস তারকা নোভাক জকোভিচ (Novak Djokovic) ২০২৩ সালের অস্ট্রেলিয়ান ওপেনে অংশ নেওয়ার বিষয়ে আশাবাদী। তিনি এখনও অজি ওপেন কর্তৃপক্ষের তরফে ডাক পাওয়ার আশা করছেন। মেলবোর্নে খেতাব ধরে রাখার লক্ষ্যে অস্ট্রেলিয়া (Australia Open) গেলেও কোভিড ভ্যাকসিন না নেওয়ায় জকোভিচকে সার্বিয়া ফেরত পাঠিয়ে দেওয়া হয়। অজি সরকারের বিরুদ্ধে আইনি লড়াইয়ে নেমে গিয়েছিলেন তিনি। শেষমেশ তাঁকে গ্র্যান্ড স্লাম না খেলেই সার্বিয়া ফিরতে হয়। জকোভিচকে প্রথমে অস্ট্রেলিয়ায় প্রবেশের জন্য ভিসা দেওয়া হয়েছিল কিন্তু মেলবোর্নে আসার পর তা প্রত্যাহার করা হয়। অস্ট্রেলিয়ায় কঠোর কোভিড -১৯ ছাড় থাকা সত্ত্বেও সার্ব খেলোয়াড় একটি হোটেলে কয়েক দিন ‘বন্দি’র জীবন কাটিয়েছিল। এরপর জকোভিচ আইনি লড়াইয়ে জড়িয়ে পড়েন এবং শেষে তাঁর ভিসা বাতিল করা হয়।\n\nলেভার কাপ খেলতে বর্তমানে লন্ডনে রয়েছেন নোভাক। টুর্নামেন্ট শুরুর প্রাক্কালে সাংবাদিক বৈঠকে তিনি বলেন, “এটা সত্যিই এখন আমার হাতে নেই। আশা করছি কিছু ইতিবাচক খবর পাব।” ভ্যাকসিন না নিলেও জকোভিচকে লন্ডনে প্রতিযোগিতায় অংশ নেওয়ার অনুমতি দেওয়া হয়েছে। রাফায়েল নাদালের কাছে ফরাসি ওপেনের কোয়ার্টার ফাইনালে হারার এক মাস পরে ২০২২ সালের উইম্বলডন খেতাব জেতেন। অস্ট্রেলিয়ান ওপেনে খেতাব ধরে রাখার সুযোগ হাতছাড়া করেন জোকার। ভ্যাকসিন না নেওয়ায় এই সার্ব খেলোয়াড়কে মার্কিন যুক্তরাষ্ট্রেও প্রবেশ করতে দেওয়া হয়নি। তাই নিউইয়র্কে বছরের শেষ গ্র্যান্ড স্লামে অংশ নিতে পারেননি তিনি।\n\nসার্বিয়ান টেনিস তারকা জানিয়েছেন, গ্র্যান্ড স্ল্যাম টুর্নামেন্ট মিস করার জন্য তাঁর কোনও অনুশোচনা নেই। তাঁর মতে, কোভিড ১৯ এর বিরুদ্ধে ভ্যাকসিন না নেওয়ার সিদ্ধান্ত নিয়েছিলেন তখন তিনি এর পরিণতি জানতেন। বলেন, “আমার কোনও অনুশোচনা নেই। আমি বলতে চাইছি, দুঃখিত যে ইউএস ওপেনে খেলতে পারিনি। এটি এমন একটি সিদ্ধান্ত যার পরিণতি আমি জানতাম। সেটাই গ্রহণ করেছি এবং যা অনুমান তাই হয়েছে।”",
    "নেশনস লীগেও সবচেয়ে বেশি গোল হালান্দের": "(১ দিন আগে) ২৫ সেপ্টেম্বর ২০২২, রবিবার, ১:০৮ অপরাহ্ন\n\nসর্বশেষ আপডেট: ১:০৯ অপরাহ্ন\n\nআরলিং ব্রট হালান্দকে থামানোর উপায় খুঁজে পাচ্ছেন না প্রতিপক্ষের ডিফেন্ডাররা। প্রিমিয়ার লীগ, চ্যাম্পিয়নস লীগের সঙ্গে জাতীয় দলেও গোলোৎসব অব্যাহত রয়েছে তার। শনিবার উয়েফা নেশনস লীগে স্লোভেনিয়ার বিপক্ষে এক গোল করেন হালান্দ। তবে ম্যাচে ২-১ গোলে হেরে যায় নরওয়ে।\n\nনেশনস লীগে সবচেয়ে বেশি ৬ গোল হালান্দের। ৫ গোল নিয়ে তার পরে রয়েছেন সার্বিয়ার আলেকজান্দার মিত্রোভিচ। শনিবার সুইডেনের বিপক্ষে হ্যাটট্রিক করেন মিত্রোভিচ। সার্বিয়া-নরওয়ে একই গ্রুপে (বি৪) শীর্ষ স্থানের জন্য লড়ছে। ৫ ম্যাচে দু’দলেরই সমান ১০ পয়েন্ট। মঙ্গলবার শীর্ষ স্থান নিশ্চিত করার লড়াইয়ে মুখোমুখি হবে তারা। এ ম্যাচে জয়ী দলের প্রমোশন হবে নেশনস লীগের এলিট গ্রুপে (এ)।\n\nশনিবার স্লোভেনিয়ার মাঠে ৪৭তম মিনিটে এগিয়ে যায় নরওয়ে।\n\nবিজ্ঞাপন\n\nপ্রতিপক্ষের ডিফেন্ডারের ভুলের সুযোগ কাজে লাগিয়ে গোল আদায় করে নেন হালান্দ। জাতীয় দলের জার্সিতে ২২ ম্যাচেই ২১ গোল করে ফেলেছেন তিনি। তবে লিড ধরে রাখতে পারেনি নরওয়ে। আনদ্রাজ স্পোরার ও বেঞ্জামিন সিসকোর গোলে জয় নিয়ে মাঠ ছাড়ে স্লোভেনিয়া।\n\nবরুশিয়া ডর্টমুন্ড থেকে চলতি মৌসুমে ম্যানচেস্টার সিটিতে যোগ দেয়ার পর ১০ ম্যাচে ১৪ গোল করেছেন হালান্দ। এর মধ্যে প্রিমিয়ার লীগে ৭ ম্যাচে ১১ গোল নিয়ে শীর্ষে রয়েছেন তিনি। এখানেও হালান্দের পেছনে মিত্রোভিচ (৬)। চ্যাম্পিয়নস লীগে ২ ম্যাচে হালান্দ করেছেন ৩ গোল।\n\n",
    "মিয়ানমারের কাছে অস্ত্র বিক্রি বন্ধে জাতিসংঘের আহ্বান": "ছবি: সংগৃহীত\n\nমিয়ানমারের কাছে অস্ত্র বিক্রি বন্ধ করতে আহ্বান জানিয়েছে জাতিসংঘ মানবাধিকার দপ্তর।\n\nশুক্রবার (১৬ সেপ্টেম্বর) জাতিসংঘের সদস্য দেশগুলোর কাছে এ আহ্বান জানানো হয়।\n\nজাতিসংঘ মানবাধিকার দপ্তর বলছে, জনগণনের ওপর নির্যাতন ও ভয় দেখিয়ে শাসন করা মিয়ানমারের জান্তার কাছে রাজস্ব ও অস্ত্র পৌঁছানো থামাতে হবে। মিয়ানমার জান্তাকে আরও বিচ্ছিন্ন করতে সদস্য দেশগুলোকে আরও বেশি ‍কিছু করা উচিত।\n\nএ ছাড়া মিয়ানমারের সামরিক বাহিনীর ব্যবসায়িক নেটওয়ার্ক যেন বিদেশি মুদ্রা আয় করতে না পারে, সেজন্য নিষেধাজ্ঞা আরোপ করতে হবে। বিশ্ব সম্প্রদায়ের উচিত মিয়ানমারের জনগণের পাশে দাঁড়ানো।\n\nমিয়ানমারে সমারিক বাহিনীকে রাশিয়া, চীন, সার্বিয়া ও ভারত সহযোগিতা করছে বলে অভিযোগ করেছে জাতিসংঘ মানবাধিকার দপ্তর।\n\nতারা বলছে, মিয়ানমারকে যুদ্ধবিমান ও সাঁজোয়া যান দিয়ে সহায়তা করেছে রাশিয়া। এ ছাড়া যুদ্ধ ও পরিবহন বিমান সরবরাহ করেছে চীন। রকেট ও গোলাগুলি দিয়েছে সার্বিয়া এবং দূরবর্তী বিমান প্রতিরক্ষা স্টেশন তৈরিতে সহায়তা করেছে ভারত।\n\nউল্লেখ্য, গত বছরের ফেব্রুয়ারিতে এক অভ্যুত্থানে ক্ষমতা দখল করে মিয়ানমার সামরিক বাহিনী। এরপর থেকে দেশটিতে অস্থিরতা বিরাজ করছে। সামরিক শাসনবিরোধী হাজার হাজার লোককে গ্রেপ্তার করেছে। হত্যা করা হয়েছে বহু মানষকে। সূত্র : রয়টার্স",
    "সুইজারল্যান্ডের কাছে হেরে গেছে স্পেন, পর্তুগালের বড় জয়": "জারাগোজা (স্পেন), ২৫ সেপ্টেম্বর, ২০২২ (বাসস) : নেশন্স লিগ ফুটবলে গতরাতে ঘরের মাঠে সুইজারল্যান্ডের কাছে ২-১ গোলে হতাশাজনক পরাজয় বরণ করেছে স্পেন। এর ফলে আগামী বছরের সেমিফাইনাল নিশ্চিত করতে হলে মঙ্গলবার পর্তুগালের বিপক্ষে জয়ের বিকল্প নেই স্প্যানিশদের।\n\nএদিকে গ্রুপ-এ ২’র অপর ম্যাচে দিয়োগো ডালোটের জোড়া গোলে চেক প্রজাতন্ত্রকে সহজেই ৪-০ গোলে উড়িয়ে দিয়েছে পর্তুগাল। ম্যাচে আরো দুই গোল করেছেন ব্রুনো ফার্নান্দেস ও দিয়োগো জোতা।\n\nবিশ্বকাপ শুরু হতে দুই মাসেরও কম সময় বাকি। এই সময়ের মধ্যে স্পেনের সামনে নিজেদের প্রস্তুত করে তোলার খুব একটা বেশী সময় বাকি নেই। জারাগোজায় ঘরের মাটিতে স্বভাবসুলভ বাজে ফিনিশিং ও প্রতিপক্ষের সেট পিস থেকে নিজেদের প্রতিরোধ করতে না পারার ব্যর্থতাই মূলত কাল স্পেনের পরাজয়ের মূল কারন। গত নয় ম্যাচে তাই প্রথমবারের মত পরাজয়ের তিক্ত স্বাদ পাওয়া স্প্যানিশ বস লুইস এনরিকে বলেছেন, ‘আমি দায়িত্বে আসার পর থেকে আজ প্রথমার্ধে দল যে ধরনের অসম্পূর্ণ খেলা খেলেছে তা কখনোই আগে দেখিনি। এত বেশী টেকনিক্যাল ভুল ছিল আজ যা কখনো হয়েছে বলে আমার মনে পড়েনা। বিশেষ করে দুই কর্ণারে আমরা কোন প্রতিরোধই গড়তে পারিনি, যে কারনে দুটি গোল হজম করতে হয়েছে।’\n\n২১ মিনিটে ম্যানচেস্টার সিটি ডিফেন্ডার ম্যানুয়েল আকাঞ্জির গোলে এগিয়ে যায় সফরকারী সুইজারল্যান্ড। মার্কো আসেনসিওর পাস থেকে ৫৫ মিনিটে জর্ডি আলবার গোলে সমতায় ফিরে স্পেন। কিন্তু তিন মিনিটের মধ্যে আরো একটি কর্ণারের বল ব্রিল এমবোলো পোস্টের খুব কাছে থেকে বল জালে জড়িয়ে সুইসদের জয় নিশ্চিত করেন। এবারও কর্ণারটি ঠিকমত ক্লিয়ার করতে ব্যর্থ হয় স্পেনের রক্ষনভাগ।\n\nএদিকে প্রাগে গ্রুপের আরেক ম্যাচে বড় জয়ে স্পেনের চেয়ে দুই পয়েন্ট এগিয়ে গ্রুপ-এ২’তে আধিপত্য ধরে রেখেছে পর্তুগাল। ম্যাচের শুরুতে ক্রিস্টিয়ানো রোনাল্ডো চেক গোলরক্ষক টমাস ভাক্লিকের সাথে সংঘর্ষে মুখে আঘাত প্রাপ্ত হলেও পরবর্তীতে পুরো ম্যাচেই মাঠে ছিলেন।\n\nজাতীয় দলের হয়ে প্রথমবারের মত দুটি আন্তর্জাতিক গোল করে কাল ম্যাচের নায়ক ছিলেন ডালোট। ৩৩ মিনিটে রাফায়েল লিয়াওর এ্যাসিস্টে এই রাইট-ব্যাক নিজেকে সেন্টার-ফরোয়ার্ড পজিশনে নিয়ে গিয়ে গোল আদায় করে নিয়েছেন। এরপরপরই ব্যবধান দ্বিগুন করার সুযোগ হাতছাড়া করেন রোনাল্ডো। প্রথমার্ধে স্টপেজ টাইমে ফার্নান্দেস ব্যবধান দ্বিগুন করতে কোন ভুল করেননি। ইনজুরি টাইমের ষষ্ঠ মিনিটে রোনাল্ডোর হ্যান্ডবলে পেনাল্টি আদায় করে নেয় চেক প্রজাতন্ত্র। কিন্তু প্যাট্রিক শিকের স্পট কিক বারের উপর দিয়ে বাইরে চলে গেলে হতাশ হতে হয় স্বাগতিকদের। ৫২ মিনিটে ডালোটের দুর্দান্ত কার্লিং শটে পর্তুগাল ৩-০ গোলের লিড পায়। ৮২ মিনিটে কর্ণার থেকে অনেকটাই ফাঁকায় দাঁড়ানো জোতা হেডের সাহায্যে দলের হয়ে চতুর্থ গোলটি করেন।\n\nম্যাচ শেষে ডালোট বলেছেন, ‘ফলাফলই সব কিছু বলে দিচ্ছে। আমরা আজ একটি দুর্দান্ত ম্যাচ খেলেছি, এই জয়টা আমাদের প্রাপ্য ছিল। দেশের হয়ে কিছু করতে পারার অনুভূতিই ভিন্ন। আমরা জানতাম যদি সঠিকভাবে ম্যাচটি শুরু করতে না পারি তবে ধীরে ধীরে এটি কঠিন হয়ে উঠবে।’\n\nএ দিকে গ্রুপ-বি১’এ পিছিয়ে থেকেও শেষ পর্যন্ত আয়ারল্যান্ডের বিপক্ষে ২-১ গোলের জয় নিয়ে মাঠ ছেড়েছে স্কটল্যান্ড। সপ্তাহের মাঝামাঝিতে ইউক্রেনের সাথে মাত্র এক পয়েন্ট অর্জন করতে পারলেই স্কটিশদের লিগ-এ’তে উন্নতি নিশ্চিত হয়ে যাবে। হ্যাম্পডেন পার্কে ১৮ মিনিটে জন ইগানের গোলে এগিয়ে যায় আইরিশরা। ৪৯ মিনিটে রায়ান ক্রিস্টির ক্রসে জ্যাক হেন্ড্রির হেডে সমতায় ফিরে স্কটল্যান্ড। এর মাধ্যমে জুনে ডাবলিনে ৩-০ গোলে বিধ্বস্ত হবার প্রতিশোধ জেগে বসে স্কটিশদের মনে। ৮২ মিনিটে এ্যালান ব্রাউনের হ্যান্ডবলে প্রাপ্ত পেনাল্টি থেকে দলকে জয় উপহার দেন ক্রিস্টি।\n\nম্যাচ শেষে স্কটিশ অধিনায়ক জন ম্যাকগিন বলেছেন, ‘আমি ক্ষতবিক্ষত। এই ম্যাচ থেকে নিজেদের ফিরিয়ে আনার জন্য যা কিছু করার প্রয়োজন ছিল আমরা করেছি। মঙ্গলবারের ম্যাচটি মনে হচ্ছে আমাদের কাছে নেশন্স লিগের ফাইনাল।’\n\nআরটাম ডোভিকের জোড়া গোলে আর্মেনিয়াকে ৫-০ গোলে বিধ্বস্ত করে গ্রুপের শীর্ষস্থান ধরে রেখেছে ইউক্রেন। গ্রুপ-বি৪’এ অবশ্য স্লোভেনিয়ার কাছে হেরে গেছে নরওয়ে। ৪৭ মিনিটে আর্লিং হালান্ডের গোলে এগিয়ে গিয়েছিল সফরকারী নরওয়ে। কিন্তু ইউরোপের আরেক উঠতি তারকা বেঞ্জামিন সেসকোর ৮১ মিনিটের গোলে স্লোভেনিয়ার জয় নিশ্চিত হয়। এর আগে ৬৯ মিনিটে আন্দ্রাত স্পোরারের গোলে সমতা ফিরিয়েছিল স্লোভেনিয়া। এনিয়ে ২২টি আন্তর্জাতিক ম্যাচে ২১তম গোল করলেন হালান্ড। আগামী মৌসুমে আরবি লিপজিগে যাওয়া নিশ্চিত করা সালজবার্গ স্ট্রাইকার সেসকোর সামনে কাল কিছুটা হলেও ম্লান ছিলেন হালান্ড।\n\nআরেক ম্যাচে আলেক্সান্দার মিট্রোভিচের হ্যাটট্রিকে সুইডেনকে ৪-১ গোলে বিধ্বস্ত করে গ্রুপ-বি৪’এ নরওয়ের সমান ১০ পয়েন্ট অর্জণ করে গোল ব্যবধানে পিছিয়ে থেকে দ্বিতীয় স্থানে রয়েছে সার্বিয়া।",
    "খেলা বিভাগের সর্বোচ্চ পঠিত": "বাংলানিউজটোয়েন্টিফোর.কম'র প্রকাশিত/প্রচারিত কোনো সংবাদ, তথ্য, ছবি, আলোকচিত্র, রেখাচিত্র, ভিডিওচিত্র, অডিও কনটেন্ট কপিরাইট আইনে পূর্বানুমতি ছাড়া ব্যবহার করা যাবে না।",
    "Brazil vs Ghana, Live Streaming: সরাসরি বিনামূল্য কীভাবে দেখবেন ব্রাজিল-ঘানা ম্যাচ": "Neymar. (Photo Credits: Twitter)\n\nপ্যারিস, ২৩ সেপ্টেম্বর: কাতার বিশ্বকাপের বাদ্যে বেজে গিয়েছে। নভেম্বরে শুরু হয়ে যাচ্ছে ফিফা বিশ্বকাপ ২০২২। তার আগে ক্লাব ফুটবলের বিরতিতে বিশ্বকাপের প্রস্তুতিতে নেমে পড়ছে বিভিন্ন দেশ। আজ, শুক্রবার রাতে নেমে পড়ছে ব্রাজিল-ও। ফ্রান্সের হেভেরি আয়োজিত প্রীতি ম্যাচে ব্রাজিলের প্রতিপক্ষ ঘানা। যে ঘানাকে আফ্রিকার ব্রাজিল হিসেবে ডাকা হয়।\n\nবিশ্বকাপের যোগ্যতা নির্ণয়ক পর্বে রেকর্ড সংখ্যাক পয়েন্ট পেয়ে কাতার বিশ্বকাপের মূলপর্বে উঠে চমকে দেয় তিতে-নেইমারদের দল। নিজেদের দেশের মাটিতে কোপা আমেরিকা ফাইনালে আর্জেন্টিনার কাছে হারের পর থেকে ব্রাজিল বেশ ভাল ফুটবল খেলছে। ঘানাকে হারিয়ে ছন্দ ধরে রাখতে মরিয়া পেলের দেশ। আরও পড়ুন- সরাসরি কীভাবে দেখবেন ভারত-অস্ট্রেলিয়া নাগপুর টি-২০ ম্যাচ\n\nকাতার বিশ্বকাপে ব্রাজিলের গ্রুপ আছে সার্বিয়া, সুইজারল্যান্ড ও ক্যামেরুন। অন্যদিকে ঘানা পড়েছে পর্তুগাল, উরুগুয়ে, দক্ষিণ কোরিয়ার সঙ্গে এক গ্রুপে।\n\nব্রাজিল-ঘানা ম্যাচ কবে কোথায় আয়োজিত হবে\n\nভারতীয় সময় অনুয়ায়ী রাত ১২টা থেকে ২৪ সেপ্টেম্বর, শনিবার শুরু হবে এই প্রীতি ম্যাচ। ফ্রান্সের হাভরের স্টাডে ওসেয়ানাতে হবে এই খেলা।\n\nকোন টিভি চ্যানেলে সরাসরি দেখা যাবে ম্যাচ\n\nভারতের কোনও টিভি চ্যানেলে সরাসরি দেখানো হবে না এই খেলা।\n\nঅনলাইনে কীভাবে দেখা যাবে খেলা\n\nব্রাজিল ফুটবল ফেডারেশনের অফিসিয়াল ইউ টিউব চ্যানেলে সরাসরি স্ট্রিমিং করা হবে এই ম্যাচ।",
    "টিভিতে আজকের খেলা": "সিনিয়ররা না থাকলেও বাড়তি চাপ ছিল না: আফিফ",
    "সার্বিয়ায় প্রক্সি যুদ্ধে লিপ্ত পূর্ব ও পশ্চিম : প্রেসিডেন্ট ভুসিক": "টানা ছয় মাসেরও বেশি সময় ধরে ইউক্রেনে যুদ্ধ করছে রাশিয়া। তবে পূর্ব ইউরোপের এই দেশটিতে কার্যত রাশিয়ার বিরুদ্ধে লড়ছে যুক্তরাষ্ট্রসহ পশ্চিমা দেশগুলো। আর এবার পূর্ব ও পশ্চিমের মধ্যে সার্বিয়ায় প্রক্সি যুদ্ধ চলছে বলে মন্তব্য করেছেন দেশটির প্রেসিডেন্ট আলেকজান্ডার ভুসিক।\n\nসোমবার তিনি এই মন্তব্য করেন। দক্ষিণ-পূর্ব ইউরোপের এই দেশটির ইউরোপীয় ইউনিয়নে যোগদানের উচ্চাকাক্সক্ষা রয়েছে। তবে একইসাথে রাশিয়া এবং চীনের সাথেও সম্পর্ক রাখতে চায় সার্বিয়া। গত রোববার সার্বিয়ার রাজধানী বেলগ্রেডে সমকামীদের সমাবেশের বিরুদ্ধে বিক্ষোভ করেন হাজার হাজার বিক্ষোভকারী। বিক্ষোভের সময় তারা রাশিয়ার পতাকা এবং রুশ প্রেসিডেন্ট ভøাদিমির পুতিনের পোস্টার বহন করেন। মূলত সমকামী-বিরোধী সেই বিক্ষোভের একদিন পর প্রেসিডেন্ট আলেকজান্ডার ভুসিকের এই মন্তব্য সামনে এলো। সোমবার সার্বিয়ার প্রেসিডেন্ট বলেন, ‘আমি বলতে পারি না যে এটি (বিক্ষোভ) কোনো প্রক্সি আক্রমণ ছিল কিনা। কারণ সেখানে অনেক সাধারণ মানুষ ছিলেন... তবে সার্বিয়ায় প্রক্সি যুদ্ধ হয় কিনা... (এটি বলতে গেলে স্বীকার করতে হবে) হ্যাঁ, আছে। এতে কোনো সন্দেহ নেই এবং সেই প্রক্সি যুদ্ধ হচ্ছে পূর্ব ও পশ্চিমের মধ্যে।’\n\nইউরোপীয় ইউনিয়ন হচ্ছে সার্বিয়ার একক-বৃহৎ বাণিজ্য অংশীদার এবং বিনিয়োগকারী। আর তাই দক্ষিণ-পূর্ব ইউরোপের এই দেশটি ২০১২ সাল থেকে ইউরোপীয় ইউনিয়নে যোগদানের জন্য প্রার্থী হিসেবে রয়েছে।",
    "রাশিয়ায় যুদ্ধবিরোধী বিক্ষোভ, শত শত গ্রেফতার": "সামরিক বাহিনীতে বেসামরিক লোকদের যোগ দেয়া এড়াতে হাজার হাজার রুশ নাগরিক দেশ ছেড়ে পালানোর চেষ্টা করছে। এছাড়া সারা রাশিয়ায় এ নিয়ে বিক্ষোভ হয়েছে। রুশ পুলিশ শত শত লোককে গ্রেফতার করেছে। ইউক্রেন আক্রমণের সাম্প্রতিক সপ্তাহগুলিতে রাশিয়ার সশস্ত্র বাহিনী উল্লেখযোগ্য ক্ষয়ক্ষতির পর, প্রেসিডেন্ট ভ্লাদিমির পুতিন টেলিভিশন ভাষণে বুধবার সামরিক বাহিনীতে যোগদানের পদক্ষেপের ঘোষণা দেন।\n\nকিছু ইউরোপীয় কর্মকর্তা বলেছেন, এই পদক্ষেপ তাদের সীমান্তে নিরাপত্তা হুমকির কারণ হয়ে দাঁড়িয়েছে এবং তারা তাদের সীমানা বন্ধ রেখে পুতিনের দায়ভার তার ঘরেই রাখতে চায়।\n\nবার্তা সংস্থা এপি রিপোর্ট করেছে, লাটভিয়ার পররাষ্ট্রমন্ত্রী এডগারস রিংকেভিক্স বৃহস্পতিবার বলেছেন, যারা পালিয়েছে তাদের মধ্যে অনেকেই বলেছিল 'ইউক্রেনীয়দের হত্যা করা ঠিক ছিল। তখন তারা প্রতিবাদ করেনি। তাদের বিবেকবান আপত্তিকারী হিসাবে বিবেচনা করা ঠিক নয়।'\n\nদেশটির পূর্ব, দক্ষিণ এবং পশ্চিমে স্থল সীমান্তে, শুক্রবার গাড়ির লাইন কয়েক কিলোমিটার পর্যন্ত প্রসারিত হয়েছিল, কারণ রুশ নাগরিকরা– যাদের বেশিরভাগই পুরুষ- সামরিক বাহিনীতে অন্তর্ভুক্তি থেকে পালানোর চেষ্টা করেছিল।\n\nরেডিও ফ্রি ইউরোপে প্রাপ্ত ফুটেজে জর্জিয়ার জেমো লারসি ক্রসিংয়ে গাড়ি এবং ট্রাকের দীর্ঘ লাইন দেখানো হয়েছে। রাশিয়ার নাগরিক ইভান, যিনি তার পুরো নাম প্রকাশ করতে চাননি, বলেছেন যে সীমানা পার হতে তার ১২ ঘণ্টা সময় লেগেছে।\n\nকাজাখস্তান এবং মঙ্গোলিয়ার সাথে রাশিয়ার সীমান্তে বর্ধিত ট্রাফিক এবং দীর্ঘ লাইনের খবর পাওয়া গেছে।\n\nসুদূর পশ্চিমে, ফিনল্যান্ডের সীমান্তরক্ষীরা জানিয়েছে যে রাশিয়া থেকে গত ৪৮ ঘন্টার মধ্যে গাড়ির সারি দ্বিগুণেরও বেশি হয়েছে। সামরিক বাহিনীতে অন্তর্ভুক্তির প্রক্রিয়া থেকে পালিয়ে যাওয়াদের মধ্যে ৩৪ বছর বয়সী নিকিতা ছিলেন, যিনি তার পুরো নাম বলতে চাননি।\n\nতিনি রয়টার্সকে বলেছেন, 'আমি ভীত, কারণ এটি রাশিয়ার জন্য, ইউরোপের জন্য এবং অবশ্যই ইউক্রেনের নাগরিকদের জন্য একটি খুব বড় ভুল।'\n\nজার্মানি বলেছে, এটি 'কেস-বাই-কেস ভিত্তিতে' সামরিক সংঘবদ্ধতা থেকে পালিয়ে আসা রুশদের সুরক্ষা প্রদান করবে।\n\nবল্টিক রাজ্য এবং ফিনল্যান্ডের মতো রাশিয়ার প্রতিবেশীসহ আরো বেশ কয়েকটি ইউরোপীয় দেশ রাশিয়ার নাগরিকদের প্রবেশ নিষিদ্ধ করছে।\n\nঅনেক ইউরোপীয় এবং উত্তর আমেরিকার দেশ তাদের আকাশসীমা থেকে রাশিয়ান এয়ারলাইন্সকে নিষিদ্ধ করেছে এবং যেহেতু মস্কো একই রকম পাল্টা ব্যবস্থা আরোপ করেছে, রাশিয়া ছেড়ে যাওয়া ক্রমশ কঠিন হয়ে পড়েছে।\n\nতুরস্ক, সার্বিয়া এবং দুবাইসহ যে সমস্ত দেশে ভিসার প্রয়োজন নেই, সে সব ফ্লাইটের টিকেট বৃহস্পতিবারের মধ্যে সব বিক্রি হয়ে গেছে বলে জানা গেছে। রাশিয়ার নাগরিক অ্যালেক্স, যিনি তার পরিবারের নামও বলতে চাননি, সামরিক বাহিনীতে অন্তর্ভুক্তির প্রক্রিয়া থেকে বাঁচতে বৃহস্পতিবার ইস্তাম্বুলে উড়ে গেছেন।\n\nবুধবারের টেলিভিশন ভাষণে, পুতিন প্রায় সামরিক বাহিনীর জন্য সংরক্ষিত তিন লাখ লোককে আংশিক সংগঠিত করার ঘোষণা দিয়েছিলেন, তিনি বলেন, কেবলমাত্র পূর্ববর্তী যুদ্ধের অভিজ্ঞতা রয়েছে, এমন ব্যক্তিদের সংঘবদ্ধ করা হবে।\n\nতবে রাশিয়ার সরকার অস্বীকার করেছে যে লোকেরা সামরিক বাহিনীতেসংহত হওয়া এড়াতে পালিয়ে যাচ্ছে। ক্রেমলিনের মুখপাত্র দ্যমিত্রি পেসকভ বৃহস্পতিবার সাংবাদিকদের বলেন, “বিমানবন্দরগুলোতে প্রচারিত তথ্য খুবই অতিরঞ্জিত … এই বিষয়ে অনেক ভুল তথ্য রয়েছে।\n\nরুশ সরকার বলেছে যে যাদের সামরিক বাহিনীতে অন্তর্ভুক্তির প্রক্রিয়ার মধ্যে আনা হচ্ছে তাদের নির্দিষ্ট সামরিক অভিজ্ঞতা বা প্রশিক্ষণ রয়েছে।\n\nতবে, নিয়মিত বেসামরিক নাগরিকদের তালিকাভুক্ত করতে বাধ্য করার বিষয়ে বিস্তারিত প্রতিবেদন রয়েছে।\n\nরাশিয়ার প্রত্যন্ত অঞ্চল থেকে সামরিক বাহিনীতে অন্তর্ভুক্ত করার জন্য বহু লোককে আনা হচ্ছে। ইয়াকুটস্কের পূর্বাঞ্চলীয় শহর পাভেল সোকোলভ ১০ বছর আগে রাশিয়ান সেনাবাহিনীতে চাকরি করেছিলেন। বৃহস্পতিবার তিনি অন্তর্ভুক্ত হবার জন্য কাগজপত্র পেয়েছেন।\n\nরাশিয়া জুড়ে শহরগুলোতে সমাবেশের বিরুদ্ধে ব্যাপক বিক্ষোভ হয়েছে। মানবাধিকার সংগঠনগুলো দাবি করেছে যে বুধবার থেকে প্রায় ১,৪০০ বিক্ষোভকারীকে গ্রেফতার করা হয়েছে। আটকদের মধ্যে কয়েকজনকে হেফাজতে থাকা অবস্থায় সামরিক বাহিনীতে অন্তর্ভুক্তির কাগজপত্র দেয়া হচ্ছে বলে জানা গেছে।\n\nকারাগারে বন্দি বিরোধী নেতা অ্যালেক্সি নাভালনি বৃহস্পতিবার যুদ্ধের বিরুদ্ধে গণবিক্ষোভের ডাক দিয়েছিলেন।\n\nসূত্র : ভয়েস অব আমেরিকা ও আলজাজিরা",
    "রানির প্রতি শ্রদ্ধা জানাতে বিশ্ব নেতাদের ঢল": "আর একদিন পরেই সোমবার অনুষ্ঠিত হবে রানি দ্বিতীয় এলিজাবেথের শেষকৃত্য। বিদায় জানানো হবে শেষ বারের মতো।\n\nতার আগে ওয়েস্টমিনস্টার হলে রাখা রানির মরদেহের প্রতি শ্রদ্ধা জানাতে সারিবদ্ধভাবে দাঁড়িয়ে হাজার হাজার মানুষ অপেক্ষা করছেন।\n\nঅনুষ্ঠানে যোগ দিতে বিশ্বের বিভিন্ন দেশের নেতারা লন্ডনে আসতে শুরু করেছেন।\n\nরানির শেষকৃত্যে যোগ দিতে আমন্ত্রণ জানানো হয়েছে পাঁচ শতাধিক রাষ্ট্রপ্রধান এবং বিভিন্ন বিশিষ্ট ব্যক্তিদের। শেষকৃত্য অনুষ্ঠানে অতিথির সংখ্যা ধরা হয়েছে দুই হাজার ২০০।\n\nঅনুষ্ঠানে যোগ দিতে ইতোমধ্যে ব্রিটেন পৌঁছেছেন বাংলাদেশের প্রধানমন্ত্রী শেখ হাসিনা। মার্কিন প্রেসিডেন্ট জো বাইডেন ও ফার্স্টলেডি জিল বাইডেনও লন্ডনে অবস্থান করছেন। নিজের বিলাসবহুল লিমুজিন ‘দ্য বিস্ট’ ব্যবহারের অনুমতিও দেওয়া হয়েছে তাকে। প্রেসিডেন্ট জো বাইডেন ব্যতীত অন্য কোনো অতিথিকে ‘ভিভিআইপি’ সেবা দেওয়া হবে না বলে জানিয়েছে ব্রিটিশ সরকার।\n\nবিশ্ব নেতাদের মধ্যে আরও আসছেন, ফ্রান্সের প্রেসিডেন্ট ইমানুয়েল ম্যাক্রোঁ।কানাডার প্রধানমন্ত্রী জাস্টিন ট্রুডো, স্পেনের রাজা ফেলিপ ও রানি লেটিজিয়া। এ ছাড়াও আসবেন নরওয়ে, ডেনমার্ক, সুইডেন ও মোনাকো, জর্ডান, সার্বিয়া, রোমানিয়া, লুক্সেমবার্গ, টঙ্গা, বুলগেরিয়ার রাজা-রানিরা। আমন্ত্রণ জানানো হয়েছে ইউরোপের সব রাজপরিবারকে।\n\nবুধবার ব্রিটিশ স্থানীয় সময় বিকেল ৫টায় ওয়েস্টমিনস্টার হলে শ্রদ্ধা জানাতে রানির মরদেহ রাখা হয়। সোমবার (১৯ সেপ্টেম্বর) অন্ত্যেষ্টিক্রিয়ার দিন সকাল সাড়ে ৬টা পর্যন্ত মরদেহ সেখানে রাখা হবে।\n\nবুধবার রাজকীয় শোভাযাত্রার মধ্য দিয়ে দ্বিতীয় এলিজাবেথের মরদেহ বাকিংহাম প্যালেস থেকে ওয়েস্টমিনস্টার হলে নিয়ে আসা হয়। রানির জ্যেষ্ঠ সন্তান ও যুক্তরাজ্যের বর্তমান রাজা তৃতীয় চার্লস, তার দুই ছেলে প্রিন্স উইলিয়াম ও প্রিন্স হ্যারিসহ রাজপরিবারের সদস্যরা সেই শোভাযাত্রায় নেতৃত্ব দেন।\n\nরয়্যাল পতাকায় মোড়া রানির কফিনের ওপরেই রাখা হয় তার মুকুট। রাস্তার দুই পাশে ছিল হাজারও মানুষের ভিড়।\n\nগেল ৮ সেপ্টেম্বর ৯৬ বছর বয়সে শেষ নিশ্বাস ত্যাগ করেন রানি দ্বিতীয় এলিজাবেথ।\n\nসূত্র : বিবিসি",
    "মাঠে না থেকেও বিশ্বকাপ ফুটবলের বড় তারকা হয়ে উঠেছিল যে অষ্টভুজ প্রাণী": "গ্রেটেস্ট শো অন আর্থ খ্যাত বিশ্বকাপ ফুটবল নিয়ে পৃথিবীর প্রতিটি মানুষেরই আগ্রহ থাকে তুঙ্গে। মূলত ফুটবল মাঠ মাতানো তারকারাই থাকেন ফিফা বিশ্বকাপের মূল আকর্ষণের কেন্দ্রবিন্দু। কিন্তু মাঠে না নেমেও শুধুমাত্র গণক হয়েই বিশ্বকাপের মূল চরিত্র হয়ে তারকাখ্যাতি পেয়ে যাওয়া বেশ বিরল ঘটনাই বটে।\n\nফিফা বিশ্বকাপ শুরুর আগে ফুটবল পণ্ডিত থেকে শুরু করে পাশের বাড়ির কচি ছেলে পর্যন্ত টুর্নামেন্ট নিয়ে বিভিন্ন বিশ্লেষণ এবং প্রেডিকশন দিয়ে থাকে। কিন্তু সবার প্রেডিকশন কতটুক নিখুঁত হয়ে থাকে? কিন্তু ২০১০ সালে অনুষ্ঠিত বিশ্বকাপে শতভাগ নিখুঁত এবং নির্ভুল প্রেডিকশন করে তাক লাগিয়ে দিয়েছিল একটি অক্টোপাস।\n\nঅনেকে হয়ত মনে করছেন এ বুঝি পাগলের প্রলাপ। কতশত ফুটবল জ্ঞান থাকা কত বিশেষজ্ঞ বিশ্বকাপ নিয়ে ১০০% সঠিক প্রেডিকশন দিতে পারলো না, আর কোথাকার কোন অষ্টভুজ (আট বাহু বিশিষ্ট) অক্টোপাস নাকি খাপে খাপ নিখুঁত গণনা করেছে?\n\nযদি সত্যিই তাই ভেবে থাকেন তাহলে জেনে রাখুন, মানুষের মতো উন্নত মস্তিষ্কের অধিকারী না হলেও ৯ মস্তিষ্ক সমৃদ্ধ ওই সামুদ্রিক প্রাণীটি ২০১০ বিশ্বকাপের ম্যাচের আগেই জয়ী দলের নাম বলে দিতে পারতো। যদিও সবগুলো না, সেই অক্টোপাস ভাগ্য গণনা করেছিল শুধুমাত্র ৮টি ম্যাচের। তবে নিজের ৮ বাহু দিয়ে তারকা হয়ে যেতে সেই অক্টোপাসের জন্য ওটাই যথেষ্ট ছিল।\n\nযে অক্টোপাসকে নিয়ে এত আলোচনা, তার নামটাই এখনও জানা হলো না। অষ্টভুজী প্রাণী হয়েও ফুটবলের জ্যোতিষী বনে যাওয়া সেই অক্টোপাসের নাম পল। ২০০৮ সালের ২৬ জানুয়ারি পলের জন্ম ইংল্যান্ডের ওয়েমাউথের সি লাইফ সেন্টারে। ওই বছরেই তাকে জার্মানির ওবারহাইসেনে নিয়ে আসা হয়। এরপর জীবনের বাকিটা সে এখানের সি লাইফ সেন্টারেই পার করে। জন্ম ইংল্যান্ডে পলের বেড়ে ওঠা এবং পরবর্তীতে ফুটবলের গণক হয়ে ওঠা- সবই কিন্তু জার্মানিতে।\n\n২০১০ বিশ্বকাপে শতভাগ নির্ভুল ভবিষ্যদ্বাণী করে অক্টোপাস পল/সংগৃহীত ২০১০ বিশ্বকাপে শতভাগ নির্ভুল ভবিষ্যদ্বাণী করে অক্টোপাস পল/সংগৃহীত\n\nঅক্টোপাস পলের নামকরণও হয় জার্মানিতে আসার পরেই। বিখ্যাত জার্মান ছড়াকার বয় লর্নসেনের ডার টিনটেনফিশচ পল অক্টোপাস নামের একটি কবিতা আছে। সে কবিতায় উল্লেখিত পল নামক একটি অক্টোপাসের নামানুসারেই তার নামকরণ করা হয়।\n\nসাধারণ একটি অক্টোপাস হিসেবে জন্মালেও তার মধ্যে বিশেষ কিছু রয়েছে, তা দেখতে পাওয়া যায় অল্প সময়ের মধ্যেই। পলের আবাসস্থল ওবারহাইসেনের সি লাইফ সেন্টারের পরিচালক ডেনিয়েল ফে বলেন, কোনো দর্শক পলকে দেখতে আসলে ও সেই দর্শকের দিকে এমনভাবে তাকিয়ে থাকতো, যা কোনোভাবেই সাধারণ কোনো অক্টোপাসের দৃষ্টির সঙ্গে মেলানো যেতো না। তাই পলের কোনো বিশেষ প্রতিভা আছে কি-না, সেটা তখন থেকেই আমরা খোঁজার চেষ্টা শুরু করলাম।\n\nপলের লুকায়িত বিশেষ প্রতিভা যে ফুটবল সম্পর্কিত, তা জানতে বেশিদিন অপেক্ষা করতে হয়নি। ২০০৮ সালে অস্ট্রিয়া-সুইজারল্যান্ডে আয়োজিত ইউরোপিয়ান চ্যাম্পিয়নশিপে জার্মানির ৬টি খেলাতেই তাদের জয়ের পক্ষে ভবিষ্যদ্বাণী করেছিল পল। সেই ৬টি ভবিষ্যদ্বাণীর মধ্যে ৪টিই ছিল সঠিক। গ্রুপপর্বে পোল্যান্ড, অস্ট্রিয়া, কোয়ার্টার ফাইনালে পর্তুগাল এবং সেমিফাইনালে তুরস্কের বিপক্ষে জার্মানির জয়ের ব্যাপারে পলের অনুমান নির্ভুল হলেও প্রথম রাউন্ডের দ্বিতীয় ম্যাচে ক্রোয়েশিয়া এবং ফাইনালের স্পেনের বিপক্ষে জার্মানদের জয়ের ব্যাপারে তার ভবিষ্যদ্বাণী মেলেনি।\n\nফুটবল ম্যাচ নিয়ে অক্টোপাস পলের ভবিষ্যদ্বাণী করার প্রক্রিয়াটাও বেশ মজাদার। কোনো টুর্নামেন্টে জার্মানির ম্যাচের আগেরদিন পলের সামনে খাবার সমৃদ্ধ দুটি প্লাস্টিকের বাক্স রাখা হয়। একটি বাক্সে আঁকা থাকে জার্মানির পতাকা এবং অন্যটিতে আঁকা থাকে প্রতিপক্ষের পতাকা। যে প্লাস্টিকের বাক্সের ঢাকনা খুলে পল খাবার খায়, ধরে নেওয়া হয় সে ওই দলের জয়ের পক্ষেই ভবিষ্যদ্বাণী করছে।\n\nদুই বছর পর দক্ষিণ আফ্রিকায় আয়োজিত ফিফা বিশ্বকাপে আবারও ফুটবল জ্যোতিষীর ভূমিকায় আবির্ভাব হয় অক্টোপাস পলের। ২০০৮ ইউরোতে না পারলেও ২০১০ বিশ্বকাপে শতভাগ নির্ভুল ভবিষ্যদ্বাণী করে আলোড়ন তোলে পল। পাশাপাশি জার্মান টিভি নিউজ চ্যানেল এন-টিভিতে পলের ভবিষ্যদ্বাণীর সরাসরি সম্প্রচার তাকে এনে দেয় তারকাখ্যাতি।\n\n২০১০ বিশ্বকাপে জার্মানির প্রথম ম্যাচের প্রতিপক্ষ ছিল অস্ট্রেলিয়া। ম্যাচের আগের দিন পলের সামনে জার্মানি আর অস্ট্রেলিয়ার পতাকা আঁকা খাবার সমৃদ্ধ দুটো বাক্সে রাখা হলো। কোনো চিন্তা-ভাবনা ছাড়াই জার্মানির পতাকা আঁকা বাক্স খুলে খাবার খেয়ে নেয় পল। পরবর্তীতে অস্ট্রেলীয়দের ৪-০ গোলে উড়িয়ে দিয়ে বিশ্বকাপ অভিযান শুরু করে জার্মানি।\n\nপরের ম্যাচে জার্মানির প্রতিপক্ষ ছিল সার্বিয়া। সেই ম্যাচে কিন্তু জার্মানি না, সার্বিয়ার পক্ষেই জয়ের পূর্বাভাস দিয়েছিল পল। প্রথম ম্যাচে বড় জয় পেয়ে উড়তে থাকা জার্মানরা স্বাধীন দেশ হিসেবে অভিষিক্ত সার্বিয়ার কাছে হারবে না ধরেই নিয়েই সবাই তাচ্ছিল্যের হাসিই হাসলো। তবে সার্বিয়ার কাছে ঠিকই ০-১ গোলে হেরে গিয়েছিল জার্মানি। এমনকি ম্যাচে পেনাল্টি পেয়েও লক্ষ্যভেদ করতে ব্যর্থ হন জার্মানির লুকাস পোডলস্কি।\n\n২০১০ বিশ্বকাপে সার্বিয়ার বিপক্ষে জার্মানির হারের পূর্বাভাস দিচ্ছে পল/সংগৃহীত ২০১০ বিশ্বকাপে সার্বিয়ার বিপক্ষে জার্মানির হারের পূর্বাভাস দিচ্ছে পল/সংগৃহীত\n\nএবারে পলের ভবিষ্যদ্বাণী নিয়ে সবাই নড়েচড়ে বসে। গ্রুপপর্বের শেষ ম্যাচে জার্মানির প্রতিপক্ষ ছিল ঘানা। ওই গ্রুপে জার্মানির পাশাপাশি ঘানা এবং সার্বিয়া একটি করে জয় পাওয়ায় তিন দলের সামনেই নকআউট পর্বে পা রাখার। এমনকি দুই ম্যাচ শেষে জয়হীন অস্ট্রেলিয়ার সামনেও ছিল দ্বিতীয় পর্বে পা রাখার সম্ভাবনা। তাই পলের পরবর্তী ভবিষ্যদ্বাণী নিয়ে জনমনে ব্যাপক আগ্রহ জন্ম নেয়।\n\nম্যাচের আগের দিন যথারীতি খাবার খাওয়ার বাক্স দিয়েই ভবিষ্যদ্বাণীর পালা। এবার পল রায় দিলো জার্মানির পক্ষেই। সেই সঙ্গে যেন অব্যক্তভাবে জার্মান দলের মধ্যে নির্ভয়ের বার্তাই ছড়িয়ে দিল। ঘানার বিপক্ষেও সেই ম্যাচে ১-০ গোলের জয়ে গ্রুপ চ্যাম্পিয়ন হিসেবে নকআউট পর্বে পা রাখে জার্মানি।\n\nদ্বিতীয় পর্বে অর্থাৎ শেষ ষোলোতে জার্মানির সামনে পড়ে ইংল্যান্ড। একদিকে পলের জন্মস্থান আর অন্যদিকে পলের বেড়ে ওঠার জায়গা। দুই পক্ষের মধ্যে পল কাকে বেছে নেয় সেটি দেখার জন্য উৎসাহের কমতি ছিল না। ম্যাচের আগের দিন বরাবরের মতোই পলের সামনে জার্মানি আর প্রতিপক্ষের পতাকা আঁকা খাবার সমৃদ্ধ দুটো বাক্সে রাখা হলো। কোনো অপেক্ষা ছাড়াই জার্মানির বাক্স থেকে খাবার খেয়ে নিলো, ঠিক অস্ট্রেলিয়া ম্যাচের মতো। সেই ম্যাচের মতোই প্রতিপক্ষের জালে চারবার বল জড়াল জার্মানি। ইংল্যান্ডের বিরুদ্ধে ৪-১ গোলের জয়ের মাধ্যমে কোয়ার্টার ফাইনালে পা রাখে জার্মানরা।\n\nজন্মভূমি ইংল্যান্ডের বিপক্ষে গিয়ে পলের ভবিষ্যদ্বাণী/সংগৃহীত জন্মভূমি ইংল্যান্ডের বিপক্ষে গিয়ে পলের ভবিষ্যদ্বাণী/সংগৃহীত\n\nশেষ আটে জার্মানির বিরুদ্ধে ছিল দুবারের বিশ্ব চ্যাম্পিয়ন আর্জেন্টিনা। এবার ম্যাচের আগের দিন সম্ভাব্য বিজয়ী বেছে নিতে একটু সময় নিলো পল। অনেকক্ষণ স্থির হয়ে থাকার পর নড়েচড়ে উঠে জার্মানিকে সম্ভাব্য বিজয়ী হিসেবে বেছে নিলো। তা দেখে পলের দেখাশোনা করা অলিভার ওয়ালেনসিয়াক বললেন, ম্যাচটি তীব্র প্রতিদ্বন্দ্বিতাপূর্ণ হবে। তবে শেষে বিজয়ী হবে জার্মানিই।\n\nততদিনে অনেকে পলের ভবিষ্যদ্বাণীকে সমীহ করতে শুরু করলেও আর্জেন্টিনা দলের বাবুর্চি নিকোলাস বেদরু সামাজিক যোগাযোগমাধ্যমে ফেসবুকে অক্টোপাস রান্নার রেসিপি পোস্ট করে বসলেন। সেটির জবাবে পলের রক্ষণাবেক্ষক ওয়ালেনসিয়াক বলেন, অনেকেই আমাদের অক্টোপাস পলকে খেতে ইচ্ছুক। তবে পল মোটেও ভীত না এবং আমরা তাকে রক্ষা করতে প্রস্তুত। সে টিকে থাকবে।\n\n\n\n\n\n২০১০ বিশ্বকাপের কোয়ার্টার ফাইনালে জার্মানি-আর্জেন্টিনা ম্যাচের বিজয়ী বেছে নিচ্ছে পল/টুইটার ২০১০ বিশ্বকাপের কোয়ার্টার ফাইনালে জার্মানি-আর্জেন্টিনা ম্যাচের বিজয়ী বেছে নিচ্ছে পল/টুইটার\n\nপল ঠিকই শেষ হাসি হেসেছিল। কোয়ার্টার ফাইনালে ম্যারাডোনা-মেসির আর্জেন্টিনাকে ৪-০ গোলে উড়িয়ে দিয়ে শেষ চারে পা রাখে জার্মানি।\n\nআটপেয়ে পল ততদিনে জার্মানি দলের সৌভাগ্যের প্রতীক হিসেবে পুরো দেশের চোখের মণি হয়ে উঠেছে। তবে স্পেন-জার্মানির মধ্যকার সেমিফাইনাল লড়াইয়ের আগে জার্মানদের বিরুদ্ধে গেল। ম্যাচের আগের দিন পলের সামনে স্পেন-জার্মানির পতাকা খচিত দুটি বাক্স রাখা হলো। প্রথমে জার্মানির কালো-লাল-হলুদ পতাকা আঁকা বাক্সকে জড়িয়ে ধরলেও পরে স্পেনের পতাকা খচিত বাক্স থেকেই খাবার খেয়ে নেয় পল। দুই বছর আগে স্পেন-জার্মানির মধ্যকার ইউরো ফাইনালে পল বিজয়ী বেছে নিতে ভুল করেছিল। সেই ঘটনা থেকেই পলের আরও একটি ভুলের জন্য আশায় বুক বাঁধলো জার্মান সমর্থকরা।\n\n২০১০ বিশ্বকাপের সেমিফাইনালে জার্মানির বিরুদ্ধে গিয়ে স্পেনের পক্ষে পলের বাজি/টুইটার ২০১০ বিশ্বকাপের সেমিফাইনালে জার্মানির বিরুদ্ধে গিয়ে স্পেনের পক্ষে পলের বাজি/টুইটার\n\nতবে এবার বিজয়ী গণনায় পলের ভুল হয়নি। ২০০৮ ইউরোর ফাইনালের মতো এবারও জার্মানিকে ১-০ গোলে পরাজিত করে স্পেন। এবার যেন পলের বিরুদ্ধে গোটা জার্মানিই ফুঁসে উঠলো। জার্মানদের হারের পেছনেরর কারণ হিসেবে অনেকেই পলকে রান্না করে খেতে চাইলো। এসব দেখে স্পেনের তৎকালীন প্রধানমন্ত্রী হোসে লুইস রদ্রিগেজ জাপোতারো পলকে স্প্যানিশদের পক্ষ থেকে রাষ্ট্রীয় নিরাপত্তা দেওয়ার ঘোষণা দিলেন। তার সঙ্গে গলা মেলান স্পেনের শিল্পমন্ত্রী মিগুয়েল সেবাস্তিয়ানও।\n\nজার্মানি-উরুগুয়ের মধ্যকার ২০১০ বিশ্বকাপের তৃতীয় স্থান নির্ধারণী ম্যাচের ভাগ্যগণনা/টুইটার জার্মানি-উরুগুয়ের মধ্যকার ২০১০ বিশ্বকাপের তৃতীয় স্থান নির্ধারণী ম্যাচের ভাগ্যগণনা/টুইটার\n\nজার্মানি-উরুগুয়ের মধ্যকার তৃতীয় স্থান নির্ধারণী ম্যাচের ভবিষ্যত গণনা করতে আবারও পলের সামনে দুটি বাক্স রাখা হলো। এবার পল বিজয়ী হিসেবে বেছে নিলো জার্মানিকেই। ফলশ্রুতিতে দ্বিতীয়ার্ধে ১-২ গোলে পিছিয়ে পড়লেও শেষ পর্যন্ত ৩-২ গোলের জয় নিয়ে মাঠ ছেড়ে টানা দ্বিতীয়বারের মতো তৃতীয় হয় জার্মানরা।\n\nএখন পর্যন্ত শুধুমাত্র জার্মানির ম্যাচেই ভবিষ্যদ্বাণী করেছে। ততদিনে ফুটবল জ্যোতিষী হিসেবে পলের খ্যাতি গোটা বিশ্বে ছড়িয়ে পড়েছে। তাই প্রথমবারের মতো জার্মানির ম্যাচ ব্যতিত অন্য ম্যাচের বিজয়ী বেছে নেওয়ার দায়িত্ব দেওয়া হয় পলকে। এবার পলের সামনে স্পেন-নেদারল্যান্ডসের মধ্যকার ২০১০ বিশ্বকাপ ফাইনালের বিজয়ী বেছে নিতে দুটি বাক্য রাখা হয়। সেমিফাইনালের মতোই এ ম্যাচেও স্প্যানিশদের বিজয়ের পূর্বাভাস দিলো।\n\nপ্রথমবারের মতো স্পেনের বিশ্বজয়ের ঘোষণা দিয়েছিল পলই/টুইটার প্রথমবারের মতো স্পেনের বিশ্বজয়ের ঘোষণা দিয়েছিল পলই/টুইটার\n\nপল বাজিমাত করলো ফাইনালেও। অতিরিক্ত সময়ের শেষদিকে গোল করে ডাচদের ১-০ গোলে হারিয়ে প্রথমবারের মতো বিশ্বকাপ শিরোপার স্বাদ পেলো স্পেন। সেই সঙ্গে পলও গড়লো বিশ্বকাপে শতভাগ নির্ভুল ভবিষ্যদ্বাণীর রেকর্ড।\n\nবিশ্বকাপের পর অনেকেই পলকে নিজেদের দেশে নিয়ে যেতে চাইলো। তবে জার্মানির ওবারহাইসেনের সি লাইফ সেন্টার কর্তৃপক্ষ সবার লোভনীয় প্রস্তাবই প্রত্যাখ্যান করে। বিশ্ব ফুটবলের আকর্ষণের কেন্দ্রবিন্দুতে পরিণত হওয়া অক্টোপাস পল ২০১০ সালের ২৬ অক্টোবর পৃথিবী ছেড়ে চলে যায়। মৃত্যুকালে তার বয়স হয়েছিল ৩৩ মাস অর্থাৎ ২ বছর ১০ মাস।\n\n২০১০ বিশ্বকাপের পর পুরো স্পেনের কাছে জাতীয় বীর বনে যায় অক্টোপাস পল/টুইটার ২০১০ বিশ্বকাপের পর পুরো স্পেনের কাছে জাতীয় বীর বনে যায় অক্টোপাস পল/টুইটার\n\nবিশ্বকাপ ফুটবলের পরবর্তী দুই আসরেও অনেক প্রাণীকেই জ্যোতিষীর ভূমিকায় এসেছিল। তবে জনপ্রিয়তা আর নির্ভুল গণনা - কোনোকিছুতেই পলের ধারেবাছে যেতে পারেনি। তাই তো মৃত্যুর এক যুগ পরেও আজ ফুটবল প্রেমীদের মনে পলের স্মৃতি অম্লান।",
    "টিভিতে বাংলাদেশের টি-টোয়েন্টি ম্যাচসহ যা দেখবেন": "﻿বাংলাদেশ - সংযুক্ত আরব আমিরাতের ম্যাচ টেলিভিশনের পর্দায় দেখতে পারবেন বাংলাদেশের সমর্থকরা। দুটি ম্যাচই সরাসরি সম্প্রচার করবে জিটিভি। প্রথমটি আজ রাত ৮ টায় শুরু।\n\n\n\nসংযুক্ত আরব আমিরাত-বাংলাদেশ\n\nপ্রথম টি-টোয়েন্টি\n\nসরাসরি রাত আটটা\n\nজিটিভি\n\nবঙ্গবন্ধু আন্ত:বিশ্ববিদ্যালয় ক্রীড়া\n\nফুটবল\n\nসরাসরি, দুপুর ২-৩০ মিনিট\n\nটি স্পোর্টস\n\nভারত-অস্ট্রেলিয়া, তৃতীয় টি-টোয়েন্টি\n\nসরাসরি, সন্ধ্যা ৭-৩০ মিনিট\n\nটি স্পোর্টস\n\nটেলিভিশন\n\nক্রিকেট\n\nপাকিস্তান-ইংল্যান্ড, চতুর্থ টি-টোয়েন্টি\n\nসরাসরি, রাত ৮-৩০ মিনিট, সনি সিক্স\n\nফুটবল\n\nউয়েফা নেশনস লিগ\n\nআর্মেনিয়া-ইউক্রেন\n\nসরাসরি, সন্ধ্যা ৭টা, টেন টু\n\nনর্দার্ন আয়ারল্যান্ড-কসোভো\n\nসরাসরি, রাত ১০টা, টেন টু\n\nচেক প্রজাতন্ত্র-পর্তুগাল\n\nসরাসরি, রাত ১২-৪৫ মিনিট, টেন টু\n\nস্পেন-সুইজারল্যান্ড\n\nসরাসরি, রাত ১২-৪৫ মিনিট, সনি সিক্স\n\nসার্বিয়া-সুইডেন\n\nসরাসরি, রাত ১২-৪৫ মিনিট, সনি লিভ\n\nটেনিস\n\nলেভারকাপ\n\nসরাসরি, বিকেল ৫-৩০ মিনিট, টেন ওয়ান\n\n\n\n",
    "মিয়ানমারকে কারা এত অস্ত্র দিচ্ছে?": "গ্লোবাল ফায়ার পাওয়ার ইনডেক্স ২০২২-এর তথ্য অনুযায়ী মিয়ানমারের রয়েছে সমরাস্ত্রের বিপুল ভাণ্ডার। এর মধ্যে ভারী অস্ত্রের পুরোটাই দেশটি বিদেশ থেকে কেনে। তবে, হালকা অস্ত্র তৈরির জন্য মিয়ানমারের নিজস্ব সমরাস্ত্র কারখানা আছে।\n\nযদিও ২০১৯ সালে জাতিসংঘের ফ্যাক্ট-ফাইন্ডিং মিশন টিম মিয়ানমারের কাছে অস্ত্র বিক্রিতে পূর্ণ নিষেধাজ্ঞা আরোপের আহ্বান জানিয়েছিল। সেসময় ওই টিমের দেওয়া রিপোর্টে মিয়ানমারের কাছে কোন কোন দেশ অস্ত্র বিক্রি করে সে সম্পর্কে বলা হয়েছিল।\n\nরিপোর্টে বলা হয়, সামরিক জান্তার নিপীড়নে দেশটির সংখ্যালঘু সম্প্রদায় যখন মানবিক পরিস্থিতির মুখে পড়েছে তখনো সাতটি দেশের কয়েকটি কোম্পানি মিয়ানমারকে অস্ত্র সরবারহ করেছে।\n\nএর মধ্যে ২০১৬ সাল থেকে চীন, উত্তর কোরিয়া, ভারত, ইসরায়েল, ফিলিপাইনস, রাশিয়া এবং ইউক্রেনের ১৪টি কোম্পানি যুদ্ধ বিমান, সাঁজোয়া যান, যুদ্ধজাহাজ, মিসাইল এবং মিসাইল লঞ্চার সরবারহ করছে বলে ওই রিপোর্টে উল্লেখ করা হয়।\n\nফ্যাক্ট-ফাইন্ডিং মিশনের রিপোর্টে বলা হয়েছিল, কোন দেশে রাজনৈতিক ভিন্নমত দমনে ব্যবহার হতে পারে এমন আশঙ্কা থাকলে, সেখানে অস্ত্র বিক্রি বা সরবারহ নাগরিক ও রাজনৈতিক অধিকার সম্পর্কিত আন্তর্জাতিক চুক্তি আইসিসিপিআরের পরিপন্থী। চীন ওই চুক্তি স্বাক্ষরকারী একটি দেশ\n\nসমর বিশেষজ্ঞ এবং মালয়েশিয়ার কুয়ালালামপুরের মালয় বিশ্ববিদ্যালয়ের অধ্যাপক সৈয়দ মাহমুদ আলী বলেছেন, প্রতিবেশী দুই দেশ চীন এবং ভারতের সাথে মিয়ানমারের দীর্ঘদিনের ঘনিষ্ঠতার কারণে দেশটির সমরাস্ত্রের বড় অংশটি তারা এই দুইটি দেশ থেকে কেনে।\n\nঅধ্যাপক আলী বলেছেন, চীন এবং ভারতের সাথে মিয়ানমারের সম্পর্ক এতটাই ঘনিষ্ঠ যে যখন প্রথম দফায় দেশটির গণতন্ত্রপন্থী নেতা অং সান সুচিকে গৃহবন্দি করা হয়, সেসময় পশ্চিমা দেশগুলো যখন তৎকালীন বার্মার ওপর নিষেধাজ্ঞা দিয়েছিল, ওই সময়ও চীন ও ভারত দেশটিকে সমর্থন যুগিয়েছে।\n\nসম্পর্কের ধারাবাহিকতায় ভারত ২০১৮ সালে মিয়ানমারকে একটি রুশ নির্মিত সাবমেরিন উপহার দিয়েছে। তবে, ১৯৯০ সাল থেকে ২০১৬ সাল পর্যন্ত চীন, রাশিয়া, ভারত, ইসরাইল এবং ইউক্রেন ছিল মিয়ানমারের প্রধান অস্ত্র সরবরাহকারী দেশ।\n\nমিয়ানমারের বেশিরভাগ ফাইটার বিমান, সাঁজোয়া যান, বন্দুক এবং যুদ্ধজাহাজ আসে চীন থেকে। আর যুদ্ধবিমান সরবরাহকারী দেশের মধ্যে রাশিয়া প্রধান। এছাড়া রাশিয়া মিয়ানমারের কাছে সাঁজোয়া যানও বিক্রি করছে।\n\nএছাড়া রকেট এবং কামানের গোলার প্রধান সরবারহ আসে সার্বিয়া থেকে। এদিকে, এ বছরের ফেব্রুয়ারিতে জাতিসংঘের হিউম্যান রাইটস কাউন্সিল এক বিবৃতিতে বলেছে, ২০২১ সালের ফেব্রুয়ারিতে দেশটির সামরিক জান্তা মিয়ানমারের রাষ্ট্রক্ষমতা দখল করার পর চীন, রাশিয়া এবং সার্বিয়া দেশটিকে অস্ত্র সরবারহ করা চালিয়ে গেছে, যা দেশটির বেসামরিক নাগরিকদের দমনে ব্যবহার করা হয়েছে।\n\nএসব অস্ত্রের মধ্যে রয়েছে যুদ্ধ বিমান, সাজোঁয়া যান, রকেট এবং কামান। ওই বিবৃতিতে দেশটির সরকারের অস্ত্র পাওয়ার সুযোগ বন্ধ করার জন্য আন্তর্জাতিক সম্প্রদায় বিশেষ করে জাতিসংঘের সদস্য রাষ্ট্রগুলোর প্রতি আহ্বান জানানো হয়েছিল। বিবিসি",
    "রাশিয়ার গ্যাজপ্রমের প্রশংসায় হাঙ্গেরি": "হাঙ্গেরির পররাষ্ট্রমন্ত্রী পিটার সিজ্জার্তো নিউইয়র্কে জাতিসংঘের ৭৭তম সাধারণ অধিবেশনের ফাঁকে রাশিয়ার পররাষ্ট্রমন্ত্রী সের্গেই ল্যাভরভের সঙ্গে বৈঠকের পর রাশিয়ার জ্বালানি জায়ান্ট গ্যাজপ্রমের সঙ্গে তার দেশের সহযোগিতার প্রশংসা করেছেন।\n\n‘জ্বালানির ক্ষেত্রে আমাদের একটি অত্যন্ত ব্যাপক সহযোগিতা রয়েছে। আমাদের জন্য, দেশের জ্বালানি সরবরাহ নিরাপদ কিনা তা নিশ্চিত করা অত্যন্ত গুরুত্বপূর্ণ,’ সিজ্জার্তো আলোচনার পর সাংবাদিকদের বলেন, ‘আমরা এমন পরিস্থিতি এড়াতে চাই যেখানে কোনো হাঙ্গেরিয়ান পরিবার, এলাকা বা কোম্পানি গ্যাস বা তেল পণ্য ব্যবহারে সীমাবদ্ধ থাকবে।’\n\n‘গ্যাজপ্রমের সাথে আমাদের সহযোগিতা অত্যন্ত ন্যায্যভাবে চলছে। ১ সেপ্টেম্বর থেকে আমরা দৈনিক ভিত্তিতে আরও বেশি পরিমাণ গ্যাস সরবরাহ পেয়েছি,’ মন্ত্রী বলেন, ‘ইতিমধ্যে চুক্তিবদ্ধ ভলিউমের উপরে, আমরা তুর্কি স্ট্রিম পাইপলাইনে ৫৮ লাখ ঘনমিটার গ্যাস পাই।’ তিনি তুর্কি স্ট্রীমকে হাঙ্গেরিতে বর্তমান গ্যাস সরবরাহের জন্য ‘মূলত, একমাত্র নিরাপদ এবং নির্ভরযোগ্য রুট’ হিসাবে বর্ণনা করেছেন।\n\n‘আজ আমি নিরাপদ ট্রানজিট নিশ্চিত করার জন্য বুলগেরিয়া এবং সার্বিয়া উভয়ের কাছে এবং অবশ্যই, তুর্কি সহকর্মীদের কাছে আমার কৃতজ্ঞতা প্রকাশ করেছি,’ সিজ্জার্তো বলেছেন, ‘আমরা আশা করি যে গ্যাজপ্রমের সাথে এই সহযোগিতা আমাদের স্বাক্ষরিত চুক্তি অনুযায়ী চলবে।’ সূত্র: তাস।",
    "দুদিন পর আবারো গোলাগুলির শব্দ সীমান্তে": "ফাইল ছবি\n\nমিয়ানমারের রাখাইন রাজ্যে জান্তা বিরোধীদের সঙ্গে স্বশস্ত্র বাহিনীর সংঘর্ষ এখনো অব্যাহত রয়েছে। জানা গেছে, মিয়ানমার জান্তা বিরোধী স্বশস্ত্র বিদ্রোহীরা উত্তর সীমান্তে একেকটি সেনা ঘাঁটি দখল করে এবার মংডুর দিকে অগ্রসর হচ্ছে। ধারণা করা হচ্ছে, এ কারণে আগামী কয়েকদিন টেকনাফ সীমান্তে মিয়ানমারের অভ্যন্তরে উত্তেজনা বাড়তে পারে।\n\nআজ সোমবার ভোররাত থেকে টেকনাফ সীমান্তে মিয়ানমারের ওপারে গোলাগুলি ও মর্টার শেল নিক্ষেপ শুরু হয়েছে।\n\nবিজ্ঞাপন\n\nউপজেলার হোয়াইক্যং ইউনিয়নের উলুবনিয়া ও হারাংঘাঘোনা সীমান্ত এলাকার বাসিন্দারা সীমান্তে মর্টারের বিকট আওয়াজ শোনে। তবে উত্তরের নাইক্ষ্যংছড়ির তমব্রু, উখিয়ার রহমতের বিল ও আনজুমান পাড়া সীমান্তের কাছাকাছি মিয়ানমারে গোলাগুলি ও মর্টারের শব্দ শোনা যায়নি গত তিনদিন।\n\nসোমবার নাইক্ষ্যংছড়ির তমব্রু সীমান্ত এলাকা ঘুরে স্থানীয়দের সঙ্গে কথা বলে জানা যায়, শনিবার সকাল থেকে তমব্রু বাইশফাঁড়ি, উত্তর পাড়া, বাজার পাড়া, পশ্চিম কুল, জলপাই তলী এলাকা থেকে মিয়ানমারের মর্টার বা বিমান মহড়ার শব্দ শোনা যায়নি। স্থানীয়দের ধারণা খুব সম্ভবত এসব সীমান্তে গোলাগুলি বা মর্টারের আওয়াজ বন্ধ হচ্ছে।\n\nউখিয়ার আনজুমান পাড়া সীমান্তের বাসিন্দা নুরুল ইসলাম বলেন, শুক্রবার রাতে মিয়ানমারের অভ্যন্তরে বিমান হামলার পর আর কোনো গোলাগুলি বা বোমা নিক্ষেপের শব্দ শুনিনি। এখন মানুষ অনেকটা স্বস্তিতে আছে।\n\nএদিকে নতুন করে টেকনাফ সীমান্তের মিয়ানমারের অভ্যন্তরে মর্টার শেলের বিকট শব্দে স্থানীয়রা বেশ আতঙ্কে রয়েছেন বলে জানিয়েছেন। উপজেলা প্রশাসনের পক্ষ থেকে এসব এলাকার মানুষের নিরাপত্তার বিষয়ে নিয়মিত খোঁজ নেওয়া হচ্ছে। সীমান্তে বিজিবি জোয়ানদের সতর্ক অবস্থানে দেখা গেছে।\n\nহোয়াইক্যং ইউনিয়ন পরিষদের চেয়ারম্যান নুর আহমদ আনোয়ারী কালের কণ্ঠকে বলেন, মিয়ানমারে অভ্যন্তরীণ সংঘাতে গোলাগুলির ঘটনায় মানুষ একটু আতঙ্কে আছে। পরিস্থিতি আরো অবনতির দিকে গেলে প্রশাসনের সহায়তায় নিরাপত্তার প্রয়োজনীয় ব্যবস্থা নেওয়া হবে। উপজেলা নির্বাহী কর্মকর্তার সঙ্গে মিটিং হয়েছে। উপজেলা প্রশাসনের পক্ষ থেকে নিয়মিত খোঁজ নেওয়া হচ্ছে।\n\nটেকনাফ উপজেলার হোয়াইক্যং ইউনিয়নের হারাংঘাঘোনার বাসিন্দা মোহাম্মদ জাফর বলেন, সোমবার ভোররাত থেকে মিয়ানমারে গোলাগুলির শব্দ শুনেছি। যেহেতু সীমান্তে বসবাস করি, তাই একটু আতঙ্কে আছি। কিন্তু আমরা তো সাধারণ মানুষ কি করব ভেবে পাচ্ছি না।\n\nহোয়াইক্যং ইউনিয়ন পরিষদের সদস্য নুরুল মোস্তফা লালু জানান, সকাল ৯টার দিকে যখন আমি বাড়ি থেকে বের হয়, তখনও মর্টারের আওয়াজ শুনি। এর আগে রাতেও মর্টারের বিকট শব্দ শুনেছি। আমার নিজের বাড়িটিও সীমান্তে তাই নিজেও আতঙ্কে আছি। এ ব্যাপারে পরিষদের পক্ষ থেকে সীমান্তবর্তী ঝুঁকিপূর্ণ পরিবারের তালিকা তৈরির নির্দেশ দিয়েছিল। আমি আমার ওয়ার্ড থেকে সীমান্তের অতিনিকটবর্তী ৩৩০ পরিবারের তালিকা জমা দিয়েছি।\n\nউখিয়ার বালুখালী রোহিঙ্গা ক্যাম্পের নুরুল ইসলাম জানান, আমাদের বেশ কিছু আত্মীয় স্বজন এখনো মিয়ানমারে রয়েছে। তারা ২০১৭ সালের ২৫ আগস্টের সহিংসতার সময়ও সেখানে থেকে যায়। তাদের সাথে আমাদের নিয়মিত যোগাযোগ হয়। আত্মীয় স্বজনের মাধ্যমে জেনেছি, মিয়ানমারের জান্তাবিরোধী স্বশস্ত্র বিদ্রোহীরা তমব্রু থেকে একের পর এক এলাকা দখল করে এখন মংডুর পথে অগ্রসর হচ্ছে। তবে আশঙ্কা রয়েছে মিয়ানমার জান্তা সরকার মংডুতে নিজেদের অস্তিত্ব হারালে বিমান বা ড্রোন হামলার মতো বড় ধরনের হামলা করতে পারে।",
    "কূটনৈতিক ব্যস্ততায় এরদোগান": "ইতিমধ্যেই ভলকান কয়েকটি রাষ্ট্রে সফর করেছেন তুর্কি প্রেসিডেন্ট। এর মধ্যে গত ৬ থেকে ৮ সেপ্টেম্বর বসনিয়া-হার্জেগোভিনা, সার্বিয়া ও ক্রোয়েশিয়ায় সফর করেছেন তিনি। খবর ডেইলি সাবাহর।\n\nএরদোগানের পরবর্তী গন্তব্য হচ্ছে যুক্তরাষ্ট্রের নিউইয়র্কে অনুষ্ঠিত হতে যাওয়া জাতিসংঘের ৭৭তম সাধারণ পরিষদের অধিবেশন। আগামী ২০ সেপ্টেম্বর এরদোগান সেখানে ভাষণ দেবেন। ভাষণে তিনি বেশ কিছু জটিল বিষয় নিয়ে বিশ্বকে বার্তা দেবেন।\n\nতুরস্কের প্রেসিডেন্ট রিসেপ তাইয়্যিপ এরদোগান গত সপ্তাহে তিনটি দেশের সঙ্গে কয়েকটি সরকারি চুক্তি করেছেন। সামনের সপ্তাহগুলোতেও তিনি বিদেশসফর অব্যাহত রাখবেন। এর মধ্যে তিনি উজবেকিস্তানে অনুষ্ঠিত হতে যাওয়া সাংহাই কো-অপারেশন অর্গানাইজেশন (এসসিও) সামিটে অংশ নেবেন।\n\nআগামী ১৫-১৬ সেপ্টেম্বর উজবেকিস্তানের শহর সমরকন্দে রাষ্ট্রীয় পর্যায়ের এ সামিট (এসসিও) অনুষ্ঠিত হবে। সেখানে তিনি সদস্যদেশগুলোর নেতাদের সঙ্গে সাক্ষাৎ করবেন। তবে সবার নজর থাকবে রাশিয়ার প্রেসিডেন্ট ভ্লাদিমির পুতিনের সঙ্গে এরদোগানের বৈঠকের দিকে। এরপর সেখানে মার্কিন প্রেসিডেন্টের সঙ্গেও বৈঠক করবেন তুর্কি প্রেসিডেন্ট এরদোগান।",
    "বাংলাদেশ-মিয়ানমার সীমান্ত পরিস্থিতি দুর্ভাগ্যজনক : চীনা": "বাংলাদেশ-মিয়ানমার সীমান্তের উদ্ভূত পরিস্থিতি অত্যন্ত দুর্ভাগ্যজনক বলে মন্তব্য করেছেন ঢাকায় নিযুক্ত চীনের রাষ্ট্রদূত লি জিমিং।\n\nআজ সোমবার দুপুরে ভারপ্রাপ্ত পররাষ্ট্রসচিব রিয়ার অ্যাডমিরাল (অব.) মো. খুরশেদ আলমের সঙ্গে বৈঠক শেষে সাংবাদিকদের প্রশ্নের জবাবে তিনি এ কথা বলেন।\n\nবৈঠক প্রসঙ্গে লি জিমিং বলেন, বাংলাদেশ-চীন বন্ধুরাষ্ট্র। সে অনুযায়ী নানা বিষয়ে আলোচনা হয়েছে।\n\nবিজ্ঞাপন\n\nরোহিঙ্গাদের দ্রুত প্রত্যাবাসনের বিষয়ে আলোচনা হয়েছে। আন্তর্জাতিক নানা বিষয়ে সহযোগিতা নিয়েও আমরা আলাপ করেছি।\n\nবাংলাদেশ-মিয়ানমার সীমান্ত পরিস্থিতি নিয়ে আলোচনা হয়েছে কি না জানতে চাইলে তিনি বলেন, এ বিষয়ে আলোচনা হয়েছে। সীমান্তের ঘটনাবলি অত্যন্ত দুর্ভাগ্যজনক।\n\nগত ২০, ২৮ আগস্ট ও ৩ সেপ্টেম্বর মিয়ানমার থেকে ছোড়া মর্টার শেল বাংলাদেশে এসে পড়ে। সে কারণে গত ২১, ২৯ আগস্ট ও ৪ সেপ্টেম্বর মিয়ানমারের রাষ্ট্রদূত উ অং কিয়াউ মোকে ডেকে কড়া প্রতিবাদও জানানো হয়।",
    "১৪ সেপ্টেম্বর: ইতিহাসের এই দিনে কী ঘটেছিল": "",
    "শুকিয়ে কাঠ দানিয়ুব নদী, বেরিয়ে এল হিটলারের এক ডজন রণতরী": "দারুণ দহনে পুড়ছে ইউরোপ। চড়ছে তাপমাত্রার পারদ। উষ্ণায়নের জেরে মাটি ফেটে চৌচির। শুকিয়ে কাঠ নদী। আর পানি শুকাতেই সেই নদীখাতের কাদায় ভাসতে দেখা গেল বিশ্বযুদ্ধের রণতরী। একটা দু’টো নয়, পুরো এক ডজন। এর মধ্যে বেশ কয়েকটি যুদ্ধজাহাজ আবার বিস্ফোরক বোঝাই!\n\nঘটনার জেরে চোখ কপালে উঠেছে ইউরোপের একাধিক দেশের শীর্ষকর্তাদের। কীভাবে কাদা মাটিতে আটকে থাকা ওই যুদ্ধজাহাজগুলিকে তোলা হবে, তা নিয়ে শুরু হয়েছে চিন্তাভাবনা। রণতরীগুলির কয়েকটিতে বিস্ফোরক থাকায় তোলার সময় দুর্ঘটনার আশঙ্কা থাকছে বলেও মনে করছেন প্রশাসনের ও সেনার কর্তাব্যক্তিরা। অন্যদিকে গবেষকদের দাবি, এই যুদ্ধজাহাজগুলিতে লুকিয়ে আছে বহু অজানা ইতিহাস। একবার সেগুলিকে নদীখাত থেকে তুলতে পারলে বোঝা যাবে কীভাবে ডোবানো হয়েছিল রণতরীগুলিকে। তবে সেই কাজে দীর্ঘ সময় লেগে যাবে বলেই মনে করা হচ্ছে।\n\nশুকনো নদীখাতের কোথায় দেখা মিলেছে যুদ্ধজাহাজের? এর মধ্যে প্রথম সারিতে রয়েছে সার্বিয়া। গত কয়েক মাস ধরে চলা দারুন তাপপ্রবাহের জেরে শুকিয়ে গিয়েছে সেখানকার দানিয়ুব নদীর পানি। আর পানি শুকোতেই সেখানে দেখা মেলে প্রায় এক ডজন যুদ্ধজাহাজের। বিষয়টি জানাজানি হতেই ওই এলাকায় চলে আসেন সার্বিয়া প্রশাসনের কর্তাব্যক্তিরা। আসেন সেনার কর্মকর্তারাও। তাদের দাবি, এই রণতরীগুলির সবকটিই দ্বিতীয় বিশ্বযুদ্ধের সময়কার। নাজি জার্মানির উত্থানের সময় এডলফ হিটলারের নির্দেশে এগুলিকে তৈরি করা হয়ে।\n\n১৯৪১-র ২২ জুন অপারেশন বার্বারোসার মাধ্যমে রাশিয়া আক্রমণের নির্দেশ দেন হিটলার। অনুমান ওই সময় এই রণতরীগুলিকে কৃষ্ণসাগরের দিকে পাঠানো হয়েছিল। কিন্তু ১৯৪৪-এ জার্মানির পরাজয় হলে রণতরীগুলি পিছতে শুরু করে। ওই সময় দানিয়ুবের বুকে সেগুলিকে ডুবিয়ে দেয়া হয়। তবে এর পিছনে মার্কিন নাকি ব্রিটিশ নৌসেনার হাত ছিল, তা এখনও স্পষ্ট হয়নি। যুদ্ধ শেষ হওয়ার ৭৭ বছর পর ফের খোঁজ মিলল হিটলারের সাধের রণতরীগুলির। যেগুলি দিয়ে 'সমুদ্র সিংহ' ব্রিটিশদের একদিন শিকার করতে চেয়েছিল তিনি। কৃষ্ণসাগরের বুকে ওড়াতে চেয়েছিলেন নাজি পতাকা।\n\nতবে শুধু দানিয়ুব নয়, বিশ্বযুদ্ধের বোমা মিলেছে ইতালির পো নদীর বুকেও। গত জুলাইতে সেখানে ৪৫০ কেজি একটি বোমা খুঁজে পান এক মৎস্যজীবী। পরে সেটি উদ্ধার করে নিয়ে যায় সেনা। তাদের দাবি, ওই বোমাটিও দ্বিতীয় বিশ্বযুদ্ধের সময়কার। বিশেষজ্ঞদের দাবি, গত ৮ দশকের মধ্যে ইউরোপের নদীগুলি দিয়ে বর্তমানে সবচেয়ে কম পানি প্রবাহিত হচ্ছে। কয়েকদিন আগে খরার জন্য জরুরি অবস্থায় ঘোষণা করে বেশ কয়েকটি দেশ। যার মধ্যে রয়েছে ব্রিটেনও। সূত্র: সিএনএন।",
    "Laver Cup: ফেডেরারের শেষ টুর্নামেন্ট, কোথায় ও কবে দেখবেন লেভার কাপ?": "লেভার কাপ রজার ফেডেরারের জীবনের শেষ টুর্নামেন্ট। ৪১ বছর বয়সের টেনিস কিংবদন্তি তাঁর বর্ণময় কেরিয়ারের ইতি ঘোষণা করেছেন সম্প্রতি।\n\nলন্ডন: বিদায় ঘোষণার সময় জানিয়ে দিয়েছেন, লন্ডনে লেভার কাপ হবে তাঁর ২৪ বছরের দীর্ঘ কেরিয়ারের শেষ টুর্নামেন্ট। শেষবার পেশাদার সার্কিটে রজার ফেডেরারকে দেখতে মুখিয়ে টেনিসপ্রেমীরা। আগামী সপ্তাহে লন্ডনে শুরু হচ্ছে লেভার কাপ। বসবে চাঁদের হাট। কে নেই সেখানে। ফেডেরার ছাড়াও রাফায়েল নাদাল, নোভাক জকোভিচ, অ্যান্ডি মারে। লন্ডনে টিম ইউরোপের সঙ্গে এক দলের হয়ে খেলতে নামবেন জোকার। এই প্রথম চার মহারথীকে একে অপরের বিপক্ষে নয়, সতীর্থ হিসেবে কাঁধে কাঁধ মিলিয়ে খেলতে দেখা যাবে। স্বপ্নের এই দলের নেতৃত্বে থাকছেন বিয়ন বর্গ। এমনিতেই লেভার কাপকে নিয়ে উত্তেজনার শেষ ছিল না। ফেডেরার অবসর ঘোষণা করায় এক ঐতিহাসিক প্রতিযোগিতা হতে চলেছে ২০২২ সালের লেভার কাপ।\n\n২০২২ লেভার কাপ কবে শুরু হচ্ছে?\n\nপ্রতিযোগিতা শুরু হবে ২৩ সেপ্টেম্বর। শেষ ২৫ সেপ্টেম্বর। ইংল্যান্ডের ০২ এরিনায় টেনিসের মহারথীরা এক ছাদের নীচে খেলবেন।\n\nলেভার কাপে কোন কোন টিম খেলবে?\n\nটিম ইউরোপ: রজার ফেডেরার (সুইৎজারল্যান্ড), রাফায়েল নাদাল (স্পেন), নোভাক জকোভিচ (সার্বিয়া), অ্যান্ডি মারে (গ্রেট ব্রিটেন), কাসপার রুড (নরওয়ে), স্টেফানোস সিসিপাস (গ্রিস)\n\nঅধিনায়ক : বিয়ন বর্গ সহ-অধিনায়ক : থমাস এনকুইভিস্ট\n\nটিম ওয়ার্ল্ড: ফ্রান্সেস টিফো (আমেরিকা), টেলর ফ্রিৎজ (আমেরিকা), ফেলিক্স অগার আলিয়াসিমি (কানাডা), দিয়েগো সোয়ার্ৎজম্যান (আর্জেন্টিনা), অ্যালেক্স ডি মিনাউর (অস্ট্রেলিয়া), জ্যাক সক (আমেরিকা)।\n\nঅধিনায়ক : জন ম্যাকেনরো সহ-অধিনায়ক : প্যাট্রিক ম্যাকেনরো\n\n২৩ থেকে ২৫ সেপ্টেম্বর পর্যন্ত মোট ১৩টি ম্যাচ খেলা হবে। সিঙ্গলস ও ডাবলস ম্যাচ মিলিয়ে। ২০১৭ সালে শুরু হওয়া অস্ট্রেলিয়ান কিংবদন্তি রড লেভারের নামাঙ্কিত এই টুর্নামেন্টে দুটি টিমে ছয়জন করে সদস্য থাকে। চারটি সংস্করণে এখনও পর্যন্ত টিম ইউরোপ প্রতিবার জয়ী হয়েছে।",
    "বাংলাদেশ সীমান্তে উত্তেজনা প্রশমনে মিয়ানমার সেনাবাহিনীর বিরুদ্ধে কঠোর ব্যবস্থা নিতে হবে বিশ্বকে": "(১ সপ্তাহ আগে) ১৮ সেপ্টেম্বর ২০২২, রবিবার, ১১:৪৪ পূর্বাহ্ন\n\nসর্বশেষ আপডেট: ১২:২৩ পূর্বাহ্ন\n\nরোহিঙ্গা সংকটের শুরু থেকে মিয়ানমার বিষয়টিকে প্রায় শেষ করে এনেছে। রোহিঙ্গা জনগোষ্ঠীর বিরুদ্ধে জাতিনিধন অভিযান শুরুর পর থেকে গণহত্যার শিকার এই সম্প্রদায় বাংলাদেশে প্রবেশ করেছে। বিশ্ব নেতাদের আহ্বানে সাড়া দিয়ে মানবিক কারণে রোহিঙ্গাদের আশ্রয় দিয়েছে বাংলাদেশ। তারপর থেকে একজনও রোহিঙ্গাকে ফিরিয়ে নেয়নি মিয়ানমার।\n\nএতসব সত্ত্বেও বাংলাদেশের সঙ্গে এখন সংঘাত চাইছে মিয়ানমার। এর অংশ হিসেবে বাংলাদেশের ভিতরে তারা মর্টার শেল নিক্ষেপ করেছে। এতে একজন রোহিঙ্গা বালক নিহত হয়েছে। এর আগে বান্দরবানের নাক্ষ্যংছড়ি সীমান্তে স্থল মাইন বিস্ফোরণে আহত হয়েছেন এক বাংলাদেশী যুবক। শুক্রবার বিকেলে ঘুমধুম উপজেলা সীমান্তে সর্বশেষ বিস্ফোরণ হয়।\n\nরোহিঙ্গা সংকটের শুরুতে সীমান্তে বেশ কয়েকবার উস্কানি দিয়েছে মিয়ানমার। ধৈর্যের সঙ্গে পরিস্থিতি মোকাবিলা করেছে বাংলাদেশ। মিডিয়ার রিপোর্ট অনুযায়ী এখন তারা আবার বাংলাদেশের ভিতরে মর্টার শেল নিক্ষেপ করছে এবং হেলিকপ্টার ব্যবহার করছে।\n\nবিজ্ঞাপন\n\nএ অবস্থায় সর্বোচ্চ ধৈর্যের সঙ্গে পরিস্থিতি মোকাবিলা করছে বাংলাদেশ বর্ডার গার্ড বাহিনী।\n\nআমরা মনে করি যে রোহিঙ্গা সংকট শুরু থেকে মিয়ানমারের নৃশংসতা ও চরমপন্থার বিরুদ্ধে মানবিকতা দেখিয়ে আসছে বাংলাদেশ। আইন অনুযায়ী পরিস্থিতি মোকাবিলার চেষ্টা করছে আন্তর্জাতিক সম্প্রদায়। রোহিঙ্গাদের প্রত্যাবর্তনের পরিবর্তে এই নতুন উস্কানি কোনোভাবেই গ্রহণযেগ্য নয়। তাই মিয়ানমারকে এখনই থামাতে অবশ্যই কঠোর অবস্থান নেয়া উচিত আন্তর্জাতিক সম্প্রদায়ের।\n\nশুরু থেকেই আমরা বলে আসছি রোহিঙ্গা সংকট মিয়ানমারের সৃষ্টি। তাদেরকেই এর সমাধান করতে হবে। কিন্তু আন্তর্জাতিক সম্প্রদায়ের ঢিলেমির কারণে মিয়ানমারের ঔদ্ধত্য ক্রমশ বৃদ্ধি পাচ্ছে। বাংলাদেশের ভিতরে মর্টার শেল নিক্ষেপ, সীমান্তে স্থল মাইন পেতে রাখা এবং হেলিকপ্টার থেকে গোলা নিক্ষেপ কোনোভাবেই প্রতিবেশীসুলভ আচরণ নয়। এ বিষয়ে সংশ্লিষ্ট সবার প্রতি আমাদের আহ্বান মিয়ানমারের কাছে কঠোর কূটনৈতিক বার্তা পাঠান এবং সীমান্ত এলাকায় স্থানীয় মানুষদের নিরাপত্তা নিশ্চিত করুন। এমনকি এই ইস্যুটি জাতিসংঘ পর্যন্ত তুলুন।\n\nরোহিঙ্গা সংকটের শুরু থেকেই মিয়ানমারের বিরুদ্ধে কথা বলে আসছে জাতিসংঘ। কিন্তু তাতে ব্যবহৃত শব্দ শব্দই থেকে যাচ্ছে। মিয়ানমারের জেনারেলদের অমানবিক কর্মকাণ্ড বন্ধে কার্যকর কোনো পদক্ষেপ নিতে পারেনি আন্তর্জাতিক এই সংগঠন। মিয়ানমারের জনগণের ওপর সেনাবাহিনীর চালানো নিষ্পেষণের প্রেক্ষিতে তাদের কাছে অর্থ ও অস্ত্রের প্রবাহ বন্ধ করতে বিশ্বের বিভিন্ন দেশের প্রতি আহ্বান জানিয়েছে জাতিসংঘের মানবাধিকার অফিস।\n\nনির্বিচারে হত্যা এবং মানবতার বিরুদ্ধে অপরাধের জন্য মিয়ানমারের সামরিক জান্তাকে অভিযুক্ত করেছে জাতিসংঘ। মিডিয়ার রিপোর্ট অনুযায়ী, বাংলাদেশ সীমান্তের কাছে তারা যুদ্ধে লিপ্ত। মর্টার শেল এবং স্থল মাইন বিস্ফোরণে বান্দরবান সীমান্তে হতাহতের ঘটনা ঘটেছে। জবাবে সামরিক জান্তা বলেছে, তারা সন্ত্রাসীদের বিরুদ্ধে লড়াই করছে, যারা দেশের ক্ষতি করতে চায়। মিয়ানমার যা বলছে তা হলো তাদের এই উস্কানি হলো পাল্টা জবাব। তাদের দেশের ভিতরে যা ইচ্ছা তাই ঘটুক। তা নিয়ে বাংলাদেশ উদ্বিগ্ন নয়। তাদের এই যুদ্ধ তাদের সীমান্তের ভিতরে সীমিত থাকতে হবে। পরিবর্তে ওইসব মর্টার শেল এবং বুলেট যখন বাংলাদেশের ভিতরে এসে পড়ছে তখন বলা যায় এটা হলো আন্তর্জাতিক আইনের পরিষ্কার লঙ্ঘন। এর প্রেক্ষিতে এখন পর্যন্ত বাংলাদেশ সর্বোচ্চ ধৈর্য্য দেখিয়েছে।\n\nপররাষ্ট্রনীতির অধীনে প্রতিবেশী কোনো দেশ বা অন্য কোনো দেশের সঙ্গে বাংলাদেশের শত্রুতা নেই। এ জন্যই বাংলাদেশের স্বরাষ্ট্রমন্ত্রী বলেছেন, মিয়ানমার ইস্যুতে যুদ্ধ চায় না বাংলাদেশ। তারা একটি শান্তিপূর্ণ সমাধান চায়। প্রয়োজনে তারা জাতিসংঘে রিপোর্ট করবে। মিয়ানমারের বুলেট তাদের সীমান্তের ভিতরে থাকা উচিত। এ ইস্যুতে পররাষ্ট্র মন্ত্রণালয় পর্যায়ে সতর্কতা দিয়েছে বাংলাদেশ। কোনো উস্কানিতে যুদ্ধে জড়াবে না বাংলাদেশ। জাতিসংঘের মানবাধিকার বিষয়ক অফিসের কথা অনুযায়ী, আমরা বলতে চাই অর্থপূর্ণ এবং স্থিতিশীল উপায়ে দেশ চালাতে ব্যর্থ হয়েছে মিয়ানমারের জেনারেলরা। এ জন্য মিয়ানমারের সেনাবাহিনীকে আরও নিঃসঙ্গ করে দেয়া উচিত। মিয়ানমারের জনগণকে সমর্থন দিতে আন্তর্জাতিক সম্প্রদায়ের ক্ষমতার সবটুকুই করা উচিত। একই সঙ্গে মিয়ানমারের সেনাবাহিনীকে আর্থিকভাবে বিচ্ছিন্ন করে দেয়ার আহ্বান সাড়া দেয়া উচিত।\n\nকিন্তু মিয়ানমারের ঘনিষ্ঠতা আছে চীন, রাশিয়া ও ভারতের সঙ্গে। এটাই তাদেরকে নিঃসঙ্গ করে দেয়ার ক্ষেত্রে বাধা। জাতিসংঘের মানবাধিকার অফিস বলেছে, মিয়ানমারকে যুদ্ধবিমান এবং সশস্ত্র যান সরবরাহ করেছে রাশিয়া। যুদ্ধবিমান এবং সামরিক পরিবহন বিমান সরবরাহ করেছে চীন। রকেট এবং সামরিক গোলাবারুদ সরবরাহ দিয়েছে সার্বিয়া। প্রত্যন্ত অঞ্চলে একটি আকাশ প্রতিরক্ষা স্টেশন নির্মাণে সহায়তা করেছে ভারত। এসব দেশের ভেটোর কারণে কোনো পদক্ষেপ নিতে পারবে না জাতিসংঘ।\n\nআমরা মনে করি, উল্লেখিত ওই তিনটি দেশই বাংলাদেশের ঘনিষ্ঠ মিত্র। মিয়ানমারের সঙ্গে তাদের বন্ধুত্বের বিষয়ে কোনো মাথাব্যথা নেই বাংলাদেশের। তবে ওইসব দেশের সমর্থনকে ব্যবহার করে মিয়ানমার সৃষ্টি করেছে রোহিঙ্গা সংকট। সম্প্রতি তারা যুদ্ধের যে উস্কানি দিচ্ছে তা বাংলাদেশের জনগণ মেনে নেবে না। যেহেতু এ দেশের জনগণের চীন, ভারত ও রশিয়ার সঙ্গে সুসম্পর্ক আছে, তাই তাদের উচিত বাংলাদেশ ইস্যুতে মিয়ানমারকে একটি কঠিন বার্তা দেয়া। তাই যদি ঘটে, তাহলে জাতিসংঘ প্রয়োজনীয় পদক্ষেপ নিতে পারবে। তাই আমরা সংশ্লিষ্ট সব পক্ষের কাছে প্রয়োজনীয় কূটনৈতিক পদক্ষেপ নিতে আহ্বান জানাচ্ছি।\n\n(ইউরেশিয়া রিভিউয়ে প্রকাশিত প্রতিবেদনের অনুবাদ)",
    "রোনালদিনিওকে নাটমেগ করলেন টিকটক তারকা": "রোনালদিনিওর জাদুতে লম্বা একটা সময় আচ্ছন্ন হয়ে ছিল ফুটবল–বিশ্ব। ড্রিবলিংয়ের জাদুতে এই ব্রাজিলিয়ান তারকা শাসন করেছিলেন ফুটবলকে। তাঁর পায়ে বল মানেই অসামান্য কোনো মুহূর্তের জন্ম। নিজের খেলোয়াড়ি জীবনে অসংখ্য ফুটবলারকে নাটমেগ (দুই পায়ের মাঝ দিয়ে বল বের করে দেওয়া) করেছেন।\n\nতবে সেই রোনালদিনিও নিজেই এবার নাটমেগের শিকার হলেন! তা–ও আবার কোনো নামীদামি ফুটবলারের কাছে নয়, দুই টিকটকারের কাছে। একটি ঘটনায় অবশ্য বেশ ক্ষিপ্ত হতেও দেখা গেছে তাঁকে।",
    "যুক্তরাষ্ট্রের আর্থিক স্বচ্ছতার তালিকায় নেই বাংলাদেশ": "শর্তপূরণে বাংলাদেশের উল্লেখযোগ্য অগ্রগতি হয়েছে। তবে আর্থিক স্বচ্ছতার আন্তর্জাতিক মানদণ্ডের ন্যূনতম শর্ত পূরণকারী দেশগুলোর তালিকায় নেই বাংলাদেশ। এক্ষেত্রে আর্থিক স্বচ্ছতার মানকে উন্নত করতে চার দফা সুপারিশ করা হয়েছে। তা হলো- এক. আন্তর্জাতিক নীতিতে গ্রহণযোগ্য বাজেট ডকুমেন্ট প্রস্তুত করতে হবে। দুই. সর্বোচ্চ নিরীক্ষা বা অডিট বিষয়ক প্রতিষ্ঠানগুলোর স্বাধীনতার মানদণ্ড পূরণ নিশ্চিত করতে হবে এবং তাদের থাকতে হবে পর্যাপ্ত জনবল। তিন. সময়মতো অডিট রিপোর্ট প্রকাশ করতে হবে। থাকতে হবে বাস্তব অনুসন্ধান তথ্য, সুপারিশ এবং বিস্তারিত নিরীক্ষা প্রতিবেদন। চার. প্রাকৃতিক সম্পদ আহরণে সম্পাদিত চুক্তির মৌলিক তথ্যগুলো জনগণের সামনে প্রকাশ করতে হবে এবং অব্যাহতভাবে তাদের নাগালের মধ্যে রাখতে হবে। এতে বাংলাদেশের যেসব অসঙ্গতি আছে তাও তুলে ধরা হয়েছে। শুক্রবার যুক্তরাষ্ট্রের পররাষ্ট্র মন্ত্রণালয় আর্থিক স্বচ্ছতার আন্তর্জাতিক মানদণ্ডের ন্যূনতম শর্ত পূরণকারী দেশগুলোর তালিকা প্রকাশ করে।\n\nবিজ্ঞাপন\n\nএই প্রতিবেদনের শিরোনাম- ২০২২ ফিজক্যাল ট্রান্সপারেন্সি রিপোর্ট (এফটিআর)। মোট ১৪১টি দেশের ওপর এই মূল্যায়ন উপস্থাপন করা হয়। বলা হয়, ওই দেশগুলোর মধ্যে ৭২টি দেশ আর্থিক স্বচ্ছতার ন্যূনতম শর্ত পূরণ করেছে। ৬৯টি দেশ তা পূরণ করতে পারেনি। তবে আর্থিক স্বচ্ছতার জন্য প্রয়োজনীয় ন্যূনতম শর্ত পূরণের জন্য উল্লেখযোগ্য অগ্রগতি করেছে ২৭টি দেশ। তার মধ্যে আছে বাংলাদেশ।\n\nযে দেশগুলো ২০২২ সালে ন্যূনতম শর্ত পূরণ করেছে তার মধ্যে উল্লেখযোগ্য হলো- আলবেনিয়া, আর্জেন্টিনা, আর্মেনিয়া, বসনিয়া ও হার্জেগোভিনা, বোতসোয়ানা, ব্রাজিল, বুলগেরিয়া, বুরকিনা ফাসো, ক্যাবো ভারডি, চিলি, কলম্বিয়া, কোস্টারিকা, আইভরিকোস্ট, ক্রোয়েশিয়া, চেক প্রজাতন্ত্র, এস্তোনিয়া, ফিজি, গাম্বিয়া, জর্জিয়া, ঘানা, গ্রিস, গুয়াতেমালা, গায়ানা, হন্ডুরাস, হাঙ্গেরী, ভারত, ইন্দোনেশিয়া, ইসরাইল, জ্যামাইকা, জর্ডান, কোনিয়া, কসোভো, কিরগিজ প্রজাতন্ত্র, লাতভিয়া, লিথুয়ানিয়া, মালয়েশিয়া, মালটা, মার্শাল আইল্যান্ডস, মৌরিতিয়াস, মেক্সিকো, মাইক্রোনেশিয়া, মলদোভা, মঙ্গোলিয়া, মন্টিনেগ্রো, মরক্কো, নামিবিয়া, নেপাল, নাইজেরিয়া, নর্থ মেসিডোনিয়া, পানামা, প্যারাগুয়ে, পেরু, ফিলিপাইন, পোল্যান্ড, পর্তুগাল, রোমানিয়া, সামোয়া, সার্বিয়া, সিসিলি, সিঙ্গাপুর, স্লোভাকিয়া, স্লোভেনিয়া, দক্ষিণ আফ্রিকা, শ্রীলঙ্কা, থাইল্যান্ড, তিমুর লেস্তে, টোগো, টোঙ্গা, ত্রিনিদাদ অ্যান্ড টোবাগো, তিউনিশিয়া, তুরস্ক এবং উরুগুয়ে। এই তালিকায় রয়েছে এশিয়া মহাদেশের ভারত, নেপাল ও শ্রীলঙ্কার নাম। অন্যদিকে বাংলাদেশ যাদের কাতারে আছে তার মধ্যে আছে পাকিস্তান, মালদ্বীপ, আফগানিস্তান ও মিয়ানমার। ২০১৪ সালে যেসব দেশকে আর্থিক স্বচ্ছতা বিষয়ক রিপোর্টে তুলে ধরা হয়েছিল, তাদের পারফরমেন্স রিভিউ করা হয় এতে।\n\nযেসব দেশ আর্থিক স্বচ্ছতায় যারা ন্যূনতম মানদণ্ড পূরণ করতে পারেনি, তাদের মূল্যায়ন করা হয়েছে এতে। ইঙ্গিত দেয়া হয়েছে এসব দেশ ২০২১ সালের ১লা জানুয়ারি থেকে ৩১শে ডিসেম্বর পর্যন্ত এই শর্ত পূরণের দিকে উল্লেখযোগ্য অগ্রগতি অর্জন করেছে কিনা। আর্থিক স্বচ্ছতা নাগরিকদের কাছে তথ্য পৌঁছে দেয় যে, কীভাবে সরকার এবং ট্যাক্স রেভিনিউ খরচ করা হচ্ছে। একে বলা হয় সরকারি আর্থিক ব্যবস্থাপনার একটি কার্যকর গুরুত্বপূর্ণ উপাদান। এর মধ্যদিয়ে বাজেট সম্পর্কে জানতে পারে নাগরিকরা। ফলে তারা সরকারকে জবাবদিহিতায় নিতে পারে। আয়-ব্যয় সহ বাজেটের তথ্যের পর্যাপ্ততা ও প্রাকৃতিক সম্পদ আহরণের জন্য সরকারের বিভিন্ন চুক্তি ও নিবন্ধন দেয়ার প্রক্রিয়ার স্বচ্ছতা মূল্যায়ন করা হয়েছে এই প্রতিবেদনে। এর বাংলাদেশ অংশে বলা হয়েছে, রিভিউ সময়কালে সরকার বছরের শেষে যৌক্তিক সময়ে রিপোর্ট প্রকাশ করে উল্লেখযোগ্য অগ্রগতি করেছে বাংলাদেশ। তারা এক্সিকিউটিভ বাজেট প্রস্তাব তৈরি করেছে। জনগণ যাতে সহজেই হাতের নাগালে পায়, সেজন্য এই বাজেটকে অনলাইনে সহজলভ্য করেছে। ঋণ বাধ্যবাধকতা বিষয়ক তথ্য জনগণের জন্য সহজলভ্য ছিল।\n\nসরকারি ব্যাজেট এবং প্রাকৃতিক সম্পদভিত্তিক রাজস্ব সহ সব রকম রাজস্বের বিষয়ে সরকারের একটি বাস্তব চিত্র সরবরাহ করা হয়েছে। তবে বাজেট বিষয়ক তথ্য সাধারণত নির্ভরযোগ্য বলে বিবেচিত হয়। কিন্তু আন্তর্জাতিক গ্রহণযোগ্য নীতি (প্রিন্সিপালস) অনুযায়ী এই বাজেট ডকুমেন্ট প্রস্তুত করা হয়নি। সরকারের সর্বোচ্চ অডিট সংস্থা সরকারি হিসাব রিভিউ করে দেখেছে। কিন্তু রিভিউ রিপোর্টে উল্লেখযোগ্য বাস্তবসম্মত কোনো অনুসন্ধান তথ্য ছিল না। একটি যৌক্তিক সময়ের মধ্যে তা জনগণের জন্য সহজলভ্য করা হয়নি। সর্বোচ্চ অডিট প্রতিষ্ঠান স্বাধীনতার আন্তর্জাতিক মানদণ্ড পূরণ করেনি। সরকার আইন বা প্রবিধান নির্দিষ্ট করেছে। প্রাকৃতিক সম্পদ আহরণ চুক্তি এবং লাইসেন্স প্রদানের জন্য মানদণ্ড এবং পদ্ধতিগুলো অনুশীলন করতে দেখা গেছে। কিন্তু এসব বিষয়ে মৌলিক তথ্য জনগণের জন্য অবাধ নয়।",
    "মিয়ানমারের এত দাপটের উৎস কি?": "মিয়ানমার কি নিজ দেশের অভ্যন্তরীণ সমস্যার ঝাঁজে বাংলাদেশকেও উত্তপ্ত করতে চাইছে? এমনিতেই মিয়ানমারের কয়েক লাখ রোহিঙ্গা শরণার্থীকে মানবিক কারণে আশ্রয় দিয়ে বাংলাদেশ এখন হিমশিম খাচ্ছে, তারপরও সীমান্ত গোলাবর্ষণ করে বাংলাদেশি নাগরিকদের জীবন অনিরাপদ করে তোলা, কোনোভাবেই মেনে নেওয়া যায় না।\n\nমিয়ানমারের সামরিক শাসকরা দেশের ভেতরে নানা সংকটের মধ্যে আছে। কিন্তু আন্তর্জাতিক রাজনীতির নানা সমীকরণে ওই জুলুমবাজ সরকারও কোনো না কোনো বিশ্ব শক্তির সমর্থন পেয়ে একেবারেই বেপরোয়া হয়ে উঠেছে। কোনো প্রতিবাদ ও নিন্দাই তারা গায়ে মাখে না। দেশ শাসনে সামরিক কর্তৃত্ব বজায় রাখার মরিয়া চেষ্টা অব্যাহত রয়েছে মিয়ানমারে। কর্তৃত্ববাদী শাসনের এক কুদৃষ্টাত্ব হয়ে আছে দেশটি।\n\nসরকারি সেনা ও জান্তা এবং বিদ্রোহী আরাকান আর্মির মধ্যে কিছুদিন ধরেই তুমুল লড়াই চলছে মিয়ানমারের ভেতরে। দুই বাহিনীরই এখন দিশেহারা অবস্থা। তাদের নিক্ষিপ্ত গোলা এসে বারবার পড়ছে বাংলাদেশের ভেতরে। গত এক মাসে কমপক্ষে চারবার বাংলাদেশের সীমানায় এসে পড়েছে ওপার থেকে নিক্ষিপ্ত গোলা। তবে শুক্রবার (১৬ সেপ্টেম্বর) রাতে মাইন বিস্ফোরণ ও মর্টার শেলের আঘাতে একজন নিহত আর সাতজন মানুষ আহত হওয়া ছিল গত পাঁচ বছরের মধ্যে ভয়াবহ এক ঘটনা। আর সে কারণে তুমব্রু শূন্যরেখার আশ্রিত সাড়ে চার হাজার রোহিঙ্গার অনেকে ক্যাম্প ছেড়ে পালাচ্ছে ছোট ছোট দলে। আরও অনেকে তৈরি হচ্ছে পালাতে।\n\nবান্দরবানের নাইক্ষ্যংছড়ি উপজেলার ঘুমধুম সীমান্তে গত রোববার (১৮ সেপ্টেম্বর) ১২টি মর্টার শেল নিক্ষেপ করেছেন মিয়ানমারের সেনারা। সকাল সাড়ে ৬টা থেকে ৮টার মধ্যে এ মর্টার শেলগুলো এসে পড়ে। বিকট আওয়াজে বারবার কেঁপে ওঠে সীমান্তে শূন্যরেখার রোহিঙ্গা শিবির এবং ঘুমধুম এলাকায় বাংলাদেশের গ্রামগুলো।\n\nএ ছাড়া সারা দিন সীমান্তের ওপারের মিয়ানমারের ভেতর থেকেও এসেছে গোলাগুলির শব্দ। সে দেশের একটি যুদ্ধবিমান তুমব্রু শূন্যরেখা ঘেঁষে মিয়ানমার আকাশে উড়তে দেখে গ্রামটির বাসিন্দারা। সীমান্তে এই যখন অবস্থা, তখন বাংলাদেশ সরকারের পক্ষ থেকে ঢাকায় নিযুক্ত মিয়ানমারের রাষ্ট্রদূত অং চয়ে মোয়েকে গত রোববার দুপুরে ডেকে কড়াভাবে বলে দেওয়া হয়েছে, ‘নিজেদের সীমানার ভেতরে যা করো, সেটা তোমাদের নিজেদের ব্যাপার। এপারে গোলাগুলি যাতে আর না আসে, জানমালের যাতে ক্ষতি না হয়, সেদিকে একটু নজর রেখো।’ এই নিয়ে গত এক মাসে চতুর্থবারের মতো তলবে হাজির হতে হলো মিয়ানমার দূতকে। তবে সীমান্তের ঘটনায় বাংলাদেশ সরকারের বিরক্তির প্রকাশ ঘটাতে এবার তাঁকে চা-কফি বা কোনো কিছুতেই আপ্যায়ন করা হয়নি।\n\nউল্লেখ করা প্রয়োজন যে, মিয়ানমারের সঙ্গে বাংলাদেশের জল ও স্থলসীমান্ত ২৭১ কিলোমিটার দীর্ঘ। এর মধ্যে নাইক্ষ্যংছড়িতে স্থলসীমানা আছে ৯১ কিলোমিটার। নাইক্ষ্যংছড়ির তমব্রু বাজারের ব্যবসায়ী বদি আলম, গ্রাম পুলিশ আবদুল জাব্বার, রোহিঙ্গা আবদুচ্ছালাম এবং দক্ষিণ চাকঢালার ফরিদ আলম ও জাফর আলী সাংবাদিকদের বলেছেন, সীমান্তে ভয়ানক এই উত্তেজনায় তটস্থ তুমব্রু, কোনারপাড়া, বাইশফাঁড়ি, তুমব্রু হেডম্যানপাড়া, ভাজাবুনিয়া, মধ্যমপাড়া, উত্তরপাড়া, বাজারপাড়া এবং গর্জনবুনিয়া সদর ইউনিয়নের দক্ষিণ চাকঢালা, সাপমারা ঝিরি ও জামছড়ি গ্রামের মানুষজন।\n\nএদিকে নাইক্ষ্যংছড়িতে গত রোববার ‘সীমান্ত পরিস্থিতিতে জনপ্রতিনিধিদের করণীয়’ শীর্ষক এক জরুরি সভা ডাকেন উপজেলা নির্বাহী কর্মকর্তা সালমা ফেরদৌস। ঘুমধুম ইউনিয়নের চেয়ারম্যান জাহাঙ্গীর আজিজ জানান, সীমান্তে পরিস্থিতির অবনতি হওয়ায় সেখান থেকে তিন শ পরিবারের প্রায় দেড় হাজার লোককে প্রয়োজন হলে সরিয়ে নেওয়ার চিন্তাভাবনা করছে প্রশাসন।\n\nতবে বৈঠকে জানানো হয় ঘুমধুম ইউনিয়নে কোনো আশ্রয়কেন্দ্র না থাকায় পরিবারগুলোকে সরিয়ে নেওয়ার বিষয়টি কঠিন হয়ে যাবে। এ ছাড়া স্কুলগুলোতেও থাকার কোনো পরিবেশ নেই। এ পর্যায়ে কোনো সিদ্ধান্ত ছাড়াই বৈঠক শেষ হয়। বৈঠকে জনপ্রতিনিধিরা জানান, গোলাগুলির বিকট আওয়াজে মানুষ আতঙ্কগ্রস্ত। বিশেষ করে এসএসসি পরীক্ষার্থীরা ভয়ে পড়ালেখা পর্যন্ত করতে পারছে না।\n\nতাঁরা আরও জানান, সীমানা ঘেঁষে এ গোলাগুলিতে সীমান্ত সড়কের কাজ বন্ধ হয়ে গেছে ১৫-২০ দিন। একই সঙ্গে সীমান্তে বিভিন্ন বাগান ও খেত-খামারের কাজও বন্ধ। ফলে শত শত মানুষ মানবেতর জীবন কাটাচ্ছে। উপজেলা নির্বাহী কর্মকর্তা বৈঠকে জানান, সরকারের উপরমহল বিষয়গুলো জানেন। সীমান্ত শান্ত রাখতে কাজ চলছে।\n\nভারপ্রাপ্ত পররাষ্ট্রসচিব খুরশেদ আলম সাংবাদিকদের জানিয়েছেন, সরকার বিষয়টি নিয়ে উচ্চ পর্যায়ে একটি বৈঠক করেছে গতকাল সকালে দেশের সব সংশ্লিষ্ট কর্তৃপক্ষকে নিয়ে। বিজিবি ও কোস্টগার্ডকে বলা হয়েছে সীমান্তে সজাগ থাকতে। সাগর দিয়ে রোহিঙ্গারা যেন ঢুকতে না পারে, সে বিষয়ে সতর্ক থাকতে তাদের বলা হয়েছে।\n\nকূটনৈতিক চ্যানেল এবং সীমান্তে বিজিবির মাধ্যমে বারবার প্রতিবাদ সত্ত্বেও মিয়ানমারের আচরণে কোনো পরিবর্তন নেই, এমন বিষয়ে তিনি বলেন, ‘এ বিষয়ে আমাদের করার কিছু নেই। একটি দায়িত্বশীল রাষ্ট্র হিসেবে প্রতিবেশিকে যতটুকু করা সম্ভব, ততটুকু আমরা করছি। আমাদের বক্তব্যে কোনো ধরনের দুর্বলতা নেই।’ ভবিষ্যতে মিয়ানমারকে কীভাবে এ ধরনের কর্মকাণ্ড থেকে দূরে রাখা যায়, সেই চেষ্টা সরকার চালিয়ে যাচ্ছে জানিয়ে তিনি বলেন, ঢাকায় আসিয়ান রাষ্ট্রদূতদের পরিস্থিতি নিয়ে জানানো হচ্ছে।\n\nস্বরাষ্ট্রমন্ত্রী আসাদুজ্জামান খান আবারও বলেন, মিয়ানমার থেকে একজন রোহিঙ্গাকেও বাংলাদেশে আর ঢুকতে দেওয়া হবে। সচিবালয়ে সাংবাদিকদের তিনি এসব কথা বলেন।\n\nপ্রধানমন্ত্রী শেখ হাসিনাও এ বিষয়ে লন্ডনে কথা বলেছেন। মিয়ানমারের সংঘাতের প্রভাব নিজ অঞ্চলে পড়ার পরও বাংলাদেশ সর্বোচ্চ সংযম দেখাচ্ছে বলে জানিয়েছেন প্রধানমন্ত্রী শেখ হাসিনা। লন্ডনে ব্রিটিশ লেবার পার্টির প্রধান এবং বিরোধীদলীয় নেতা স্যার কেয়ার স্টারমারের সঙ্গে বৈঠকে তিনি একথা বলেন। প্রয়াত ব্রিটিশ রানি দ্বিতীয় এলিজাবেথের শেষকৃত্য অনুষ্ঠানে যোগ দিতে চার দিনের সফরে প্রধানমন্ত্রী শেখ হাসিনা বর্তমানে লন্ডনে অবস্থান করছেন।\n\nদুই নেতার বৈঠকে প্রধানমন্ত্রী লেবার পার্টির নেতাকে রোহিঙ্গাদের দীর্ঘায়িত উপস্থিতি কীভাবে বাংলাদেশের ওপর বোঝা হয়ে যাচ্ছে, সে সম্পর্কে জানান। এ সময় তারা বাংলাদেশ সীমান্তের কাছে মিয়ানমারের সাম্প্রতিক সশস্ত্র সংঘাতের বিষয়েও আলোচনা করেন। প্রধানমন্ত্রী বলেন, এই সংঘাতের প্রভাব বাংলাদেশের অভ্যন্তরে পড়ার পরও সর্বোচ্চ সংযম দেখিয়ে বাংলাদেশ পরিস্থিতি পর্যবেক্ষণ করছে।\n\nওদিকে, মিয়ানমারের সামরিক জান্তা সে দেশের জনগণকে নির্বিচারে হত্যা ও মানবতাবিরোধী অপরাধ করেছে বলে অভিযোগ করেছে জাতিসংঘ। গত শুক্রবার এক প্রতিবেদনে জাতিসংঘ মানবাধিকার দপ্তর মিয়ানমারের সামরিক বাহিনীকে আরো বিচ্ছিন্ন করার আহ্বান জানিয়েছে। মিয়ানমারের সামরিক বাহিনীর ব্যবসায়িক নেটওয়ার্ক যেন বিদেশি মুদ্রা আয় করতে না পারে সেজন্য লক্ষ্য স্থির করে নিষেধাজ্ঞা আরোপ করতে ও তাদের কাছে অস্ত্র বিক্রি বন্ধ করতে সদস্য দেশগুলোর প্রতি সুপারিশ জানিয়েছে জাতিসংঘ মানবাধিকার দপ্তর।\n\nগত বছরের ফেব্রুয়ারিতে এক অভ্যুত্থানে সামরিক বাহিনী ক্ষমতা দখল করার পর থেকে মিয়ানমারজুড়ে অস্থিরতা বিরাজ করছে। সামরিক বাহিনী গণতন্ত্রপন্থি প্রতিরোধ আন্দোলনকারীদের সঙ্গে লড়াই করছে আর সামরিক শাসনবিরোধী হাজার হাজার লোককে গ্রেপ্তার করে চলছে। একই সময় অভ্যন্তরীণ অশান্তি ও আন্তর্জাতিক নিষেধাজ্ঞায় চাপের মুখে পড়া অর্থনীতি সামাল দেওয়ার চেষ্টা করছে। প্রতিবেদনে তারা বলেছে, মিয়ানমারের জনগণকে সমর্থন জানাতে বিশ্ব সম্প্রদায়ের উচিত তাদের সামর্থ্য অনুযায়ী সব পদক্ষেপ গ্রহণ করা এবং দেশটির সামরিক বাহিনীকে আর্থিকভাবে বিচ্ছিন্ন করা।\n\nজনগণকে নিপীড়ন ও ভয় দেখিয়ে শাসন করা মিয়ানমারের সামরিক বাহিনীর কাছে রাজস্ব ও অস্ত্র পৌঁছানো থামাতে বিশ্বের দেশগুলোর আরো বেশি কিছু করা উচিত বলে মন্তব্য করেছে জাতিসংঘ মানবাধিকার দপ্তর। বার্তা সংস্থা রয়টার্সের এক খবরে বলা হয়েছে, যুক্তরাষ্ট্র, ব্রিটেন, কানাডা ও ইউরোপীয় ইউনিয়ন মিয়ানমারের ওপর ব্যাপক নিষেধাজ্ঞা আরোপ করলেও প্রতিবেশিদের সঙ্গে দেশটির বাণিজ্য অব্যাহত আছে এবং বেশ কয়েকটি দেশ জান্তাকে প্রতিরক্ষা সরঞ্জাম দেওয়া অব্যাহত রেখেছে। চীন শত্রুতা শেষ করার আহ্বান জানালেও রাশিয়া দেশটির জেনারেলদের ঘনিষ্ঠ কূটনৈতিক মিত্র হয়ে আছে এবং অভ্যুত্থানের পর থেকে মিয়ানমারের জান্তা প্রধানকে তিনটি অনুষ্ঠানে অতিথি হিসেবে বরণ করেছে।\n\nজাতিসংঘ মানবাধিকার দপ্তরের প্রতিবেদনে বলা হয়েছে, মিয়ানমারকে যুদ্ধবিমান ও সাঁজোয়া যান দিয়েছে রাশিয়া, চীন যুদ্ধ ও পরিবহন বিমান সরবরাহ করেছে, সার্বিয়া রকেট ও গুলি দিয়েছে এবং ভারত একটি দূরবর্তী বিমান প্রতিরক্ষা স্টেশন তৈরিতে সহায়তা করেছে।\n\nমিয়ানমারকে শান্তির প্রতি নত হতে বাধ্য করা তখনই সম্ভব হবে, যখন কোনো দেশ কোনো অজুহাতেই মিয়ানমারের সামরিক স্বৈরাচারী শাসকদের সব ধরনের সাহায্য-সহযোগিতা বন্ধ করবে। কিন্তু সেটা কি সম্ভব?\n\nলেখক: সিনিয়র সাংবাদিক, কলামিস্ট।\n\nএইচআর/জেআইএম",
    "'বাংলাদেশের সামরিক সক্ষমতাকে দুর্বল ভাবা মিয়ানমারের বোকামি হবে'": "(৩ দিন আগে) ২৩ সেপ্টেম্বর ২০২২, শুক্রবার, ৫:১৪ অপরাহ্ন\n\nসর্বশেষ আপডেট: ১২:২২ পূর্বাহ্ন\n\n'বাংলাদেশের প্রতিরক্ষা সক্ষমতার অভাব নেই, তবে তারা যুদ্ধ চায় না। 'আন্তঃসীমান্ত গোলাগুলির মধ্যে একথা বলেছেন স্বরাষ্ট্রমন্ত্রী আসাদুজ্জামান খান কামাল। তিনি আরও বলেন, বাংলাদেশ মিয়ানমার বা অন্য কোনো দেশের সঙ্গে যুদ্ধ চায় না, তবে তার সামরিক বাহিনী সবসময় যে কোনো উস্কানির জবাব দিতে প্রস্তুত। ঢাকায় বর্তমান অনুপ্রবেশ নিরসনে কূটনৈতিক প্রচেষ্টা জোরদার করার পর বুধবার স্বরাষ্ট্রমন্ত্রী সশস্ত্র বাহিনীর প্রধান, বর্ডার গার্ড বাংলাদেশ ও কোস্টগার্ড এবং আইন-শৃঙ্খলা রক্ষাকারী বাহিনী ও পররাষ্ট্র মন্ত্রণালয়ের শীর্ষ কর্মকর্তাদের সঙ্গে মিয়ানমারকে নিয়ে একটি উচ্চপর্যায়ের বৈঠক করেন। সেখানে তিনি বলেন, ‘আমরা বেশ কিছু উস্কানিমূলক কার্যকলাপ দেখেছি। আমরা মনে করি আরাকান আর্মি (মিয়ানমারের সশস্ত্র বাহিনী) অভ্যন্তরীণ সংঘাতে লিপ্ত, এবিষয়ে বাংলাদেশের এখনই কোনো ভূমিকা নেই।'' বাংলাদেশের সেনাপ্রধান জেনারেল এসএম শফিউদ্দিন আহমেদ বুধবার একটি পৃথক কর্মসূচিতে বলেছেন যে, তার কর্মীরা প্রয়োজনে মিয়ানমারকে জবাব দিতে প্রস্তুত রয়েছে। মিয়ানমারের ক্রমাগত মর্টার শেলিং, গুলিবর্ষণ এবং ড্রোন হামলার জেরে বান্দরবান জেলায় একজন রোহিঙ্গার মৃত্যু এবং বেশ কয়েকজন আহত হবার পর শফিউদ্দিন বলেছেন যে, তিনি ইতিমধ্যেই তার মিয়ানমারের প্রতিপক্ষকে একটি শক্তিশালী বার্তা পাঠিয়েছেন।\n\nঢাকা সেনানিবাসে এক বক্তৃতায় জেনারেল শফিউদ্দিন বলেন -''প্রয়োজনে আমরা সাড়া দিতে প্রস্তুত। এটা সত্যি, আমি আমার সকল স্টেকহোল্ডারের সাথে যোগাযোগ করছি’। মিয়ানমার বাহিনী সীমান্তে বিদ্রোহীদের সাথে লড়াই করছে বলে সম্প্রতি বেশ কয়েকবার বাংলাদেশে গোলা বর্ষণ হয়েছে। মিয়ানমারের বিমান ও হেলিকপ্টারও বাংলাদেশের আকাশসীমা লঙ্ঘন করেছে।\n\nবিজ্ঞাপন\n\nবাংলাদেশ ও মিয়ানমারের মধ্যবর্তী ভূখণ্ডে আশ্রয় নেওয়া এক রোহিঙ্গা কিশোর শেল বিস্ফোরণে মারা যায় এবং ল্যান্ডমাইন বিস্ফোরণে একজন বাংলাদেশি একটি পা হারান।\n\nবান্দরবানের সীমান্তবর্তী এলাকার বাসিন্দারা বলেছেন, বাংলাদেশের পক্ষ থেকে শান্ত থাকার আহ্বান সত্ত্বেও পরিস্থিতির কোনো উন্নতি না হওয়ায় তারা আতঙ্কে রয়েছেন। গত বছরের জানুয়ারি ও ফেব্রুয়ারি মাসে আরাকান রাজ্যে দুটি হামলা চালায় মিয়ানমারের সশস্ত্র বাহিনী। যার ফল ভালো হয়নি। আরাকান বাহিনীর হাতে মিয়ানমার সেনাবাহিনীর ১৯ সেনা নিহত হয়েছে। ধাওয়া খেয়ে পিছু হটতে বাধ্য হয় মিয়ানমার বাহিনী। মিয়ানমারও থাই সীমান্তে দুটি মর্টার শেল নিক্ষেপ করেছে। থাই সরকার কোনো প্রতিক্রিয়া জানায়নি, তবে বিষয়টি পর্যবেক্ষণ করছে।\n\nকয়েকদিন আগে বাংলাদেশ সীমান্তে মর্টার শেল নিক্ষেপ করেছে মিয়ানমার। বাংলাদেশ সরকার দুই দফায় এর তীব্র প্রতিবাদ করেছে। আরাকানের প্রসঙ্গে আসা যাক। আরাকান আর্মি (AA) রাখাইন রাজ্য (আরাকান) ভিত্তিক একটি বিদ্রোহী গোষ্ঠী। ১০ এপ্রিল ২০০৯-এ প্রতিষ্ঠিত, AA হলো ইউনাইটেড লীগ অফ আরাকান (ULA) এর সামরিক শাখা। বর্তমানে এর নেতৃত্ব দিচ্ছেন কমান্ডার ইন চিফ মেজর জেনারেল তোয়ান মারাত নাইং এবং ভাইস ডেপুটি কমান্ডার ব্রিগেডিয়ার জেনারেল নিও তোয়ান অং। কাচিন সংঘাতে, এএ কাচিন ইন্ডিপেন্ডেন্স আর্মি (কেআইএ) এর সাথে তাতমাডো (মিয়ানমার সশস্ত্র বাহিনী) এর বিরুদ্ধে লড়াই করেছিল। বেশিরভাগ AA সৈন্যরা মূলত কেআইএ মিলিটারি একাডেমিতে প্রশিক্ষিত ছিল। ২০১৪ সাল থেকে AA রাখাইন রাজ্যে নিজস্ব প্রশিক্ষণ শিবির স্থাপন করেছে।\n\nমায়ানমার পিস মনিটরের মতে, AA-এর ২০১৪ সালে ১,৫০০এরও বেশি সৈন্য ছিল, যার মধ্যে মিয়ানমারের বাংলাদেশ সীমান্তের কাছে রাখাইন রাজ্যে নিযুক্ত কর্মীও ছিল। ২০১৫ সালের সেপ্টেম্বরে AA-এর বেসামরিক শাখায় ২,৫০০ এরও বেশি সৈন্য এবং ১০,০০০ কর্মী ছিল। ২০২০ সালের জানুয়ারিতে AA প্রধান দাবি করেছিলেন যে, এই গোষ্ঠীর ৩০,০০০ এরও বেশি সৈন্য রয়েছে। আরাকান আর্মি (AA) গঠিত হয়েছিল ১০ এপ্রিল ২০০৯-এ তার রাজনৈতিক শাখা ইউনাইটেড লীগ অফ আরাকান (ULA) নিয়ে। এটি কাচিন রাজ্যকে লাইজাইয়ের 'অস্থায়ী সদর দফতর' হিসাবে গড়ে তোলে।\n\n১১ ডিসেম্বর ২০১১-এ তরুণ আরাকান আর্মি সৈন্যদের প্রশিক্ষণের পর দলটি আরাকান রাজ্যে ফিরে যাওয়ার এবং আত্মনিয়ন্ত্রণের জন্য লড়াই করার পরিকল্পনা করেছিল। ২০১১ সালের জুনে কাচিন রাজ্যে যুদ্ধের প্রাদুর্ভাব তাদের অক্ষম করে তুলেছিল। ফলে কেআইএর সমর্থনে তারা মিয়ানমার সেনাবাহিনীর বিরুদ্ধে অস্ত্র তুলে নেয়। ২০১৪ সালে, AA বাংলাদেশ সীমান্তের কাছে রাখাইন রাজ্যে এবং থাই-মিয়ানমার সীমান্তের কাছে আরেকটি অভিযান শুরু করে। ফলস্বরূপ এটি অনেক শক্তিশালী হয়েছে এবং এর যুদ্ধ ক্ষমতা ক্রমেই বেড়েছে। ২০১৫ সালের ফেব্রুয়ারিতে AA মিয়ানমার সেনাবাহিনীর সাথে তাদের সংঘর্ষে একটি সশস্ত্র গোষ্ঠী মিয়ানমার ন্যাশনালিটিজ ডেমোক্রেটিক অ্যালায়েন্স আর্মি (MNDAA) এবং তার সহযোগী তাইং ন্যাশনাল লিবারেশন আর্মি (TNLA) এর সাথে লড়াই করেছিল। সংঘর্ষে শত শত তাতমাদ সৈন্য নিহত হয়েছে বলে জানা গেছে।\n\n২০১৫-র ২৭ অগাস্ট AA এবং বাংলাদেশ বর্ডার গার্ড ফোর্সের মধ্যে সংঘর্ষ শুরু হয়। বান্দরবান জেলার থানচির বড় মোদক এলাকায় মিয়ানমার-বাংলাদেশ সীমান্তে উভয়পক্ষের মধ্যে গুলি বিনিময় হয়েছে। ২০১৫-এর ২০ আগস্ট আরাকান আর্মি বর্ডার গার্ড বাংলাদেশ (বিজিবি) এর সঙ্গে সংঘর্ষে লিপ্ত হয়। তখন তাদের দশটি ঘোড়া আটক করে বিজিবি। আরাকান আর্মি স্পষ্টতই বহু-জাতিগত আরাকানি জনসংখ্যার জন্য আত্মনিয়ন্ত্রণ, আরাকান জনগণের জাতীয় পরিচয় ও সাংস্কৃতিক ঐতিহ্যের সুরক্ষা এবং প্রচার, আরাকান জনগণের 'জাতীয় মর্যাদা' এবং সর্বোত্তম স্বার্থকে সমর্থন করে।\n\n২০২১ সালের আগস্ট মাসে পরিচালিত আরাখা মিডিয়া (AKK) এর সাথে একটি সাক্ষাত্কারে, আরাকান সেনাবাহিনীর কমান্ডার-ইন-চিফ স্পষ্টভাবে বলেছেন যে, সশস্ত্র বিপ্লবের রাজনৈতিক উদ্দেশ্য হলো আরাকানের সার্বভৌমত্ব পুনরুদ্ধার করা। এ বিষয়ে কোনো দর কষাকষি হয়নি এবং ভবিষ্যতেও হবে না। মিয়ানমার একটি অস্থিতিশীল দেশ। সেখানে বারবার সামরিক অভ্যুত্থান হয়েছে। গণতন্ত্রকে অবরুদ্ধ করা হয়েছে। সামরিক জান্তার ক্ষমতা দখলের চিত্র মিয়ানমারের বুকে বারবার লেখা হয়েছে। মিয়ানমারে সংখ্যালঘুদের নিপীড়নের ইতিহাসও পুরনো। ১৯৯০ সাল থেকে চীন, রাশিয়া ও ইউক্রেনসহ বেশ কয়েকটি দেশ মিয়ানমারকে সামরিক সহায়তা দিতে শুরু করে। ভারতকে চাপে রাখতে মিয়ানমারের কাছে বিপুল পরিমাণ অস্ত্র বিক্রি করছে চীন।\n\n‘স্টকহোম ইন্টারন্যাশনাল পিস রিসার্চ ইনস্টিটিউট’ এবং ‘গ্লোবাল ফায়ারপাওয়ার ডটকম’ সূত্র বলছে যে, মিয়ানমার সেনাবাহিনীর আকার ৫ লক্ষ ১৬ হাজার। যার মধ্যে ৪৬,০০০ নিয়মিত এবং ১ লক্ষ ১০ হাজার রিজার্ভ সৈন্য রয়েছে। এছাড়া মিয়ানমারের কাছে ১২৭টি যুদ্ধবিমানসহ মোট ২৬৪টি সামরিক বিমান, ৯টি অ্যাটাক হেলিকপ্টারসহ ৮৬টি হেলিকপ্টার, ৮৮৬টি অত্যাধুনিক ট্যাংক, ৪ হাজার ২১২টি বিভিন্ন ধরনের ক্ষেপণাস্ত্র, ১ হাজার ২০০টি সাঁজোয়া সামরিক যান, আকাশ প্রতিরক্ষায় কমপক্ষে ২০০টি ক্ষেপণাস্ত্র রয়েছে। এছাড়াও ১২০০টি অ্যান্টি-ট্যাঙ্ক অস্ত্র, ২৭ টি নৌ ফ্রিগেট, ৪০ টি টহল ক্রাফটসহ মোট ১৫৫টি যুদ্ধজাহাজ রয়েছে ।\n\nবাংলাদেশ প্রতি বছর প্রতিরক্ষা খাতে বিলিয়ন বিলিয়ন ডলার ব্যয় করে। বর্তমানে বাংলাদেশ তার সশস্ত্র বাহিনীর আধুনিকীকরণের লক্ষ্যে ‘ফোর্সেস গোল ২০৩০’ অনুসরণ করছে। বাংলাদেশ একটি সেনানিবাস সম্প্রসারণ করেছে, সাবমেরিন অধিগ্রহণ করেছে এবং কক্সবাজারে একটি বিমান ঘাঁটি তৈরী করছে। ১৯৯০-এর দশক থেকে মিয়ানমার অস্ত্র সংগ্রহের দিকে মনোনিবেশ করেছে। নিরস্ত্রীকরণ চুক্তি স্বাক্ষরের পরও তারা অস্ত্র কেনা বন্ধ করেনি। ২০১২ সাল থেকে মিয়ানমারের জন্য অস্ত্র কেনা সহজ হয়েছে। এরই মধ্যে রাশিয়া, চীন, ইসরাইল, ইউক্রেন, ভারত, বেলারুশ, বেলজিয়াম, সুইজারল্যান্ড, পোল্যান্ডসহ বিভিন্ন দেশ তাদের কাছে বিপুল পরিমাণ অস্ত্র বিক্রি করেছে। সামরিক সরঞ্জাম ক্রয়ের ক্ষেত্রে চীন ইতিমধ্যে মিয়ানমারকে সবচেয়ে বেশি সহযোগিতা দিয়েছে। তারা মিয়ানমারের কাছে সবচেয়ে বেশি যুদ্ধবিমান, যুদ্ধজাহাজ ও গোলাবারুদ বিক্রি করেছে। পিছিয়ে নেই রাশিয়া ও ইউক্রেনও। মিয়ানমারের কাছে ভূমি থেকে উৎক্ষেপণযোগ্য ক্ষেপণাস্ত্র বিক্রি করেছে রাশিয়া। ইউক্রেন যুদ্ধজাহাজ বিক্রি করেছে। অন্যদিকে, ইসরাইল ট্যাঙ্ক এবং সাঁজোয়া কর্মী বহনকারী বাহন বিক্রি করেছে। এ নিয়ে একটি খবর প্রকাশ করেছে আল জাজিরা। তাদের তথ্য অনুযায়ী চীন থেকে সবচেয়ে বেশি বিমান কিনেছে মিয়ানমার ১২০টি, রাশিয়া ৬৪টি এবং পোল্যান্ড ৩৫টি। রাশিয়া (২৯৭১), চীন (১০২৯) এবং বেলারুশ (১০২) মিয়ানমারের কাছে সবচেয়ে বেশি ক্ষেপণাস্ত্র বিক্রি করেছে। চীন (২১), ভারত (৩) এবং সাবেক যুগোস্লাভিয়া (৩) মিয়ানমারের কাছে নৌ যুদ্ধজাহাজ বিক্রি করেছে। চীন (১২৫), সার্বিয়া (১২০) এবং রাশিয়া (১০০) বিভিন্ন ধরনের গোলাবারুদ, কামান বিক্রি করেছে। মিয়ানমারের কাছে সাঁজোয়া যান এবং ট্যাংক চীন (৬৯৬) , ইসরায়েল (১২০) এবং ইউক্রেন (৫০ ) বিক্রি করেছে।\n\nমিয়ানমারের উগ্র মনোভাব থাকলেও তাদের সামরিক কৌশল নিম্নমানের। শক্তির ভিত্তিও দুর্বল। অনেকেই বলছেন, মিয়ানমার যুদ্ধের খেলায় মেতেছে। বাংলাদেশের সঙ্গে তারা এই খেলায় অংশ নিতে চায়। কিন্তু বাংলাদেশ একটি শান্তিপূর্ণ দেশ। বাংলাদেশ কোনো দেশের সঙ্গে যুদ্ধে জড়াতে চায় না। বাংলাদেশের নীতি হলো- সবার সঙ্গে বন্ধুত্ব বজায় রাখা। তাই বাংলাদেশকে দুর্বল ভাবা ঠিক নয়। বাংলাদেশের সশস্ত্র বাহিনী এখন বিশ্বমানের। বাংলাদেশের পদাতিক বাহিনী এতটাই উন্নত যে, এটি বিশ্বের শীর্ষ দেশগুলোর একটি হবার যোগ্যতা রাখে । আর তাই বাংলাদেশের সশস্ত্র বাহিনীকে দুর্বল মনে করলে মিয়ানমার অত্যন্ত বোকামি করবে।\n\nসূত্র : eurasiareview.com\n\nলেখক : সুফিয়ান সিদ্দিক\n\nঅনুবাদে : সেবন্তী ভট্টাচার্য্য",
    "বিশ্বকাপ দলগুলোয় কার দাপট থাকবে—রিয়াল নাকি বার্সার": "বিশ্বকাপের দামামা বাজতে আর দুই মাসও বাকি নেই। ২০ নভেম্বর থেকে কাতারে শুরু হবে ফুটবলের এই মহাযজ্ঞ। এর আগে চলমান আন্তর্জাতিক বিরতিতে জাতীয় দলের ম্যাচ দিয়ে স্কোয়াড বাছাইয়ের কাজও চালিয়ে যাচ্ছে দলগুলো। নিজেদের শক্তি-দুর্বলতা বিবেচনায় নিয়েই খেলোয়াড় বাছাইয়ের কাজ করছেন কোচরা।\n\nবিশ্বকাপ কিংবা বড় কোনো টুর্নামেন্টের আগে বিশেষভাবে চোখ থাকে স্পেন দলের ওপর। দুই চিরপ্রতিদ্বন্দ্বী ক্লাব রিয়াল মাদ্রিদ ও বার্সেলোনা থেকে কারা সুযোগ পাচ্ছেন, তা নিয়ে চলতে থাকে নানা হিসাব-নিকাশ।\n\nতবে কেবল স্পেন দলেই নয়, অন্য জাতীয় দলগুলোতেও এই দুই ক্লাবে ব্যাপক আধিপত্য থাকে। বিশ্বকাপ দলগুলো রিয়াল-বার্সা থেকে কারা জায়গা পেতে পারেন, সম্ভাব্য সেই নামগুলো জেনে নেওয়া যাক।",
    "রূপান্তরিত নারী মডেলের সঙ্গে প্রেম করছেন এমবাপ্পে?": "এ তো গেল ফুটবল বিষয়ক আলোচনা বা শিরোনামের কথা। মাঠের বাইরেও খুব একটা ভালো সময় কাটছে না এমবাপ্পের। এর মধ্যেই আবার গুঞ্জন উঠেছে তাঁর প্রেম আর প্রেমিকা নিয়ে। সম্প্রতি সামাজিক যোগাযোগমাধ্যমে এক নারীর সঙ্গে তাঁর কিছু ছবি ছড়িয়ে পড়েছে। ধারণা করা হচ্ছে, ওই নারী এমবাপ্পের প্রেমিকা।\n\nএমন গুঞ্জন ওঠার পরই প্রশ্ন ওঠে—কে এই নারী। খুব বেশি খোঁজাখুঁজি করতে হয়নি। এমবাপ্পের সঙ্গে ছবির ওই নারী আর কেউ নন, প্লেবয় সাময়িকীতে প্রথম ট্রান্সজেন্ডার মডেল হিসেবে প্রচ্ছদে জায়গা পাওয়া ইনেস রাউ। ছেলে হিসেবে জন্ম নেওয়া রাউ পরবর্তীতে নিজেকে নারীতে রূপান্তরিত করেছেন।",
    "মিয়ানমারের সঙ্গে যুদ্ধে জড়াতে চাই না : সেতুমন্ত্রী": "মিয়ানমার সীমান্তে উত্তেজনা প্রসঙ্গে সড়ক পরিবহন ও সেতুমন্ত্রী ওবায়দুল কাদের বলেছেন, আমরা মিয়ানমারের বিষয়ে অত্যন্ত সতর্ক অবস্থানে এবং সংযম হয়ে পরিস্থিতি পর্যবেক্ষণ করছি। আমাদের যেখানে যাকে এ ব্যাপারে দায়িত্ব দেওয়া দরকার যথাস্থানে তাদের দায়িত্ব দেওয়া হয়েছে। প্রধানমন্ত্রী বলে দিয়েছেন-আমরা কারো সাথে যুদ্ধ করব না। সেভাবে প্রশাসন, আইনপ্রয়োগকারী সংস্থা সেনাবাহিনী, বিজিবি, র‌্যাব সবাই প্রস্তুত আছে।\n\nবিজ্ঞাপন\n\nআজ বৃহস্পতিবার (২২ সেপ্টেম্বর) মধুমতি নদীর ওপর নির্মিত সেতু পরিদর্শনকালে সাংবাদিকদের তিনি এ কথা বলেন।\n\nতিনি এ বিষয়ে আরো বলেন, আমরা আক্রমণকারী হিসেবে চিহিৃত হব না। আমাদের লক্ষ্য আলোচনার টেবিলে শান্তিপূর্ণ সমাধান। প্রয়োজনে বিষয়টা আমরা জাতিসংঘে নিয়ে যাব। প্রধানমন্ত্রী আগামীকাল এ ব্যাপারে জাতিসংঘে বক্তব্য রাখবেন। সেখানে তিনি ব্যাপারটা উত্থাপন করবেন।\n\nমন্ত্রী বলেন, এখন যুদ্ধ করার সময় না। ইউক্রেন যুদ্ধের কারণে সারা বিশ্বে জ্বালানি সংকট চলছে। গোটা বিশ্বে আজকে অস্থিতিশীলতা বিরাজ করছে। আমাদের এখানে বাধ্য হয়ে জ্বালানির মূল্য বাড়াতে হয়েছে। বাধ্য হয়ে জিনিসপত্রে দাম বাড়াতে হয়েছে। জীবনযাত্রার ব্যয় দিন দিন বাড়ছে। কাজেই যুদ্ধটা আমাদের না। আরেকটা যুদ্ধের দরকার নাই। শান্তিপূর্ণ সমাধানই কাম্য। মিয়ানমারও আমরা আশাকরি শান্তির পথে আসবে।\n\nআগামী নির্বাচনে বিএনপির অংশগ্রহণ প্রসঙ্গে মন্ত্রী বলেন, বিএনপি নির্বাচনের নামে মিথ্যাচার করছে। প্রতিদিনই তত্ত্বাবধায়ক সরকারের দিবাস্বপ্ন দেখছে। তত্ত্বাবধায়ক সরকার আদালত ফয়সালা করে দিয়েছেন। এখানে আমাদের কোনো এখতিয়ার নাই। তত্ত্বাবধায়ক সরকার উচ্চ আদালতের সিদ্ধান্তে মিউজিয়ামে চলে গেছে। ওটা আর ফিরে আসার সম্ভাবনা আপাতত নেই।\n\nনির্বাচন প্রসঙ্গে মন্ত্রী বলেন, নিরপেক্ষ নির্বাচন হবে এটা আমি আশ্বস্ত করতে চাই। এই নির্বাচন কমিশনের অধীনেই নির্বাচন হবে। আর এই সরকার মূল দায়িত্ব পালন করবে না। নির্বাচনকালীন অন্যান্য গণতান্ত্রিক দেশের মতো এই সরকার রুটিন ওয়ার্ক পালন করবে। যারা নির্বাচনে দায়িত্বে থাকবে তারা সরকারের অধীনে থাকবে না। তারা নির্বাচন কমিশনের অধীনে থাকবে, নির্বাচন কমিশেনের নির্দেশনা অনুযায়ি চলবে।\n\nনির্বাচন প্রসঙ্গে মন্ত্রী আরো বলেন, নির্বাচনের সময় পুলিশকে বদলি করতে হলে করবে নির্বাচন কমিশন। এগুলো বারবার বলার পরও তারা বিষয়টি নিয়ে পানি ঘোলা করছে। তারা পানি ঘোলা করে নির্বাচনকে প্রশ্নবিদ্ধ করছে। শেষ পযন্ত নির্বাচনে না এসে তাদের সামনে আর কোনো পথ আছে বলে আমি মনে করি না।\n\nগোপালগঞ্জের কাশিয়ানী উপজেলার কালনা পয়েন্টে মধুমতি নদীর ওপর নির্মিত মধুমতি সেতু নির্মাণ ও উদ্বোধন প্রসঙ্গে মন্ত্রী বলেন, এই সেতু দেশরত্ন বঙ্গবন্ধু কন্যা প্রধানমন্ত্রী শেখ হাসিনা প্রতিশ্রুতি। শুধু নড়াইলবাসীর জন্য নয়, এই প্রতিশ্রুতি যশোর, মাগুরা, ঝিনাইদা, খুলনাসহ গোটা অঞ্চল সুফল পাবে। ৬৯০ মিটার দীর্ঘ ৬ লেন বিশিষ্ট এ সেতু নির্মাণে খরচ হয়েছে ৬৫৯ কোটি ৮৫ লক্ষ টাকা। আমরা যথা সময়ে কাজ শেষ করেছি। অক্টোবর মাসেই বহু প্রতিক্ষিত এ সেতুটি উদ্বোধন হবে। প্রধানমন্ত্রী শেখ হাসিনা কথা দিয়ে কথা রেখেছেন।\n\nমন্ত্রী আরো বলেন, এই সেতুর মাধ্যমে পদ্মা সেতুর সুফল গোটা দক্ষিণ পশ্চিমাঞ্চলের মানুষ ভোগ করবেন। এই সেতুকে আর কালনা সেতু বলা যাবে না এই সেতুর নাম মধুমতি সেতু। প্রধানমন্ত্রী শেখ হাসিনা এই সেতুর নামকরণ করেছেন মধুমতি সেতু। এই সরকারের আমলে সুদুর পাহাড়ে পর্যন্ত যেদিকে যান শুধু রাস্তা। ইতিহাসে এর কোনো নজির নাই। যেখানে প্রয়োজন ৪ লেন ৬ লেন আমরা করেছি। আমরা পদ্মা সেতু করলাম, এর সুফল পেতে হলে রাস্তাও প্রশস্ত করতে হবে। সেটা আমরা জানি। আমাদের পরিকল্পনা আছে।\n\nএ সময় নড়াইল ১ আসনের সংসদ সদস্য মাশরাফি বিন মর্তুজা, গোপালগঞ্জ সড়ক বিভাগের নির্বাহী প্রকৌশলী মো. জাহিদ হোসেন, মধুমতি সেতুর প্রকল্প পরিচালক মো. আশরাফুজ্জামান, কাশিয়ানী উপজেলা নির্বাহী অফিসার মো. মেহেদী হাসানসহ প্রমুখ উপস্থিত ছিলেন।",
    "নতুন বাঁকে প্রবেশ করেছে ইউক্রেন যুদ্ধ": "এ বছরের শুরুতে ফেব্রুয়ারি মাসে ক্রেমলিন একটি ‘বিশেষ সামরিক অভিযান’ পরিচালনার সিদ্ধান্ত নিলে রাশিয়ার সেনারা ইউক্রেনের কিছু কিছু অঞ্চল দখল করে নেয়। কিন্তু গত কয়েক মাস ধরে অপ্রত্যাশিত ও দ্রুত পালটা আক্রমণের মাধ্যমে ইউক্রেনীয় বাহিনী বেশ কয়েকটি অঞ্চল পুনরুদ্ধার করতে সক্ষম হয়েছে। তারা রাশিয়ানদের রেখে যাওয়া বিপুল পরিমাণ অস্ত্র, কৌশলগত গিয়ার, হার্ডওয়্যার, বর্ম ও সরঞ্জাম দখল করেছে। যদিও চূড়ান্ত বিজয় আসেনি, তবু যুদ্ধক্ষেত্রের এই বাস্তব তথ্যগুলো খুবই তাৎপর্যপূর্ণ।\n\nপ্রথমত, ইউক্রেনীয় পালটা আক্রমণ যুদ্ধের কৌশলগত বুদ্ধিমত্তা, প্রচলিত সামরিক প্রস্তুতি ও লজিস্টিক কর্মক্ষমতার ব্যাপারে রাশিয়ার কার্যকর সক্ষমতা সম্পর্কে সঙ্গত কারণে সন্দেহ তৈরি করেছে। অতএব, এ কথা বলা যায়, ২০০৮ সালের রুশ-জর্জিয়ান যুদ্ধে এবং বাশার আল-আসাদের নেতৃত্বাধীন সরকারের পক্ষে সিরিয়ায় মস্কোর হস্তক্ষেপে বিজয় অর্জনের পর বিশিষ্ট বিশ্লেষকরা পর্যন্ত যে ধারণা করেছিলেন—তা সঠিক ছিল না। তারা রাশিয়ার সামরিক শক্তিকে যেভাবে মূল্যায়ন করেছেন তা ছিল আসলে অতিরঞ্জিত। তাই রাশিয়ানদের আর স্বয়ংক্রিয়ভাবে অপরাজেয় হিসেবে দেখা যায় না।\n\nদ্বিতীয়ত, ইউক্রেন তাসের ঘরের মতো ভেঙে পড়েনি। ইউক্রেন সরকারেরও পতন হয়নি। বিদ্যমান অসামঞ্জস্যতা সত্ত্বেও, ইউক্রেনীয় বাহিনী রাশিয়ানদের সঙ্গে যুদ্ধ করতে ভয় পায় না। যদিও ন্যাটোর অস্ত্র ও হার্ডওয়্যারের প্রবাহ কিয়েভের শক্তিকে শক্তিশালী করেছে, তার পরও এটা বলা অপ্রাসঙ্গিক হবে না যে, যুদ্ধ নিছক কোনো সাধনা নয়। যুদ্ধকে অস্তিত্বের সংগ্রাম হিসেবে নিতে পারলে তার প্রভাব যুগপত্ভাবে মানুষের মন-মানসিকতার ওপর পড়তে বাধ্য। এখানে এই বিষয়টি অনুপেক্ষণীয়।\n\nতৃতীয়ত, কিয়েভের বিদেশি সমর্থকরা নিশ্চিত হয়েছেন, ইউক্রেনের বিজয় সম্ভবত অর্জনযোগ্য। ইউক্রেনে এই ধরনের ফলাফল অর্জন মার্কিন যুক্তরাষ্ট্রের জন্য একটি বড় বিজয়ের কারণ হবে। এর ফলে পরাশক্তি হিসাবে রাশিয়া তার মর্যাদা হারাবে। মস্কো মূল ইউরোপীয় রাজ্যগুলো থেকে বিচ্ছিন্ন হয়ে পড়বে। যেমন—মস্কো জার্মানির সঙ্গে যে গেমচেঞ্জিং অংশীদারত্ব তৈরি করতে পারত, তা আর সম্ভব হবে না। এতে মার্কিন সামরিক-শিল্পপ্রতিষ্ঠানের রপ্তানি বৃদ্ধি পাবে উল্লেখযোগ্য হারে এবং আমেরিকান সেনাদের প্রাণহানি ছাড়াই অর্জিত হবে এই সাফল্য।\n\nচতুর্থত, রাশিয়ান বাহিনী তাদের বিপত্তির প্রতিক্রিয়ায় ইউক্রেনের অবকাঠামো, বিশেষ করে স্নায়ুকেন্দ্র ও এর পাওয়ার গ্রিডের সার্কিটগুলোকে লক্ষ্যবস্তু করেছে। সুতরাং, যখন রাশিয়ার প্রেসিডেন্ট ভ্লাদিমির পুতিন দাবি করেন, এই ধরনের আক্রমণ কেবল সতর্কীকরণের জন্য, তখন বুঝতে হবে এর পেছনেও রয়েছে প্রচ্ছন্ন হুমকি। এর অর্থ হলো—যদি প্রয়োজন হয়, রাশিয়ানরা বড় ধরনের হামলার কথা ভাববে। এমনকি রাশিয়ানরা যদি শেষ পর্যন্ত ইউক্রেন জয় করতে অক্ষম হয়, তবুও তারা এটি করার চেষ্টা করতে পারে।\n\nইউক্রেন যুদ্ধের ভূমিকম্পের ধাক্কা সোভিয়েত ইউনিয়নের পতনের পর স্বাধীনতা লাভকারী রাষ্ট্রগুলোতেও কিছুটা উত্তেজনা তৈরি করেছে। যেমন—মস্কোর ভূরাজনৈতিক কক্ষপথে কৌশলগতভাবে নোঙর করা একটি স্থলবেষ্টিত রাষ্ট্র আর্মেনিয়ার বিরুদ্ধে আজারবাইজানের সামরিক শত্রুতার সূচনা হয়েছে। যুদ্ধবিরতি হলেও এখনো বিরাজ করছে উত্তেজনা। একই দিক নির্দেশ করে আরেকটি অর্থবহ ঘটনা। সেটা হলো—অমীমাংসিত আঞ্চলিক বিরোধের জন্য কিরগিজস্তানের বিরুদ্ধে তাজিকিস্তানের আক্রমণ। মধ্য এশিয়ার উভয় রাষ্ট্রই যৌথ নিরাপত্তা চুক্তি সংস্থা (CSTO) এবং সাংহাই সহযোগিতা সংস্থার (SCO) অন্তর্গত। ভূরাজনৈতিক কারণে শেষ পর্যন্ত তারা ইউক্রেন যুদ্ধের আগুনে উত্তাপ পেতে পারে।\n\nএদিকে মস্কো ও কিয়েভে রাজনৈতিক সমস্যা গভীরতর হচ্ছে। রাজনীতি চালিয়ে যাওয়ার চেয়ে যুদ্ধের গুরুত্ব যেন অনেক বেশি। সান জু-এর মতে, যুদ্ধ রাষ্ট্রের জন্য একটি গুরুত্বপূর্ণ বিষয়। কারণ এটি এমন এক পথ দেখায় যা হয় পার্থিব গৌরব অথবা সম্পূর্ণ ধ্বংসের দিকে নিয়ে যায়। এভাবে উচ্চ স্তরের জাতীয় নিরাপত্তা খোঁজার প্রয়োজনে ও একই সঙ্গে রাশিয়ার ঐতিহ্যবাহী সাম্রাজ্যবাদের প্রতিধ্বনি তুলে ক্রেমলিন একটি বিপজ্জনক জুয়া খেলা শুরু করেছে।\n\nইউক্রেনে রাশিয়ান বাহিনীর বিজয় আপাতত অধরাই মনে হচ্ছে। প্রকৃতপক্ষে, মস্কোর কট্টরপন্থিরা যুদ্ধের অগ্রগতির অভাবে অসন্তুষ্ট। তাদের মধ্যে কেউ কেউ দৃশ্যত এটা বিশ্বাস করেন যে, যুক্তিসঙ্গত সাফল্য অর্জনের জন্য আরও আক্রমণাত্মক পদ্ধতি অবলম্বন করা প্রয়োজন। যুদ্ধের স্ফুলিঙ্গ অপ্রত্যাশিতভাবে রাশিয়ার মাটিতেও পৌঁছাতে পারে। যেমন—গাড়ি বিস্ফোরণে ইউরেশীয়বাদের প্রধান তাত্ত্বিক আলেকজান্ডার দুগিনের কন্যা দারিয়া দুগিনের মৃত্যুর ঘটনায় তা প্রমাণিত হয়। এই দার্শনিকের হাইব্রিড ভূরাজনৈতিক মডেল বুদ্ধিবৃত্তিকভাবে রাশিয়ান পররাষ্ট্রনীতির আচরণকে বদলে দিয়েছে।\n\nক্রেমলিন ইউক্রেনের জাতীয়তাবাদী শক্তিকে অবমূল্যায়ন করেছিল। ইউক্রেনের শহরগুলোতে রাশিয়ান সেনাদের মুক্তিদাতা হিসাবে অভিবাদন জানানো হয়নি। এর পরিবর্তে তারা রাশিয়ানদের প্রতিরোধে এগিয়ে এসেছেন। মস্কো এমন এক প্রতিকূল পরিস্থিতির মধ্যে পড়েছে যেখান থেকে উত্তরণের কোনো সহজ উপায় নেই। অবশ্য জর্জ ফ্রিডম্যান এবং সের্গেই কারাগানভের মতো ভূরাজনৈতিক বিশ্লেষকরা স্বীকার করেছেন, পুতিন হারতে পারেন না। এর অর্থ এই যে ইউক্রেনে বিজয় লাভের ব্যাপারে তিনি যে ধারণা করেছিলেন তা নতুনভাবে সংজ্ঞায়িত বা পরিবর্তন করা দরকার। ক্রেমলিন ইউক্রেনীয় রাজ্যের মূল স্নায়ুকেন্দ্রগুলোতে আঘাত করার চেষ্টা করতে পারে, যেমন—সরকারি ভবন, শিল্পপ্রতিষ্ঠান, লজিস্টিক হাব, অবকাঠামো ইত্যাদিতে এবং আসন্ন শীতকে কাজে লাগাতে পারে—যাতে ইউরোপীয় ভোক্তা বাজারের জন্য জ্বালানি সরবরাহ সর্বোচ্চ পর্যায়ে বাধাগ্রস্ত হয়। অন্যথায়, এই ঝুঁকিপূর্ণ অভিযানে ব্যর্থতার ফলে রাশিয়ায় অস্থিরতা বেড়ে যাবে এবং রাশিয়ার জাতীয় শক্তির দ্রুত পতন ঘটবে। এই ধরনের পরিস্থিতিতে, রাশিয়ান ফেডারেশন আরো কঠোর সমস্যার সম্মুখীন হতে পারে।\n\nযদি মস্কো সিএসটিও-এর অধীনে নিরাপত্তা গ্যারান্টি বা ইউরেশিয়ান ইকোনমিক ইউনিয়নের মাধ্যমে অর্থনৈতিক প্রণোদনা প্রদান করতে অক্ষম হয়, তাহলে সেই বহুপাক্ষিক কাঠামোর বিশ্বাসযোগ্যতা অপূরণীয়ভাবে ক্ষতিগ্রস্ত হবে। যদি রাশিয়ানদের আর ভয় না করা হয়, তাহলে ক্রেমলিনের মিত্রদের যেমন—বেলারুশ, আর্মেনিয়া, কিছু মধ্য এশিয়ার প্রজাতন্ত্র এবং বিচ্ছিন্ন রুশপন্থি ছিটমহল তথা ডনবাস, আবখাজিয়া, দক্ষিণ ওসেটিয়া ও ট্রান্সনিস্ট্রিয়াদের নিজেদের মতো চলতে হবে। অন্যত্র রাশিয়ান অংশীদারদের যেমন—সিরিয়া, সার্বিয়া, নিকারাগুয়া, ভেনিজুয়েলা, কিউবাকে পৃষ্ঠপোষকতার নতুন উত্স খুঁজতে হবে বা পশ্চিমাদের সঙ্গে তৈরি করতে হবে এরকম সহাবস্থান।\n\nরাশিয়ার কী সর্বনাশ ঘটছে? ঐতিহাসিক রেকর্ড দ্বারা বিচার করলে এটা বলা কঠিন। রাশিয়ানরা প্রকৃতপক্ষে ক্রিমিয়ান যুদ্ধ, রুশ-জাপানি যুদ্ধ, প্রথম বিশ্বযুদ্ধ ও ইউএসএসআর-এর পতনের মতো পর্বগুলোতে চরম পরাজয়ের সম্মুখীন হয়েছিল। তবুও তারা দীর্ঘদিন ধরে এই দৃষ্টিভঙ্গি লালন করে যে রাশিয়া বিপর্যয়ের পরেও তার শক্তিকে পুনরুজ্জীবিত করতে সক্ষম। এমনকি মঙ্গোল, টিউটনিক নাইটস, সুইডেন রাজ্য, নেপোলিওনিক ফ্রান্স ও নাসি জার্মানির মতো শক্তিশালী প্রতিদ্বন্দ্বীদের বিরুদ্ধেও তারা আপাতদৃষ্টিতে পরাজিত হয়েছে। তা সত্ত্বেও, একটি দুর্বল, কোণঠাসা এবং পুনর্গঠনবাদী রাশিয়া এখনো বিপজ্জনক হতে পারে। যদি রাশিয়ানরা অপরিবর্তনীয় ক্ষতির সম্মুখীন হয় এবং তারা মনে করে যে, তাদের হারানোর আর কিছুই নেই, তবে ক্রেমলিন কৌশলগত পারমাণবিক অস্ত্র ব্যবহারের মতো অকল্পনীয় বিকল্পগুলোও বিবেচনা করতে পারে। এভাবে, রাশিয়ান ফেডারেশনের পতন সোভিয়েত ইউনিয়নের বিলুপ্তির চেয়েও জঘন্য হতে পারে।\n\nআপাতদৃষ্টিতে ক্রিমিয়া এবং ডনবাসসহ রাশিয়ানদের দখলকৃত ইউক্রেনীয় মাটির প্রতিটি ইঞ্চি পুনরুদ্ধার করা একটি চ্যালেঞ্জ। এজন্য প্রচুর অর্থ, অস্ত্র ও সেনার প্রয়োজন। উপরন্তু, যুদ্ধের কারণে ইউক্রেনের অর্থনীতি চরমভাবে ক্ষতিগ্রস্ত হয়েছে। বেকারত্ব, মুদ্রাস্ফীতি, অস্থির বিনিময় হার, লাখ লাখ ইউক্রেনীয়দের দেশত্যাগ, এবং টেকসই আর্থিক ভারসাম্যহীনতা এর প্রধান অন্তরায়। তাই বিদেশি অর্থপ্রবাহ ছাড়া দেশটির সার্বিক উত্তরণ সম্ভব হবে না।\n\nলেখক : আন্তর্জাতিক সম্পর্ক, ভূরাজনীতি ও নিরাপত্তা বিশ্লেষক। নিউজিল্যান্ডের ম্যাসি বিশ্ববিদ্যালয়ে ডিফেন্স ও সিকিউরিটি স্টাডিজ বিভাগে পিএইচডি গবেষণারত",
    "উয়েফার বিরুদ্ধে মামলা করবেন লিভারপুলের ২০০০ সমর্থক": "রিয়ালের বিপক্ষে এ বছরের ২৮ মে চ্যাম্পিয়নস লিগ ফাইনাল দেখতে প্যারিসে যাওয়া লিভারপুল সমর্থকদের জন্য দিনটি ছিল কষ্টের, একই সঙ্গে আতঙ্কেরও। সেই ফাইনালে রিয়াল মাদ্রিদের কাছে হেরে গিয়েছিল লিভারপুল।\n\nতবে মাঠের ফলের আগেই মন ভেঙে গিয়েছিল লিভারপুলের সমর্থকদের। স্তাদ দি ফ্রান্সে ঢোকার সময় নিরাপত্তাকর্মীদের হাতে হেনস্তার শিকার হয়েছিলেন তাঁরা।\n\nপুলিশের লাঠিচার্জ আর কাঁদানে গ্যাসের আতঙ্ক তো ছিলই, অনেকে শারীরিক নিগ্রহ আর ছিনতাইয়ের কবলেও পড়েছিলেন। আতঙ্ক ছড়ানো সেই পরিস্থিতির মানসিক আঘাত এখনো ভুলতে পারছেন না বলে অভিযোগ ভুক্তভোগী দর্শকদের।",
    "খেলোয়াড় বিক্রি যাদের ব্যবসা": "এ ছাড়া বিশ্বের বিভিন্ন দেশ থেকে সম্ভাবনাময় এবং প্রতিভাবান খেলোয়াড় বাছাই করে আনার জন্য শক্তিশালী একটা নেটওয়ার্কও আছে বেনফিকার। যার মাধ্যমে তারা আর্জেন্টিনা থেকে আনহেল দি মারিয়া ও পাবলো আইমার, ব্রাজিল থেকে দাভিদ লুইজের মতো ফুটবলারদের খুব কম ফিতে তুলে নিয়ে এসেছিল।\n\nএখন প্রশ্ন হচ্ছে, আরও অনেক ক্লাবই তো আছে ইউরোপের অন্য দেশগুলোতে, বিশেষ করে শীর্ষ পাঁচ লিগের দেশে। সেখানকার চেয়ে পর্তুগিজ ক্লাবে কেন বেশি আসে দক্ষিণ আমেরিকানরা? মূলত পর্তুগালের জলবায়ু, সংস্কৃতি আর ফুটবল স্টাইলের বাড়তি কিছু সুবিধা আছে। দক্ষিণ আমেরিকানদের আটলান্টিক পাড়ি দিয়ে পর্তুগালে আসতে বেশি কিছু ভাবতে হয় না।\n\nব্রাজিলের তো ভাষাই পর্তুগিজ। আবার বিদেশি হিসেবে পর্তুগালে খেলার সুযোগ পাওয়াও সহজ। যে কারণে খেলার সুযোগ করে দিতে পারার সুবিধা নিয়ে কম টাকায় ব্রাজিল-আর্জেন্টিনার তরুণদের দলে ভিড়িয়ে ফেলে বেনফিকা। ওই তরুণেরাও ধরে নেন, পর্তুগাল তাঁদের ক্যারিয়ারের জন্য ট্রানজিট পয়েন্ট।\n\nইউরোপের কিছু ছোট ছোট দেশ, যেমন সার্বিয়া, স্লোভেনিয়া ও সুইডেনের প্রতিভাবান ফুটবলারদের গড়ে তোলায়ও সুনাম আছে বেনফিকার। যেমন স্লোভেনিয়ান গোলরক্ষক ইয়ান ওবলাককে তারা চার মিলিয়ন ইউরোয় কিনেছিল এনকে অলিম্পিয়া থেকে, পরে আতলেতিকোয় বিক্রি করে দেয় ১৬ মিলিয়নে।",
    "‘তাতমাদো’র এক ঢিলে তিন পাখি বধ করার কৌশল": "",
    "চরম আবহাওয়ার বলি বিশ্বের নদীগুলো": "নদীর মাঝখানে বৈঠা ছাড়া নৌকায় আটকা পড়ার মানে হল, আপনি কঠিন বিপদে পড়েছেন। তবে এই গ্রীষ্মে উত্তর গোলার্ধের কোনো কোনো নদীতে তেমনটা হলে বৈঠা কাজে নাও লাগতে পারে।\n\nটানা বৃষ্টিহীন দিন আর অবিরাম তীব্র তাপদাহে যুক্তরাষ্ট্র, ইউরোপ, এশিয়া এবং মধ্যপ্রাচ্যের অনেক নদীর প্রাণ যায় যায় অবস্থা। বিরূপ আবহাওয়ায় নদীগুলোর প্রস্থ এবং গভীরতা কমে গেছে।\n\nপানি কমে নদীর তলদেশ জেগে ওঠার ঘটনা এখন খুব সাধারণ দৃশ্য। কিছু নদী আবার এতটাই শুকিয়েছে যে, নৌযান চলাচলেরও অনুপযোগী হয়ে পড়েছে।\n\nএক প্রতিবেদনে সিএনএন দেখিয়েছে, মানবসৃষ্ট জলবায়ু সংকট কীভাবে বিশ্বের জলধারাগুলোকে বদলে দিচ্ছে। এর প্রভাব কেবল নদীর ওপরই পড়ছে না; যারা এসব নদীর পানি পান করেন, জমিতে সেচ, বিদ্যুৎ উৎপাদন বা পণ্য পরিবহনে নদীই যাদের ভরসা, তাদের জীবনকেও পাল্টে দিচ্ছে চরম আবহাওয়া।\n\nস্যাটেলাইট থেকে তোলা ছয়টি বড় নদীর এখনকার এবং আগের ছবি বিশ্লেষণ করে সিএনএন দেখিয়েছে, মানুষের কর্মফলে কীভাবে মারা যাচ্ছে বহু সভ্যতার জন্ম দেওয়া এসব জলধারা।",
    "এটা কেবলই সফলতার শুরু, বললেন সালাউদ্দিন": "কাঠমান্ডু থেকে ঢাকা আসতে খুব বেশি সময় লাগেনি সাফজয়ী নারী দলের। তবে ছাদখোলা বাসে অভিনন্দনে সিক্ত হতে হতে বিমানবন্দর থেকে মতিঝিলের বাফুফে ভবনে যেতে সাবিনা-কৃষ্ণাদের দুপুর-বিকেল-সন্ধ্যা গড়িয়ে রাতই হয়ে গেল।\n\nএমন দিনে অবশ্য সময়ের হিসাব কে রাখে! আনন্দ-উৎসবই সবকিছুই যে ভুলিয়ে দিয়েছে। এর আগে বিমানবন্দরে সংবাদ সম্মেলন হওয়ার কথা থাকলেও ভিড়ের কারণে তা হয়নি। বাফুফে ভবনে তাই উৎসব থামিয়ে সাংবাদিকদের মুখোমুখি হতে হলো বিজয়ী দলের সদস্যদের।",
    "বিকেলের ময়দানের খাস খবর (১৭/৯/২০২২)": "খেলার দুনিয়ার এ সমস্ত টাটকা খবর দিচ্ছেন শান্তি রায় চৌধুরী।\n\nকাতার বিশ্বকাপ: চিলির আপিল খারিজ, মূল পর্বে একুয়েডর\n\n- Advertisement -\n\nকাতার বিশ্বকাপে জায়গা করে নেওয়ার সবশেষ চেষ্টাও ব্যর্থ হয়ে গেল চিলির। একুয়েডরের বিরুদ্ধে তাদের অযোগ্য খেলোয়াড় খেলানোর অভিযোগের কোনো সত্যতা না পাওয়ায় লাতিন আমেরিকার দেশটির আপিল বাতিল করে দিল ফিফার আপিল বিভাগ। ফলে কাতার বিশ্বকাপে খেলতে আর কোনো বাধা থাকল না একুয়েডরের। শুক্রবার (১৬ সেপ্টেম্বর) এক বিবৃতিতে চিলির আপিলের প্রেক্ষিতে নিজেদের সিদ্ধান্ত জানায় ফিফা।\n\nদলীপ ট্রফিতে অঘটন। অল্পের জন্য প্রাণে বাঁচলেন কেকেআরের ভেঙ্কটেশ আইয়ার\n\nশুক্রবার দলীপ ট্রফির সেমিফাইনালে মুখোমুখি হয়েছিল ওয়েস্ট জোন ও সেন্ট্রাল জোন। সেই ম্যাচে হঠাৎ করেই চোট পান সেন্ট্রাল জোনের ভেঙ্কি। ওয়েস্ট জোনের চিন্তন গাজার মারা বল সজোরে গিয়ে লাগে ভেঙ্কটেশের মাথায়। ম্যাচ চলাকালীন মাটিতে লুটিয়ে পড়েন তিনি। সঙ্গে সঙ্গে মাঠের মধ্যে আনা হয় অ্যাম্বুলেন্স। বরাতজোরে বেঁচে যান ভেঙ্কি। মাঠে অ্যাম্বুলেন্স আনা হলেও তিনি তাতে ওঠেননি। তিনি ধীরে ধীরে মাঠ থেকে বেরিয়ে যান। স্ক্যান করানোর জন্য তাঁকে হাসাপাতালে নিয়ে যাওয়া হয়।\n\nদেশের ক্রিকেট বোর্ডের বিরুদ্ধে তোপ দাগলেন মিয়াঁদাদ\n\nদেশের ক্রিকেট বোর্ডের বিরুদ্ধে ফের তোপ দাগলেন পাকিস্তানের প্রাক্তন অধিনায়ক জাভেদ মিয়াঁদাদ।এশিয়া কাপের ফাইনালে শ্রীলঙ্কার কাছে হেরেছে পাকিস্তান। বাবরদের খেতাব হাতছাড়া হওয়ার পরই পাক ক্রিকেট বোর্ডকে একহাত নিলেন মিয়াঁদাদ। এমনকি বোর্ডের বিরুদ্ধে জাতীয়তাবাদী নিয়েও প্রশ্ন তুললেন পাকিস্তানের প্রাক্তন ক্রিকেটার।\n\nওয়ার্নকে নিয়ে সিনেমা বানানোর সিদ্ধান্তকে লজ্জাজনক বললেন দুই মেয়ে\n\nপ্রয়াত শেন ওয়ার্নকে নিয়ে সিনেমা বানানোর সিদ্ধান্ত নিয়েছে অস্ট্রেলিয়ার নাইন নেটওয়ার্ক। কিন্তু এই সিদ্ধান্তে আপত্তি জানিয়েছেন ওয়ার্নের দুই মেয়ে ব্রুক ওয়ার্ন ও সামার ওয়ার্ন। ব্যাপারটিকে রীতিমতো লজ্জাজনক বলে অভিহিত করেছেন তারা। প্রতিবাদ জানিয়ে ব্রুক ইনস্টাগ্রামে লিখেছেন, ‘বাবা বা আমাদের পরিবারের প্রতি কোনো শ্রদ্ধা কি রয়েছে ওদের? চ্যানেল নাইনের জন্যে এত কাজ করেছেন উনি। তার মৃত্যুর ছ’মাস পরেই সিনেমা তৈরির সিদ্ধান্ত নেওয়া হয়েছে? লজ্জাজনক সিদ্ধান্ত।’\n\nভিয়েতনাম সফরে ভারতীয় দলে বাংলা থেকে সুযোগ পেলেন না কোনও ফুটবলার\n\nভিয়েতনামে দু’টি প্রদর্শনী ম্যাচ খেলার কথা ভারতের। তার জন্যই শুক্রবার দল ঘোষণা করলেন ভারতীয় ফুটবল দলের কোচ ইগর স্টিমাচ। ২৪ সদস্যের প্রাথমিক দল বেছে নিয়েছেন তিনি। যে দল আগামী ২০ সেপ্টেম্বর ভিয়েতনামের উদ্দেশে রওনা দেবে। তবে সেই দলে সুযোগ মেলেনি বাংলার কারও।\n\nটি-টোয়েন্টি ক্রিকেটে সুপার সাব চালু করার সমর্থনে সওয়াল শাস্ত্রীর\n\nলেজেন্ডস লিগ ক্রিকেটে ফিরছে সুপার-সাব। শুক্রবার ইডেন গার্ডেন্সে একটি বেনিফিট ম্যাচে মুখোমুখি ইন্ডিয়া মহারাজ ও টিম ওয়ার্ল্ড জায়ান্টস। সেই ম্যাচেও থাকছে সুপার সাব নিয়ম।\n\nআর এই নিয়মের হয়ে জোরাল সওয়াল করলেন রবি শাস্ত্রী। লেজেন্ডস লিগ ক্রিকেটে ম্যাচ কমিশনারের দায়িত্বে রয়েছেন শাস্ত্রী। তিনি বলেছেন, ‘খেলাটার প্রত্যেক মুহূর্তে বিবর্তন হচ্ছে। কে বলতে পারে আন্তর্জাতিক পর্যায়ে শীঘ্রই এই নিয়ম ফের চালু হবে না।’\n\nভারতের বিদায় , ফাইনালে বাংলাদেশের প্রতিপক্ষ নেপাল\n\nনারী সাফ চ্যাম্পিয়নশিপের প্রথম সেমিফাইনালে ভুটানকে ৮-০ গোলের বড় ব্যবধানে বিধ্বস্ত করে আগেই ফাইনাল নিশ্চিত করেছিল বাংলাদেশ। অপেক্ষা ছিল শিরোপা নির্ধারণী ম্যাচে বাংলাদেশের প্রতিপক্ষ কে হয় সেটির। দ্বিতীয় সেমিফাইনালে ভারতকে ১-০ গোলে হারিয়ে ফাইনাল নিশ্চিত করেছে স্বাগতিক নেপাল।\n\n১২ ঘণ্টা অপেক্ষার পর রানিকে শেষ শ্রদ্ধা জানালেন বেকহ্যাম\n\nরানি দ্বিতীয় এলিজাবেথকে শ্রদ্ধা জানাতে গিয়ে লাইনে ১২ ঘণ্টা অপেক্ষা করতে হল ডেভিড বেকহ্যামকে। শুক্রবার সকাল থেকে ওয়েস্টমিনস্টার হলে শায়িত ছিল প্রয়াত রানির কফিন। সাধারণ মানুষকে শেষ শ্রদ্ধা জানানোর সুযোগ করে দেওয়া হয়েছে। বেকহ্যামও আমজনতার মতোই লাইনে দাঁড়িয়েছিলেন। তবে ভাবতে পারেননি এত ক্ষণ তাঁকে অপেক্ষা করতে হবে।\n\nওয়ার্ল্ড জায়ান্টসকে ছয় উইকেটে হারাল ইন্ডিয়া মহারাজাস\n\nপ্রথমে ব্যাট করে নির্ধারিত ওভারে আট উইকেটে ১৭০ তোলে জাক কালিসের জায়ান্টস। জবাবে আট বল বাকি থাকতে ছয় উইকেটে ম্যাচ জেতে বীরেন্দ্র সহবাগের মহারাজাস।\n\nপ্রিমিয়ার লিগের মাসসেরা হলান্ড\n\nস্বপ্নের শুরু যাকে বলে, ইংলিশ প্রিমিয়ার লিগে তেমনটাই পেয়েছেন আর্লিং হলান্ড। বরুসিয়া ডর্টমুন্ড থেকে সিটিজেনদের ডেরায় ভিড়েই একের পর এক চমক দেখিয়ে চলেছেন এই নওরোজিয়ান। প্রথম মাসেই তার পায়ে বয়েছে গোলবন্যা, স্বীকৃতিও মিলে গেছে। চলতি লিগের আগস্ট মাসের সেরা খেলোয়াড় নির্বাচিত হয়েছেন হলান্ড।\n\nআফগানের মতে ভারত কোনো দলই না\n\nআসন্ন টি-২০ বিশ্বকাপে ভারতকে সম্ভাব্য চ্যাম্পিয়নদের তালিকায় রাখতে রাজি নন আফগানিস্তানের সাবেক অধিনায়ক আসঘর আফগান। এশিয়া কাপে রোহিত শর্মাদের খেলা দেখার পর ভারতীয় দলকে গোণাতেই ধরছেন না তিনি। আফগানের বক্তব্য, রোহিত এবং বিরাট কোহলিকে আউট করলেই ভারত শেষ।\n\nলিজেন্ডস ক্রিকেট লিগ খেলতে বর্তমানে ভারতে অবস্থান করছেন আফগানিস্তানের সাবেক অধিনায়ক। এক সাক্ষাৎকারে টি-২০ বিশ্বকাপে এশিয়ার দলগুলির সম্ভাবনা নিয়ে কথা বলার সময় ভারতীয় দলকে বিশেষ গুরুত্ব দিতে চাননি তিনি। তার দাবি, রোহিত এবং কোহলিকে সরিয়ে নিলে ৬০-৭০ রানের বেশি করতে পারবে না ভারত।\n\nফেডেরারের শেষ টুর্নামেন্ট, কোথায় ও কবে দেখবেন লেভার কাপ?\n\nটিম ইউরোপ: রজার ফেডেরার (সুইৎজারল্যান্ড), রাফায়েল নাদাল (স্পেন), নোভাক জকোভিচ (সার্বিয়া), অ্যান্ডি মারে (গ্রেট ব্রিটেন), কাসপার রুড (নরওয়ে), স্টেফানোস সিসিপাস (গ্রিস)\n\nঅধিনায়ক : বিয়ন বর্গ সহ-অধিনায়ক : থমাস এনকুইভিস্ট\n\nটিম ওয়ার্ল্ড: ফ্রান্সেস টিফো (আমেরিকা), টেলর ফ্রিৎজ (আমেরিকা), ফেলিক্স অগার আলিয়াসিমি (কানাডা), দিয়েগো সোয়ার্ৎজম্যান (আর্জেন্টিনা), অ্যালেক্স ডি মিনাউর (অস্ট্রেলিয়া), জ্যাক সক (আমেরিকা)।\n\nঅধিনায়ক : জন ম্যাকেনরো সহ-অধিনায়ক : প্যাট্রিক ম্যাকেনরো\n\n২৩ থেকে ২৫ সেপ্টেম্বর পর্যন্ত মোট ১৩টি ম্যাচ খেলা হবে। সিঙ্গলস ও ডাবলস ম্যাচ মিলিয়ে। ২০১৭ সালে শুরু হওয়া অস্ট্রেলিয়ান কিংবদন্তি রড লেভারের নামাঙ্কিত এই টুর্নামেন্টে দুটি টিমে ছয়জন করে সদস্য থাকে। চারটি সংস্করণে এখনও পর্যন্ত টিম ইউরোপ প্রতিবার জয়ী হয়েছে।\n\nধোনির নয়া ইনিংস শুরু, আমেরিকায় কেক কেটে সেলিব্রেশন\n\nক্রিকেট তাঁর জীবন। টেনিস এবং গল্ফ হল ভালোবাসা। এই দুটির টানে আমেরিকায় ছুটে গিয়েছেন দেশের প্রাক্তন অধিনায়ক মহেন্দ্র সিং ধোনি। আমেরিকায় মেটুচান গল্ফ অ্যান্ড কান্ট্রি ক্লাবের (MGCC) সদস্য ধোনি। সেখানের একটি বেকারিতে ধোনির নতুন ইনিংসের উদযাপন হল কেক কেটে। কেক তৈরি করা হয় বেকারির ডিজাইনে। আকাশি নীল রঙা টি শার্ট পরেছিলেন মাহি। তাঁর কেক কাটার মুহূর্তের ছবি সোশ্যাল মিডিয়ায় ভাইরাল।\n\nমেসিকে আরও ৩ বছর রাখতে চায় পিএসজি\n\nআগামী মৌসুম শেষে লিওনেল মেসির সঙ্গে পিএসজির চুক্তির মেয়াদ ফুরিয়ে যাবে। যদিও লিগ ওয়ান চ্যাম্পিয়নদের ডেরায় আরও একবছর থেকে যাওয়ার সুযোগ চুক্তিতে রাখা আছে।\n\nগত জুলাইয়ে স্প্যানিশ গণমাধ্যমে খবর বেরিয়েছিল মেসির সঙ্গে চুক্তি বাড়াতে চায় ফ্রেঞ্চ জায়ান্টরা। তখন এক বছরের চুক্তি বাড়ানোর ব্যাপারে জানা গেলেও এবার মিলেছে ভিন্ন খবর। এলএম থার্টিকে এবার ৩ বছরের জন্য প্যারিসে রেখে দেয়ার পরিকল্পনা নেয়া হয়েছে।\n\nবর্ণবাদী আচরণের শিকার ভিনিসিয়াস প্রতিক্রিয়া জানালেন\n\nব্রাজিলিয়ান ফরোয়ার্ড ভিনিসিয়াস জুনিয়র তার সম্পর্কে করা বর্ণবাদী মন্তব্যের বিষয়ে নিজের প্রতিক্রিয়া জানিয়েছেন। সামাজিক যোগাযোগ মাধ্যমে আপলোড করা ভিডিও পোস্টে তিনি বলেন, ‘আপনি এটা কল্পনাও করতে পারবেন না। আমি জেনোফোবিক এবং বর্ণবাদী মন্তব্যের শিকার হয়েছিলাম। কিন্তু এর কিছুই গতকাল থেকেই শুরু হয়নি।’\n\nসাইকেল চালাতে চালাতে দল ঘোষণা করলেন স্পেন কোচ এনরিকে\n\nআগামী ২৫ ও ২৮ সেপ্টেম্বর সুইজারল্যান্ড ও পর্তুগালের বিপক্ষে নেশনস লিগের ম্যাচ খেলবে স্পেন। কাতার বিশ্বকাপের আগে এ দুটিই তাদের শেষ আন্তর্জাতিক ম্যাচ। এই দুই ম্যাচের জন্য অভিনব এক পদ্ধতিতে দল ঘোষণা করেছেন স্পেনের জাতীয় দলের কোচ লুইস এনরিকে। সাধারণত কোচরা দল ঘোষণা করে থাকে সংবাদ সম্মেলন ডেকে। তবে এবারের দল ঘোষণায় স্পেন কোচ এনরিকে এক ভিন্ন পদ্ধতি বেছে নিয়েছেন। সাইকেল চালাতে চালাতে দল ঘোষণা করেছেন তিনি। ২৫ সদস্যের দল ঘোষণার সময় বেড়েছে সাইকেল চালানোর গতিও। দল ঘোষণার সময় একটি ভিডিও প্রকাশ করা হয়। সে ভিডিওতে দেখা যায়, এনরিকে লাল-হলুদ পোশাক পরে সাইকেল চালাচ্ছেন। প্যাডেলে পা চালাতে চালাতে খেলোয়াড়দের নাম বলে যাচ্ছেন এক এক করে। ড্রোন দিয়ে নেয়া সেই ভিডিও শটে একে একে পর্দায় নাম উঠে আসে খেলোয়াড়দের।",
    "২০২৪ ইউরোতেও রাশিয়াকে দেখা যাবে না": "২০২৪ ইউরোর আয়োজক জার্মানি। এই টুর্নামেন্টের বাছাইপর্বের ড্র অনুষ্ঠিত হবে ৯ অক্টোবর। উয়েফা বাছাইপর্বের এই ড্রয়ে বেলারুশকে রাখার সিদ্ধান্ত নিয়েছে। তবে আয়োজক দেশ জার্মানি তাতে খুশি হতে পারেনি। বেলারুশ রাশিয়ার সামরিক মিত্র—এই অভিযোগে জার্মানি সরকারের তরফ থেকে বেলারুশকে নিষিদ্ধ করার অনুরোধ জানানো হয়েছে উয়েফার কাছে। বাছাইপর্বে ৫৩ দলের এই ড্রয়ে নিরাপত্তার কারণে দুই প্রতিবেশী দেশ বেলারুশ ও ইউক্রেনের একই গ্রুপে পড়ার কোনো সম্ভাবনা নেই।",
    "ছাদখোলা বাসে চোট পেলেন ঋতুপর্ণা চাকমা, লাগল তিন সেলাই": "তবে আর কোনো সমস্যা না থাকায় ঋতুপর্ণাকে চিকিৎসার পরই ছেড়ে দেওয়া হয়। অ্যাম্বুলেন্সে করেই তিনি বাফুফে ভবনের দিকে রওনা দেন।\n\nসাফ জয়ের পর আজ বেলা ১টা ৪৫ মিনিটে হজরত শাহজালাল বিমানবন্দরে নেমেছে নারী দল। সেখান থেকে ছাদখোলা বাসে খেলোয়াড়দের নিয়ে শোভাযাত্রা বের করা হয়। বিমানবন্দর থেকে মেয়েদের বহনকারী বাস কাকলী, জাহাঙ্গীর গেট, প্রধানমন্ত্রীর কার্যালয়, বিজয় সরণি, তেজগাঁও, মৌচাক, কাকরাইল, আরামবাগ, মতিঝিল শাপলা চত্বর হয়ে যাচ্ছে বাফুফে ভবনে।",
    "রোহিঙ্গা প্রত্যাবাসন ও বিকল্প ভাবনা একসঙ্গে হলে ক্ষতি নেই": "২০০৬-২০১০ সময়ে তিন শতাধিক রোহিঙ্গাকে পুনর্বাসন প্রক্রিয়ায় কানাডা পাঠানোর পর যেসব কারণে এই কর্মসূচি বন্ধ হয়ে যায়, তা মোটামুটিভাবে জানা থাকলেও সরকারিভাবে আজও জানানো হয়নি, কেন তা বন্ধ হলো এবং কেন আবার তা চালু করা সম্ভব নয়। এমনকি ২০১৮ সালে কানাডার পররাষ্ট্রমন্ত্রী ক্রিস্টিয়া ফ্রিল্যান্ড রোহিঙ্গা পুনর্বাসনে সহায়তার প্রস্তাব দিলেও বাংলাদেশ নীরব থেকেছে। তাদের অফার সীমিতসংখ্যক রোহিঙ্গার জন্য ছিল বটে, যা বাংলাদেশে বাসরত এক মিলিয়ন রোহিঙ্গার তুলনা নগন্য। কিন্তু ছোট করে হলেও পুনর্বাসনের কাজটি অনেক আগে শুরু হতে পারত।\n\nরোহিঙ্গা জনগোষ্ঠী যদি হিন্দুধর্মাবলম্বী হতো, তাহলে ভারত কি নিশ্চুপ থাকত? অথবা, যদি খ্রিষ্টধর্মের অনুসারী হতো, তাহলে আমেরিকা-ইউরোপ হাত গুটিয়ে বসে থাকতো কি? কিংবা যদি বৌদ্ধ হতো, তাহলে মিয়ানমারের ‘পাকফো ফ্রেন্ড’ চীনের ভূমিকা কেমন হতো? অবশ্য রোহিঙ্গারা বৌদ্ধ হলে মিয়ানমার গণহত্যাকারীর খাতায় নাম লেখাত না।\n\nসব রোহিঙ্গা নিজ মাতৃভূমিতে ফিরে যেতে চায়। কেউ কেউ মিয়ানমার ছাড়া পৃথিবীর যেকোনো জায়গায় যেতে রাজি। এ বিষয়গুলো আমলে নিয়েই যেন পুনর্বাসনের উদ্যাগ নেওয়া হয়। রোহিঙ্গারা রাষ্ট্রহীন হওয়ার কারণে অসহায়, আর বাংলাদেশ অসহায় অন্য রাষ্ট্রের সমর্থনের অভাবে। বলা বাহুল্য, সৌদি আরবসহ আরও কিছু দেশে রোহিঙ্গারা যেমন বাংলাদেশি পরিচয়ে পরিচিত, যুক্তরাষ্ট্র-কানাডা-যুক্তরাজ্য যাওয়ার ডামাডোল শুরু হলে বাংলাদেশেরও কেউ কেউ যে রোহিঙ্গা হিসেবে নাম লেখাবে, তাতে অবাক হওয়ার কিছু নেই।\n\nমিস রোও এর প্রস্তাব কি রোহিঙ্গাদের পাকপাকি ঠাঁই দেওয়ার কথা বলছে?\n\nরোহিঙ্গাদের দেখাশোনা করা দক্ষিণ সুদান বা কঙ্গোর শরণার্থীদের দেখাশোনা করার মতো নয়। কারণ, সেখানকার মতো ঝুঁকিপূর্ণ ও ক্লান্তিকর দীর্ঘ পথ ভ্রমণ করে শরণার্থীদের কাছে যাওয়া বা অনিরাপদ পরিবেশে দাতা সংস্থার কর্মীদের কাজ করতে হয় না। সম্ভবত কক্সবাজারের মতো শান্ত, নিরাপদ ও আরামদায়ক পন্থায় শরণার্থী ব্যবস্থাপনা আর কোথাও নেই। সে কারণে রোহিঙ্গা সংকট যত বেশি স্থায়িত্ব লাভ করবে, তত বেশি দিন দাতা সংস্থার কর্মস্থল হিসেবে কক্সবাজার থাকবে পছন্দের শীর্ষে। আর কয়দিন পর ভাসানচরও এই তালিকায় যুক্ত হওয়ার সম্ভাবনা উজ্জ্বল।\n\nসবরের পরিচয় দিতে দিতে রোহিঙ্গারা ক্লান্ত হয়ে গেলেও বিশ্বের কোনো আদালতে রোহিঙ্গা গণহত্যার বিচার হয় না। আসিয়ান, কিংবা ওআইসির মতো আঞ্চলিক সংস্থা রাষ্ট্রের ‘অভ্যন্তরীণ বিষয়ে হস্তক্ষেপ’ হতে পারে ভেবে রোহিঙ্গা প্রত্যাবাসন নিয়ে কোনো কথা বলে না। রোহিঙ্গাদের গ্রামগুলো যেহেতু বুলডোজারে গুঁড়িয়ে দিয়ে সেখানে কাঠামোগত পরিবর্তন আনা হয়েছে, মিয়ানমারের কোন গ্রামে ফিরে যাওয়ার কথা বলবে রোহিঙ্গারা?",
    "মাদ্রিদ ডার্বি জিতে রিয়ালের ছয়ে ছয়": "মাঠে রিয়াল মাদ্রিদের খেলোয়াড়দের ঠেকাতে চেষ্টা করেছেন আতলেতিকো মাদ্রিদের খেলোয়াড়েরা। মাঠের বাইরে থেকে রিয়াল মাদ্রিদ খেলোয়াড়দের উত্যক্ত করে যাচ্ছেন আতলেতিকোর সমর্থকেরা। সেটি সীমাও ছাড়িয়ে গেছে এক সময়। ভিনিসিয়ুস জুনিয়রকে নিয়ে বর্ণবাদী গান বেঁধে ফেলাকে আর কী বলা যায়!\n\nতাতেও রিয়াল মাদ্রিদের জয়রথ থামাতে পারল না আতলেতিকো মাদ্রিদ। আতলেতিকোর ঘরের মাঠ মেত্রপলিতানোতে মাদ্রিদ ডার্বিতে ২–১ গোলে জিতেছে কার্লো আনচেলত্তির রিয়াল। দুই লাতিন আমেরিকান রদ্রিগো ও ফেদে ভালভের্দের গোলে প্রথমার্ধেই ২–০ গোলে এগিয়ে যায় রিয়াল। শেষ দিকে আতলেতিকোর হয়ে ব্যবধান কমান মারিও হেরমাসো।\n\nএই জয়ে লা লিগায় টানা ষষ্ঠ জয় পেল রিয়াল। ৬ ম্যাচে ১৮ পয়েন্ট নিয়ে শীর্ষে থাকা দলটি নিকট প্রতিদ্বন্দ্বী বার্সেলোনার চেয়ে এগিয়ে ২ পয়েন্টে। অন্যদিকে ৬ ম্যাচে ১০ পয়েন্ট নিয়ে আতলেতিকো পড়ে আছে সাতে।",
    "গোলের রেকর্ড গড়ে প্রিমিয়ার লিগের মাসসেরা হলান্ড": "ইংলিশ প্রিমিয়ার লিগে স্বপ্নের মতো শুরু পেয়েছেন আর্লিং হলান্ড। বরুসিয়া ডর্টমুন্ড থেকে ম্যানচেস্টার সিটিতে আসার পর প্রথম মাসেই বইয়ে দিয়েছেন গোলবন্যা, যার স্বীকৃতিও পেয়ে গেলেন দ্রুতই। লিগের আগস্ট মাসের সেরা খেলোয়াড় নির্বাচিত হয়েছেন এই স্ট্রাইকার।\n\nকমিউনিটি শিল্ডের লড়াই দিয়ে ইংলিশ ফুটবলে আনুষ্ঠানিক যাত্রাটা শুরু করেছিলেন হলান্ড। সেই ম্যাচে একাধিক সুযোগ হাতছাড়া করে সমালোচিতও হয়েছিলেন তিনি। অনেকেই ভবিষ্যদ্বাণী করে বলেছিলেন, প্রিমিয়ার লিগের যাত্রাটা কঠিনই হবে হলান্ডের জন্য। সেই ভবিষ্যদ্বাণীকে অমূলক প্রমাণ করতে খুব বেশি সময় নেননি নরওয়েজীয় তারকা। লিগে নিজের প্রথম ম্যাচেই করেন জোড়া গোল। যদিও সেটা ছিল শুধুই শুরু।\n\nদ্বিতীয় ম্যাচে গোল না পেলেও তৃতীয় ম্যাচে আবার লক্ষ্যভেদ করেন হলান্ড।",
    "এক দিনে হেরে ৬৭ বছরের পুরোনো স্মৃতি ফেরাল ইন্টার, জুভ, রোমা ও এসি মিলান": "কী একটা দিন কাটল সিরি ‘আ’তে!\n\nরোববারের ছুটির দিনটা যে এক করে দিল ইন্টার মিলান, জুভেন্টাস, রোমা আর এসি মিলানের সমর্থকদের। ইতালিয়ান ফুটবলের বড় চারটি ক্লাবই যে হেরেছে কাল।\n\nদিনটা শুরু হয় ইন্টার মিলানের হার দিয়ে। দুপুরে দিনের প্রথম ম্যাচে উদিনেসের মাঠে ৩–১ গোলে হারে ইন্টার। বিকেল নবাগত মনৎসার কাছে ১–০ গোলে হেরে যায় জুভেন্টাস। সন্ধ্যায় এএস রোমা ঘরের মাঠে হেরেছে আতালান্তার কাছে। আর রাতে দিনের শেষ ম্যাচে সান সিরোতে নাপোলির কাছে ২–১ গোলে হার মানে বর্তমান চ্যাম্পিয়ন এসি মিলান।\n\nমিলানের হারটা ইতিহাসের পাতা থেকে তুলে এনেছে ১৯৫৫ সালের ১৩ ফেব্রুয়ারিকে। ইন্টার মিলান, এসি মিলান, জুভেন্টাস ও রোমা গতকালের আগে সর্বশেষ যে একই দিনে হেরেছিল ৬৭ বছর আগের সেই দিনেই।",
    "১৫ বছরের স্কুল ছাত্রকে নামিয়ে দিল আর্সেনাল": "এনওয়ানেরিকে নিয়ে আর্সেনাল কোচ আরতেতা বলেছেন, ‘তরুণ খেলোয়াড়দের তুলে আনার সুযোগ আমাদের আছে। আমাদের ঘাটতি আছে, আর সমস্যা তৈরি হলেই তো সুযোগ আসে। সে আমাদের সঙ্গে বেশ কয়েকবার অনুশীলন করেছে। গতকাল রাতেই আমার মনে হয়েছে, যদি সুযোগ আসে আমি তাকে খেলাব।’",
    "ডুবে যাওয়ার আগে আয়লান কুর্দি বলেছিল,\"কোলে নাও মা, দম বন্ধ হয়ে আসছে": "রূপাঞ্জন গোস্বামী\n\n২ সেপ্টেম্বর,২০১৫\n\nদোগান নিউজ এজেন্সির উনত্রিশ বছরের চিত্র সাংবাদিক নিলুফার ডেমির, প্রতিদিনের মত এসে পৌঁছেছিলেন তুরস্কের বন্দর শহর বোদরামের এক নির্জন সৈকতে। প্রভাতী সূর্যের নরম আলো গায়ে মেখে সোনালি সৈকতে আছড়ে পড়ছিল ভূমধ্য সাগরের সফেন ঢেউ। সৈকত ধরে হাঁটতে হাটতে নিলুফার চলে এসেছিলেন পশ্চিম প্রান্তে। হঠাৎ তাঁর দৃষ্টি আটকে গিয়েছিল সাগরের কিনারায় থাকা একটি লাল বস্তুর ওপর। কৌতুহলের বশে সে দিকে এগিয়ে গিয়েছিলেন নিলুফার।\n\nনিলুফার ডেমির\n\nকিছুটা কাছে যাওয়ার পর, নিলুফারের পায়ে যেন বেড়ি পরিয়ে দিয়েছিল সৈকতের বালি। শিড়দাঁড়া বেয়ে নামতে শুরু করেছিল আতঙ্কের হিমেল স্রোত। বালির ভেতর মুখ গুঁজে, উপুড় হয়ে শুয়েছিল নিথর এক শিশু। পরনে লাল টি শার্ট ও নীল প্যান্ট। পায়ে স্নিকার্স। নিস্ফল আক্রোশে চিৎকার করে উঠেছিলেন নিলুফার। ছবি তুলতে শুরু করেছিলেন। ছবির মাধ্যমে নিথর শিশুটির বোবা কান্না পৃথিবীর কোণে কোণে পৌঁছে দেবেন। খুলে দেবেন সভ্যতার মুখোশ। দুপুরের মধ্যেই সারা বিশ্বকে কাঁদিয়ে দিয়েছিল নিলুফারের তোলা ছবি। বিশ্বের সামনে তুলে ধরেছিল তিন বছরের এক কুর্দ শিশুর মর্মান্তিক মৃত্যু। যার নাম ছিল আয়লান কুর্দি (Aylan Kurdi)।\n\nহতভাগ্য আয়লান কুর্দি\n\nরুকিনেদ্দিনের আবদুল্লা\n\nসিরিয়ার রাজধানী দামাস্কাস থেকে সাড়ে আট কিলোমিটার দূরে আছে মাউন্ট কাসিওন (৩৮০০ ফুট)। পাহাড়ের পাদদেশে আছে মফঃস্বল শহর ‘রুকিনেদ্দিন। শহরের বস্তি এলাকায় বাস করত, সিরিয়ায় প্রায় একঘরে হয়ে থাকা কুর্দ জনগোষ্ঠীর মানুষেরা। এরকমই এক বস্তিতে মা ও পাঁচ ভাইবোনের পরিবার নিয়ে থাকতেন কুর্দ যুবক আবদুল্লা কুর্দি। রুকিনেদ্দিনে তিনটি ছোট সেলুন চালাত কুর্দি পরিবার। আবদুল্লাদের আদি বাড়ি ছিল, উত্তর সিরিয়ার তুরস্ক সীমান্ত ঘেঁষা মফঃস্বল শহর কোবানিতে। সেখানে তাঁদের ছিল জলপাই ক্ষেত। গরম কালে জলপাই চাষ করার জন্য পরিবারটি চলে যেত কোবানি।\n\nআবদুল্লার দিদি ফতিমা, ১৯৯২ সালে কানাডা চলে গিয়েছিলেন এক ইরাকি কুর্দকে বিয়ে করে। সে বিয়ে অবশ্য টেকেনি। তবে সন্তানদের নিয়ে জীবনযুদ্ধের লড়াইয়ে জিতে গিয়েছিলেন ফতিমা। সেলুন খুলে ফেলেছিলেন কানাডায়। বিপদের সময় অর্থ সাহায্য করতেন, দামাস্কাসে থাকা ভাই বোনদের। কোনও এক অজানা বিপদের আশঙ্কায় বার বার ভাই বোনদের বলতেন, সিরিয়া ছেড়ে ইউরোপে পালিয়ে যাওয়ার কথা।\n\nআবদুল্লা কুর্দি\n\nসিরিয়ায় এসেছিল আরব বসন্ত’\n\nসেনা ও পুলিশের নারকীয় অত্যাচারের প্রতিবাদে, ২০১০ সালের ১৮ ডিসেম্বর গায়ে আগুন লাগিয়ে আত্মহত্যা করেছিলেন তিউনিসিয়ার ফল বিক্রেতা মোহাম্মদ বোয়াজিজি। উত্তর আফ্রিকা ও আরব জুড়ে উঠেছিল গণ-বিপ্লবের এক ভয়াবহ ঝড় ‘আরব বসন্ত‘ ( Arab Spring)। তছনছ হয়ে গিয়েছিল তিউনিশিয়া, আলজেরিয়া, মিশর, মরোক্কো,সোমালিয়া, সুদান, জর্ডন, লিবিয়া, কুয়েত, ওমান, ইরাক, ইরান ও ইয়েমেন।\n\nআরব বসন্ত এনেছিলেন মহম্মদ বোয়াজিজি\n\nআরব বসন্ত সিরিয়ায় আঘাত হেনেছিল ২০১১ সালের ২৬শে জানুয়ারি। ভয়ঙ্কর যুদ্ধ শুরু হয়েছিল সিরিয়ায় প্রেসিডেন্ট বাশার আল-আসাদের সেনাবাহিনী ও বিদ্রোহী সুন্নি গেরিলাদের মধ্যে। আবদুল্লা তখন তাঁর এক দুঃসম্পর্কের বোন রিহানাকে বিয়ে করে সংসার পেতেছিলেন রুকিনেদ্দিনে। কোবানির পৈত্রিক ভিটেতে জন্ম নিয়েছিল আবদুল্লার বড় ছেলে গালিব।\n\nকুর্দদের ওপর নারকীয় অত্যাচার শুরু করেছিল আসাদের কুখ্যাত সেনাবাহিনী। রাতের অন্ধকারে কুর্দ যুবক ও যুবতীদের ক্যাম্পে তুলে নিয়ে যেত সেনারা। পরদিন সকালে যুবতীদের খুঁজে পাওয়া যেত বিবস্ত্র ও অচৈতন্য অবস্থায়। যুবকদের খুঁজেই পাওয়া যেত না। এভাবেই এক রাতে, দুই খুড়তুতো ভাইকে হারিয়ে ফেলেছিলেন আবদুল্লা। রাতের অন্ধকারে কুর্দ বস্তিগুলোর ওপর আঘাত হানতে শুরু করেছিল গেরিলা ও সেনাবাহিনীর মর্টার। কুর্দদের ঘৃণা করত সুন্নি আরব গেরিলারাও। শান্তিপ্রিয় ও উদারপন্থী সুন্নি কুর্দদের তারা বলত ‘কাফের‘।\n\nসিরিয়ায় শুরু হয়েছিল ভয়ঙ্কর গৃহযুদ্ধ\n\nপৃথিবীতে এসেছিল ‘আয়লান’\n\nএক রাতে রুকিনুদ্দিন ছেড়ে কোবানি পালিয়েছিল কুর্দি পরিবার। কারণ কোবানি শহরে কুর্দরা ছিল সংখ্যাগুরু। আবদুল্লার স্ত্রী রিহানা তখন ছিলেন সন্তানসম্ভবা। কোবানির পৈত্রিক ভিটেতে, ২০১২ সালে জন্ম নিয়েছিল আবদুল্লার ছোট ছেলে ‘আয়লান’(Aylan Kurdi)। হাঁটতে শেখার পর কখনও মা রিহানা, কখনও পোষা ভেড়াটির পিছন পিছন ঘুরতে দেখা যেত আয়লানকে। ফুটবল খেলতে দেখা যেত সরু গলিতে। সবাই তাকে খুব ভালোবাসত। কারণ ময়না পাখির মত কলকল করে কথা বলত ছোট্ট মিষ্টি আয়লান।\n\nমা রিহানার কোলে আয়লান কুর্দি\n\nস্ত্রী রিহানা, চার বছরের গালিব ও দুবছরের আয়লানকে কোবানিতে রেখে, রোজগারের আশায় আবদুল্লা চলে গিয়েছিলেন তুরস্কের ইস্তানবুলে। কোবানির আকাশে জমতে শুরু করেছিল আরও এক ভয়ঙ্কর যুদ্ধের কালো মেঘ। সিরিয়া ও ইরাকের বিস্তীর্ণ এলাকা জুড়ে কাল কেউটের মত ফণা তুলেছিল আবু বকর আল-বাগদাদীর নৃশংস সন্ত্রাসবাদী দল ‘আইসিস‘ (ISIS)। ২০১৪ সালের সেপ্টেম্বর মাসে, কোবানিকে লক্ষ্য করে কামান দাগতে শুরু করেছিল সন্ত্রাসবাদী দলটি। গোলার আঘাতে গুঁড়িয়ে যাচ্ছিল কুর্দদের বাড়িঘর। প্রাণ হারিয়েছিলেন শত শত কুর্দ।\n\nকোবানিকে বাঁচাতে তুমুল লড়াই শুরু করেছিল, কুর্দদের বামপন্থী গেরিলা দল ‘YPG‘ (Yekîneyên Parastina Gel)। উত্তরে থাকা তুরস্ক সীমান্তের দিকে পালাতে শুরু করেছিলেন কোবানির কুর্দরা। বেশিরভাগই প্রাণ হারিয়েছিলেন আইসিস জঙ্গীদের হাতে। কেউ প্রাণ হারিয়েছিলেন, সীমান্ত পাহারায় থাকা তুর্কি সেনার গুলিতে। কুর্দি পরিবারের এগারো জনকে প্রকাশ্যে কোতল করেছিল ‘আইসিস’ জঙ্গীরা। তাঁদের মধ্যে ছিলেন আয়লানের ৬০ বছরের ঠাকুমাও।\n\nবাতাসে বারুদের গন্ধ, তারই মধ্যে ফুটবল খেলছে আয়লান\n\nতুরস্কের পথে আয়লান\n\nপরিবারের অবশিষ্ট সদস্যদের নিয়ে রাতের অন্ধকারে তুরস্ক সীমান্তের দিকে হেঁটে চলেছিলেন রিহানা। আকাশে পথে উড়ে আসছিল আগুনে গোলা। মাংসপিণ্ড হয়ে কয়েক’শ ফুট দূরে ছিটকে পড়ছিলেন আয়লানদের প্রতিবেশীরা। এই মর্মান্তিক পরিস্থিতেও, দাদার সঙ্গে খুনশুটি করছিল ছোট্ট আয়লান। বোমার আওয়াজকে সে আর ভয় পায় না। সে যে যুদ্ধরাতের শিশু।\n\nদিন কয়েক পরে, তুর্কি সেনাদের নজর এড়িয়ে, তুরস্কে ঢুকে পড়েছিল কুর্দি পরিবার। তুরস্ক সীমান্তের ওপারে থাকা এক সহৃদয় কুর্দ মহিলার সাহায্যে। পৌঁছে গিয়েছিল আবদুল্লার কাছে। দশ জনের কুর্দি পরিবার ঠাঁই পেয়েছিল মাটির নিচে থাকা এক গুদাম ঘরে। দুটো ময়দার রুটি ও এক বাটি ডালের জন্য লুকিয়ে চুরিয়ে কাজ করতে শুরু করেছিলেন কুর্দি পরিবারের প্রাপ্তবয়স্ক নারী পুরুষেরা। তাঁদের খাটিয়ে নেওয়া হত খুব কম টাকায়। প্রতিবাদ করলেই দেওয়া হত ধরিয়ে দেওয়ার হুমকি।\n\nমাসের পর মাস অন্ধকার গুদামে বন্দি থাকার জন্য, আয়লান ও গালিবের শরীরে দেখা দিয়েছিল জটিল চর্মরোগ। যন্ত্রণায় সারা দিন কাঁদত দুই ভাই। মুটের কাজ করে সন্ধ্যায় বাড়ি ফিরতেন আবদুল্লা। ছেলেদের গায়ে লাগিয়ে দিতেন মলম। বাবাকে পেয়ে সব যন্ত্রণা ভুলে যেত গালিব ও আয়লান।\n\nবাবা আবদুল্লার সঙ্গে দুই ভাই। আয়লানের গায়ে সেই লাল গেঞ্জি\n\nজীবনের হাতছানি\n\nতুরস্কের খুব কাছেই আছে, ভূমধ্য সাগরে ভাসতে থাকা গ্রিক দ্বীপ কস, চিওস, সামোস, রোডস ও লেসবস। তুরস্কে লুকিয়ে থাকা কুর্দ শরণার্থীরা প্রথমে গ্রিসের দ্বীপগুলিতে পালাবার চেষ্টা করতেন। তারপর সেখান থেকে ম্যাসিডোনিয়া, সার্বিয়া, হাঙ্গেরি ও জার্মানিতে ঢোকার চেষ্টা চালাতেন। কেউ সফল হতেন। কেউ ধরা পড়তেন তুরস্ক বা গ্রিক নৌসেনার হাতে। কেউ জীবন খুঁজতে গিয়ে পৌঁছে যেতেন মৃত্যুর দুয়ারে। ভূমধ্যসাগরের ঢেউ তাঁদের নিথর দেহ পৌঁছে দিত বিভিন্ন সৈকতে।\n\nকানাডা থেকে আয়লানের পিসী ফতিমা ফোন করে আবদুল্লাকে বলতেন, “তুরস্কে ক্রীতদাস হয়ে বেঁচে থাকার চেয়ে ইউরোপে পালিয়ে যাওয়ার চেষ্টা করা ভালো।” ফতিমার কথা বেদবাক্যের মত মানা হত কুর্দি পরিবারে। তাই আয়লানের কাকা মহম্মদ ও খুড়তুতো দাদা ইয়াসের, ২০১৫ সালের জুন মাসে, তাঁদের পরিবার নিয়ে পৌঁছে গিয়েছিলেন গ্রিসে। বিপদসঙ্কুল জলপথ পেরিয়ে।\n\nএভাবেই তুরস্ক থেকে গ্রিসে প্রবেশ করত কুর্দ শরণার্থীরা\n\nইউরোপ যাবে আয়লান\n\nগ্রিসে পালাবার সিদ্ধান্ত নিয়েছিলেন আবদুল্লাও। রিহানার গয়নার বিনিময়ে আবদুল্লার পরিবারকে গ্রিক দ্বীপ কসে পৌঁছে দেওয়ার ব্যবস্থা করেছিল তুরস্কের মানব পাচারকারীরা। ৩১ অগাস্ট রাতে, জানলাহীন এক পিক আপ ভ্যান তুলে নিয়েছিল আবদুল্লা কুর্দির পরিবারকে। ভ্যানের ভেতরের দমবন্ধ করা পরিবেশে কাঁদতে শুরু করেছিল আয়লান। কাঁদতে কাঁদতে ঘুমিয়েও পড়েছিল একসময়।\n\nপরদিন (১ সেপ্টেম্বর) বিকেলে, পাচারকারীদের গাড়ি আয়লানদের পৌঁছে দিয়েছিল, বোদরাম উপদ্বীপের পশ্চিম থাকা আকিয়ারলা এলাকায়। কুর্দি পরিবারকে এক দুর্ভেদ্য অরণ্যের মধ্যে ঢুকিয়ে দিয়েছিল পাচারকারীরা। বন্দি জীবন থেকে মুক্তি পাওয়ার আনন্দে ছোট্ট আয়লান নির্ভয়ে ছুটে বেড়াচ্ছিল অরণ্যের এদিক ওদিক। প্রজাপতি ধরার চেষ্টা করছিল দাদা গালিবের সঙ্গে। চিন্তার ভাঁজ দেখা দিয়েছিল আবদুল্লা ও রিহানার মুখে। একসময় কুর্দি পরিবারকে ঘিরে ফেলেছিল ঘন অরণ্যের নিশ্ছিদ্র অন্ধকার।\n\nসেই অভিশপ্ত রাত\n\nপ্লাস্টিকের চাদরে বসে রাত জাগছিলেন আবদুল্লা ও রিহানা। মোবাইলের টর্চ জ্বালাতে বারণ করেছিল পাচারকারীরা।মায়ের কোলে ঘুমিয়ে পড়্রেছিল আয়লান। বাবার কোলে গালিব। পাচারকারীরা ফিরে এসেছিল রাত একটা নাগাদ। তাদের পিছন পিছন হাঁটতে শুরু করেছিলেন আবদুল্লা ও রিহানা। আবদুল্লার কোলে গালিব ও রিহানার কোলে ঘুমন্ত আয়লান। দূর থেকে ভেসে আসছিল ঢেউ ভাঙার আওয়াজ। ঘণ্টা খানেক হেঁটে দলটি পৌঁছে গিয়েছিল এক নির্জন সৈকতে। আগে থেকেই সেখানে জড়ো হয়েছিলেন বেশ কিছু শরণার্থী। রাতের ভূমধ্যসাগরের কাজল কালো ঢেউয়ের তালে তালে নাচছিল নোঙর করা দুটি রবারের ভেলা।\n\nরাতের ভূমধ্যসাগর\n\nটর্চ জ্বালানো বারণ, তাই অন্ধকারেই ভেলায় উঠছিলেন শরণার্থীরা। ভেলাগুলিতে ইঞ্জিন ছিল না। শরণার্থীদেরই দাঁড় টেনে পৌঁছাতে হবে ২৪ কিলোমিটার দূরে থাকা কস দ্বীপে। ছ’জনের ভেলায় প্রায় দ্বিগুণ শরণার্থীকে তুলে দিয়েছিল পাচারকারীরা। দুটি ভেলায় তেইশ জনকে উঠিয়ে, গোপন ডেরায় ফিরে গিয়েছিল তারা। তীরে থেকে গিয়েছিল পাচারকারীদের নেতা। কানে মোবাইল। তার কাছ থেকে সংকেত আসার পর, দাঁড় টানা শুরু করবেন আবদুল্লারা।\n\nরাত দ্রুত এগিয়ে চলেছিল ভোরের দিকে। বাড়তে শুরু করেছিল হাওয়ার গতিবেগ। কনকনে ঠাণ্ডা জলের ছিটে মুখে লাগতেই কেঁদে উঠেছিল মায়ের কোলে বসা আয়লান। দাঁড়ে বসা আবদুল্লার জামা খামচে ধরে আয়লান বলেছিল,” ভয় করছে, বাবা আমায় কোলে নাও।” ভয় পেয়ে কাঁদতে শুরু করেছিল গালিবও। যাত্রা পণ্ড হওয়ার আশঙ্কায় আবদুল্লা ও রিহানাকে গালি দিতে শুরু করেছিলেন ভেলায় থাকা অন্য শরণার্থীরা। আবদুল্লা ছেলেদের বলেছিলেন “ভয় পেয়ো না, এই তো আমি তোমাদের কাছেই আছি।”\n\nভোর তখন প্রায় চারটে। শরণার্থীদের কানে এসেছিল পাচারকারীদের নেতার তীক্ষ্ণ শিসের আওয়াজ। সংকেত পেয়ে ভেলা ছেড়ে দিয়েছিলেন আবদুল্লা। ভূমধ্য সাগরের বুকে ‘ছপ’ ‘ছপ’ আওয়াজ তুলেছিল আবদুল্লাদের ভেলার চারটি দাঁড়। দূরে নক্ষত্রের মত চক চক করছিল কস দ্বীপের রাত জাগা বাতিঘর। সে দিকেই এগিয়ে চলেছিল আয়লানদের ভেলা। মিনিট দশেক ভাসার পরেই একদিকে হেলতে শুরু করেছিল ভেলাটি। চিৎকার করে উঠেছিলেন আতঙ্কিত শরণার্থীরা। পুব আকাশ আলো করে আসছিল এক নির্মম এক ভোর।\n\n“কোলে নাও মা, দম বন্ধ হয়ে আসছে”\n\nআতঙ্কিত শরণার্থীদের ধাক্কায় জলে পড়ে গিয়েছিল গালিব ও আয়লান। সন্তানদের বাঁচাতে জলে ঝাঁপিয়ে পড়েছিলেন রিহানা। দুই মুঠোয় চেপে ধরেছিলেন গালিব ও আয়লানের গেঞ্জি। আবদুল্লা চেঁচিয়ে বলছিলেন, “ওদের মাথা জলের ওপরে ভাসিয়ে রাখো, আমি আসছি।” ঠিক সেই মুহূর্তেই উলটে গিয়েছিল ভেলা। ডুবতে থাকা রিহানাদের ওপর এসে পড়েছিলেন কয়েকজন শরণার্থী। রিহানার হাতের মুঠো থেকে খসে গিয়েছিল গালিবের গেঞ্জি। নিঃশব্দে তলিয়ে গিয়েছিল পাঁচ বছরের গালিব।\n\nপাগলের মত চিৎকার করতে করতে রিহানা এক হাতে ভাসিয়ে রাখার চেষ্টা করছিলেন আয়লানকে। সাঁতার কেটে আবদুল্লা এগিয়ে যাচ্ছিলেন রিহানার দিকে। কানে ভেসে আসছিল আয়লানের আর্ত চিৎকার, “আমায় কোলে নাও মা, দমবন্ধ হয়ে আসছে।” নোনা জল গিলতে গিলতে আয়লান তখন এক মুঠো বাতাস খুঁজছিল। আবদুল্লা সাঁতরে আয়লান ও রিহানার কাছে পৌঁছাবার আগেই, মায়ের হাত থেকে ছোট্ট আয়লানকে ছিনিয়ে নিয়েছিল ভূমধ্য সাগরের ঢেউ। হিমশীতল কালো জলের অতলে তলিয়ে গিয়েছিল, তখনও বাতাস খুঁজতে থাকা, তিন বছরের আয়লান।\n\nনাড়ি ছেঁড়া ধন গালিব ও আয়লানের সঙ্গে তলিয়ে গিয়েছিলেন মা রিহানাও। তলিয়ে গিয়েছিলেন ভেলার আরও ন’জন শরণার্থী। বেঁচে গিয়েছিলেন একমাত্র আবদুল্লা। সাগর যা নেয়, তা ফিরিয়ে দেয়। তাই বুঝি অনুতপ্ত ভূমধ্যসাগর বোদরামের সৈকতে ফিরিয়ে দিয়েছিল আয়লান কুর্দির নিথর দেহ। নিলুফার তুলেছিলেন বিশ্বকে কাঁদিয়ে দেওয়া ছবি। সোনালি বালির বুকে উপুড় হয়ে ঘুমিয়ে পড়া আয়লান প্রমাণ করে দিয়ে গিয়েছিল, মানবসভ্যতার চোখে শরণার্থী হওয়াটা এক জঘন্যতম অপরাধ।",
    "মাতিপের মাথায় চড়ে ড্র পাড়ি লিভারপুলের": "লিভারপুলকে এই স্বস্তিটুকু এনে দেন জল মাতিপ। ক্যামেরুন সেন্টার ব্যাক গোল করলে হারে না লিভারপুল। সব প্রতিযোগিতা মিলিয়ে লিভারপুলের হয়ে এ নিয়ে ১০ গোল করলেন মাতিপ। যে ১০ ম্যাচে গোল পেয়েছেন, তার মধ্যে একটিতেও হারেনি লিভারপুল (৯ জয়, ১ ড্র)। আজ তো গোলের জন্য আরও মরিয়া ছিল ক্লপের দল। ৮৮ মিনিট পর্যন্ত ম্যাচ ১-১ গোলে ড্র। পরের মিনিটে কর্নার থেকে হেডে মাতিপের গোল।",
    "যোগ করা সময়ে লাল কার্ড দেখলেন ৪ জন!": "ম্যাচ যখন ৯৪ মিনিটে, তখনো কোনো লাল কার্ড নেই। কিন্তু পরের চার মিনিটের মধ্যেই যেন লাল কার্ডের মেলা বসল! এক এক করে লাল কার্ড দেখলেন ৪ জন! কাল রাতে ইতালিয়ান সিরি আ-তে পাগলাটে এই ঘটনার সাক্ষী হলো তুরিনের অ্যালিয়াঞ্জ স্টেডিয়াম।\n\nম্যাচটি ছিল জুভেন্টাস-সালেরনিতানার। গত মৌসুমে ১৭তম হওয়া সালেরনিতানার কাছে প্রথমার্ধে ২ গোলে পিছিয়ে যায় জুভেন্টাস। দ্বিতীয়ার্ধে নেমে ৫১ মিনিটে এক গোল শোধ করেন গ্লেইসন ব্রেমার।\n\nমাসিমিলিয়ানো অ্যালেগ্রির দল সমতা আনা দ্বিতীয় গোলটি পায় যোগ করা সময়ে (৯৩ মিনিটে), লিওনার্দো বোনুচ্চির সৌজন্যে। এরপর রেফারির লাল কার্ডের ঝড় শুরু হয় ৯৫তম মিনিটে আলকাদিউজ মিলিক গোল করলে।"
}