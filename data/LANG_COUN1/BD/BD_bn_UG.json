{
    "পাকিস্তানের বিশ্বরেকর্ড ভাঙল ভারত, পেছনেই উগান্ডা": "রোববার রাতে ছিল ক্রিকেটপ্রেমীদের ব্যস্ততম রাত। অনেকের জন্য উৎসবের রাত, অনেকের হতাশার। তবে ভারতবর্ষের তথা বাংলাদেশ, পাকিস্তান ও ভারতের সমর্থকদের জন্য উৎসবের নিশ্চিত।\n\nকারণ এদিন দুবাইয়ে আরব আমিরাতের বিপক্ষে ৭ রানে জিতেছে বাংলাদেশ, অন্যদিকে করাচিতে হাড্ডাহাড্ডি লড়াইয়ে ইংল্যান্ডকে মাত্র ৩ রানে হারিয়েছে পাকিস্তান আর হায়দরাবাদে অস্ট্রেলিয়াকে ৬ উইকেটে হারিয়েছে ভারত।\n\nতবে অস্ট্রেলিয়াকে পরাজয়ের স্বাদটা একটি বেশি আনন্দিত করেছে ভারতীয়দের। কারণ এদিন শুধু ২-১ ব্যবধানে সিরিজই জেতেনি, এ জয়ের সুবাদে পাকিস্তানের বিশ্বরেকর্ডটি কেড়ে নিয়েছে রোহিত শর্মার দল।\n\nচলতি বছর ২৯ ম্যাচ খেলে ভারতের এটি ২১তম টি-টোয়েন্টি জয়, যা কিনা এক বছরে সর্বোচ্চ জয়ের বিশ্বরেকর্ড।\n\n২০২১ সালে আন্তর্জাতিক টি-টোয়েন্টিতে ২৯ ম্যাচ খেলে ২০টি জিতেছিল পাকিস্তান। এর আগে ২০১৮ সালে তারা জিতেছিল ১৭ ম্যাচ।\n\nএই রেকর্ডে ভারত ও পাকিস্তানের পরেই উগান্ডার অবস্থান। ২০২১ সালে ২২ ম্যাচ খেলে ১৬টিতে জয় পেয়েছে উগান্ডা। তাদের অবস্থান চতুর্থ।\n\nআর ২০১৬ সালে ২১ ম্যাচে ১৫ জয় নিয়ে পঞ্চমে রয়েছে ফের ভারতের নাম। চলতি বছরের ২৯ ম্যাচে ভারত জিতেছে ২১টি, হেরেছে ৭টি আর অমীমাংসিত একটি।\n\nউল্লেখ্য,১৯৯৮ সালে আইসিসির সদস্য সহযোগী সদস্যপদ লাভ করে উগান্ডা।কেনিয়া, তানজানিয়াম জাম্বিয়া, নামিবিয়ার সঙ্গে নিয়মিত সিরিজ খেলে উগান্ডা। ২০০১ সালে প্রথম আন্তর্জাতিক টুর্নামেন্ট টি ছিল ২০০১ সালের আইসিসি ট্রফিতে অংশ নেয় উগান্ডা, যা তাদের প্রথম প্রথম আন্তর্জাতিক টুর্নামেন্ট। প্রথম রাউন্ডের পাঁচটি ম্যাচই জয়ের পরে তারা প্লে-অফ ম্যাচটি হেরে যায় সংযুক্ত আরব আমিরাতের কাছে।\n\nএক বছরে সর্বোচ্চ টি-টোয়েন্টি জয়ের রেকর্ড\n\n১/ ভারত - ২৯ ম্যাচে ২১ জয় (২০২২)\n\n২/ পাকিস্তান - ২৯ ম্যাচে ২০ জয় (২০২১)\n\n৩/ পাকিস্তান - ১৯ ম্যাচে ১৭ জয় (২০১৮)\n\n৪/ উগান্ডা - ২২ ম্যাচে ১৬ জয় (২০২১)\n\n৫/ ভারত - ২১ ম্যাচে ১৫ জয় (২০১৬)\n\n",
    "উগান্ডা বলছে ইবোলায় আক্রান্তের সংখ্যা ১৬-তে পৌঁছেছে": "রবিবার উগান্ডা বলেছে, দেশটিতে ইবোলায় আক্রান্তের সংখ্যা ১৬-তে পৌঁছেছে এবং আরও ১৮ জনের এই রোগ হওয়ার সম্ভাবনা রয়েছে। এর ফলে এমন একটি স্ট্রেইনের প্রাদুর্ভাবের আশঙ্কা দেখা দিয়েছে যেটির ভ্যাকসিন এখনো পাওয়া যায়নি।\n\nদেশটির স্বাস্থ্য মন্ত্রক একটি টুইট বার্তায় আরও বলেছে, নিশ্চিতভাবে ইবোলায় সংক্রমিত হয়েছে এমন চারজনের মৃত্যু হয়েছে এবং ইবোলায় সংক্রমিত হয়েছে এমন সম্ভাবনার অধীনে থাকা ১৭ জন মারা গেছে। ইবোলার প্রাদুর্ভাব মধ্য উগান্ডার তিনটি জেলায় ছড়িয়ে পড়েছে।\n\nপূর্ব আফ্রিকার দেশটি গত সপ্তাহে ইবোলার প্রাদুর্ভাব ঘোষণা করেছে। এটি একটি রক্তক্ষরণজনিত জ্বর। এর লক্ষণের মধ্যে রয়েছে শরীরের তীব্র দুর্বলতা, পেশী ব্যাথা, মাথাব্যাথা এবং গলা ব্যাথা, বমি, ডায়রিয়া এবং ফুসকুড়ি।\n\nইবোলা সুদান স্ট্রেনের সংক্রমণের কারণে বর্তমানে এই প্রাদুর্ভাব দেখা দিয়েছে। সেপ্টেম্বরের শুরুতে মুবেন্দে জেলার একটি ছোট গ্রামে এই প্রাদুর্ভাব শুরু হয়েছিল বলে জানিয়েছে কর্তৃপক্ষ।\n\nইবোলায় আক্রান্ত হয়ে প্রথম মৃত্যু হয় ২৪ বছর বয়সী একজন ব্যক্তির। এ সপ্তাহের শুরুতে তিনি মারা যান।\n\nবিশ্ব স্বাস্থ্য সংস্থা বলেছে, সুদানের ইবোলা স্ট্রেন তুলনামূলকভাবে কম সংক্রমণযোগ্য। এটিতে মৃত্যুর হার পূর্ববর্তী ইবোলা জায়ারের প্রাদুর্ভাবের তুলনায় কম। ইবোলা জায়ার স্ট্রেনে আক্রান্ত হয়ে প্রতিবেশী গণতান্ত্রিক প্রজাতন্ত্র কঙ্গোতে ২০১৮ থেকে ২০২০ সালে মহামারীতে প্রায় ২ হাজার ৩ শ মানুষের মৃত্যু হয়েছে।",
    "ডিআরসি উগান্ডা যুদ্ধের ক্ষতিপূরণ প্রদানকে স্বাগত জানায়": "উগান্ডা ১৯৯০ এর দশকে যুদ্ধের সময় তার সৈন্যরা যে ক্ষতি সাধন করেছিল তার জন্য গণতান্ত্রিক প্রজাতন্ত্র কঙ্গোকে (ডিআরসি) তার যুদ্ধের প্রথম ক্ষতিপূরণ প্রদান করেছে। উগান্ডা কিনশাসাকে ৬ কোটি ৫০ লক্ষ ডলার দিয়েছে; ফেব্রুয়ারিতে আন্তর্জাতিক বিচারিক আদালতের আদেশে পাঁচ কিস্তিতে দেয় বার্ষিক অর্থপ্রদানের এটি ছিল প্রথম কিস্তি । কয়েক বছর ধরে ডিআরসি-র সঙ্গে আলোচনার পর উগান্ডার অর্থপ্রদান ডিআরসি-র কাছে ছিল বিস্ময়কর।\n\nএই বছরের শুরুর দিকে আন্তর্জাতিক বিচারিক আদালতের একটি রায় অনুসরণ করে কঙ্গো গণতান্ত্রিক প্রজাতন্ত্রকে উগান্ডার এই অর্থ প্রদান। আদালত উগান্ডাকে ১৯৯৮ থেকে ২০০৩ পর্যন্ত চলা একটি আক্রমণের ক্ষতিপূরণ হিসাবে ডিআরসিকে ৩২ কোটি ৫ লক্ষ ডলার প্রদানের নির্দেশ দিয়েছে।\n\nআদেশের অধীনে, উগান্ডাকে ২০২২ থেকে ২০২৬ পর্যন্ত প্রতি বছরের সেপ্টেম্বরে ৬ কোটি ৫০ লক্ষ ডলার দিতে হবে।\n\nউগান্ডার অর্থ মন্ত্রকের মুখপাত্র অ্যাপোলো মুগিন্দা ভয়েস অফ আমেরিকাকে বলেছেন যে প্রথম অর্থপ্রদান উগান্ডার একটি আভাস যে তারা আদালত কর্তৃক নির্ধারিত পরিমাণ অর্থ প্রদান করতে ইচ্ছুক।\n\nমুগিন্দা বলেন, “উগান্ডা প্রয়োজন অনুযায়ী প্রথম কিস্তি পরিশোধ করেছে। আমরা ৬ কোটি ৫০ লক্ষ ডলার প্রদান করেছি। এবং আপনি সদিচ্ছা দেখতে পাচ্ছেন,\" ৷ মুগিন্দা আরো বলেন, \"যদি এই পরিশোধের প্রক্রিয়ায় কিছু ঘটে, কারণ আমরা ভাই, আমরা সবাই পূর্ব আফ্রিকান সম্প্রদায়ের সদস্য, তবে, এটি নিয়ে আরও আলোচনা করা যেতে পারে।\"",
    "দৃষ্টিহীনদের জন্য বিশেষ ফুটবল! অভিনব এই খেলার আঁতুড়ঘর উগান্ডা": "স্টেডিয়ামে ফুটবল খেলা চলছে পুরোদমে। কিন্তু আশ্চর্যের বিষয় হল, খেলোয়াড়দের সকলের চোখই বাঁধা মোটা আইমাস্কে। তা সত্ত্বেও কীভাবে অনায়াসেই ফুটবলের গতিবিধি বুঝতে পারছেন তাঁরা? এই দৃশ্য দেখলে অনেকেই ভাববেন, এ-বুঝি কোনো ম্যাজিক-ট্রিক। তবে ব্যাপারটা তেমন নয়। দশরথের শব্দভেদী বাণ ছোঁড়ার সেই গল্প মনে আছে? এও অনেকটা তেমনই। দৃষ্টি নয়, বরং শব্দের মধ্যে দিয়েই বল ও অন্যান্য খেলোয়াড়দের নির্ণয় করছেন তাঁরা।\n\nনা, সাধারণ মানুষের জন্য নয়, দৃষ্টিহীন মানুষদের (Blind People) জীবনের মূল স্রোতে ফেরাতেই এই বিশেষ ফুটবলের আয়োজন। আর এই খেলার জন্ম উগান্ডায় (Uganda)। দৃষ্টিহীনদের সমাজের মূল স্রোতে ফেরানোর লক্ষ্য নিয়েই বছর দুয়েক আগেই গড়ে ওঠে ‘ব্লাইন্ড ফুটবল উগান্ডা’ (Blind Football Uganda) সংস্থা। দেশজুড়ে এই ফুটবলের আয়োজন করেন তাঁরাই। কিন্তু কীভাবে খেলা হয় এই ফুটবল?\n\nসাধারণ ফুটবলের থেকে এই বিশেষ ফুটবলের গঠন খানিক আলাদা। তার ব্লাডারের ভিতরে ভরা থাকা ছোটো ছোটো হালকা লোহার বল। ফলে, বল গড়ালেই তা থেকে উৎপন্ন হয় বিশেষ শব্দ। সেই শব্দ শুনেই লক্ষ্যভেদ করতে হয় খেলোয়াড়দের। পাশাপাশি দুই দলের খেলোয়াড়রা মুখ থেকে উৎপন্ন করেন পৃথক পৃথক দু’ধরনের শব্দ। সেই শব্দ শুনেই সতীর্থ বা প্রতিদ্বন্দ্বীদের গতিবিধি বুঝতে হয় খেলোয়াড়দের। একইভাবে পৃথক শব্দ উৎপন্ন হয় গোল পোস্ট থেকেও।\n\nফুটবলকে উগান্ডার ঐতিহ্য বললে ভুল হয় না এতটুকু। পরিসংখ্যার বিচারে সেটাই সেখানকার সবচেয়ে জনপ্রিয় খেলা। অন্যদিকে তৃতীয় বিশ্বের দেশ হওয়ায় সেখানে প্রতিবন্ধী মানুষদের খেলাধুলোর জন্য বিশেষ সুবিধা নেই। তাই তাঁদের জন্য এই অভিনব ফুটবলের প্রচলন করেন উগান্ডার প্রতিবন্ধী বিকাশ বিভাগ।\n\nসব মিলিয়ে তিনটি বিভাগে খেলা হয় এই ফাইভ-সাইড ফুটবল। ‘বি১’ বিভাগে খেলেন সম্পূর্ণ দৃষ্টিহীনরা। অন্যদিকে ‘বি২’ ও ‘বি৩’ বিভাগের খেলা হয় আংশিক দৃষ্টিহীনদের নিয়ে। বিগত দু’বছরে সে-দেশে গড়ে উঠেছে ৫টি আস্ত ব্লাইন্ড ফুটবল ক্লাব। যার মধ্যে রয়েছে একটি মহিলা দলও।\n\nইতিমধ্যেই এই খেলাকে স্বীকৃতি দিয়েছে ইন্টারন্যাশনাল ব্লাইন্ড স্পোর্টস ফেডারেশন। উগান্ডা ছাড়াও এই খেলা রীতিমতো জনপ্রিয়তা পেয়েছে আফ্রিকা ও এশিয়ার বেশ কিছু দেশে। এমনকি বাংলাতেও মাস খানেক আগে আয়োজিত হয়েছিল ব্লাইন্ড ফুটবল। এই ফুটবলের পরিকাঠামো উন্নত করার পাশাপাশি, বর্তমানে উগান্ডার মূল লক্ষ্য আগামীদিনে ব্লাইন্ড ফুটবলের প্যালিম্পিক আয়োজন। তারই প্রস্তুতি চলছে পুরোদমে। তাছাড়াও ব্লাইন্ড ফুটবল বিশ্বকাপ আয়োজনের ব্যাপারেও চিন্তাভাবনা করছে উগান্ডা। সবমিলিয়ে ফুটবলকে সর্বস্তরের মানুষের কাছে পৌঁছে দেওয়ার এই প্রয়াস সত্যিই অভিনব…\n\nPowered by Froala Editor",
    "নিউইয়র্কে জয়শঙ্কর আয়োজিত নৈশভোজে পররাষ্ট্রমন্ত্রী": "নিউইয়র্কে বৃহস্পতিবার ভারতের পররাষ্ট্রমন্ত্রী ড. এস জয়শঙ্কর আয়োজিত নৈশভোজে অংশ নিয়েছেন পররাষ্ট্রমন্ত্রী ড. এ কে আব্দুল মোমেন।\n\nভারতীয় মন্ত্রী টুইটে বলেছেন, ‘৭৭তম জাতিসংঘ সাধারণ অধিবেশনের (ইউএনজিএ) ফাঁকে সমমনা অংশীদারদের একটি সন্ধ্যার আয়োজন করতে পেরে আনন্দিত।’\n\nতিনি জানান, তারা বিশ্বব্যাপী চ্যালেঞ্জ এবং ‘আরও কার্যকর’ যৌথ প্রতিক্রিয়ার প্রয়োজনীয়তা নিয়ে আলোচনা করেছেন।\n\nনৈশভোজে ভিয়েতনাম, ইন্দোনেশিয়া, দক্ষিণ আফ্রিকা, সিঙ্গাপুর, মিশর, সেন্ট লুসিয়া, মালদ্বীপ, মরক্কো, নাইজেরিয়া, কেনিয়া, শ্রীলঙ্কা, মরিশাস, ঘানা, জ্যামাইকা, উগান্ডা এবং উজবেকিস্তানের পররাষ্ট্রমন্ত্রীরা উপস্থিত ছিলেন।\n\nতারা জোট নিরপেক্ষ আন্দোলনে অভিন্ন স্বার্থের বিষয় নিয়ে খোলামেলা ও অনানুষ্ঠানিক আলোচনায় অংশ নেন বলে শুক্রবার পররাষ্ট্র মন্ত্রণালয় জানিয়েছে।\n\nজাতিসংঘের সাধারণ অধিবেশনে প্রধানমন্ত্রী শেখ হাসিনার সফরসঙ্গী হিসেবে বর্তমানে নিউইয়র্কে রয়েছেন পররাষ্ট্রমন্ত্রী মোমেন।\n\nআরও পড়ুন: জাতিসংঘ সাধারণ পরিষদের ভাষণে বিশ্ব শান্তির ওপর গুরুত্ব দেবেন প্রধানমন্ত্রী: মোমেন\n\nর‍্যাবের অনুমোদনের বিষয়ে যুক্তরাষ্ট্র কোনো সুনির্দিষ্ট তথ্য দেয়নি: নিউইয়র্কে মোমেন\n\nবাংলাদেশের ভূখণ্ডে মিয়ানমারের গোলাবর্ষণ ‘অনিচ্ছাকৃত ভুল’: নিউইয়র্কে মোমেন",
    "পূর্ব কঙ্গোতে এম-২৩ বিদ্রোহীদের বিরুদ্ধে সমাবেশে ১ জন নিহত": "গণতান্ত্রিক প্রজাতন্ত্র কঙ্গোর পূর্বাঞ্চলে বৃহস্পতিবার এম-২৩ বিদ্রোহী গোষ্ঠীর বিরুদ্ধে বিক্ষোভের সময় একজন নিহত এবং দু’জন আহত হয়েছেন বলে স্থানীয় কর্মকর্তারা জানিয়েছেন।\n\nকঙ্গোর উত্তর কিভু প্রদেশের রুতশুরু শহরে এম-২৩ বিদ্রোহীদের বিরুদ্ধে সেনাবাহিনীর নিষ্ক্রিয়তার প্রতিবাদে সমাবেশ করেছে সুশীল সমাজের দলগুলি। গ্রীষ্মের পর থেকে বেশ কিছু অঞ্চলে দখলদারিত্ব কায়েম করেছে এম-২৩ বিদ্রোহীরা।\n\nবেশিরভাগ কঙ্গোলিজ জাতিগত টুটসি গোষ্ঠী, এম-২৩ প্রথম ২০১২ সালে ওই অঞ্চলে প্রসিদ্ধি লাভ করে। বিতাড়িত হওয়ার আগে উত্তর কিভুর রাজধানী গোমার কিছু অংশ তারা দখল করে ফেলেছিল।\n\nএম-২৩ বিদ্রোহীরা বছরের পর বছর নীরব থাকার পর, অবশেষে ২০২১ সালের শেষের দিকে আবারও যুদ্ধ শুরু করে। তখন থেকে তারা উগান্ডা সীমান্তের কৌশলগত শহর বুনাগানাসহ উত্তর কিভু জুড়ে বিস্তীর্ণ এলাকা দখল করে।\n\nকঙ্গো বারবার মধ্য আফ্রিকান প্রতিবেশী রুয়ান্ডাকে এম-২৩ বিদ্রোহীদের সমর্থন করার জন্য অভিযুক্ত করেছে, যদিও কিগালি এই অভিযোগ অস্বীকার করেছে।\n\nবৃহস্পতিবার, বিক্ষোভকারীরা বুনাগানায় এম-২৩ বিদ্রোহীদের দখলের ১০০ তম দিনে রুটশুরুতে সামরিক প্রশাসকের অফিসের বাইরে জড়ো হয়।\n\nস্থানীয় সুশীল সমাজ গোষ্ঠীর মুখপাত্র জাস্টিন বিন সেরুশাগোর মতে, পুলিশ বিক্ষোভকারীদের উপর গুলি চালায়। এতে একজন নিহত এবং অপর দু’জন আহত হয়।\n\nতিনি বার্তা সংস্থা এএফপিকে বলেন, \"এম২৩-এর বিরুদ্ধে সামরিক অভিযান পুনরায় শুরু না হওয়া পর্যন্ত আমরা কিছুতেই এখান থেকে সরবো না।\"\n\nনাম প্রকাশ না করার অনুরোধ জানিয়ে রুটশুরু জেনারেল হাসপাতালের একজন আধিকারিক নিশ্চিত করেছেন, এক যুবক বুকে গুলিবিদ্ধ হওয়ার পর মারা গেছেন।\n\nরুটশুরুতে একজন সিনিয়র পুলিশ কর্মকর্তা এএফপিকে বলেছেন, বিক্ষোভে বেশ কয়েকজন আহত হয়েছেন। তবে তিনি বিস্তারিত আর কিছুই বলেননি।\n\nসাম্প্রতিক সপ্তাহগুলিতে সেনাবাহিনী এবং এম-২৩ উভয় পক্ষই তুলনামূলকভাবে শান্ত অবস্থানে রয়েছে, সৈন্য এবং বিদ্রোহীরা কোনরকম সংঘর্ষে জড়িত না হয়ে, তাদের অবস্থান থেকে একে অপরকে পর্যবেক্ষণ করছে।\n\nআঞ্চলিক উত্তেজনা প্রশমনের লক্ষ্যে ফরাসি প্রেসিডেন্ট ইমানুয়েল ম্যাক্রোঁর মধ্যস্থতায় বুধবার নিউইয়র্কে কঙ্গোর প্রেসিডেন্ট ফেলিক্স শিসেকেদি, রুয়ান্ডার প্রেসিডেন্ট পল কাগামের সাথে দেখা করার পর, রুটশুরুতে এই প্রতিবাদ সমাবেশ অনুষ্ঠিত হয়।",
    "প্রত্যাবাসনেই রোহিঙ্গা সংকটের সমাধান, ইউএনএইচসিআর প্রধানকে বললেন প্রধানমন্ত্রী": "লিখিত বক্তব্যে তিনি বলেন, “সারাদিন প্রধানমন্ত্রী কর্মব্যস্ত সময় কাটিয়েছেন। জাতিসংঘের শরণার্থী বিষয়ক হাইকমিশনারের সঙ্গে সাক্ষাতে কক্সবাজার ও ভাষানচরে আশ্রিত রোহিঙ্গাদের সহায়তায় ইউএনএইচসিআরের বর্তমান কার্যক্রম নিয়ে বিস্তারিত আলোচনা হয়েছে।\n\n“বিশেষ করে, তিনি (প্রধানমন্ত্রী) মিয়ানমারে ইউএনএইচসিআরের কার্যক্রম বৃদ্ধির উপর জোর দেন। এর জবাবে হাইকমিশনার জানান, তিনি শীঘ্রই মিয়ানমার সফর করবেন।”\n\nপররাষ্ট্রমন্ত্রী বলেন, শেখ হাসিনা রোহিঙ্গাদের সমস্যা সমাধানে মিয়ানমারে প্রত্যাবাসনের যে কথা বলেছেন, তাতে একমত পোষণ করেছেন ইউএনএইচসিআর প্রধান ফিলিপ্পো গ্র্যান্ডি।\n\nএরপর প্রধানমন্ত্রী আন্তর্জাতিক অপরাধ আদালতের (আইসিসি) প্রসিকিউটর করিম এ এ খান কিউসির সঙ্গে সাক্ষাত করেন বলে জানান পররাষ্ট্রমন্ত্রী।\n\nএসময় বাংলাদেশ ও আন্তর্জাতিক অপরাধ আদালতের মধ্যে সহযোগিতার বিভিন্ন দিক নিয়ে আলোচনা হয় বলে জানান তিনি।\n\nমোমেন বলেন, “মিয়ানমারে নির্যাতনের শিকার রোহিঙ্গাদের পক্ষে ন্যায়বিচার ও জবাবদিহিতা নিশ্চিতের জন্য আন্তর্জাতিক অপরাধ আদালতে চলমান সকল প্রচেষ্টার প্রতি বাংলাদেশের সহযোগিতা অব্যাহত থাকবে বলে প্রধানমন্ত্রী আন্তর্জাতিক অপরাধ আদালতের প্রসিকিউটরকে আশ্বস্ত করেন।”\n\nআইসিসি প্রসিকিউটর করিম খান আগামী বছরের শুরুতে ফের বাংলাদেশ সফরের ব্যাপারে আগ্রহ প্রকাশ করেন।\n\nব্রিটিশ রানি দ্বিতীয় এলিজাবেথের শেষকৃত্য এবং জাতিসংঘ অধিবেশনে যোগ দিতে দুই সপ্তাহের সফরে ১৫ সেপ্টেম্বর ঢাকা ত্যাগ করেন প্রধানমন্ত্রী শেখ হাসিনা।\n\nপ্রথমে তিনি লন্ডনে যান। ১৯ সেপ্টেম্বর সেখানে রানির শেষকৃত্যের আনুষ্ঠানিকতায় অংশ নিয়ে পরদিন পৌঁছান নিউ ইয়র্কে।",
    "দু’চাকায় দুনিয়া দেখা রামনাথ বিশ্বাস": "এশিয়া মহাদেশের বৃহত্তম গ্রাম কোনটা বলতে পারেন? উত্তর বানিয়াচং। হবিগঞ্জ জেলার এই বিখ্যাত গ্রামে জন্ম নিয়েছিলেন দু’চাকায় দুনিয়া ঘুরে দেখা দেশের প্রথম ভূ-পর্যটক রামনাথ বিশ্বাস।\n\nজন্ম ১৮৯৪ সালের ১৩ জানুয়ারি, বানিয়াচং উপজেলার বিদ্যাভূষণপাড়ায়। বাবা বিরজনাথ বিশ্বাস ও মা গুণময়ী দেবীর দুই সন্তানের মধ্যে তিনি দ্বিতীয়। রামনাথের বড় ভাই কৃপানাথ বিশ্বাস এলাকায় চিকিৎসক হিসেবে খ্যাতনামা ছিলেন। শৈশবেই মা-বাবাকে হারিয়ে এই ভাইয়ের সংসারেই বেড়ে ওঠেন রামনাথ।\n\n৭ জুলাই ১৯৩১। দিনটি ছিল মঙ্গলবার। কুইন স্ট্রিটের বাঙালি মসজিদ থেকে রামনাথ যাত্রা শুরু করবেন। মাঝ সকালে সেখানে গিয়ে দেখেন উপচে পড়া ভিড়। আমজনতা এসেছে রামনাথকে শুভেচ্ছা জানাতে। ‘বন্দে মাতরম’ ধ্বনিতে মুখরিত কুইন স্ট্রিট। ‘আল্লাহু আকবর’ ধ্বনিও সমানতালে উচ্চারিত হচ্ছে। সিলেটের মুসলমানরা জ্ঞাতি ভাইয়ের জন্য নিয়ে এসেছেন শত সহস্র শুভেচ্ছা ও আশীর্বাণী। রামনাথ মনে ভরসা নিলেন। গাঁটরির মধ্যে নিলেন বিখ্যাত ব্যক্তিদের অটোগ্রাফ নেওয়ার খাতা, একটি খদ্দরের চাদর, একটি মশারি। সহস্র মানুষের উল্লাসের মধ্য দিয়ে রামনাথ সাইকেল চালিয়ে দিলেন পৃথিবীর পথে।\n\nতিনি গেলেন কুয়ালালামপুর হয়ে থাইল্যান্ড, সেখান থেকে ইন্দোচীন। এখান থেকে হংকং, ক্যান্টন, নানকিন, সাংহাই হয়ে পিকিং। পিকিং থেকে কোরিয়া। সেখান থেকে বিরাট পথ পাড়ি দিলেন। আমেরিকা তাঁর অভীষ্ট। প্রথম লোহার গেট কানাডা। ঢুকতে হলে এক হাজার স্বর্ণমুদ্রা জমা দিতে হবে। সাইকেল যার বাহন সেই পর্যটকের পকেটে অত টাকা থাকে? রামনাথকে বন্দি করা হলো ভারকোডার জেলখানায়। ২৯টি ভয়ঙ্কর দিন রাত। একদিন দেয়ালে বড় বড় অঙ্ক দেখে আশ্চর্য হয়ে গেলেন। পরে খোঁজ নিয়ে জেনেছেন অঙ্কবিদ সমরেশ বসুও একবার অর্থাভাবে এখানে আটকা পড়েছিলেন। এটি দেখে তিনি সব দুঃখ ভুলে গিয়েছিলেন। কানাডা সরকার তাকে একটি জাপানি জাহাজে তুলে দিয়েছিল। ১২ দিন পরে নেমেছিলেন ইয়োকোহামা বন্দরে। এখানেও সেই হায় রাম অবস্থা। জাপান সরকার তাকে প্রবেশ অনুমতি দিলো না। ইংরেজকে তুষ্ট করতে কানাডা ও জাপান সরকার এই কাজ করেছিল। জাপান থেকে তাঁকে পাঠিয়ে দেওয়া হলো সাংহাইতে। সেখান থেকে তিনি গেলেন ইন্দোনেশিয়া। ইন্দোনেশিয়ার ওলন্দাজ সরকার তাকে কনসেনট্রেশন ক্যাম্পে ঢুকিয়ে দিয়েছিল। অমানসিক কষ্ট সহ্য করতে হয়েছিল তখন। চট্টগ্রামের এক বাঙালি জামিনে তাঁকে ছাড়িয়ে নিয়েছিলেন। তারপর রামনাথ গিয়েছিলেন বার্মা। এরপর ভারতবর্ষ।\n\n১৯৩৪ সালের ১৫ জুনের অ্যাডভান্স পত্রিকা তাঁর এই বিশ্বভ্রমণ সম্পর্কে লিখল: ‘এখন পর্যন্ত ২৯ হাজার মাইল পথ ছুটে চলা এ যাত্রা মৃত্যুর সঙ্গে তার জুয়াখেলা ছাড়া আর কিছুমাত্র নয়।’\n\n১৯৩৪ সালের জুলাইয়ে রামনাথ বিশ্বাসের সাইকেল আবার চলতে শুরু করে আফগানিস্তান, পারস্য, ইরাক, সিরিয়া, লেবানন হয়ে তুরস্ক। কামাল পাশার দেশ গড়ার দৃঢ়তা দেখে আশা পেয়েছিলেন। তুরস্ক থেকে দুই চাকায় গেলেন বুলগেরিয়া, যুগোস্লাভাকিয়া, হাঙ্গেরি, অস্টিয়া, চেকোস্লোভাকিয়া, জার্মানি, হল্যান্ড, বেলজিয়াম, ফ্রান্স। এ সময় তাঁর খোরাকি জোগাড় করেছে প্রবাসী ভারতবর্ষীয়রা। আরেকটি কাজ করতেন, রেস্তোরাঁয় বসে ভ্রমণকাহিনী বলতেন। মালিকের সঙ্গে চুক্তি আধঘণ্টা ১০ পাউন্ড। এভাবে টাকা যোগাড় করে তিনি ইংলিশ চ্যানেল পাড়ি দিয়ে বিলেতেও গিয়েছিলেন।\n\nব্রিটেন ও স্কটল্যান্ড বেড়াতে গিয়ে রামনাথের শরীর ভেঙে পড়ে। দেশে ফেরেন ১৯৩৬ সালে। সুস্থ হয়ে যান কবিগুরুর কাছে। বিশ্বকবি আশীর্বাণী দিয়েছিলেন – ‘উইথ মাই ব্লেসিংস টু দ্য ইনট্রেপিড অ্যাডভেঞ্চারার রামনাথ বিশ্বাস।’ এরপর ১৯৩৮ সালে তিনি আফ্রিকা মহাদেশে রওনা হয়েছিলেন। বম্বে থেকে জাহাজে মোম্বাসা পৌঁছান। তারপর দুই চাকা গড়িয়ে কেনিয়া, উগান্ডা, নয়াসাল্যন্ডসহ রোডেসিয়া হয়ে দক্ষিণ আফ্রিকার ট্রান্সভাল, লরেনসোমার্ক, নাটাল, ডারবান, ইত্যাদি ঘুরলেন। এরপর আবার চেষ্টা করলেন আমেরিকা যেতে, পেরেওছিলেন। মনে শক্তি থাকলে কিনা হয়? আমেরিকা গিয়ে তার বেশি ভালো লাগেনি। বর্ণবাদ আমেরিকার রন্ধ্রে রন্ধ্রে। সেই আমেরিকা থেকে তিনি ১৯৪০ সালে দেশে ফিরে ইস্তফা দেন পর্যটনে।\n\n৩২টি বই লিখেছেন রামনাথ বিশ্বাস। তার মধ্যে উল্লেখযোগ্য তরুণ তুর্কি, আজকের আমেরিকা, বেদুইনের দেশে, ভয়ঙ্কর আফ্রিকা, জুজুৎসু জাপান, পারস্য ভ্রমণ, লাল চীন, মালয়েশিয়া ভ্রমণকাহিনী, ভারত ভ্রমণ ইত্যাদি। আজ যে চীন ১৯৪৯ সাল থেকে দাপটে নতুন রাজ্য গড়ে তুলেছে, সারা পৃথিবী যার দিকে পরম বিস্ময় ও শ্রদ্ধায় তাকিয়ে আছে, তার সঙে বাঙলা সাহিত্যকে প্রথম পরিচয় করিয়ে দিয়েছিলেন রামনাথ বিশ্বাস; তাঁর ‘মরণ বিজয়ী চীন’ এবং ‘লাল চীন’ নামে দুই বইয়ের মাধ্যমে। আর রামনাথকে নিয়ে বই লিখেছেন শ্যামসুন্দর বসু। বইয়ের নাম ‘রামনাথের পৃথিবী’।\n\nরামনাথ সম্পর্কে তথ্য সংগ্রহ করতে গিয়ে শ্যামসুন্দর বসু প্রচুর পরিশ্রম করেছেন। কারণ তাঁর সম্পর্কে তথ্য ছিল অপ্রতুল। মানুষ রামনাথ কেমন ছিলেন তা বলতে গিয়ে শ্যামসুন্দর বসু বলেছেন, রামনাথ যেখানে গেছেন, সেখানেই স্বাক্ষর রেখে এসেছেন উন্নত মনুষ্যত্বের। পরকে করেছে আপন। সাধারণ মানুষের সুখ-দুঃখে শুধু সমবেদনা জানিয়েই ক্ষান্ত থাকেননি, দরকার মতো বাড়িয়ে দিয়েছেন সহযোগিতার হাত। অন্ত্যজ শ্রেণীর সঙ্গে চলার সময় জ্ঞানী বা সবজান্তার ভূমিকা তিনি নিতেন না। তাদের মতো করেই অবলীলায় মিশে যেতেন। ফলে তারাও পর্যটকদের কাছে হৃদয়ের দরজা খুলে দিত। রবীন্দ্রনাথ তাঁকে আফ্রিকা যাত্রার আগে বলেছিলেন, ‘দেখো রামনাথ, নিগ্রো চরিত্রে যা ভালো দেখবে, তাই বয়ে নিয়ে আসবে।’ কিন্তু বঞ্চিত অত্যাচারিত নিগ্রোদের যন্ত্রণায় ব্যথিত হয়ে তিনি বলেছিলেন, ‘নিগ্রো চরিত্রে কি আর ভালো দেখব? মনিব থেকে গোলাম পর্যন্ত সবাই নির্যাতনে পরম উৎসুক।’\n\nএকবার পিকিং-এর পথে এক রিকশাওয়ালাকে মার খেয়ে রক্তাক্ত অবস্থায় দেখে নিজেকে আর আটকে রাখতে পারেননি। সাইকেল থেকে নেমে তাঁর বাক্সে থাকা ওষুধপত্র বের করে চিকিৎসা সেবায় লেগে যান। এর থেকে তাঁর মানবীয় গুণাবলী সম্পর্কে ধারণা পাওয়া যায়। রামনাথকে এখনো খুব অল্প মানুষই চেনেন। কলকাতায় তাঁর নামে রয়েছে, ‘রামনাথ বিশ্বাস সড়ক’ অথচ নিজভূমে তিনি রয়ে গেছেন পরবাসী।\n\nতাঁর দীর্ঘ সাইকেল পরিভ্রমণের শেষ জীবন ভারতের কলকাতাতেই কেটেছে। ঘরকুনো বাঙালি কথার অপবাদ যিনি ঘুঁচিয়েছিলেন সেই রামনাথ বিশ্বাস মারা গিয়েছিলেন ১৯৫৫ সালের ১ নভেম্বর।\n\nরামনাথের মৃত্যুর ৫১ বছর পরে ২০০৬ সালের আগস্ট মাসে বাংলাদেশ ট্যুরিজম এক্সপানসন ফোরামের আমরা ২০জন বানিয়াচং গিয়েছিলাম। আমরা গিয়েছিলাম জলপথে। ফিরে এসে 'ভৈরব টু বানিয়াচং' শিরোনামে আমার একটি লেখাও ছাপা হয়েছিল তখন ‘দৈনিক সমকালে’। তখনি মূলত রামনাথ সম্পর্কে আমরা বিস্তারিত জানতে পারি এবং লেখালেখি শুরু করি। আমাদের সঙ্গে দেখা হয়েছিল রামনাথের দূর সম্পর্কের ভাতুষ্পুত্র শ্যামাপ্রসাদ বিশ্বাসের সঙ্গে। তিনি এখন আর বেঁচে নেই। রামনাথ সম্পর্কে তিনি আমাদের গল্প করেছিলেন, ‘ছোটদের তিনি খুব ভালোবাসতেন, বিকাল হলে খাকি প্যান্ট আর লিলেনের শার্ট পরে জেঠু ছোটদের নিয়ে মন্দিরে আসত। আমিও সঙ্গে এসেছি কয়েকবার। বেশি একটা মনে নেই, লজেন্স কিনে দিত। জাত-পাত মানতো না। যে কোনো বাড়িতে গিয়ে পাত পেড়ে বসে পড়তো। আর গল্প শুরু করলে থামতে চাইত না।'\n\nতারপর আমরা রামনাথের বাড়ির দিকে গেলাম। ইটের একতলা বাড়ির সামনে পুকুর। ভিতরে ঢুকে আবিষ্কার করলাম রামনাথের বাড়ির পুরনো ভবনের লোহা কাঠ খোদাই করে ইংরেজিতে লেখা Ramnath Biswas: 1898. কে লিখেছে আমরা জানি না। রামনাথ সম্পর্কে তখন পর্যন্ত বানিয়াচং-এর ৮০ ভাগ মানুষেরই কোনো ধারণা ছিল না। এত দিনে হয়তো তারা জেনেছেন রামনাথ বিশ্বাসের এত গুণের কথা।\n\nআবার ১৬ বছর পরে বানিয়াচং যাচ্ছি তাঁর বাড়ি পুনরুদ্ধারের দাবিতে। কারণ রামনাথের স্মৃতিবিজড়িত বাড়িটি একটি প্রভাবশালী পরিবার দখল করে আছে। আশাকরি সকলের ডাকে সাড়া দিয়ে সরকারের সংশ্লিষ্ট মহল আমাদের সাথে একাত্ম হবেন । আগামী ২৭ সেপ্টেম্বর পর্যটন দিবস উপলক্ষে আমরা সাইকেল রেলি করে রামনাথের বাড়ি যাব। আশাকরি আমাদের আশা সফল হবে।",
    "আটলান্টিক মহাসাগরে ঝড়ের কবলে মিথিলা": "অভিনয়ের পাশাপাশি চাকরিও করেন জনপ্রিয় অভিনেত্রী মিথিলা। তবে বলা যায়, আসলে চাকরির পাশাপাশি অভিনয় করেন তিনি। কারণ, তার চাকরিটা হচ্ছে একটি বিশ্বখ্যাত এনজিও সংস্থায়। ‘ব্র্যাক’-এর আর্লি চাইল্ডহুড ডেভেলপম্যান্ট বিভাগের প্রধান তিনি। এ চাকরির কারণেই বিভিন্ন দেশে তাকে যেতে হয়। সে রকম একটি কাজে গত দুই সপ্তাহ তিনি উগান্ডায় বিভিন্ন রকম ট্রেনিং, ওয়ার্কশপ, ফিল্ড ভিজিট শেষ করে উগান্ডা থেকে ওয়েস্ট আফ্রিকার সিয়েরা লিওনে আসেন এখানকার শিক্ষা মন্ত্রণালয়ের সঙ্গে একটি আর্লি চাইল্ডহুড ডেভেলপমেন্ট বিষয়ক কর্মশালার আয়োজন করতে।\n\nমিথিলা জানিয়েছেন, কর্মশালা শেষে গত শুক্রবার রাতেই সিয়েরা লিওন থেকে কলকাতায় যাওয়ার ফ্লাইট ছিল। সেদিন বিকালবেলা থেকেই প্রচণ্ড ঝড় বৃষ্টি। সিয়েরা লিওনের রাজধানী, ফ্রি টাউন, আটলান্টিক মহাসাগরের তীরে। এবং সিয়েরা লিওনের এয়ারপোর্টটা ফ্রি টাউন থেকে দূরে একটা বিচ্ছিন্ন জায়গায় অবস্থিত, যার নাম ‘লুংগি’। ফ্রি টাউন থেকে ১ ঘণ্টা একটা ছোট ফেরিতে আটলান্টিক পার হয়ে লুংগি এয়ারপোর্টে যেতে হয়। আটলান্টিকে সেদিন তিনি ঝড়ের মুখোমুখি হয়েছিলেন। মিথিলা বলেন, ‘ঝড় বৃষ্টির কারণে একটু বেশিই চিন্তিত ছিলাম। আমার ফেরির টাইম ছিল রাত দুটায়। এ ঝড়ের মধ্যেই আটলান্টিক পাড়ি দিতে হয়েছে। ঝড়টা হয়তো বড় ছিল না। কিন্তু আমাদের ফেরির যে সাইজ, তাতে করে সেটা নিয়ে আমার ভয় হয়েছে প্রচুর।\n\nগন্তব্যে পৌঁছে ফেরি থেকে নেমে টার্মিনাল পর্যন্ত বৃষ্টির মধ্যে দৌড়ে যেতে যেতেই ভেজা কাক হয়ে গেলাম। তারপর একটা বাসে চড়ে লুংগি এয়ারপোর্টে পৌঁছাতে বাজলো ভোর ৪টা।’ পরে অনেক ঝক্কি ঝামেলা পেরিয়ে ঢাকায় আসেন তিনি। মিথিলা আরও বলেন, ‘এ গল্পটা শেয়ার করেছি শুধু তাদের জন্য যারা শুধু সুন্দর ছবিগুলোই দেখে, তার পেছনের কঠিন সময়ের গল্পগুলো জানেন না। এই যে, গত তিন সপ্তাহ ধরে মেয়েকে বাড়িতে রেখে হাজার হাজার মাইল বিভিন্ন দেশে, শহর থেকে গ্রামাঞ্চলে জার্নি করে বিভিন্ন জনগোষ্ঠীর সঙ্গে কাজ করা, সেটা নিতান্তই জীবিকার তাগিদে; আমোদ ফুর্তির জন্য নয়। সবসময় সুন্দর ছবি আর ভালো কথাগুলো শেয়ার করি, কারণ আমি যা কিছু ভালো, আর পজিটিভ সেটাই ভাগ করে নিতে চাই। একজন আন্তর্জাতিক উন্নয়ন কর্মী হিসাবে আমার কাজ নিয়ে আমি ভীষণ গর্ববোধ করি। তাই পেছনের কঠিন সময়গুলোকেও অভিজ্ঞতা হিসাবেই দেখি।’",
    "দ্বিতীয় ভারতীয় হিসেবে নারীদের জুনিয়র ক্রমতালিকায় শীর্ষ স্থান দখল করলেন অনুপমা উপাধ্যায়": "লড়েও হার, বিশ্ব ব্যাডমিন্টন চ্যাম্পিয়নশিপ থেকে ব্রোঞ্জ নিয়েই ফিরতে হচ্ছে চিরাগ শেট্টি ও সাত্ত্বিকসাইরাজকে\n\nদ্বিতীয় ভারতীয় হিসেবে নারীদের জুনিয়র ক্রমতালিকায় শীর্ষ স্থান দখল করলেন অনুপমা উপাধ্যায়\n\nMore Sports\n\noi-Koushik Chakraborty\n\nতাসনিম মীরকে সরিয়ে অনূর্ধ্ব-১৯ নারীদের বিভাগে বিশ্ব ব্যাডমিন্টন ফেডারেশনের জুনিয়রদের ক্রমতালিকায় শীর্ষ স্থানে উঠে এলেন অনুপমা উপাধ্যায়। এই বছরের শুরুর দিকে উগান্ডা এবং পোল্যান্ডে জুনিয়র আন্তর্জাতিক খেতাব জেতা পাঁচকুলার ১৭ বছর বয়সী অনুপমা মঙ্গলবার শীর্ষ স্থানে উঠে আসেন। ১৮টি টুর্নামেন্ট থেকে ১৮.০৬০ পয়েন্ট সংগ্রহ করে দুই ধাপ উপরে উঠে এসে পোল পজিশন দখল করেন অনুপমা।\n\nষষ্ঠ ভারতীয় সাটলার হিসেবে জুনিয়র ব্যাডমিন্টনের ক্রমতালিকায় শীর্ষ স্থান অর্জন করেন অনুপমা। ২০১৪ সালে আদিত্য যোশী, ২০১৬ সালে সিরিল বর্মা এবং ২০১৭ সালে লক্ষ্য সেন পুরুষদের জুনিয়র র্যাঙ্কিং-এ শীর্ষ স্থান অর্জন করেছিলেন। ১৮ বছর বয়সী শঙ্কর মুথুস্বামী সুব্রমানিয়ান গত মাসে শীর্ষ স্থান অর্জন করেন গত মাসে। সদ্যই মহিলাদের র্যাঙ্কিং-এ সেরা ১০০-এ জায়গা করে নিয়েছেন অনুপমা। তিনি রয়েছেন ৬৩ নম্বর স্থানে।\n\nপ্রকাশ পাড়ুকোন অ্যাকাডেমি থেকে উঠে আসা এই সাটলার চলতি বছরে দুর্দান্ত ফর্মে রয়েছেন। চলতি বছর জানুয়ারিতে সৈয়দ মোদী আন্তর্জাতিক সুপার ৩০০-এ সেমিফাইনালে পৌঁছিয়েছিলেন তিনি। স্পেনের সান্তাদারে ১৭ অক্টোবর থেকে হতে চলা জুনিয়র বিশ্ব চ্যাম্পিয়নশিপের জন্য বর্তমানে প্রস্তুতি সারছেন অনুপমা উপাধ্যায়। ১৭ অক্টোবর থেকে শুরু হতে চলা জুনিয়র বিশ্ব চ্যাম্পিয়নশিপ চলবে ৩১ অক্টোবর পর্যন্ত।\n\n'৯০-৯৫ শতাংশ দল তৈরি, তবুও অনেক প্রশ্নের উত্তর পাওয়া বাকি'\n\nOneindia এর ব্রেকিং নিউজের জন্য . সারাদিন ব্যাপী চটজলদপান. Allow Notifications",
    "What are the eligibility criteria for recruitment in Indian Army ? dgtl - Anandabazar": "ভারতীয় সেনাবাহিনীতে চাকরির স্বপ্ন দেখেন অনেকেই। সম্প্রতি টেকনিক্যাল এন্ট্রি স্কিম-এর অন্তর্ভুক্ত ১০+২ এন্ট্রি স্কিম ৪৮-এ নিয়োগের বিজ্ঞপ্তি জারি করেছে ভারতীয় সেনা। সেখানে আবেদন জানানোর জন্য কী কী যোগ্যতা লাগবে, কত দিন ধরেই বা চলবে প্রশিক্ষণ, সেই সম্পর্কিত সমস্ত তথ্যের খুঁটিনাটি রইল এখানে।\n\nভারতীয় সেনাবাহিনীর টেকনিক্যাল এন্ট্রি স্কিম-এর ১০+২ এন্ট্রি স্কিম ৪৮-এ আবেদন জানানো যাবে ২৩ সেপ্টেম্বর পর্যন্ত। সমস্ত আবেদন প্রক্রিয়া অনলাইনেই সম্পন্ন হবে। মোট ৯০টি শূন্যপদের জন্য এই পরীক্ষা নেওয়া হবে বলেও জানানো হয়েছে ভারতীয় সেনার তরফ থেকে। পরীক্ষার দিন বা আবেদন জানানোর শেষ দিন পরিবর্তন সম্পর্কিত যাবতীয় তথ্য ভারতীয় সেনার অফিসিয়াল ওয়েবসাইটেই (http://joinindianarmy.nic.in/) পেয়ে যাবেন পরীক্ষার্থীরা।\n\nপরীক্ষায় বসার জন্য নির্দিষ্ট কিছু মাপকাঠি ধার্য করা হয়েছে। ইচ্ছুক পরীক্ষার্থীরা এই সমস্ত চাহিদা পূরণ করতে পারলেই সংশ্লিষ্ট পদের জন্য আবেদন জানাতে পারবেন।\n\nশিক্ষাগত যোগ্যতা\n\nমূলত যাঁরা পদার্থবিদ্যা, রসায়ন ও গণিত নিয়ে দ্বাদশ শ্রেণির পরীক্ষায় পাশ করেছেন এবং যাঁরা ২০২২-এ জয়েন্ট এন্ট্রান্স পরীক্ষা দিয়েছেন, সেই সমস্ত অবিবাহিত পুরুষ প্রার্থীদের কাছ থেকেই আবেদনপত্র চাওয়া হয়েছে।\n\nজাতিগত যোগ্যতা\n\nআবেদনকারীকে ভারতীয় নাগরিক বা নেপালের অধিবাসী হতে হবে। এ ছাড়াও যে ভারতীয় বংশোদ্ভূতরা পাকিস্তান , মায়ানমার, শ্রীলঙ্কা, কেনিয়া, উগান্ডা,তানজানিয়া,জাম্বিয়া, মালয়,জাইরে, ইথিওপিয়া, ভিয়েতনাম থেকে ভারতে পাকাপাকিভাবে থাকার উদ্দেশ্যে চলে এসেছেন এবং যাঁদের ভারত সরকার নাগরিকত্বের সংশাপত্র দিয়ে স্বীকৃতি জানিয়েছে, তাঁরাও এই চাকরির জন্য আবেদন জানাতে পারেন। নেপালের গোর্খা অধিবাসীদের এই পদে আবেদন জানাতে গেলে এই রকম কোনও সংশাপত্র জমা দিতে হবে না।\n\nবৈবাহিক অবস্থা\n\nএই বিজ্ঞপ্তিতে বিশেষ ভাবে উল্লেখ করা আছে, প্রার্থীরা তাঁদের প্রশিক্ষণ সম্পূর্ণ হওয়া না পর্যন্ত বিয়ে করতে পারবেন না। কোনও প্রার্থী যদি আবেদনপত্র জমা করার পরই বিয়ে করেন, তা হলে তাঁকে প্রশিক্ষণের জন্য নির্বাচিত করা হবে না। আবার কেউ যদি প্রশিক্ষণ চলাকালীনই বিয়ে করেন, তা হলে তাঁকেও প্রশিক্ষণ থেকে বাদ দেওয়া হবে এবং যত দিন তাঁর প্রশিক্ষণ চলেছে সে বাবদ সরকারের তরফে যা খরচ হয়েছে, সেই পরিমাণ টাকাও তাঁকে সরকারকে ফেরত দিতে হবে।\n\nবয়সসীমা\n\nপ্রার্থীদের বয়স কোর্স শুরুর মাসের প্রথম দিন অবধি সাড়ে ১৬ বছরের নীচে ও সাড়ে ১৯ বছরের বেশি হওয়া যাবে না অর্থাৎ প্রার্থীদের জন্মদিন ২ জুলাই এর আগে বা ১ জুলাইয়ের পরে হলে চলবে না। এই প্রসঙ্গে উল্লেখ্য, যে জন্মতারিখ মাধ্যমিক বা সমগোত্রীয় সংশাপত্রে উল্লেখ করা আছে এবং যে জন্মতারিখ প্রার্থীরা আবেদনপত্রে প্রথমে লিখেছেন, তার ভিত্তিতেই তাঁদের জন্মদিন ধরা হবে।\n\nমেডিক্যাল পরীক্ষা\n\nপ্রার্থীদের কিছু নির্দিষ্ট শারীরিক পরিমাপ এবং কিছু মেডিক্যাল পরীক্ষায় পাশ করাও আবশ্যিক।\n\nআইনি মামলা\n\nযে সব পরীক্ষার্থীদের ইউপিএসসি পরীক্ষায় বসা থেকে বিরত করা হয়েছে, তাঁরা এই পরীক্ষার জন্যেও আবেদন জানাতে পারবেন না। এ ছাড়াও প্রার্থীরা কোনও অপরাধপমূলক বা ফৌজদারি মামলায় অভিযুক্ত বা গ্রেফতার হলে বা কোনও দেওয়ানি মামলায় যুক্ত থাকলেও আবেদন জানাতে পারবেন না।\n\nপ্রশিক্ষণ\n\nপাঁচ বছর ধরে প্রার্থীদের প্রশিক্ষণ দেওয়া হয়। তার মধ্যে এক বছর গয়ায় অফিসার ট্রেনিং অ্যকাডেমিতে প্রাথমিক সামরিক প্রশিক্ষণ দেওয়া হয়। এর পরের চার বছর টেকনিক্যাল প্রশিক্ষণ দেওয়া হয়। যার মধ্যে প্রথম পর্যায়ে তিন বছর ধরে সিএমই পুণে বা এমসিটিই মৌ বা এমসিইএমই সেকেনদরাবাদ থেকে প্রিকমিশন প্রশিক্ষণ দেওয়া হয়। দ্বিতীয় পর্যায়ে এক বছর ধরে সিএমই পুণে বা এমসিটিই মৌ বা এমসিইএমই সেকেনদরাবাদ পোস্ট কমিশন ট্রেনিং দেওয়া হয়। এর পর চূড়ান্ত পরীক্ষায় উত্তীর্ণদের ইঞ্জিনিয়ারিং ডিগ্রি দেওয়া হয়।\n\nপ্রশিক্ষণের খরচ\n\nপ্রার্থীদের প্রশিক্ষণে মোট খরচ হয় ১৩,৯৪০ টাকা। সরকার থেকেই এই প্রশিক্ষণের খরচ বহন করা হয় কিন্তু যদি কোনও প্রার্থী ব্যক্তিগত কারণে প্রশিক্ষণ শেষ না করে বেরিয়ে আসেন, তখন তাই ঐ পরিমাণ অর্থ সরকারকে ফেরত দিতে হয়।\n\nযোগ্যতার সমস্ত মাপকাঠিগুলি ভাল করে মিলিয়ে নিয়ে তবেই আবেদন জানান। কেন না ভুল তথ্য জমা দিলে আবেদনপত্র সরাসরি খারিজ করে দেওয়া হবে।",
    "Eligibility criteria, vacancy and exam pattern of UPSC ESE dgtl - Anandabazar": "বুধবার ইউপিএসসি ইএসই পরীক্ষার বিজ্ঞপ্তি বেরোবে। বিজ্ঞপ্তিটি দেখা যাবে ইউপিএসসি-এর অফিসিয়াল ওয়েবসাইটে। একই সঙ্গে আজ ইউপিএসসি ইএসই পরীক্ষার আবেদনপত্রটিও ইউপিএসসি-এর অফিসিয়াল ওয়েবসাইটে দেখতে পাওয়া যাবে। বিজ্ঞপ্তিতে ইএসই পরীক্ষায় আবেদন জানানোর যোগ্যতা, সিলেবাস, পরীক্ষা কাঠামো এবং পরীক্ষা সম্পর্কিত অন্যান্য গুরুত্বপূর্ণ তথ্যও বিশদে দেওয়া থাকবে।পরীক্ষার আবেদনপত্র জমা নেওয়া শুরু হবে ১৪ সেপ্টেম্বর এবং শেষ হবে ৪ অক্টোবর।\n\nআবেদনপত্র জমা দেওয়ার আগে পরীক্ষার্থীদের অবশ্যই মূল বিজ্ঞপ্তিটি ভাল করে দেখে নিতে হবে। আবেদনপত্রে পরীক্ষার্থীদের সমস্ত ব্যক্তিগত তথ্য, অ্যাকাডেমিক তথ্য দিতে হবে। এর পর পরীক্ষার্থীকে পছন্দের পরীক্ষাকেন্দ্র বেছে নিয়ে আবেদনমূল্য জমা দিতে হবে। আবেদনপত্রটি সঠিক ভাবে জমা করার পর পরীক্ষার্থীরা পরীক্ষার অ্যাডমিট কার্ডটি ডাউনলোড করে নিতে পারবেন।\n\nযোগ্যতা\n\nএই পরীক্ষায় আবেদন জানাতে হলে পরীক্ষার্থীদের যে সমস্ত যোগ্যতার প্রয়োজন আছে, সেগুলি হল—\n\nবয়ঃসীমা\n\nপরীক্ষার্থীদের জন্ম ২ জানুয়ারি ১৯৯৩ থেকে ১ জানুয়ারি ২০০২-এর মধ্যে হতে হবে। অর্থাৎ পরীক্ষার্থীদের ন্যূনতম বয়স ২১ বছর এবং সর্বোচ্চ বয়স ২৯ বছর হতে হবে। পরীক্ষার্থীর সর্বোচ্চ বয়স ১ জানুয়ারি ২০২৩-এ ৩০ বছর হয়ে গেলে তাঁর আবেদনপত্র খারিজ হয়ে যাবে। তবে সরকারি চাকরিরত কর্মীদের ক্ষেত্রে (যাঁরা বিজ্ঞপ্তিতে উল্লিখিত কিছু নির্দিষ্ট সরকারি দফতরে কাজ করেন) বয়সের ঊর্ধ্বসীমা ৩৫ বছর পর্যন্ত ধরা হয়েছে।\n\nজাতীয়তা\n\nএকজন পরীক্ষার্থীকে আবেদন জানাতে হলে ভারত, নেপাল বা ভুটানের অধিবাসী হতে হবে। এছাড়া তিব্বতি শরণার্থী, যাঁরা ১ জানুয়ারি ১৯৬২-র আগে ভারতবর্ষে স্থায়ী বসবাসের অভিপ্রায়ে চলে এসেছেন অথবা পাকিস্তান, বার্মা,শ্রীলঙ্কা, পূর্ব আফ্রিকার দেশ কেনিয়া, উগান্ডা, তানজানিয়া,জাম্বিয়া, মালাউই, জাইরে,ইথিওপিয়া,ভিয়েতনাম থেকে ভারতবর্ষে বসবাস করার জন্য দেশান্তরিত হয়েছেন, তাঁরাও আবেদন জানাতে পারেন।\n\nশিক্ষাগত যোগ্যতা\n\n১.যাঁরা ইঞ্জিনিয়ারিং ডিগ্রি নিয়ে কোনও বিশ্ববিদ্যালয় থেকে পাশ করেছেন, তাঁরাও আবেদন জানাতে পারবেন। তবে এই বিশ্ববিদ্যালয়গুলি ভারতবর্ষের কেন্দ্রীয় ও রাজ্য সরকার দ্বারা স্বীকৃত বা বিশ্ববিদ্যালয় মঞ্জুরি কমিশনের ১৯৫৬ এর তৃতীয় ধারার দ্বারা স্বীকৃত কি না দেখতে হবে।\n\n২.ইএসই পরীক্ষার 'এ' ও 'বি' বিভাগের পরীক্ষায় পাশ করেছেন যাঁরা।\n\n৩. বিদেশি কলেজ/ বিশ্ববিদ্যালয়/ প্রতিষ্ঠান থেকে ইঞ্জিনিয়ারিং-এ ডিপ্লোমা বা ডিগ্রি পেয়েছেন। তবে এ ক্ষেত্রে এই সমস্ত প্রতিষ্ঠানকে ভারত সরকার দ্বারা স্বীকৃত হতে হবে।\n\n৪. ইনস্টিটিউশন অব ইলেকট্রনিক্স অ্যান্ড টেলিকম্যুনিকেশন ইঞ্জিনিয়ার্স থেকে গ্রাজুয়েট মেম্বারশিপ পরীক্ষায় পাশ করতে হবে।\n\n৫.এরোনটিক্যাল সোসাইটি অব ইন্ডিয়া থেকে অ্যাসোসিয়েট মেম্বারশিপ এগজামিনেশনের দ্বিতীয় ভাগ ও তৃতীয় ভাগের পরীক্ষায় পাশ করতে হবে বা 'এ' এবং 'বি' বিভাগের পরীক্ষায় পাশ করতে হবে।\n\n৬. লন্ডনের ইনস্টিটিউশন অব ইলেকট্রনিক্স ও রেডিয়ো ইঞ্জিনিয়ার্স থেকে ১৯৫৯-এর নভেম্বরের পর গ্রাজুয়েট মেম্বারশিপ পরীক্ষায় পাশ করতে হবে।\n\nশূন্যপদনিম্নলিখিত পদগুলিতে নিয়োগপ্রক্রিয়া শুরু হয়েছে-\n\nপ্রথম বিভাগ-সিভিল ইঞ্জিনিয়ারিং\n\nদ্বিতীয় বিভাগ-মেকানিক্যাল ইঞ্জিনিয়ারিং\n\nতৃতীয় বিভাগ-ইলেকট্রিক্যাল ইঞ্জিনিয়ারিং\n\nচতুর্থ বিভাগ-ইলেকট্রনিক্স ও টেলিকম্যুনিকেশন ইঞ্জিনিয়ারিং\n\nউপরোক্ত এই ক’টি বিভাগে পরীক্ষার পর প্রায় ৩২৭টি শূন্যপদে নিয়োগ হবে। যার মধ্যে ১১টি আসন বরাদ্দ আছে পিডাব্লিউবিডি, ৭টি শূন্যপদ লোকোমোটর সংক্রান্ত সমস্যায় আক্রান্ত পরীক্ষার্থীদের জন্য বরাদ্দ আছে, ২টি শূন্যপদ বরাদ্দ আছে বধির পরীক্ষার্থীদের জন্য,১ টি আসন বরাদ্দ করা আছে যাঁরা শিক্ষাগ্রহণের ক্ষেত্রে বিশেষ ভাবে সক্ষম এবং অন্যান্য অক্ষমতায় আক্রান্ত পরীক্ষার্থীদের জন্য ১টি আসন বরাদ্দ আছে।উপরোক্ত শূন্যপদের সংখ্যাগুলি অবশ্য পরিবর্তন সাপেক্ষ। যাঁরা এসসি,এসটি,ওবিসি, অর্থনৈতিক ভাবে পিছিয়ে পড়া এবং বেঞ্চমার্ক ডিজেবিলিটিতে আক্রান্ত, সেই সব পরীক্ষার্থীদের জন্য ভারত সরকার শূন্যপদের ভিত্তিতে কিছু আসন সংরক্ষণও করে।\n\nপরীক্ষা কাঠামো\n\nএই পরীক্ষাটি তিনটি পর্যায়ে আয়োজিত হয়।\n\n১.প্রথম পর্যায়— ইঞ্জিনিয়ারিং সার্ভিসেস এগজামিনেশনের প্রিলিমিনারি বা প্রথম ধাপের পরীক্ষা। এই পরীক্ষায় অবজেক্টিভ প্রশ্নের উত্তর দিতে হয় পরীক্ষার্থীদের এবং তার পর তাঁরা দ্বিতীয় ধাপের পরীক্ষা বা মেন্স পরীক্ষার জন্য নির্বাচিত হন।\n\n২. দ্বিতীয় ধাপ— দ্বিতীয় ধাপের পরীক্ষা বা মেন্স পরীক্ষায় পরীক্ষার্থীদের প্রথাসিদ্ধ প্রশ্নের উত্তর দিতে হয়।\n\n৩. তৃতীয় পর্যায়— এই পর্যায়ে নির্বাচিত পরীক্ষার্থীদের ইন্টারভিউ নেওয়া হয়।",
    "ঠিকাদারের অর্থে ভ্রমণ অনৈতিক": "বৈদেশিক মুদ্রার রিজার্ভ দ্রুত কমতে থাকায় ডলার বাঁচাতে বেশ কিছু পদক্ষেপ নিয়েছে সরকার। এর মধ্যে সরকারি কর্মকর্তাদের অপ্রয়োজনীয় বিদেশ সফর বন্ধ এবং বিলাসপণ্য আমদানির রাশ টেনে ধরার বিষয়টি সময়োপযোগী পদক্ষেপ হিসেবে বিশেষভাবে প্রশংসিত হয়।\n\nকর্মকর্তাদের বিদেশ ভ্রমণ বন্ধের নির্দেশ দেয়া হয় চলতি বছর মে মাসের প্রথমার্ধে। কিন্তু সে আদেশ কার্যকর হয়নি। ওই নির্দেশনার পর কিছু দিন বিদেশ সফরের সরকারি আদেশ জারি বন্ধ ছিল। কিন্তু নির্দেশনা বলবৎ থাকলেও নানা ফাঁকফোকর বের করে এখনো আগের মতো বিদেশ ভ্রমণ চলছে। তফাৎ শুধু এটুকু যে, আগে সরকারি অর্থ বা প্রকল্পের টাকায় সফর দেখানো হতো। এখন নতুন কৌশলে অন্যের নামে চালানো হচ্ছে। গত চার মাসে সরকারি কর্মকর্তাদের বিদেশ ভ্রমণের যেসব খবর পত্র-পত্রিকায় প্রকাশ পেয়েছে তাতে দেখা যাচ্ছে, কর্মকর্তাদের বিদেশ ভ্রমণ বন্ধ হওয়া দূরের কথা বরং নতুন করে যেন হিড়িক পড়েছে।\n\nবিদেশ ভ্রমণ বন্ধের আদেশে বলা হয়েছিল, করোনা-পরবর্তী অর্থনীতি পুনরুদ্ধার ও বর্তমান বৈশ্বিক সঙ্কটের প্রেক্ষাপটে পুনরায় আদেশ না দেয়া পর্যন্ত এক্সপোজার ভিজিট, শিক্ষা সফর, এপিএ এবং ইনোভেশনের আওতামুক্ত ভ্রমণ ও ওয়ার্কশপ বা সেমিনারে অংশগ্রহণসহ সব ধরনের বৈদেশিক ভ্রমণ বন্ধ থাকবে। এ আদেশ উন্নয়ন বাজেট ও পরিচালন বাজেট উভয় ক্ষেত্রে প্রযোজ্য হবে।\n\nঅর্থমন্ত্রী সে সময় বলেছিলেন, প্রধানমন্ত্রী পরিষ্কারভাবে বলে দিয়েছেন- এখন থেকে সরকারি কর্মকর্তাদের বিদেশ সফর আর নয়। বিশেষ কারণ ছাড়া কেউ বিদেশ সফরে যাবেন না। স্বয়ং প্রধানমন্ত্রী ‘পরিষ্কারভাবে’ বলে দেয়ার পরও কর্মকর্তাদের বিদেশ সফর কমেনি।\n\nবিদেশ ভ্রমণের নতুন যে হিড়িক তার একটি নতুন বৈশিষ্ট্য আছে। দেখানো হচ্ছে যে, এখন যারা ভ্রমণে যাচ্ছেন তাদের ভ্রমণব্যয় সরকারের তহবিল থেকে দেয়া হচ্ছে না। বরং এসব ব্যয় বহন করছে সংশ্লিষ্ট সফরের আয়োজনকারী কর্তৃপক্ষ অথবা কোনো দাতা সংস্থা।\n\n‘এসির বাতাস খেতে কেন্দ্রীয় ব্যাংকের দুই কর্মকর্তা মালয়েশিয়ায়!’ অথবা ‘নলকূপ খনন প্রশিক্ষণে একাধিক কর্মকর্তার বিদেশ সফর’, ‘একটি ক্যামেরা কিনতে তিনজনের বিদেশ ভ্রমণ’, ‘লিফট ক্রয়ের উদ্দেশে বিদেশ সফর’, ‘নিরাপদ পানি সংরক্ষণপ্রক্রিয়া প্রশিক্ষণে উগান্ডা গমন’ ইত্যাদি অনেক সফরের ফিরিস্তি নানা সময়ে গণমাধ্যমে শিরোনাম হয়েছে। সর্বশেষ, ‘মাশরুম চাষ শিখতে বিদেশ যেতে চান ৩০ কর্মকর্তা’ এমন একটি খবর পত্রিকায় প্রকাশের পর ওই প্রকল্প থেকে বিদেশ ভ্রমণ বাদ দেয়ার সিদ্ধান্ত নিয়েছে পরিকল্পনা কমিশন।\n\nএভাবে জনগণের ট্যাক্সের টাকা পানিতে ফেলা রীতিমতো অপরাধ। এ অধিকার সরকারি কর্মকর্তাদের থাকতে পারে না। ইদানীং বলা হচ্ছে, কর্মকর্তাদের ভ্রমণের সম্পূর্ণ খরচ বিদেশী কোম্পানি কিংবা তাদের এ দেশীয় এজেন্টরা বহন করে। কিছু কিছু ক্ষেত্রে আয়োজক কর্তৃপক্ষ। আয়োজক কর্তৃপক্ষ ব্যয় বহন করলে বলার কিছু নেই। তবে সে ক্ষেত্রেও দেখার বিষয় থাকে যে, যে বিষয়ে সফর হচ্ছে, সফরকারী কর্মকর্তা সেই বিষয়ের সাথে কতটা সংশ্লিষ্ট কিংবা তিনি যোগ্যতম ব্যক্তি কিনা। প্রকৌশলবিষয়ক সফরের টিমে মন্ত্রণালয়ের বা সংস্থারই কর্মকর্তার বউ-বাচ্চাসহ যাকে তাকে অন্তর্ভুক্ত করার অসংখ্য নজির আমরা দেখেছি। এটাও জনগণের অর্থের এক ধরনের তছরুপ ছাড়া কিছু নয়।\n\nআর কোনো মন্ত্রণালয় ও সংস্থার কর্মকর্তাদের সফরের ব্যয় যদি ওইসব দফতরের সাথে ঠিকাদারি বা ব্যবসায়িক সূত্রে জড়িত কোনো প্রতিষ্ঠান বহন করে তাহলে সেটা অনৈতিক বলে আমরা মনে করি। কারণ এটা স্পষ্ট যে, টেন্ডারে বা অন্য কোনোভাবে বিশেষ আর্থিক সুবিধা না পেলে সংশ্লিষ্ট প্রতিষ্ঠানের এই ব্যয় বহন করার কোনো কারণ থাকতে পারে না।",
    "শুধু ভারতের বাজারেই রাজত্ব Jio-র, অন্যদিকে বিশ্বের এই ১৮টি দেশে পরিষেবা দিচ্ছে Airtel": "বাংলাহান্ট ডেস্ক : স্মার্টফোন ছাড়া এক মুহূর্ত ভাবতে পারেনা বিশ্ববাসী। আজকের সময়ে দাঁড়িয়ে দৈনন্দিন জীবনের প্রাইমারি নেসেসিটি হয়ে গিয়েছে স্মার্টফোন। স্মার্টফোনের সারা বিশ্ব জুড়ে জনপ্রিয়তা বৃদ্ধির অন্যতম কারণ হলো ইন্টারনেট পরিষেবা। ইন্টারনেট না থাকলে স্মার্টফোনের সাথে সাথে নিজেকেও বরং আনস্মার্টই মনে হয়।\n\nএই ইন্টারনেট পরিষেবা সারা বিশ্ব জুড়ে বিভিন্ন সংস্থা প্রদান করে থাকে। তার মধ্যে সারা ভারতে একসময় একচেটিয়া রাজত্ব করত এই airtel। কিন্তু জিও মার্কেটে আসার পর এয়ারটেলের বাজার কিছুটা কমেছে। জানলে অবাক হবেন এই এয়ারটেল শুধু ভারতে নয় আরো ১৮ টি দেশে ইন্টারনেট পরিষেবা প্রদান করে থাকে।\n\nসুনীল মিত্তলের এই সংস্থা এয়ারটেল , এশিয়া ও আফ্রিকার আরো ১৮ দেশে দেয় ইন্টারনেট পরিষেবা। আফ্রিকাতে এই সংস্থা প্রথম বাজার দখল করে ২০১০ সালে। আর তারপর থেকেই একটার পর একটা বিশ্বের বিভিন্ন প্রান্তের বিভিন্ন দেশের বাজার জয় করে সাম্রাজ্য বিস্তার করেই চলেছে airtel।\n\n২০১০ সাল থেকে ২০২২ পর্যন্ত আফ্রিকার উগান্ডা , চাঁদ , গ্যাবন, কঙ্গো গণতান্ত্রিক প্রজাতন্ত্র , মাদাগাস্কার, কঙ্গো প্রজাতন্ত্র, নাইজেরিয়া ,তানজানিয়া, রুয়ান্ডা , জাম্বিয়া , মালাউই , সেশেলোস, কেনিয়া প্রভৃতি অঞ্চলে ইতিমধ্যেই জনপ্রিয়তা পেয়েছে এয়ারটেল। শুধু আফ্রিকাতেই নয়, দক্ষিণ এশিয়ার বিভিন্ন দেশ বাংলাদেশ এবং শ্রীলংকাতেও ব্যাপকভাবে ব্যবসা করছে এই ভারতীয় সংস্থা। এবং ইতিমধ্যেই সারা ভারতে প্রায় ৪৭ কোটি গ্রাহককে ইন্টারনেট পরিষেবা প্রতিনিয়ত দিয়ে চলেছে এয়ারটেল।\n\nএমনকি জানলে অবাক হবেন, এশিয়া আফ্রিকা ইত্যাদি বড় বড় মহাদেশ গুলি ছাড়াও দীপ রাষ্ট্র চ্যানেল আইল্যান্ডে রয়েছে এয়ারটেলের পরিষেবা।ভারতের প্রতিবেশী দেশ বাংলাদেশে এয়ারটেল রবি নেটওয়ার্কের সাথে শেয়ারে ব্যবসা করছে। শুধু ভারত নয়, আফ্রিকাতেও টেলিকম কোম্পানিগুলোর মধ্যে শীর্ষে অবস্থান করছে এয়ারটেল।",
    "IND vs HKG: আজ রোহিতদের প্রতিপক্ষ যাঁরা, তাঁদের পেশা কী জানেন?": "Asia Cup 2022: কে বলে ক্রিকেট ধনী খেলা? এই ধনীর প্রতিধ্বনিতে বিষাদের সুরও থাকে। ভারত না হোক, অন্যন্য দেশে সেই সুর ঠিক শোনা যায়!\n\nদুবাই: আজ সন্ধ্যেয় রোহিত শর্মা, বিরাট কোহলিদের ভারত যে প্লেয়ারদের বিরুদ্ধে খেলতে নামবে, তাঁদের পেশা কী জানেন? ক্রিকেটবিশ্বে হংকং (Hong Kong) এখনও শৈশব পেরোয়নি। ধীরে ধীরে সাবালক হওয়ার পথে এগোচ্ছে তারা। সেই দেশের অধিকাংশ ক্রিকেটারের উপার্জন ক্রিকেট থেকে নয়। বরং, অন্য জীবিকা নির্বাহ করেই ক্রিকেট খেলে চলেছেন। হংকংয়ের টিমে রয়েছে ১৭ জন ক্রিকেটার। ইউনিভার্সিটিতে পড়ছেন একজন, হিরে ব্যবসায়ীর ছেলে একজন, কিছু কাজ করেন অফিসকাছারিতে। আর অধিকাংশ ক্রিকেটার ডেলিভারি বয়। বাড়ি বাড়ি খাবার পৌঁছে দেওয়া যাঁদের কাজ। এই একঝাঁক ছেলেই ভারতের চিন্তা হয়ে উঠতে পারে এশিয়া কাপের ম্যাচে।\n\nগল্পটা তা হলে আরও গুছিয়ে বলি? ব্যাট-বল হাতে যে ক্রিকেটাররা ২২ গজে দাপট দেখান, তাঁরাই আবার সাইকেল-বাইকে বাড়ি বাড়ি ঘুরে খাবার ডেলিভারি করেন! কি চমকে যাচ্ছেন? চমকে যাওয়ারই কথা। হঠাৎ করে যদি জানতে পারেন কোনও ক্রিকেটার, ক্রিকেট খেলার পাশাপাশি কোনও ফুড ডেলিভারি সংস্থায় কাজ করেন, তা হলে যে কেউ অবাক হবেনই। হংকং এ বারের এশিয়া কাপের (Asia Cup 2022) যোগ্যতা অর্জন করেছে। রোহিত শর্মার ভারতের (India) বিরুদ্ধে নামার আগে নিজাকত খানের দলের কোচ ফাঁস করলেন এক অবাক করা তথ্য। জনপ্রিয় এক ওয়েবসাইটকে দেওয়া সাক্ষাৎকারে এমনই বলেছেন হংকংয়ের কোচ ট্রেন্ট জনস্টন।\n\nক্রিকেটের জন্য দীর্ঘদিন বাড়ি-ঘর ছাড়া হংকংয়ের ক্রিকেটাররা। এশিয়া কাপে আজ, বুধবার ভারতের বিরুদ্ধে নামবে হংকং। গত তিন মাস ধরে হংকংয়ের ক্রিকেটাররা নামিবিয়া, উগান্ডা, জার্সি, ওমান ও জিম্বাবোয়ের বিরুদ্ধে পর পর খেলে গিয়েছেন। ছয় নম্বর দল হিসেবে এশিয়া কাপের যোগ্যতা অর্জন করার লড়াইয়ে হংকংয়ের সঙ্গে ছিল সংযুক্ত আরব আমিরশাহি, কুয়েত ও সিঙ্গাপুর। আমিরশাহিকে হারিয়ে এশিয়া কাপের ‘এ’ গ্রুপে জায়গা করে নিয়েছে হংকং। সেখানে হংকং ভারত ও পাকিস্তানের বিরুদ্ধে খেলবে। হংকংয়ের ক্রিকেটাররা জানেন, যে তাঁরা এই টুর্নামেন্টে শেষ অবধি যেতে পারবে না। আর্থিক দিক থেকেও তাঁরা খুব যে লাভবান হবেন এই টুর্নামেন্ট থেকে তাও বলা যায় না। তা সত্ত্বেও তাঁরা দৃঢ়প্রতিজ্ঞা নিয়েই বিরাটদের বিরুদ্ধে মাঠে নামার জন্য তৈরি।\n\nপ্রশ্ন হল, যে ডেলিভারি বয়রা বেশ কয়েকমাস হংকংয়ের হয়ে খেলতে ব্যস্ত, তাঁদের দিনগুজরান হচ্ছে কীভাবে? দেশের হয়ে খেলার জন্য তাঁদের ক্রিকেট বোর্ড পাশে রয়েছে। হংকং অবশ্য ধনী ক্রিকেট বোর্ড নয়। যে কারণে টুর্নামেন্ট থাকলে তবেই ক্রিকেটারদের দৈনিক ভাতা দেওয়া হয়। ক্রিকেটের বাইরের জীবন কাটাতেই ডেলিভারি বয়ের কাজ করতে হয় হংকংয়ের প্লেয়ারদের।\n\nহংকংয়ের কোচ জনস্টন বলেন, “হংকংয়ে প্রায় ছ’বার লকডাউন হয়েছে। আমরা গত এক বছর ধরে অনুশীলন করতে পারিনি। নিজেদের বাড়ি, পার্ক এবং কার পার্কিং থেকে জুম কলের মাধ্যমে ছেলেরা স্ট্রেন্থ অ্যান্ড কন্ডিশনিং সেশন করেছে। ওরা যে দায়বদ্ধতা দেখিয়েছে, তা অসাধারণ। ওরা কখনও কোনও বিষয়ে অভিযোগ করেনি।” একইসঙ্গে জনস্টন বলেন, “দলের অনেক ছেলেই ফুড পান্ডা কিংবা ডেলিভারের ডেলিভারি ড্রাইভারের কাজ করে। আমাদের সহ-অধিনায়ক কিঞ্চিত শাহর জুয়েলারি ব্যবসা রয়েছে। স্কট ম্যাককেনির নিজস্ব ব্যবসা রয়েছে। দলের তরুণ বোলার আয়ুষ শুক্লা ইউনিভার্সিটিতে পড়ে। কেউ কেউ আবার অফিস-টফিসে কাজ করে।”\n\nদলের প্রত্যেক প্লেয়ারের প্রশংসা করে জনস্টন বলেন, “ওরা সবাই গত তিন মাস ক্রিকেট খেলার জন্য অনেক কিছু ত্যাগ করেছে। ওদের পরিবারের সকলকে ধন্যবাদ জানাব। স্ত্রী, বান্ধবী ও বাচ্চারা ওদের বাড়ি ফেরার অপেক্ষায় রয়েছে। ওরা কিন্তু বাড়ি ফেরার কথা একবারও বলেনি।”\n\nকে বলে ক্রিকেট ধনী খেলা? এই ধনীর প্রতিধ্বনিতে বিষাদের সুরও থাকে। ভারত না হোক, অন্যন্য দেশে সেই সুর ঠিক শোনা যায়!",
    "ক্লাইমেট ইস্যুতে আমরা লিডার অব দ্য ওয়ার্ল্ড: পররাষ্ট্রমন্ত্রী": "জাতিসংঘের চলতি অধিবেশনে বাংলাদেশের নেতা শেখ হাসিনা কী বার্তা দেবেন তা জানতে চাইলে পররাষ্ট্রমন্ত্রী ড. এ কে এ মোমেন বলেন, কভিড১৯ সদস্য, ইউক্রেন-রাশিয়া যুদ্ধের পরিপ্রেক্ষিতে বিশ্বব্যাপী খাদ্য এবং জ্বালানি নিরাপত্তা সমস্যা-তা কোনো একক দেশ সমাধানে সক্ষম নয়। সেজন্যে সকলকে সম্মিলিতভাবে কাজ করা উচিত। এমনকি বিভিন্ন দেশের বিরুদ্ধে যে স্যাঙ্কশন দেয়া হয়, সেগুলোও সবাইকে নিয়ে আলাপ-আলোচনার মাধ্যমে করলে সাধারণ নাগরিকরা অসুবিধায় কম পড়বে। এটা হবে জাতিসংঘে চলতি অধিবেশনে বাংলাদেশের প্রধান বার্তা।\n\nএর পাশাপাশি আমরা ক্লাইমেট ইস্যু উপস্থাপন করবো। কারণ আমরা হলাম ক্লাইমেট ইস্যুতে লিডার অব দ্য ওয়ার্ল্ড। আমরা রোহিঙ্গা ইস্যুটি আরও জোরালোভাবে উপস্থাপন করবো।\n\nজাতিসংঘে দিনব্যাপী বিভিন্ন কর্মসূচির আলোকে ২০ সেপ্টেম্বর সন্ধ্যায় ম্যানহাটানে ‘লটে প্যালেস’ হোটেলে স্থাপিত বাংলাদেশ মিশনের কন্ট্রোল রুমে প্রেস ব্রিফিংকালে ড. মোমেন আরও উল্লেখ করেন, গত ১৩ বছরে বাংলাদেশের যে অভাবনীয় সাফল্য-সে সম্পর্কে সকল ফোরামে আমাদের বক্তব্য বিস্তারিতভাবে তুলে ধরবো। এটা সকলেরই জানা যে, বাংলাদেশ হচ্ছে গোটাবিশ্বে নারী ক্ষমতায়নে লিডার। সে কথাও তুলে ধরবো।\n\nপররাষ্ট্রমন্ত্রী বলেন, আমরা আরো একটি বিষয় বিশেষভাবে তুলে ধরবো, প্রধানমন্ত্রী শেখ হাসিনা বঙ্গবন্ধুর জন্মশত বার্ষিকী উপলক্ষে ঘোষণা দিয়েছেন যে বাংলাদেশে একজন মানুষও গৃহহীন থাকবে না। যাদের জমি নেই, গৃহ নেই-প্রত্যেককে জমিসহ গৃহ দেয়া হবে। ইতিমধ্যেই সেই কর্মসূচির আওতায় ১০ লাখের বেশী মানুষকে জমির মালিকানা দলিলসহ গৃহ তৈরী করে দেয়া হয়েছে। একজন মানুষ যখন জমিসহ গৃহ পায় তখন তার মনে যে শান্তি তা অকল্পনীয়। এই কর্মসূচির কথা ব্যক্তকালে বিশ্ব সম্প্রদায়ের প্রতি উদাত্ত আহ্বান জানাবো যেন কোন দেশেই মানুষ গৃহহীন না থাকেন। এসবই হবে জাতিসংঘে বাংলাদেশের নেতা শেখ হাসিনার গুড মেসেজ। এবং আমি মনে করছি আপনারা সকলে তার প্রশংসা করবেন। দিস ইজ এ নিউ মডেল, শেখ হাসিনা প্রমোটিং থ্রো-আউট দ্য ওয়ার্ল্ড’-যোগ করেন ড. মোমেন।\n\nএ সময় তার পাশে ছিলেন জাতিসংঘে বাংলাদেশের স্থায়ী প্রতিনিধি মোহাম্মদ আব্দুল মোহিত, প্রধানমন্ত্রীর ডেপুটি প্রেস সেক্রেটারি সাখাওয়াত মুন, বাংলাদেশ মিশনের ফার্স্ট সেক্রেটারি (প্রেস) নূরএলাহি মিনা।\n\nএর আগে দিনব্যাপী প্রধানমন্ত্রীর কর্মসূচি আলোকে লিখিত বক্তব্যে পররাষ্ট্রমন্ত্রী উল্লেখ করেন, নিউইয়র্ক পৌঁছানোর পর মঙ্গলবার ছিল প্রথম দিন। সারাদিন প্রধানমন্ত্রী কর্মব্যস্ত একটি দিন কাটিয়েছেন। সকাল হতে প্রধানমন্ত্রী নিউইয়র্কে বিভিন্ন সভা ও অধিবেশনের সাইডলাইনে দ্বিপাক্ষিক বৈঠকে যোগদান করেন।\n\nজাতিসংঘের শরণার্থী বিষয়ক হাইকমিশনার ফিলিপ্পো গ্রান্ডি প্রধানমন্ত্রীর সাথে সাক্ষাৎ করেন। এসময় বাংলাদেশে কক্সবাজার ও ভাষানচরে আশ্রিত জোরপূর্বক বাস্তুচ্যুত রোহিঙ্গাদের সহায়তায় UNHCR এর বর্তমান কার্যক্রমসমূহনিয়ে বিস্তারিত আলোচনা হয়। প্রধানমন্ত্রী বাস্তুুচ্যুত রোহিঙ্গাদের মিয়ানমারে প্রত্যাবাসন ও এ সমস্যা সমাধানে আন্তর্জাতিক সম্প্রদায় ও জাতিসংঘের সংস্থাসমূহের আরও জোরদার ভূমিকা পালনের উপর গুরুত্বারোপ করেন। বিশেষ করে, তিনি মিয়ানমারে UNHCR এর কার্যক্রম বৃদ্ধির উপর জোর দেন। এর প্রত্যুত্তরে হাইকমিশনার বলেন যে, তিনি শিগগিরই মিয়ানমার সফর করবেন।\n\nবাস্তুচ্যুত রোহিঙ্গাদের মিয়ানমারে প্রত্যাবাসনের মাধ্যমেই রোহিঙ্গা সংকটের সমাধান করা সম্ভব বলে প্রধানমন্ত্রী তার মতামত পুনর্ব্যক্ত করেন। জাতিসংঘের শরণার্থী বিষয়ক হাইকমিশনার প্রধানমন্ত্রীর সাথে এ বিষয়ে একমত পোষণ করেন।\n\nপরবর্তীতে, আন্তর্জাতিক অপরাধ আদালতের প্রসিকিউটর করিম খান প্রধানমন্ত্রীর সাথে সাক্ষাৎ করেন। এসময় বাংলাদেশ এবং আন্তর্জাতিক অপরাধ আদালতের মধ্যে সহযোগিতার বিভিন্ন দিক নিয়ে আলোচনা হয়। মিয়ানমারে নির্যাতনের শিকার রোহিঙ্গাদের পক্ষে ন্যায়বিচার ও জবাবদিহিতা নিশ্চিতের জন্য আন্তর্জাতিক অপরাধ আদালতে চলমান সকল প্রচেষ্টার প্রতি বাংলাদেশের সহযোগিতা অব্যাহত থাকবে বলে প্রধানমন্ত্রী আন্তর্জাতিক অপরাধ আদালতের প্রসিকিউটরকে আশ্বস্ত করেছেন। আইসিসি প্রসিকিউটর করিম খান আগামী বছরের শুরুতে পুনরায় বাংলাদেশ সফরের ব্যাপারে আগ্রহ প্রকাশ করেছেন।\n\nজাতিসংঘের ৭৭তম অধিবেশনের সভাপতি সাবা করোসির আমন্ত্রণে প্রধানমন্ত্রী বিশ্বের নারী নেতৃবৃন্দের অংশগ্রহণে আয়োজিত এক উচ্চ পর্যায়ের বৈঠকে অংশগ্রহণ করেন। এ বৈঠকে প্রধানমন্ত্রী বাংলাদেশের আর্থ-সামাজিক উন্নয়নে নারীদের অবদানের কথা তুলে ধরেন। এছাড়াও, তিনি তৃণমূল পর্যায় থেকে শুরু করে জাতীয় পর্যায়ে নারীর সামাজিক, আর্থিক ও রাজনৈতিক ক্ষমতায়ন, নারী নেতৃত্ব গঠন ও প্রসার নিশ্চিত করার উপর গুরুত্বারোপ করেন। তিনি লিঙ্গ বৈষম্য হ্রাস ও নারীর ক্ষমতায়নের লক্ষ্যে বাংলাদেশ সরকার কর্তৃক গৃহীত বিভিন্ন পদক্ষেপের বিষয়ে বিশ্ব নেতৃবৃন্দকে অবহিত করেন। এছাড়া, কোভিড-১৯ মহামারি পরিস্থিতি মোকাবিলায় বিশ্বব্যাপী নারী নেতৃবৃন্দ অত্যন্ত কার্যকর ভূমিকা পালন করেছেন বলে তিনি বিশেষভাবে উলে­খ করেন। সভাটি পরিচালনা করেন নিউজিল্যান্ডের সাবেক প্রধানমন্ত্রী হেলেন ক্লার্ক। সভায় অন্যান্যদের মধ্যে আরো উপস্থিত ছিলেন হাঙ্গেরির রাষ্ট্রপতি, আইসল্যান্ড, সামোয়া, উগান্ডা, আরুবা, সেন্ট মার্টেন এর প্রধানমন্ত্রীগণ, জাতিসংঘের সাধারণ পরিষদের গত ৭৬তম অধিবেশনের সভাপতি, ইউএন উইমেন এর নির্বাহী পরিচালক, প্রমুখ।\n\nঅপরাহ্নে, ইউএন হ্যাবিট্যাট এর নির্বাহী পরিচালক মায়মুনা মোহাম্মদ শরিফ প্রধানমন্ত্রীর সাথে সাক্ষাৎ করেন। এ সাক্ষাতে, টেকসই নগরায়নের গুরুত্ব বিবেচনায় বাংলাদেশ সরকারের গৃহীত পদক্ষেপ ও ভবিষ্যৎ সহযোগিতার ক্ষেত্র নিয়ে আলোচনা হয়। এ প্রসঙ্গে, প্রধানমন্ত্রী বাংলাদেশের ভূমিহীন ও গৃহহীন জনগোষ্ঠীর জন্য বাংলাদেশ সরকারের গৃহীত আশ্রয়ণ প্রকল্পের সাফল্য বিষয়ে তাকে অবহিত করেন। জলবায়ু পরিবর্তন সহিষ্ণু, অন্তর্ভুক্তিমূলক এবং সহনশীল নগরকাঠামো নির্মাণে উন্নয়নশীল দেশগুলির প্রতি ইউএন-হ্যাবিট্যাট তাদের সহযোগিতা অব্যাহত রাখবে বলে প্রধানমন্ত্রী ইউএন হ্যাবিট্যাট এর নির্বাহী পরিচালকের কাছে আশাবাদ ব্যক্ত করেন।\n\nসংবাদটি ভালো লাগলে অথবা গুরুত্ত্বপূর্ণ মনে হলে লাইক দিন।",
    "ক্ষুদ্র কৃষককে বাঁচাতে না পারলে বিপদ": "কালের কণ্ঠ : কৃষির মূল কৃতিত্ব তো ক্ষুদ্র কৃষকের। সেখানে কী চ্যালেঞ্জ আছে এবং উত্তরণের পথ কী?\n\nআবদুল আউয়াল মিন্টু : দক্ষিণ ও দক্ষিণপূর্ব এশিয়া এবং সাব-সাহারান অঞ্চলে মাথাপিছু কৃষিজমি অনেক কম। জমির আকার ছোট বিধায় চাষিরা গরিব। তাঁরা ছোট টুকরা জমিতে চাষ করেন।\n\nবিজ্ঞাপন\n\nএই কৃষকরা যাতে কম জমিতে বেশি ফলন পেতে পারেন সে জন্য তাঁদের সহযোগিতা অতি আবশ্যক। অধিক ফলনই হলো খাদ্য এবং পুষ্টি নিরাপত্তার প্রধান হাতিয়ার। তাই ক্ষুদ্র কৃষকদের ছোট আকারের জমিতে উৎপাদনশীলতা বাড়ানোর বিকল্প নেই।\n\nখাদ্য ও পুষ্টি নিরাপত্তা অর্জনে বীজ প্রতিষ্ঠানগুলো চাষিদের গুরুত্বপূর্ণ অংশীদার। দক্ষিণ ও দক্ষিণপূর্ব এশিয়ার প্রায় ৫০ কোটি মানুষ অপুষ্টির শিকার। আমাদের দেশেও বড় অংশের মানুষ দারিদ্র্যসীমার নিচে বসবাস করছে। কভিডের কারণে পুষ্টি মোকাবেলা এখন আরো বড় চ্যালেঞ্জ। জমির আকার, উর্বরতা কমে যাওয়া এবং পরিবর্তনশীল জলবায়ুর কারণে কৃষি উৎপাদন ক্ষতিগ্রস্ত হচ্ছে। খাদ্য ও পুষ্টি নিরাপত্তায় এটা নেতিবাচক প্রভাব ফেলছে। তাই জলবায়ুর প্রবণতার সঙ্গে খাপ খাইয়ে নেওয়ার মতো নতুন জাতের বীজ উদ্ভাবন করে ক্ষুদ্র কৃষকদের দোরগোড়ায় পৌঁছাতে হবে। না হলে খাদ্য উৎপাদন আরো কমে যাওয়ার ঝুঁকি তৈরি হবে।\n\nকালের কণ্ঠ : কৃষি ও খাদ্যের এই ঝুঁকি থেকে বের হতে দরকার সঠিক তথ্য। সরকারের কৃষি বিভাগ সেখানে ঠিক পথে আছে কি না?\n\nআবদুল আউয়াল মিন্টু : মানুষকে আশাবাদী করতে রাজনৈতিকভাবে বিভিন্ন সময় বিভিন্ন তথ্য প্রকাশ করা হয়। সেখানে অনেক তথ্য বাস্তবতার আয়নায় ঠিক মনে হয় না। এটা মাঠ পর্যায়ে ভুল বার্তা দেয়। যেমন—গত কয়েক বছর ধরেই খাদ্যে স্বয়ম্ভরতার কথা বলা হচ্ছে। কিন্তু এই স্বয়ম্ভরতার কোনো সংজ্ঞা নির্ধারণ করা হয়নি। একদিকে খাদ্য আমদানি হচ্ছে, অন্যদিকে স্বয়ম্ভর বলা হচ্ছে, এটি স্ববিরোধী। এ ধরনের স্ববিরোধী তথ্য জনগণ বিশেষ করে উৎপাদনের সঙ্গে যুক্ত মানুষগুলোর কাছে ভুল বার্তা দেয়। মানুষ নিরুৎসাহী হয়।\n\nআমি মনে করি এ ধরনের তথ্য কৃষকের আত্মবিশ্বাসে ঘাটতি তৈরি করছে। তাঁদের স্বপ্নে আঘাত করছে। গত কয়েক বছর ধরেই ৫০-৬০ লাখ টন গম আমদানি হচ্ছে। এখন চাল আমদানি হচ্ছে। চলতি বছরে রেকর্ড পরিমাণ চাল আমদানি হতে পারে। সঠিক তথ্য না থাকলে কৃষকের জন্য কী নীতি প্রয়োজন আর ভোক্তার জন্য কী পদক্ষেপ প্রয়োজন তার মধ্যে সামঞ্জস্য করা কঠিন হয়ে পড়ে। বিভ্রান্তিমূলক তথ্য এখন কৃষি উৎপাদন ও খাদ্য নিরাপত্তায় অন্যতম প্রধান বাধা হয়ে দাঁড়িয়েছে।\n\nকালের কণ্ঠ : এ অবস্থায় উৎপাদন বাড়াতে বীজ কম্পানিগুলো কী ভাবছে? তাদের কর্মকাণ্ডে কৃষকের স্বার্থ কতটুকু রক্ষা পায়?\n\nআবদুল আউয়াল মিন্টু : বীজ কম্পানিগুলো মূলত ক্ষুদ্র কৃষকদের কাছে উপাদান-উপকরণ যথাসময়ে ও যথাযথভাবে পৌঁছে দিতে অগ্রণী ভূমিকা পালন করে। ইদানীংকালের নতুন লক্ষ্য হলো—জলবায়ু পরিবর্তনের ফলে উদ্ভূত সমস্যা মোকাবেলা করে কিভাবে কৃষি উৎপাদন আরো বাড়ানো যায়, সে বিষয়ে তাঁদের সহযোগিতা করা। নতুন নতুন জাত উদ্ভাবন এবং এসব নতুন জাত ক্ষুদ্র কৃষকদের কাছে যথাসময় পৌঁছানো দরকার। এ কাজটি সম্ভব বীজ প্রতিষ্ঠানগুলোর মাধ্যমে।\n\n২০৩০ সালের মধ্যে এসডিজি অর্জনের জন্য এই খাতে রূপান্তরমূলক পরিবর্তন প্রয়োজন। বিশেষ করে খাদ্য উৎপাদন বাড়ানোর লক্ষ্যে কৃষি খাতকে রূপান্তরের জন্য প্রয়োজন হবে জলবায়ুর পরিবর্তন, লবণাক্ততা বেড়ে যাওয়া, জমির উর্বরতা কমে যাওয়া, স্বাস্থ্য এবং সামাজিক চাপের সঙ্গে তালমিলিয়ে উৎপাদনশীলতা বাড়ানোর জন্য বড় আকারের মৌলিক পদক্ষেপ। খাদ্য ও কৃষি প্রতিষ্ঠানগুলোকেও তাদের ব্যাবসায়িক কার্যক্রমে টেকসই উন্নয়ন নিশ্চিত করতে কৃষি ব্যবস্থাপনার অনুশীলনে আরো উদ্যোগী হতে হবে।\n\nসব ধরনের কৃষকের স্বার্থ রক্ষা করতে শস্যের জাত উদ্ভাবনে লাল তীর সিড সর্বোচ্চ গুরুত্ব দেয়। পাশাপাশি জলবায়ু পরিবর্তনজনিত অভিঘাত মোকাবেলার বিষয়টিও বিবেচনায় নিয়ে থাকে। কৃষকের স্বার্থ রক্ষা ও পরিস্থিতি বিবেচনায় নিয়ে জাত উদ্ভাবন করলেই দেশের খাদ্য নিরাপত্তা টেকসই করা সম্ভব হবে।\n\nপ্রশ্ন : বাংলাদেশের অনেক ব্যবসা বা পণ্য এখন বিশ্ববাজারে যাচ্ছে। লাল তীর বীজের কি সে সম্ভাবনা আছে?\n\nআবদুল আউয়াল মিন্টু : দ্য ওয়ার্ল্ড বেঞ্চমার্কিং এলায়েন্স (ডাব্লিউবিএ) ছয়টি মাপকাঠির ভিত্তিতে দক্ষিণ ও দক্ষিণপূর্ব এশিয়ার ১৯টি দেশের ৩১টি প্রভাবশালী বীজ প্রতিষ্ঠানের মূল্যায়ন করে। সেখানে বাংলাদেশের লাল তীর সপ্তম অবস্থানে আছে। শীর্ষে আছে যথাক্রমে বহুজাতিক কম্পানি ইস্ট-ওয়েস্ট সিড, অ্যাডভানটা, বায়ার ক্রপ সায়েন্স, মাহাইকো এগ্রো, এক্সেন হাইভেগ ও রিজক জাওয়ান। আর লাল তীর সিডের পরে রয়েছে সিনজেনটা গ্রুপ, জেকে এগ্রি জেনেটিকস।\n\nলাল তীর সিডস ৩৫টি শাকসবজি ও বিভিন্ন ফসলের ১৬৫টি জাত উদ্ভাবন করেছে। আগামী দিনেও এই ধারাবাহিকতা অক্ষুণ্ন থাকবে। এ জন্য নানামুখী কার্যক্রম চলছে।\n\nবিদেশের বাজারে বীজ রপ্তানি ও বিদেশি বিভিন্ন বিশ্ববিদ্যালয় এবং সংস্থার সঙ্গে যৌথভাবে কাজ করছে লাল তীর। বাংলাদেশে বিপণন ও বিতরণের সঙ্গে সঙ্গে বর্তমানে নেপাল, ভুটান, পাকিস্তান, ওমান, কাতার, সৌদি আরব, উগান্ডা, মালয়েশিয়া, ফিলিপাইন ও যুক্তরাষ্ট্রে রপ্তানি করছে।\n\n২০১০ সাল থেকে ধানের নতুন জাত উদ্ভাবনের লক্ষ্যে লাল তীর গবেষণা শুরু করেছে। এরই মধ্যে তাদের নতুন উদ্ভাবিত পাঁচটি ধানের জাত বাংলাদেশ সরকার কর্তৃক উৎপাদন ও বাজারজাতকরণের অনুমোদন পেয়েছে। আন্তর্জাতিক ধান গবেষণা ইনস্টিটিউট (আইআরআরআই) এবং বাংলাদেশ ধান গবেষণা ইনস্টিটিউটের (বিআরআরআই) সঙ্গে সহযোগিতার মাধ্যমে ধানের আরো জাত উদ্ভাবনে গবেষণা চালিয়ে যাচ্ছে। চীনাবাদামের জাত উন্নতকরণে যুক্তরাষ্ট্রে ইউনিভার্সিটি অব নিউ মেক্সিকো, সয়াবিনের জাত উন্নতকরণে যুক্তরাষ্ট্রের ইউনিভার্সিটি অব ইলিনয় এবং লবণাক্ততা সহিষ্ণু গম ও সবজির জাত উদ্ভাবনে ইউনিভার্সিটি অব গোথেনবার্গ, সুইডেনের সহায়তায় কাজ চালিয়ে যাচ্ছে লাল তীর।\n\nবলা যায়, বাংলাদেশের একটি কম্পানি বৈশ্বিক জায়ান্টদের সঙ্গে কাজ করছে, আবার প্রতিযোগিতাও করছে। এটি দেশের জন্য গর্বের।\n\nপ্রশ্ন : বীজ কম্পানিগুলোর কী নীতি অনুসরণ করা উচিত?\n\nআবদুল আউয়াল মিন্টু : ফসলের নতুন জাত উদ্ভাবন একটি নিবিড় গবেষণার বিষয় বলে এটা একদিকে সময়সাপেক্ষ, আবার খুব ব্যয়বহুল। এর ফলে ফসলের প্রজনন ও বীজ উৎপাদন কার্যক্রম কয়েকটি উন্নত দেশে কেন্দ্রীভূত হয়ে গেছে। সে জন্য সব দেশে বীজ খাতের উন্নয়ন একই মাত্রায় হয়নি। এ জন্যই এই অঞ্চলের সংখ্যাগরিষ্ঠ ক্ষুদ্র চাষিদের কাছে এখনো উন্নত বীজ ও উৎপাদন প্রযুক্তি যথাযথভাবে পৌঁছানো যায়নি। ভবিষ্যতে খাদ্য চাহিদা মেটানোর অন্যতম চাবিকাঠি হবে ক্ষুদ্র কৃষকদের হাতে উন্নত জাতের বীজ পৌঁছানো এবং নিত্যনতুন প্রযুক্তির ব্যবহার।\n\nআসলে গ্রামীণ অর্থনীতির সম্ভাবনাকে পুরোপুরি কাজে লাগানো দরকার। উন্নয়নশীল দেশগুলোতে খাদ্য ও পুষ্টি নিরাপত্তা পরিস্থিতির উন্নতির জন্য একটি সক্ষম পরিবেশ তৈরি করতে হবে। এর জন্য মানসম্পন্ন বীজ একটি অপরিহার্য উপকরণ। দক্ষিণ ও দক্ষিণপূর্ব এশিয়ার দেশেগুলো বিশেষ করে বাংলাদেশে খাদ্য উৎপাদনের মেরুদণ্ড হলো ক্ষুদ্র কৃষকরা। এই অঞ্চলে খাদ্য নিরাপত্তা অর্জন এবং ক্ষুধা নিবারণের ক্ষেত্রে ক্ষুদ্র কৃষকরা যে চ্যালেঞ্জগুলোর মুখোমুখি হচ্ছেন তা মোকাবেলা অত্যন্ত গুরুত্বপূর্ণ। এ ব্যাপারে সবচেয়ে কার্যকর ও শক্তিশালী ভূমিকা রাখতে পারে স্থানীয় বীজ খাত।\n\nক্ষুদ্র কৃষকের প্রয়োজনমাফিক ফসলের জাত উদ্ভাবন এবং প্রক্রিয়াজাত করে তাঁদের চাহিদামাফিক মোড়কজাত করে বাজারজাত করা হচ্ছে কি না তা-ও মূল্যায়ন করতে পারে। বিপণন ও বিক্রয় কার্যক্রমের অংশ হিসেবে নতুন বীজ ও প্রযুক্তির ব্যবহারে কৃষকদের প্রশিক্ষণ দেওয়া হচ্ছে কি না তা-ও দেখা উচিত।",
    "What are the eligibility criteria for applying in State Bank of India's Clerical positions? dgtl - Anandabazar": "স্টেট ব্যাঙ্ক অব ইন্ডিয়া (SBI) একটি ভারতীয় বহুজাতিক পাবলিক সেক্টর ব্যাঙ্ক। SBI ক্লার্ক পদে নিয়োগের বিজ্ঞপ্তি কিছু দিন আগে জারি করেছে। বিজ্ঞপ্তিতে মোট ৫৪৮৬টি শূন্যপদ ঘোষনা করা হয়েছে। বিজ্ঞপ্তিটি এসবিআই-এর অফিসিয়াল ওয়েবসাইট sbi.co.in- এ দেখতে পাওয়া যাবে । প্রতি বছর SBI ক্লার্ক পদে নিয়োগের জন্যে বিজ্ঞপ্তি জারি করে এবং কয়েক লক্ষ প্রার্থী এই পরীক্ষায় অংশগ্রহণ করেন। এসবিআই ক্লার্ক পদের জন্য অনলাইনে আবেদন প্রক্রিয়া ৭ সেপ্টেম্বর শুরু হয়েছে এবং অনলাইনে আবেদন করার শেষ তারিখ ২৭ সেপ্টেম্বর । এসবিআই ক্লার্ক পদের জন্য নির্বাচন প্রক্রিয়া তিনটি ধাপে সম্পন্ন হয়- প্রিলিমস, মেইন এবং পরীক্ষার্থীর বাছাই করা স্থানীয় ভাষার পরীক্ষা(প্রয়োজনানুসারে)।\n\nএসবিআই(SBI) ক্লার্ক পদে রাজ্যভিত্তিক শূন্যপদের সংখ্যা নীচে দেওয়া হল-জুনিয়র অ্যাসোসিয়েটস (কাস্টমার সাপোর্ট অ্যান্ড সেলস) শূন্যপদ—\n\nগুজরাট - ৩৫৩\n\nদমন ও দিউ- ৪\n\nঅন্ধ্রপ্রদেশ-০\n\nকর্ণাটক-৩১৬\n\nমধ্যপ্রদেশ-৩৮৯\n\nছত্তিশগড়-৯২\n\nপশ্চিমবঙ্গ-৩৪০\n\nআন্দামান ও নিকোবর দ্বীপপুঞ্জ-১০\n\nসিকিম-২৬\n\nওড়িশা-১৭০\n\nজম্মু ও কাশ্মীর-৩৫\n\nহরিয়ানা-৫\n\nহিমাচল প্রদেশ-৫৫\n\nপঞ্জাব-১৩০\n\nতামিলনাড়ু-৩৫৫\n\nপুদুচেরি-৭\n\nদিল্লি-৩\n\nউত্তরাখণ্ড-১২০\n\nতেলেঙ্গানা-২২৫\n\nরাজস্থান-২৮৪\n\nকেরালা-২৭০\n\nউত্তরপ্রদেশ-৬৩১\n\nমহারাষ্ট্র-৭৪৭\n\nগোয়া-৫০\n\nঅসম-২৫৮\n\nঅরুণাচল প্রদেশ-১৫\n\nমণিপুর-২৮\n\nমেঘালয়-২৩\n\nমিজোরাম-১০\n\nনাগাল্যান্ড-১৫\n\nত্রিপুরা-১০\n\nমোট-৫০০৮\n\nশূন্যপদ (ক্যাটাগরির ভিত্তিতে )\n\n১. এসসি,এসটি, ওবিসি ২০৪\n\n২. পিডব্লিউডি, ৯২\n\n৩. এক্স সার্ভিসেমেন ১৮২\n\nমোট ৪৭৮\n\nSBI ক্লার্ক-এর পদগুলিতে আবেদনের জন্য প্রয়োজনীয় যোগ্যতার মানদণ্ড নিচে দেওয়া হল-\n\nবয়ঃসীমা (১ অগস্ট ২০২২ তারিখে)\n\nSBI ক্লার্ক-এর পরীক্ষার জন্য আবেদন করতে গেলে এক জন পরীক্ষার্থীর ন্যূনতম বয়স ২০ -২৮ বছরের মধ্যে হতে হবে অর্থাৎ পরীক্ষার্থীদের জন্ম তারিখ হতে হবে ২ অগস্ট, ১৯৯৪ থেকে ১ অগস্ট ২০০২ এর মধ্যে। এ ছাড়াও, সরকারি নিয়ম অনুযায়ী বিভিন্ন ক্যাটেগরির অন্তর্ভুক্ত পরীক্ষার্থীদের বয়সের ক্ষেত্রে ছাড় কিছু দেওয়া হয়েছে।\n\n১. এসসি,এসটিদের ক্ষেত্রে ৫ বছর\n\n২. ওবিসিদের ক্ষেত্রে ৩ বছর\n\n৩. পিডব্লিউডিদের ( জেনারেল ও অর্থনৈতিকভাবে পিছিয়ে পড়া) ক্ষেত্রে ১০ বছর\n\n৪. পিডব্লিউডিদের ক্ষেত্রে (এসসি,এসটি) ১৫ বছর\n\n৫.পিডব্লিউডিদের ক্ষেত্রে (ওবিসি) ১৩ বছর\n\n৬. প্রাক্তন সেনা / শারীরিক ভাবে অক্ষম প্রাক্তন সেনাদের ক্ষেত্রে অতিরিক্ত ৩ বছর। শারীরিক ভাবে অক্ষম প্রাক্তন সেনাদের জন্য( যারা এসসি,এসটি ক্যাটাগরির অন্তর্গত) ৮ বছর।\n\n৭. বিধবা, ডিভোর্সি মহিলাদের ক্ষেত্রে ৭ বছর (সাধারণ/ইডাবলিউএস প্রার্থীদের জন্য সর্বোচ্চ ৩৫ বছর, ওবিসি-দের জন্য ৩৮ বছর এবং এসসি/এসটি প্রার্থীদের জন্য ৪০ বছর)\n\nজাতিগত যোগ্যতাপরীক্ষার্থীদের ভারতীয় নাগরিকত্ব থাকতে হবে অথবা নেপাল বা ভুটানের একজন অধিবাসী হতে হবে অথবা একজন তিব্বতি উদ্বাস্তু হতে হবে, যিনি ১ জানুয়ারি ১৯৬২ সালের আগে ভারতে চলে এসেছিলেন পাকাপাকি ভাবে অথবাভারতীয় বংশোদ্ভূত এক জন ব্যক্তি (পিআইও) যিনি বার্মা, পাকিস্তান, শ্রীলঙ্কা, ভিয়েতনাম বা পূর্ব আফ্রিকার দেশ জাওয়ার, কেনিয়া, তানজানিয়া, উগান্ডা, জাম্বিয়া, ইথিওপিয়া, মালয় থেকে ভারতে স্থায়ী বসতি গড়ে তোলার অভিপ্রায়ে চলে এসেছিলেন। এই প্রার্থীদের কাছে অবশ্যই ভারত সরকার কর্তৃক প্রদত্ত যোগ্যতার শংসাপত্র থাকতে হবে।\n\nশিক্ষাগত যোগ্যতা (৩০.১১.২০২২ তারিখ অনুযায়ী )\n\n(ক) পরীক্ষার্থীকে অবশ্যই একটি স্বীকৃত বিশ্ববিদ্যালয় থেকে যে কোন বিষয়ে বৈধ ডিগ্রি নিয়ে পাশ করতে হবে।\n\n(খ) সমন্বিত দ্বৈত ডিগ্রির (IDD) সার্টিফিকেটধারী প্রার্থীদের অবশ্যই IDD পাশ করার তারিখ নিশ্চিত করতে হবে। যারা তাদের গ্র্যাজুয়েশনের শেষ বর্ষ/ সেমিস্টারে আছেন, তাদের সমন্বিত দ্বৈত ডিগ্রি (আইডিডি) শংসাপত্র থাকলে সেই আইডিডি পাশের তারিখ নিশ্চিত করতে হবে। যারা তাদের স্নাতকের শেষ বছর/ সেমিস্টারে রয়েছেন তারাও এই শর্ত সাপেক্ষে অস্থায়ীভাবে আবেদন করতে পারে এই শর্তে যে, সাময়িকভাবে নির্বাচিত হলে, তাদের স্নাতক পরীক্ষায় উত্তীর্ণ হওয়ার প্রমাণপত্র জমা করতে হবে।\n\n(গ) ম্যাট্রিকুলেট প্রাক্তন সেনাবাহিনীর সদস্য, যারা ভারতীয় সেনাবাহিনীতে শিক্ষার বিশেষ শংসাপত্র বা নৌবাহিনী বা বিমানবাহিনীতে সংশ্লিষ্ট শংসাপত্র পেয়েছেন, এবং ইউনিয়নের সশস্ত্র বাহিনীতে ১৫ বছরের কম চাকরি করেছেন তাঁরাও এখানে আবেদন জানাতে পারেন ।\n\nঅন্যান্য:\n\nকম্পিউটার শিক্ষা:\n\nএসবিআই ক্লার্ক পরীক্ষার জন্য পরীক্ষার্থীদের কম্পিউটার চালনা করার দক্ষতারও প্রয়োজনীয়তা আছে ।",
    "অঞ্চলের মোট সম্পদের অর্ধেক আফ্রিকার ৩ দেশে": "দক্ষিণ আফ্রিকার সম্পদ গোয়েন্দা সংস্থা নিউ ওয়ার্ল্ড ওয়েলথের সাথে অংশীদারিত্বে যুক্তরাজ্যের বিনিয়োগ পরামর্শদাতা সংস্থা হেনলি অ্যান্ড পার্টনার্সের প্রকাশিত এ বছরের আফ্রিকা ওয়েলথ রিপোর্ট (পিডিএফ) অনুসারে আফ্রিকার মোট সম্পদের অর্ধেকের বেশি শুধুমাত্র তিনটি দেশ নিয়ন্ত্রণ করে।\n\nদক্ষিণ আফ্রিকা, মিসর এবং নাইজেরিয়া যথাক্রমে ৬৫১ বিলিয়ন, ৩০৭ বিলিয়ন এবং ২২৮ বিলিয়ন ডলারের ব্যক্তিগত সম্পদের অধিকারি যার মোট পরিমাণ ১.১৮ ট্রিলিয়ন এবং আফ্রিকার ২.১ ট্রিলিয়ন মোট সম্পদের ৫৬ শতাংশ। এটি একটি বাজারের আর্থিক পরিমাপ জিডিপি থেকে আলাদা। একটি দেশে একটি নির্দিষ্ট সময়ের মধ্যে উৎপাদিত সমস্ত পণ্য ও পরিষেবার মূল্য।\n\nদক্ষিণ আফ্রিকা, মিসর, নাইজেরিয়া, মরক্কো এবং কেনিয়া আফ্রিকার সবচেয়ে ধনী দেশ।\n\nমরক্কো এবং কেনিয়া যথাক্রমে ১২৫ বিলিয়ন এবং ৯১ বিলিয়ন ডলার মূল্যের মোট ব্যক্তিগত সম্পদের সাথে মহাদেশের শীর্ষ পাঁচটি তালিকায় রয়েছে।\n\nহেনলি অ্যান্ড পার্টনার্সের ব্যক্তিগত ক্লায়েন্টদের গ্রুপ প্রধান ডমিনিক ভোলেক প্রতিবেদনে বলেছেন, ‘একটি বৈশ্বিক দৃষ্টিকোণ থেকে দক্ষিণ আফ্রিকা, নাইজেরিয়া এবং মিসর গত বছর হেনলি অ্যান্ড পার্টনারদের প্রাপ্ত অনুসন্ধানের পরিপ্রেক্ষিতে শীর্ষ ১৫ জাতীয়তার মধ্যে ছিল। ২০২১ সালে ৩৮ শতাংশ বৃদ্ধির সাথে দক্ষিণ আফ্রিকা বিশ্বব্যাপী পঞ্চম স্থানে ছিল, নাইজেরিয়া ১৫ শতাংশ বৃদ্ধির সাথে ৭ম স্থানে এবং ২৫ শতাংশ বৃদ্ধির সাথে ১৪তম স্থানে ছিল মিসর’।\n\nশীর্ষ ধনী দেশগুলো মহাদেশের মোট সম্পদকে কতটা প্রভাবিত করে তার প্রমাণ হিসাবে, গত এক দশকে দক্ষিণ আফ্রিকা, মিসর এবং নাইজেরিয়ায় যথাক্রমে -১২ শতাংশ, -২৩ শতাংশ এবং -২৭ শতাংশ নেতিবাচক ব্যক্তিগত সম্পদ বৃদ্ধির হার ছিল, যা ২০১১ সাল থেকে আফ্রিকার সম্পদ বৃদ্ধিতে ৭ শতাংশ হ্রাস পেয়েছে।\n\nদক্ষিণ আফ্রিকা অন্য আফ্রিকান দেশের তুলনায় দ্বিগুণ ডলার মিলিয়নিয়ারের আবাসস্থল।\n\nআফ্রিকায় বসবাসকারী ১ মিলিয়ন ডলার বা তার বেশি নীট সম্পদের (অথবা সমীক্ষায় যাকে উচ্চ নেট মূল্যের ব্যক্তি বলা হয়েছে) আনুমানিক সংখ্যা ১ লাখ ৩৬ হাজার, কিন্তু যাদের সম্পদের মূল্য ১০ মিলিয়ন ডলারের বেশি তারা হল ৬ হাজার ৭০০ জন। মাত্র ৩০৫ আফ্রিকানের অন্তত ১০ কোটি ডলার মূল্যের ব্যক্তিগত সম্পত্তির মালিকানা রয়েছে যেখানে কেবলমাত্র ২১ জন ডলার বিলিয়নেয়ার রয়েছেন।\n\nশীর্ষ পাঁচটি শহর যেখানে সবচেয়ে বেশি ডলার মিলিয়নেয়ার বাস করেন তা হল জোহানেসবার্গ, কায়রো, কেপ টাউন, লাগোস এবং নাইরোবি যথাক্রমে ১৬ হাজার, ৮ হাজার ২শ’, ৬ হাজার ৯শ’, ৫ হাজার ৫শ’ এবং ৫ হাজার ৪শ’।\n\nফার্মের দক্ষিণ আফ্রিকার ব্যবস্থাপনা অংশীদার আমান্ডা স্মিটের মতে, গত এক দশকে মরিশাস ছিল ‘শতাংশ বৃদ্ধির পরিপ্রেক্ষিতে আফ্রিকার সবচেয়ে দ্রুত বর্ধনশীল সম্পদের বাজার। সেখানে ২০১১ থেকে ২০২১ সালের মধ্যে ৭৪ শতাংশ বেড়েছে’। আফ্রিকায় দ্বীপ রাষ্ট্রটির মাথাপিছু সর্বোচ্চ সম্পদ রয়েছে ৩৪ হাজার ৫শ’ ডলার।\n\nআফ্রিকার সম্পদের ভবিষ্যত : নিউ ওয়ার্ল্ড ওয়েলথ আগামী দশকে আফ্রিকার জন্য ৩৮ শতাংশ স্বাস্থ্যকর সম্পদ বৃদ্ধির পূর্বাভাস দিয়েছে এবং পূর্ব আফ্রিকান দেশগুলো এ বৃদ্ধিকে নোঙর করবে বলে অনুমান করা হয়েছে, ‘২০৩১ সালের মধ্যে উগান্ডা এবং রুয়ান্ডায় ৬০ শতাংশের বেশি বৃদ্ধি প্রত্যাশিত এবং জাম্বিয়া-কেনিয়াতে ৫০ শতাংশের বেশি। এটি যোগ করে যে, এটি প্রযুক্তি এবং পেশাদার পরিষেবা খাতে শক্তিশালী বৃদ্ধি দ্বারা চালিত হবে।\n\nরিপোর্টে বলা হয়েছে, ‘দক্ষিণ আফ্রিকা আয়ের দিক থেকে আফ্রিকার বৃহত্তম বিলাসবহুল বাজারের আবাসস্থল, তারপরে কেনিয়া এবং তারপরে মরক্কো’। আফ্রিকান সম্পদ ব্যবস্থাপনা বাজার পরবর্তী দশকে ৬০ শতাংশ বৃদ্ধি পাবে বলে অনুমান করা হচ্ছে।\n\nসমীক্ষাটি দেখায় যে, আফ্রিকার সর্বোচ্চ সম্পদ ২০১২ সালে রেকর্ড করা হয়েছিল ২.৪ ট্রিলিয়ন ডলার যেখানে ২০১৭ সালে সর্বোচ্চ ১ লাখ ৪৮ হাজার ডলার মিলিয়নেয়ার ছিল। কিন্তু মহাদেশটি কোটিপতি তৈরি এবং কয়েক মিলিয়ন নাগরিককে দারিদ্র্যের মধ্যে ফেলে দেওয়ার জন্য ব্যাপকভাবে সমালোচিত হয়েছে। সূত্র : কোয়ার্টজ আফ্রিকা।",
    "বিদেশের মাটিতে দেশের মোবাইল সিম ব্যবহারের উপায়": "বিভিন্ন কারণে বিদেশে যাওয়ার সময় দেশে ব্যবহৃত মোবাইল সিমটি সঙ্গে নেওয়ার প্রয়োজনীয়তা দেখা দেয়। অর্থ বিড়ম্বনাসহ বিভিন্ন কারণে অনেকেই বিদেশি সিম নেওয়ার বদলে দেশে ব্যবহৃত সিমটি বিদেশের মাটিতে ব্যবহার করতে চান।\n\nএজন্য প্রথমেই জানতে হবে মোবাইল নেটওয়ার্কের একটি কারিগরি দিক, যা আন্তর্জাতিক রোমিং নামে পরিচিত। দেশে ব্যবহৃত সিমে রোমিং সিস্টেম চালু করে দেশের বাইরে সেটি ব্যবহার করা যায়। কিন্তু এই প্রক্রিয়ার মধ্যে বিভিন্ন ধরনের শর্ত এবং পূর্বপ্রস্তুতি রয়েছে।\n\nচলুন, দেশের মোবাইল সিম বিদেশের মাটিতে ব্যবহারের সেই দিকগুলো সম্পর্কে বিস্তারিত জানা যাক।\n\nআন্তর্জাতিক রোমিং সিস্টেম কী\n\nআন্তর্জাতিক মোবাইল রোমিং হলো এমন একটি পরিষেবা যা মোবাইল ডিভাইস ব্যবহারকারীদের অন্য দেশে যাওয়ার সময় ভয়েস কল এবং টেক্সট মেসেজ পাঠানো ও গ্রহণ এবং ইন্টারনেট ব্যবহারে সহায়তা করে।\n\nআন্তর্জাতিক রোমিং সিস্টেম কীভাবে কাজ করে\n\nএকজন মোবাইল ব্যবহারকারী বিদেশে গিয়ে তার মোবাইল ডিভাইসটি চালু করেন, তখন সেটি সেখানকার স্থানীয় মোবাইল নেটওয়ার্কের সঙ্গে যোগাযোগের চেষ্টা করে। বিদেশি নেটওয়ার্কটি নবাগত ব্যবহারকারীর মোবাইল থেকে সংযোগ গ্রহণ করে। অতঃপর এটি তার সিস্টেমে নিবন্ধিত কি-না তা শনাক্ত করে ব্যবহারকারীর দেশীয় নেটওয়ার্ক শনাক্তের চেষ্টা করে।\n\nদেশ দুটির মোবাইল নেটওয়ার্কের মধ্যে রোমিং চুক্তি থাকলে বিদেশি নেটওয়ার্ক সিগন্যালকে একটি আন্তর্জাতিক ট্রানজিট নেটওয়ার্কের দিকে রুট করে। আন্তর্জাতিক ট্রানজিট নেটওয়ার্ক ক্যারিয়ার গন্তব্য নেটওয়ার্কে কল ডেলিভারি সম্পন্ন করে। এটি হয়ে গেলে অন্যদিকে গন্তব্য নেটওয়ার্কটি কলটি সংযুক্ত করে।\n\nবিদেশি নেটওয়ার্কটি দেশীয় নেটওয়ার্ক থেকে ব্যবহারকারী সম্পর্কে পরিষেবার তথ্যও অনুরোধ করে, যেমন ব্যবহৃত ফোনটি হারিয়ে গেছে বা চুরি হয়েছে কিনা এবং মোবাইল ডিভাইসটি আন্তর্জাতিক ব্যবহারের জন্য অনুমোদিত কি-না।\n\nফোনটি ব্যবহারের জন্য অনুমোদিত হলে বিদেশি নেটওয়ার্ক ডিভাইসটির জন্য একটি অস্থায়ী গ্রাহক রেকর্ড তৈরি করে। একই সঙ্গে দেশীয় নেটওয়ার্ক ডিভাইসটি কোথায় অবস্থিত তার গ্রাহক রেকর্ড আপডেট করে, যাতে ফোনে কল করা হলে এটি যথাযথভাবে রাউট করা যায়।\n\nঅর্থাৎ, কোনো বাংলাদেশি নাগরিক যুক্তরাষ্ট্রে গেলেন। তার মোবাইল সিমটি সে দেশের মোবাইল নেটওয়ার্ক কর্তৃক অনুমোদিত হলে সেটি যুক্তরাষ্ট্রের সবচেয়ে শক্তিশালী নেটওয়ার্ক সিস্টেমে সংযুক্ত হয়ে যাবে।\n\nঅতঃপর বাংলাদেশ ও যুক্তরাষ্ট্র উভয় দেশের অপারেটর গ্রাহকটির যাবতীয় তথ্য হালনাগাদ করবে। বাংলাদেশি সিমটির সেবা ব্যবহারের চার্জ ধার্য হবে যুক্তরাষ্ট্রের কলরেট অনুযায়ী। এ সময় সিমটিতে যাবতীয় ইনকামিং-আউটগোয়িং-এর জন্য চার্জ ধরা হবে।\n\nদেশের সিম বিদেশের মাটিতে ব্যবহার করার নিয়ম\n\nরোমিং সার্ভিস সক্রিয় করার উপায়\n\nসিম কার্ডে আন্তর্জাতিক রোমিং সক্রিয় করতে হলে সংশ্লিষ্ট মোবাইল নেটওয়ার্ক কোম্পানির অফিসে যেতে হবে। এ সময় যা যা প্রয়োজন হবে তা হলো-\n\n-ন্যূনতম ৬ মাস মেয়াদের আন্তর্জাতিক ক্রেডিট কার্ড (উভয় দিকের ফটোকপি)\n\n- প্রিপেইড সিমের জন্য সঠিকভাবে পূরণকৃত আইআরএফ (আন্তর্জাতিক রোমিং ফর্ম)\n\n- আইএসডি(আন্তর্জাতিক সাবস্ক্রাইবার ডায়ালিং) সংযোগসহ প্রিপেইড সংযোগের সাবস্ক্রিপশন নথির ফটোকপি\n\n- পাসপোর্টের ফটোকপি (প্রথম পাঁচ পৃষ্ঠা)\n\n- ব্যবহারকারীর দুই কপি পাসপোর্ট সাইজ ছবি\n\n- আন্তর্জাতিক কারেন্সি অ্যাকাউন্ট-এ শুরুতে স্ট্যান্ডার্ড প্রিপেইড রোমিং সার্ভিসের ক্ষেত্রে কমপক্ষে ২৫ ডলার জমা রাখতে হবে। পরবর্তীতে প্রতিবার ১০ ডলার জমা করা যাবে।\n\nএসব কাগজপত্র জমার পর সিম কোম্পানি থেকে আন্তর্জাতিক রোমিং সার্ভিস চালু করে দেবে।\n\nদুই দেশের মোবাইল নেটওয়ার্কের মধ্যে সামঞ্জস্যতা\n\nমোবাইলের নেটওয়ার্কের ধরন তথা জিএসএম ৯০০/১৮০০/১৯০০/অন্যান্য সংস্করণগুলো অবশ্যই বিদেশি নেটওয়ার্কের সঙ্গে সামঞ্জস্যপূর্ণ হতে হবে। এজন্য বিদেশযাত্রার আগে সঠিক মোবাইল নেটওয়ার্ক বা সিম কোম্পানি নির্বাচন করে নিতে হবে। এই কাজটি দুটি উপায়ে করা যায়-\n\nপ্রথমত, মোবাইল নেটওয়ার্ক বা অপারেটর সিলেকশন অপশনটি যদি অটোমেটিক করা থাকে, তাহলে মোবাইল নিজে থেকেই বিদেশের সবচেয়ে শক্তিশালী নেটওয়ার্কে সংযুক্ত হয়ে যাবে। চলাফেরার সময় বিভিন্ন স্থানে বিভিন্ন নেটওয়ার্কের ক্ষমতার ওপর নির্ভর করে হ্যান্ডসেটটি নিজে থেকেই নেটওয়ার্ক পরিবর্তন করে নেবে। অর্থাৎ, আশেপাশে যেখানেই নেটওয়ার্ক সিস্টেম ভালো হবে সেটি স্বয়ংক্রিয় ভাবে সংযুক্ত হয়ে যাবে।\n\nদ্বিতীয়ত, মোবাইল নেটওয়ার্ক বা অপারেটর সিলেকশন অপশনটি ম্যানুয়েল হলে ব্যবহারকারিকে একটি নেটওয়ার্ক বেছে নেওয়ার মাধ্যমে আন্তর্জাতিক রোমিং সিস্টেম চালু করতে হবে।\n\nআন্তর্জাতিক রোমিং সিস্টেম চালু করার পদ্ধতি\n\nমোবাইল অপারেটরের ওপর নির্ভর করে প্রথমে এর নেটওয়ার্ক সিলেকশন, ফোন সেটআপ বা সেটিংস মেনুতে প্রবেশ করতে হবে। এরপর সার্চ করলে বেশ কিছু সময় ধরে মোবাইল নেটওয়ার্ক বিভিন্ন নেটওয়ার্ক খুঁজতে থাকবে। আশেপাশে কোন নেটওয়ার্ক থাকলে তা মোবাইলের স্ক্রিনে দেখাবে এবং সেগুলোর মধ্যে থেকে যে কোনটিতে প্রেস করে নেটওয়ার্কটির সাথে সংযুক্ত হওয়া যাবে।\n\nআন্তর্জাতিক অ্যাক্সেস কোড\n\nএবার সিমটি ব্যবহার অর্থাৎ বিদেশ থেকে বাংলাদেশে বা অন্যান্য দেশে কল করতে প্রয়োজন হবে আন্তর্জাতিক অ্যাক্সেস কোড। এর মাধ্যমে সহজেই সিমটি ব্যবহার করে অন্যান্য দেশগুলোতে কথা বলা যাবে। অধিকাংশ দেশের অ্যাক্সেস কোড হলো- + (প্লাস) বা ০০। এই আন্তর্জাতিক অ্যাক্সেস কোড (+ ০০)-এর পর কাঙ্ক্ষিত দেশের কান্ট্রি কোড দিয়ে ফোন নাম্বারটি ডায়াল করতে হবে।\n\nউদাহরণস্বরূপ বলা যেতে পারে, + তারপর ৬০(কান্ট্রি কোড) এবং সবশেষে (ফোন নাম্বার) ০০ ৬০(ফোন নাম্বার)। নিম্নে বিভিন্ন দেশের অ্যাক্সেস কোড উল্লেখ করা হলো:\n\nযুক্তরাষ্ট্র- ০১১, কানাডা- ০১১ +, জর্জিয়া- ৮১০ +, হংকং- ০০১ +, সিঙ্গাপুর- ০০১(সিংটেল); ০০২(মোবাইলওয়ান); ০০৮(স্টারহাব), কাতার- ০০, সৌদি আরব- ০০, থাইল্যান্ড- ০০১, সেন্ট কিটস অ্যান্ড নেভিস- ০১১, সেন্ট লুসিয়া- ০১১, সেইন্ট ভিনসেন্ট- ০১১, জার্মানি- ০০, মালয়শিয়া- ০০, ক্যামেরুন- ০০৭ ০০১, আবখাযিয়া- ৮১০ +, অ্যাঙ্গুইলা- ০১১, ক্যাম্বোডিয়া- ০০৭ ০০১, কেম্যান আইল্যান্ড- ০১১, গ্রানাডা- ০১১ +, ইন্দোনেশিয়া- ০০১ / ০০৭ / ০০৮, কেনিয়া- ০০০, নাইজেরিয়া- ০০৯, প্যারাগুয়ে- ০০২ +, ব্রাজিল- ০০১৪, দক্ষিণ আফ্রিকা- ০৯, তানজানিয়া- ০০০, তাজিকিস্তান- ৮১০, উগান্ডা- ০০০ +, উজবেকিস্তান- ৮১০|\n\nআন্তর্জাতিক রোমিং সার্ভিস এর মাধ্যমে এসএমএস পাঠানো\n\nবিদেশে যাওয়ার পর দেশীয় সিম দিয়ে সেই দেশের মোবাইল নেটওয়ার্ক ব্যবহার করে মেসেজ পাঠানোর জন্য নিচের ধাপগুলো অনুসরণ করা যেতে পারে।\n\nপ্রথমে যে বিষয়টি খেয়াল রাখতে হবে সেটি হচ্ছে, যার কাছে এসএমএসটি যাবে তার মোবাইল নম্বর যেন অবশ্যই আন্তর্জাতিক ফরম্যাটের হয়। সুতরাং আন্তর্জাতিক অ্যাকসেস কোড + অথবা ০০, তারপর কান্ট্রি কোড এবং সবশেষে মোবাইল ফোন নম্বর দিন। এখানে যেসব দেশের কান্ট্রি কোডের শেষে শূন্য এবং মোবাইল ফোন নাম্বার শূন্য দিয়ে শুরু, সেসব দেশের জন্য কান্ট্রি কোডের শূন্যের পর মোবাইল ফোনের শূন্য দেয়া যাবে না। উদাহরণস্বরূপ, বাংলাদেশের গ্রামীণফোনের কোন নাম্বারে এসএমএস পাঠাতে হলে, +৮৮০-এর পর মোবাইল ফোন নাম্বারের বাকি দশটি ডিজিট দিতে হবে।\n\nএমনকি এসএমএস সেন্টারের নাম্বারও আন্তর্জাতিক ফরম্যাটে সেইভ করে রাখতে হবে। আন্তর্জাতিক রোমিং সিস্টেম সার্ভিস-এর বদৌলতে একবার এসএমএস সেন্টারের নাম্বার আন্তর্জাতিক ফর্ম্যাটে সেইভ করার পর তা আর পরিবর্তন হয় না। পরবর্তীতে সেই দেশ থেকে অন্য দেশে বা নিজের দেশে ফেরত এলেও ম্যাসেজ পাঠানোর জন্য নতুন করে আর নাম্বারটি পরিবর্তন করতে হয় না। বাংলাদেশে যেভাবে নিরবচ্ছিন্নভাবে এসএমএস লেনদেন হতো, ঠিক সেভাবেই সব জায়গাতেই এসএমএস পাঠানো যাবে।\n\nপরিশিষ্ট\n\nদেশের মোবাইল সিম বিদেশের মাটিতে ব্যবহারের পূর্বে উপরোক্ত বিষয়গুলো বিবেচনায় রাখা জরুরি। সদ্য দেশ থেকে বিদেশে যাওয়া লোকদের জন্য আর্থিক দিকটিকে বেশি আমলে নিয়ে তুলনামূলকভাবে ভালো কোনো বিকল্পের দিকে লক্ষ্য দেওয়া উচিত। কারণ, উপরোক্ত তথ্যগুলো এ বিষয়টি নিশ্চিত করে যে, আন্তর্জাতিক রোমিং ব্যবস্থা নিয়ে ঝামেলাহীন সেবা দিতে বাংলাদেশের টেলিকম ইন্ডাস্ট্রির এখনো বেশ সময় লাগবে।",
    "Durga Puja 2022: করোনা প্রকোপ শেষে দুর্গাপুজোকে ইউনেসকোর স্বীকৃতি, কুমোরটুলির ভাগ্য খুলল কি?": "Kumartuli 2022, জি ২৪ ঘণ্টা ডিজিটাল ব্যুরো: দু'বছর বিধিনিষেধের পাহাড় টপকে এবছর অনেকটাই অবারিত দ্বার। বাংলার পাশাপাশি সারা বিশ্বে এবার একটু যেন বেশিই উত্সবের আবহ। ইউনেসকোর (UNESCO) স্বীকৃতি মিলেছে এবার। দুর্গাপুজো এখন বিশ্বজনীন। মা চললেন বিদেশে। প্রতিবারের মতোই এবারও কুমারটুলির প্রতিমা পাড়ি দিচ্ছে সাগরপাড়ে, নরওয়ে থেকে দুবাই, টোকিও থেকে ম্যানচেস্টার। কিন্তু কেমন বরাত এবারের পুজোয়? কী বলছেন কুমারটুলির শিল্পীরা। যদিও প্রবাসের পুজোতেও বরাত কুমারটুলিতেই। তবে করোনার কারণে গত দু'বছর সেভাবে বরাত মেলেনি। কিন্তু এবার?\n\nএবার অনেক প্রবাসীই প্রথমবার দুর্গাপুজো করছেন। বিশ্বের নানা প্রান্তের বাঙালি মহল্লায় রওনা দিতে শেষ মুহূর্তের প্রস্তুতি চলছে কুমারটুলিতেই। যদিও এ বার ছোট প্রতিমার অর্ডার বেশি। কিন্তু প্রশ্ন হল, দুর্গাপ্রতিমায় লক্ষ্মীলাভ কেমন হচ্ছে শিল্পীদের? পরিসংখ্যান বলছে, এখনও পর্যন্ত সবমিলিয়ে কুমারটুলি থেকে বিদেশে পাড়ি দেওয়া প্রতিমার সংখ্যাটা ১৩৮। পটুয়াপাড়ার হেভিওয়েটরা একবাক্যে বলছেন, প্রতিমা পাঠানোর সংখ্যা হয়ত বেড়েছে, কিন্তু তারসঙ্গে বেড়ে গিয়েছে আনুষঙ্গিক খরচ, প্রতিমা পাঠানোর ব্যয়ও। সরাসরি জেনে নেওয়া যাক শিল্পীদের কাছ থেকে। শিল্পী, প্রশান্ত পাল। এবারের এখনও পর্যন্ত বরাত ১২টি। তাঁর তৈরী মাতৃপ্রতিমা পাড়ি দিচ্ছে নিউ ইয়র্ক, লন্ডন, মেলবোর্ন, নরওয়ে, দুবাই, টোকিও, টরেন্টো, পর্তুগাল ও অকল্যান্ডে। পরবর্তী শিল্পী, কৌশিক ঘোষ। এখনও পর্যন্ত বরাত ৩৫ টি। তাঁর তৈরী মাতৃপ্রতিমা পাড়ি দিচ্ছে আমেরিকা, ইংল্যান্ড, ডেনমার্ক, জাপান, বাহরিন, দুবাই, অস্ট্রেলিয়া, কানাডা, ইতালি, জার্মানি, আয়ারল্যান্ড ও সিঙ্গাপুরে। আরও একজন শিল্পী, মিন্টু পাল। তাঁর মোট বরাত ১২ টি। তাঁর তৈরী মাতৃপ্রতিমা পাড়ি দিয়েছে নিউজার্সি, শিকাগো, সিয়াটেল, বস্টন, ম্যাঞ্চেস্টার, দুবাই, টোকিও, উগান্ডা।\n\nআরও পড়ুন : Durga Pujo 2022: হেরিটেজের মধ্যে হেরিটেজ! সে গল্প জানেন কি?\n\nকিন্তু বাজেট? ফাইবারের প্রতিমার দাম ৫০ হাজার টাকা থেকে শুরু। সর্বোচ্চ আড়াই লাখ টাকাও। আর বিমানে প্রতিমা পাঠানোর খরচ প্রায় দ্বিগুণ বেড়ে দাড়িয়েছে লাখ দেড়েক টাকা। জাহাজে পাঠানোর খরচও বেড়েছে প্রায় ২৫ থেকে ৩০ শতাংশ। সে ক্ষেত্রে শিল্পীদের ব্যাক্তিগত লাভ কিছুটা আপোস করতেই হচ্ছে। তাই অতীতের সমস্ত রেকর্ড ভেঙে বরাত এলেও মুখে সেভাবে চওড়া হাসি নেই কুমারটুলির।\n\n(Zee 24 Ghanta App দেশ, দুনিয়া, রাজ্য, কলকাতা, বিনোদন, খেলা, লাইফস্টাইল স্বাস্থ্য, প্রযুক্তির লেটেস্ট খবর পড়তে ডাউনলোড করুন Zee 24 Ghanta App)"
}