{
    "বিজ্ঞাপনে শ্বেতাঙ্গদের ব্যবহার নিষিদ্ধ করল নাইজেরিয়া": "দেশীয় তরুণ মডেলদের কাজের সুযোগ তৈরির মাধ্যমে অর্থনীতির বিকাশের উদ্দেশ্যে বাণিজ্যিক কোম্পানিগুলোর বিজ্ঞাপন ও ভয়েস আর্টিস্ট হিসেবে শ্বেতাঙ্গদের ব্যবহার বন্ধের আনুষ্ঠানিক সিদ্ধান্ত নিয়েছে আফ্রিকার দেশ নাইজেরিয়া। আগামী ১ অক্টোবর থেকে নতুন এ সিদ্ধান্ত কার্যকর হবে।\n\nরুশ সংবাদমাধ্যম আরটি এক প্রতিবেদনে জানিয়েছে।\n\nগত সপ্তাহে নাইজেরিয়ায় বিজ্ঞাপন নিয়ন্ত্রণ কাউন্সিলের (এআরসিওএন) এক বৈঠকে শ্বেতাঙ্গ মডেলদের ব্যবহার নিষিদ্ধের সিদ্ধান্ত হয়। পরে এক বিবৃতিতে সংস্থাটি জানায়, সব ধরনের বিজ্ঞাপন, মার্কেটিংয়ে ভয়েস আর্টিস্ট হিসেবে নাইজেরিয়ার শিল্পীদের ব্যবহার করতে হবে।\n\nতবে শ্বেতাঙ্গদের দিয়ে যেসব বিজ্ঞাপন হয়েছে, সেগুলো আপাতত বন্ধ হবে না। কিন্তু নতুনভাবে শ্বেতাঙ্গদের দিয়ে বিজ্ঞাপন তৈরির ক্ষেত্রে সংশ্লিষ্ট কর্তৃপক্ষকে অনুমতি দেওয়া হবে না।\n\nবিবৃতিতে আরও বলা হয়, সরকারের স্থানীয় মেধার বিকাশ নীতির সঙ্গে সামঞ্জস্য রেখে নতুন এ সিদ্ধান্ত নেওয়া হয়েছে। এর মাধ্যমে স্থানীয় বিজ্ঞাপন শিল্প বিকাশ করতে পারবে।\n\nঅতীতে নাইজেরিয়ার বিজ্ঞাপনী সংস্থাগুলো শ্বেতাঙ্গ মডেল ও ব্রিটিশ উচ্চারণে দক্ষ ভয়েস আর্টিস্টদের ওপর বেশি নির্ভরশীল ছিল।\n\nসরকারের নতুন এ নিষেধাজ্ঞার মাধ্যমে জাতীয়তাবাদী চেতনা বিকাশের চেষ্টা হচ্ছে।\n\nব্রিটিশ ম্যাগাজিন দ্য টাইমসকে দেওয়া এক সাক্ষাৎকারে নাইজেরিয়ার বিজ্ঞাপনী সংস্থার প্রধান স্টিভ বাবেকো বলেন, তাদের মোট জনসংখ্যা ২০০ মিলিয়ন। তাহলে এসব বিজ্ঞাপনের জন্য কোনো নাইজেরিয়ার শিল্পী কেন উপযুক্ত নয়?\n\nএআরসিওএন এর প্রধান ওলালেকান বলেন, বিজ্ঞাপন অবশ্যই জনগণের আবেগের সঙ্গে সঙ্গতিপূর্ণ হওয়া উচিত। বিদেশি মডেলদের ব্যবহার করলে তা আমাদের আবেগের সঙ্গে সঙ্গতিপূর্ণ হয় না।\n\nআফ্রিকার বহু দেশ অনানুষ্ঠানিকভাবে বিদেশি মডেলদের বিজ্ঞাপনে ব্যবহার বন্ধ করেছে। কিন্তু নাইজেরিয়া অফিসিয়ালি তাদের ব্যবহার বন্ধের সিদ্ধান্ত নিয়েছে।\n\nআফ্রিকার বিভিন্ন দেশগুলোর মধ্যে অভ্যন্তরীণ প্রতিযোগিতার কারণে এ সিদ্ধান্ত নিয়েছে বলে মনে করেন নাইজেরিয়ার টিভি উপস্থাপক বোলানলে। তার মতে, আফ্রিকায় অধিকাংশ বিজ্ঞাপনের শুটিং কেনিয়া এবং দক্ষিণ আফ্রিকায় ধারণ করা হয়। সরকারের নতুন সিদ্ধান্তের কারণে নাইজেরিয়ার বিজ্ঞাপনী সংস্থাগুলো দেশের অভ্যন্তরেই বিজ্ঞাপন করতে হবে।\n\nতিনি আরও বলেন, কেউ ১০ থেকে ১৫ জন মডেল নিয়ে দক্ষিণ আফ্রিকায় যেতে চায় না।\n\n(ঢাকাটাইমস/২৮আগস্ট/আরআর)",
    "নাইজেরিয়ার মসজিদে সশস্ত্র গোষ্ঠীর হামলায় নিহত ১৫": "নাইজেরিয়ার জামফারা রাজ্যের বুক্কুয়ুমের রুয়ান জেমা শহরের জুমুআত কেন্দ্রীয় মসজিদে সশস্ত্র গোষ্ঠীর হামলায় অন্তত ১৫ জন নিহত হয়েছেন। শুক্রবার (২৩ সেপ্টেম্বর) জুমার নামাজের সময় এ হামলার ঘটনা ঘটে। শনিবার (২৪ সেপ্টেম্বর) স্থানীয়দের বরাত দিয়ে এসব তথ্য জানিয়েছে রয়টার্স।\n\nস্থানীয় এক ব্যক্তি আমিমু মুস্তাফা জানান, ‘সশস্ত্র গোষ্ঠীর সদস্যরা মোটরবাইকে এসে বন্দুক নিয়ে মসজিদের ভেতর প্রবেশ করে এবং বিক্ষিপ্তভাবে আমাদের গুলি করতে শুরু করে’।\n\nনাম প্রকাশে অনিচ্ছুক আরেক বাসিন্দা জানান, দুপুর ২টার দিকে হামলার ঘটনা ঘটে। আরও অনেকে আহত হয়েছেন এ হামলায়।\n\nজামফারা রাজ্য পুলিশের মুখপাত্র এ বিষয়ে কোনো তথ্য দিতে নারাজ। রয়টার্সের তরফে যোগাযোগ করা হলে কোনো মন্তব্য করেনি রাজ্য পুলিশ।\n\nস্থানীয়ভাবে ডাকাত নামে পরিচিত ভারী অস্ত্রধারীরা গত দুই বছরে উত্তর-পশ্চিম নাইজেরিয়া জুড়ে ধ্বংসযজ্ঞ চালিয়েছে। হাজার হাজার মানুষকে অপহরণ করেছে তারা। শত শত মানুষকে হত্যা করেছে বলে অভিযোগ রয়েছে।\n\nগত সপ্তাহে জামফারা ও অন্যান্য দুটি রাজ্যের বাসিন্দাদের বনদস্যু ও সন্ত্রাসীদের লক্ষ্য করে বোমা হামলা ও অভিযান চালানোর আগে বনাঞ্চল ছেড়ে যাওয়ার জন্য সতর্কবার্তা দিয়েছিল সরকারি বাহিনী। তবে এ হামলার দায় এখনো কোনো গোষ্ঠী স্বীকার করেনি।\n\nপ্রতিবেশী দেশ মালি ও বারকিনা ফাসোর মতো নাইজেরিয়াও ইসলামী জঙ্গি গোষ্ঠী আল কায়েদা ও আইএসের নিয়মিত টার্গেটে পরিণত হয়েছে বলে অভিযোগ করছেন স্থানীয়রা।\n\nউল্লেখ্য, ২০১২ ও ২০১৩ সালের পর থেকে আফ্রিকার বড় একটি অংশের নিয়ন্ত্রণ নিয়ে নেয় সন্ত্রাসী গোষ্ঠীগুলো। এরপর থেকেই সেখানকার সাধারণ মানুষ নিরাপত্তাহীনতায় ভুগছে। সাধারণ মানুষ সেনাদের সঙ্গে সংঘর্ষের মধ্যে পড়ে নিহত হচ্ছে। সন্ত্রাসী গোষ্ঠীগুলো গ্রামগুলোতে অভিযান চালিয়ে অপহরণ, গরু চুরি ও ঘরবাড়িতে আগুন ধরিয়ে দেওয়ার মতো ঘটনা ঘটছে।\n\nশেয়ার করুন",
    "নাইজেরিয়ায় মসজিদে সশস্ত্র গোষ্ঠীর হামলায় নিহত ১৫": "নাইজেরিয়ার উত্তর-পশ্চিমাঞ্চলের জামফারা রাজ্যের একটি মসজিদে হামলা চালিয়েছে সশস্ত্র গোষ্ঠী। এতে কমপক্ষে ১৫ জন নিহত হয়েছেন। বুক্কুয়ুমের রুয়ান জেমা শহরের জুমুআত কেন্দ্রীয় মসজিদে গত শুক্রবার জুমার নামাজের সময় এ হামলা চালানো হয়।\n\nস্থানীয়দের বরাতে শনিবার এই তথ্য জানায় বার্তা সংস্থা রয়টার্স।\n\nখবরে বলা হয়েছে, নাম প্রকাশে অনিচ্ছুক আরেক বাসিন্দা জানান, দুপুর ২টার দিকে হামলা চালানো হয়। আমিমু মুস্তাফা নামে এক স্থানীয় ব্যক্তি জানান, ‘সশস্ত্র গোষ্ঠীর সদস্যরা মোটরবাইকে এসে বন্দুক নিয়ে মসজিদের ভেতর প্রবেশ করে এবং বিক্ষিপ্তভাবে আমাদের গুলি করতে শুরু করে’।\n\nজামফারা রাজ্য পুলিশের মুখপাত্র এ বিষয়ে কোনো তথ্য দেননি। রয়টার্সের তরফে যোগাযোগ করা হলে কোনো মন্তব্য করেনি রাজ্য পুলিশ।\n\nঅভিযোগ, ভারী অস্ত্রধারীরা (স্থানীয়ভাবে ডাকাত নামে পরিচিত) গত দুই বছরে উত্তর-পশ্চিম নাইজেরিয়া জুড়ে ধ্বংসযজ্ঞ চালিয়েছে। হাজার হাজার মানুষকে অপহরণ করেছে তারা।\n\nবিডি প্রতিদিন/জুনাইদ আহমেদ",
    "নিউইয়র্কে জয়শঙ্কর আয়োজিত নৈশভোজে পররাষ্ট্রমন্ত্রী": "নিউইয়র্কে বৃহস্পতিবার ভারতের পররাষ্ট্রমন্ত্রী ড. এস জয়শঙ্কর আয়োজিত নৈশভোজে অংশ নিয়েছেন পররাষ্ট্রমন্ত্রী ড. এ কে আব্দুল মোমেন।\n\nভারতীয় মন্ত্রী টুইটে বলেছেন, ‘৭৭তম জাতিসংঘ সাধারণ অধিবেশনের (ইউএনজিএ) ফাঁকে সমমনা অংশীদারদের একটি সন্ধ্যার আয়োজন করতে পেরে আনন্দিত।’\n\nতিনি জানান, তারা বিশ্বব্যাপী চ্যালেঞ্জ এবং ‘আরও কার্যকর’ যৌথ প্রতিক্রিয়ার প্রয়োজনীয়তা নিয়ে আলোচনা করেছেন।\n\nনৈশভোজে ভিয়েতনাম, ইন্দোনেশিয়া, দক্ষিণ আফ্রিকা, সিঙ্গাপুর, মিশর, সেন্ট লুসিয়া, মালদ্বীপ, মরক্কো, নাইজেরিয়া, কেনিয়া, শ্রীলঙ্কা, মরিশাস, ঘানা, জ্যামাইকা, উগান্ডা এবং উজবেকিস্তানের পররাষ্ট্রমন্ত্রীরা উপস্থিত ছিলেন।\n\nতারা জোট নিরপেক্ষ আন্দোলনে অভিন্ন স্বার্থের বিষয় নিয়ে খোলামেলা ও অনানুষ্ঠানিক আলোচনায় অংশ নেন বলে শুক্রবার পররাষ্ট্র মন্ত্রণালয় জানিয়েছে।\n\nজাতিসংঘের সাধারণ অধিবেশনে প্রধানমন্ত্রী শেখ হাসিনার সফরসঙ্গী হিসেবে বর্তমানে নিউইয়র্কে রয়েছেন পররাষ্ট্রমন্ত্রী মোমেন।\n\nআরও পড়ুন: জাতিসংঘ সাধারণ পরিষদের ভাষণে বিশ্ব শান্তির ওপর গুরুত্ব দেবেন প্রধানমন্ত্রী: মোমেন\n\nর‍্যাবের অনুমোদনের বিষয়ে যুক্তরাষ্ট্র কোনো সুনির্দিষ্ট তথ্য দেয়নি: নিউইয়র্কে মোমেন\n\nবাংলাদেশের ভূখণ্ডে মিয়ানমারের গোলাবর্ষণ ‘অনিচ্ছাকৃত ভুল’: নিউইয়র্কে মোমেন",
    "অঞ্চলের মোট সম্পদের অর্ধেক আফ্রিকার ৩ দেশে": "দক্ষিণ আফ্রিকার সম্পদ গোয়েন্দা সংস্থা নিউ ওয়ার্ল্ড ওয়েলথের সাথে অংশীদারিত্বে যুক্তরাজ্যের বিনিয়োগ পরামর্শদাতা সংস্থা হেনলি অ্যান্ড পার্টনার্সের প্রকাশিত এ বছরের আফ্রিকা ওয়েলথ রিপোর্ট (পিডিএফ) অনুসারে আফ্রিকার মোট সম্পদের অর্ধেকের বেশি শুধুমাত্র তিনটি দেশ নিয়ন্ত্রণ করে।\n\nদক্ষিণ আফ্রিকা, মিসর এবং নাইজেরিয়া যথাক্রমে ৬৫১ বিলিয়ন, ৩০৭ বিলিয়ন এবং ২২৮ বিলিয়ন ডলারের ব্যক্তিগত সম্পদের অধিকারি যার মোট পরিমাণ ১.১৮ ট্রিলিয়ন এবং আফ্রিকার ২.১ ট্রিলিয়ন মোট সম্পদের ৫৬ শতাংশ। এটি একটি বাজারের আর্থিক পরিমাপ জিডিপি থেকে আলাদা। একটি দেশে একটি নির্দিষ্ট সময়ের মধ্যে উৎপাদিত সমস্ত পণ্য ও পরিষেবার মূল্য।\n\nদক্ষিণ আফ্রিকা, মিসর, নাইজেরিয়া, মরক্কো এবং কেনিয়া আফ্রিকার সবচেয়ে ধনী দেশ।\n\nমরক্কো এবং কেনিয়া যথাক্রমে ১২৫ বিলিয়ন এবং ৯১ বিলিয়ন ডলার মূল্যের মোট ব্যক্তিগত সম্পদের সাথে মহাদেশের শীর্ষ পাঁচটি তালিকায় রয়েছে।\n\nহেনলি অ্যান্ড পার্টনার্সের ব্যক্তিগত ক্লায়েন্টদের গ্রুপ প্রধান ডমিনিক ভোলেক প্রতিবেদনে বলেছেন, ‘একটি বৈশ্বিক দৃষ্টিকোণ থেকে দক্ষিণ আফ্রিকা, নাইজেরিয়া এবং মিসর গত বছর হেনলি অ্যান্ড পার্টনারদের প্রাপ্ত অনুসন্ধানের পরিপ্রেক্ষিতে শীর্ষ ১৫ জাতীয়তার মধ্যে ছিল। ২০২১ সালে ৩৮ শতাংশ বৃদ্ধির সাথে দক্ষিণ আফ্রিকা বিশ্বব্যাপী পঞ্চম স্থানে ছিল, নাইজেরিয়া ১৫ শতাংশ বৃদ্ধির সাথে ৭ম স্থানে এবং ২৫ শতাংশ বৃদ্ধির সাথে ১৪তম স্থানে ছিল মিসর’।\n\nশীর্ষ ধনী দেশগুলো মহাদেশের মোট সম্পদকে কতটা প্রভাবিত করে তার প্রমাণ হিসাবে, গত এক দশকে দক্ষিণ আফ্রিকা, মিসর এবং নাইজেরিয়ায় যথাক্রমে -১২ শতাংশ, -২৩ শতাংশ এবং -২৭ শতাংশ নেতিবাচক ব্যক্তিগত সম্পদ বৃদ্ধির হার ছিল, যা ২০১১ সাল থেকে আফ্রিকার সম্পদ বৃদ্ধিতে ৭ শতাংশ হ্রাস পেয়েছে।\n\nদক্ষিণ আফ্রিকা অন্য আফ্রিকান দেশের তুলনায় দ্বিগুণ ডলার মিলিয়নিয়ারের আবাসস্থল।\n\nআফ্রিকায় বসবাসকারী ১ মিলিয়ন ডলার বা তার বেশি নীট সম্পদের (অথবা সমীক্ষায় যাকে উচ্চ নেট মূল্যের ব্যক্তি বলা হয়েছে) আনুমানিক সংখ্যা ১ লাখ ৩৬ হাজার, কিন্তু যাদের সম্পদের মূল্য ১০ মিলিয়ন ডলারের বেশি তারা হল ৬ হাজার ৭০০ জন। মাত্র ৩০৫ আফ্রিকানের অন্তত ১০ কোটি ডলার মূল্যের ব্যক্তিগত সম্পত্তির মালিকানা রয়েছে যেখানে কেবলমাত্র ২১ জন ডলার বিলিয়নেয়ার রয়েছেন।\n\nশীর্ষ পাঁচটি শহর যেখানে সবচেয়ে বেশি ডলার মিলিয়নেয়ার বাস করেন তা হল জোহানেসবার্গ, কায়রো, কেপ টাউন, লাগোস এবং নাইরোবি যথাক্রমে ১৬ হাজার, ৮ হাজার ২শ’, ৬ হাজার ৯শ’, ৫ হাজার ৫শ’ এবং ৫ হাজার ৪শ’।\n\nফার্মের দক্ষিণ আফ্রিকার ব্যবস্থাপনা অংশীদার আমান্ডা স্মিটের মতে, গত এক দশকে মরিশাস ছিল ‘শতাংশ বৃদ্ধির পরিপ্রেক্ষিতে আফ্রিকার সবচেয়ে দ্রুত বর্ধনশীল সম্পদের বাজার। সেখানে ২০১১ থেকে ২০২১ সালের মধ্যে ৭৪ শতাংশ বেড়েছে’। আফ্রিকায় দ্বীপ রাষ্ট্রটির মাথাপিছু সর্বোচ্চ সম্পদ রয়েছে ৩৪ হাজার ৫শ’ ডলার।\n\nআফ্রিকার সম্পদের ভবিষ্যত : নিউ ওয়ার্ল্ড ওয়েলথ আগামী দশকে আফ্রিকার জন্য ৩৮ শতাংশ স্বাস্থ্যকর সম্পদ বৃদ্ধির পূর্বাভাস দিয়েছে এবং পূর্ব আফ্রিকান দেশগুলো এ বৃদ্ধিকে নোঙর করবে বলে অনুমান করা হয়েছে, ‘২০৩১ সালের মধ্যে উগান্ডা এবং রুয়ান্ডায় ৬০ শতাংশের বেশি বৃদ্ধি প্রত্যাশিত এবং জাম্বিয়া-কেনিয়াতে ৫০ শতাংশের বেশি। এটি যোগ করে যে, এটি প্রযুক্তি এবং পেশাদার পরিষেবা খাতে শক্তিশালী বৃদ্ধি দ্বারা চালিত হবে।\n\nরিপোর্টে বলা হয়েছে, ‘দক্ষিণ আফ্রিকা আয়ের দিক থেকে আফ্রিকার বৃহত্তম বিলাসবহুল বাজারের আবাসস্থল, তারপরে কেনিয়া এবং তারপরে মরক্কো’। আফ্রিকান সম্পদ ব্যবস্থাপনা বাজার পরবর্তী দশকে ৬০ শতাংশ বৃদ্ধি পাবে বলে অনুমান করা হচ্ছে।\n\nসমীক্ষাটি দেখায় যে, আফ্রিকার সর্বোচ্চ সম্পদ ২০১২ সালে রেকর্ড করা হয়েছিল ২.৪ ট্রিলিয়ন ডলার যেখানে ২০১৭ সালে সর্বোচ্চ ১ লাখ ৪৮ হাজার ডলার মিলিয়নেয়ার ছিল। কিন্তু মহাদেশটি কোটিপতি তৈরি এবং কয়েক মিলিয়ন নাগরিককে দারিদ্র্যের মধ্যে ফেলে দেওয়ার জন্য ব্যাপকভাবে সমালোচিত হয়েছে। সূত্র : কোয়ার্টজ আফ্রিকা।",
    "খাদ্য উৎপাদনে শীর্ষ মুসলিম দেশ তুরস্ক": "খাদ্যশস্য ও ফল উৎপাদনে শীর্ষ মুসলিম দেশ তুরস্ক। তুর্কি গণমাধ্যম ডেইলি সাবাহ ২০১৫ সালে বিশ্বের শীর্ষ খাদ্য উৎপাদনকারী দেশগুলোর মধ্যে তুরস্ককে অষ্টম এবং কৃষিভিত্তিক ওয়েবসাইট ‘ট্রাক্টর জংশন’ ২০২০ সালে দেশটিকে দশম দাবি করেছে। তালিকার পরের দিকে আছে মিসর, ইন্দোনেশিয়া, নাইজেরিয়া, কাজাখস্তান, উজবেকিস্তান, কিরঘিজস্তান প্রভৃতি মুসলিম দেশের নাম।\n\nতুর্কি অর্থনীতিতে কৃষির ভূমিকা : তুরস্কের মোট ভূমির অর্ধেকই কৃষিজমি।\n\nবিজ্ঞাপন\n\nদেশটির কর্মশক্তির ১৮ শতাংশ কৃষিতে নিযুুক্ত। কৃষকের সংখ্যা পাঁচ লাখ। তুরস্কের রপ্তানির ১০ শতাংশ কৃষিপণ্য এবং ২০২০ সালে জিডিপিতে কৃষির অবদান ছিল সাত শতাংশ। তুরস্ক ইউরোপীয় ইউনিয়নে সবজি রপ্তানিতে ইইউভুক্ত নয়—এমন দেশগুলোর মধ্যে চতুর্থ এবং ফল রপ্তানিতে চতুর্থ।\n\nগম, সুগার বিট, দুধ, পোলট্রি, টমেটো ইত্যাদি তুরস্কের প্রধান খাদ্যপণ্য। ২০২১ সালে তুরস্ক বিশ্বের সবচেয়ে বেশি হ্যাজেল নাট ও এপ্রিকট (ফলবিশেষ) উৎপাদন করে। তুরস্কের কৃষি খাতে পশুসম্পদের অবদান এক-তৃতীয়াংশ। আর তুরস্কের কৃষিতে ব্যবহৃত বীজের প্রায় পুরোটাই দেশটিতে উৎপাদিত।\n\nখাদ্য উৎপাদনে তুরস্কের দুর্বলতা : তুরস্ক এখনো রাশিয়া ও ইউক্রেন থেকে বিপুল পরিমাণ গম আমদানি করে থাকে। তুরস্কের কৃষি যথেষ্ট আধুনিক হলেও ২০১৬ সালে কৃষি ব্যবস্থাপনাসংক্রান্ত দুর্বলতার কারণে ১৪ শতাংশ খাদ্য নষ্ট হয়েছে। ২৩ শতাংশ খাদ্য তা আহার করার আগেই নষ্ট হয়ে যায় এবং খাবারের পর অপচয় করা হয়েছে পাঁচ শতাংশ খাবার।\n\nকোন খাদ্য কী পরিমাণ হয়? : যেসব খাদ্যদ্রব্য উৎপাদনে তুরস্ক শীর্ষ পাঁচের মধ্যে আছে—এমন কয়েকটি এখানে উল্লেখ করা হলো। যেমন মসুর ডাল উৎপাদনে চতুর্থ, পেঁয়াজ উৎপাদনে পঞ্চম, বরবটি উৎপাদনে চতুর্থ, ছোলা উৎপাদনে দ্বিতীয়, বেগুন উৎপাদনে চতুর্থ, পালংশাক উৎপাদনে তৃতীয়, শসা উৎপাদনে দ্বিতীয়, টমেটো উৎপাদনে তৃতীয়। ফলের ভেতর এপ্রিকট উৎপাদনে প্রথম, অলিভ (জলপাই) উৎপাদনে পঞ্চম, নাশপাতি উৎপাদনে তৃতীয়, তীন (ডুমুর) উৎপাদনে প্রথম, পিচ উৎপাদনে পঞ্চম, আপেল উৎপাদনে তৃতীয়, স্ট্রবেরি উৎপাদনে পঞ্চম, চেরি উৎপাদনে প্রথম, কুইন্স উৎপাদনে (নাশপাতি জাতীয়) প্রথম, তরমুজ উৎপাদনে দ্বিতীয়। এ ছাড়া মেষের দুধ ও হ্যাজেল নাট উৎপাদনে তুরস্ক প্রথম এবং প্রাকৃতিক মধু উৎপাদনে দ্বিতীয় স্থানে আছে।\n\nতথ্যসূত্র : ডেইলি সাবাহ, ট্রাক্টর জংশন ও উইকিপিডিয়া।",
    "দেদারসে চুরি হচ্ছে তেল, ৩২ বছরে নাইজেরিয়ায় সর্বনিম্ন উৎপাদন": "",
    "রাষ্ট্রসংঘের নিরাপত্তা পরিষদের স্থায়ী আসন পাওয়ার যোগ্য! প্রথমবার ভারতের হয়ে জোর সওয়াল রাশিয়ার": "ভারত বর্তমানে অস্থায়ী সদস্য\n\nভারত বর্তমানে রাষ্ট্রসংঘের নিরাপত্তা পরিষদের ১৫ টি অস্থায়ী সদস্য দেশের মধ্যে অন্যতম। ২০২২-এ ভারত দু-বছরের অস্থায়ী সদস্যপদের মেয়াদ পূর্ণ করতে চলেছে। তারপরেই ভারত অস্থায়ী সদস্যদেশগুলির সভাপতিত্ব করবে।\n\nপ্রথমবার জনসমক্ষে সওয়াল\n\nএর আগে রাশিয়া রাষ্ট্রসংঘের নিরাপত্তা পরিষদে ভারতের স্থায়ী সদস্যপদের জন্য সমর্থন করার ইচ্ছা প্রকাশ করেছে কিংবা ইঙ্গিত দিয়েছে। রবিবার প্রথমবারের জন্য রাশিয়া প্রকাশ্যে এব্যাপারে ভারতকে সমর্থনের কথা জানিয়েছে।\n\nরাষ্ট্রসংঘের নিরাপত্তা পরিষদে স্থায়ী সদস্যপদের জন্য এর আগে ভারত তিনটি পশ্চিমী দেশের সমর্থন পেয়েছিল। এবার রাশিয়া সেই সমর্থনের কথা প্রকাশ্যে জানাল। ফলে রাষ্ট্র সংঘের নিরাপত্তা পরিষদে একমাত্র চিনকে বাদ দিলে ৫ টি দেশের মধ্যে চারটি দেশ ভারতকে সমর্থন করল।\n\nআমেরিকাও ভারতকে সমর্থন করেছে\n\nসাম্প্রতিক সময়ে আমেরিকাো রাষ্ট্রসংঘের নিরাপত্তা পরিষদের ভারতের স্থায়ী সদস্যপদের ব্যাপারে সমর্থনের কথা জানিয়েছেন। আমেরিকা প্রেসিডেন্ট জো বাইডেন রাষ্ট্রসংঘের সাধারণ অধিবেশনে বলেছিলেন, আমেরিকা ভারতের স্থায়ী পদকে সমর্থন করে। রাষ্ট্রসংঘের নিরাপত্তা পরিষদের ভারত ছাড়াও আর যে তিনটি দেশের নাম উঠে এসেছে, তারা হল জার্মানি, জাপান ও ব্রাজিল।\n\nরাষ্ট্রসংঘের নিরাপত্তা পরিষদের ব্যাপক সংস্থাকের আহ্বান\n\nভারত বহু বছর ধরেই রাষ্ট্রসংঘের নিরাপত্তা পরিষদের সংস্কারের জন্য চেষ্টা চালিয়ে যাচ্ছে। ভারতের মত হল বর্তমানে রাষ্ট্রসংঘের নিরাপত্তা পরিষদের গঠন বিশ্বের বর্তমান পরিস্থিতির প্রতিনিধিত্ব করে না। ফলে ভারত-সহ ৩২ টি দেশ বিশ্বের ভৌগলিক এবং রাজনৈতিক বাস্তবতার সঙ্গে মানিয়ে নিতে রাষ্ট্রসংঘের নিরাপত্তা পরিষদে ব্যাপক সংস্কারে আহ্বান জানিয়েছে।\n\nযৌথ বিবৃতি স্বাক্ষরকারী দেশগুলি বলেছে বিশ্বের দারিদ্র, জলবায়ু পরিবর্তন, মহামারী, বৈশ্বিক খাদ্য নিরাপত্তা, সন্ত্রাসবাদ এবং আন্তর্জাতিক সংঘাতের সমাধানের জন্য নিরাপত্তা পরিষদে ব্যাপক সংস্কার প্রয়োজন। স্বাক্ষরকারী দেশগুলির মধ্যে ভারত ছাড়াো উল্লেখযোগ্য দেশগুলি হল, ব্রাজিল, ডোমিনিকা, গ্রেনাডা, হাইতি, জামাইকা, মঙ্গোলিয়া, নাইজেরিয়া, পাপুয়া নিউ গিনি, ভানুয়াতু এবং দক্ষিণ আফ্রিকা।",
    "বাংলাদেশের নারীশিক্ষায় যুক্ত মালালা": "মালালা পাকিস্তানের নারীশিক্ষা অধিকারকর্মী। তিনি ২০১৪ সালে মাত্র ১৭ বছর বয়সে শান্তিতে নোবেল পুরস্কার পান। সবচেয়ে কম বয়সে নোবেল পুরস্কার পান তিনি।\n\nমালালার জন্মস্থান পাকিস্তানের খাইবার পাখতুনখাওয়ার সোয়াত উপত্যকা। সেখানে মেয়েদের স্কুলে যাওয়া নিষিদ্ধ করেছিল পাকিস্তান তালেবান। এর বিরোধিতা করেছিলেন মালালা। ২০১২ সালের ৯ অক্টোবর স্কুল থেকে ফেরার সময় মালালাসহ তিনজনকে গুলি করে তালেবান। তিনি গুরুতরভাবে আহত হন। তাঁকে উন্নত চিকিৎসার জন্য যুক্তরাজ্যে নেওয়া হয়। ধীরে ধীরে তিনি সেরে ওঠেন।\n\nমালালা ও তাঁর বাবা জিয়াউদ্দিন ইউসুফজাই ২০১৩ সালে গঠন করেন ‘মালালা ফান্ড’। মালালা ফান্ডের অর্থায়নে বিশ্বের নয়টি দেশে বাস্তবায়িত হচ্ছে ‘এডুকেশন চ্যাম্পিয়নস নেটওয়ার্ক’ কর্মসূচি। দেশগুলো হলো—ভারত, পাকিস্তান, আফগানিস্তান, লেবানন, নাইজেরিয়া, ইথিওপিয়া, তুরস্ক, ব্রাজিল ও বাংলাদেশ। নেটওয়ার্কের উদ্দেশ্য—বিশ্বের সব মেয়ে যেন ১২ বছরের শিক্ষা নিরাপদে শেষ করতে পারে।\n\nবাংলাদেশে মালালা ফান্ডের প্রতিনিধি মোশাররফ তানসেন প্রথম আলোকে বলেন, ‘২০২০ সালে আমরা বাংলাদেশে কাজ শুরু করি। কাজ শুরুর আগে আমরা সরকারের এনজিও অ্যাফেয়ার্স ব্যুরো ও শিক্ষা মন্ত্রণালয়ের অনুমোদন নিই।’\n\nমালালা ফান্ড প্রথমে দেশের নারীশিক্ষা, বিশেষ করে প্রান্তিক জনগোষ্ঠীর মেয়েদের শিক্ষা পরিস্থিতি নিয়ে একটি গবেষণা করে। গবেষণায় পিছিয়ে পড়া জনগোষ্ঠীর মেয়েদের শিক্ষার ক্ষেত্রে প্রতিবন্ধকতা শনাক্ত হয়।\n\nএরপর ২০২১ সালে মাঠপর্যায়ে কাজের জন্য প্রতিষ্ঠান বাছাইয়ের কাজ শুরু হয়। ১৩টি থেকে ৩টি প্রতিষ্ঠানকে এডুকেশন চ্যাম্পিয়নস নেটওয়ার্কে কাজের জন্য চূড়ান্তভাবে বাছাই করা হয়েছে।",
    "জ্বালানি তেল কেনায় যেসব ‘বিকল্প’ আছে বাংলাদেশের": "রাশিয়া-ইউক্রেন যুদ্ধের বহুমুখী প্রভাব পড়েছে বিশ্বজুড়ে। সবচেয়ে বেশি ভোগাচ্ছে জ্বালানি তেল ও খাদ্যশস্য। যুদ্ধ শুরুর পর থেকে রাশিয়ার তেল খাত রয়েছে ইউরোপ-যুক্তরাষ্ট্রের নিষেধাজ্ঞায়। এতে ভেঙে পড়েছে তেল আমদানি-রপ্তানির বৈশ্বিক শৃঙ্খলা। যার প্রভাব পড়েছে বাংলাদেশেও। এক ধাক্কায় জ্বালানি তেলের দাম বাড়ানো হয়েছে ৪০ শতাংশের বেশি। বেড়েছে সব ধরনের দ্রব্যমূল্য। পরিস্থিতি সামাল দিতে বিকল্পের সন্ধানে রয়েছে বাংলাদেশ। সম্ভাব্য উৎসের তালিকায় আলোচনায় রয়েছে রাশিয়াও।\n\nনানামুখী নিষেধাজ্ঞার মধ্যেও বাংলাদেশকে কম দামে তেল কেনার প্রস্তাব দিয়েছে রাশিয়া। গত আগস্টের মাঝামাঝি বাংলাদেশের কাছে তেল বিক্রির প্রস্তাব পাঠায় রাশিয়ার তেল উৎপাদন ও বিপণন কোম্পানি রোজনেট। রাশিয়া থেকে প্রায় ৫০ লিটার পরিশোধিত জ্বালানি তেলের নমুনা গত ২৪ আগস্ট ঢাকার হযরত শাহজালাল আন্তর্জাতিক বিমানবন্দরে এসে পৌঁছায়।\n\nকিন্তু বৈশ্বিক রাজনৈতিক বর্তমান প্রেক্ষাপটে রাশিয়ার এ প্রস্তাব ভাবনায় ফেলেছে বাংলাদেশকে। এ অবস্থায় রাশিয়া থেকে তেল কেনা হবে কি না বা সেটি বাংলাদেশের জন্য উপযুক্ত হবে কি না তা নিয়ে চলছে পরীক্ষা-নিরীক্ষা। তবে, রাশিয়া থেকে তেল কিনলেও বাংলাদেশের জন্য থেকে যাবে বেশ কিছু চ্যালেঞ্জ।\n\nতবে বিশেষজ্ঞরা বলছেন, রাশিয়ার দিকে না তাকিয়ে থেকে বিশ্বের আরও অনেক দেশ রয়েছে, যাদের কাছ থেকে খুব সহজেই ভালো মানের তেল আনতে পারে বাংলাদেশ।\n\nরাশিয়া-ইউক্রেন যুদ্ধের কারণে তেল আমদানিতে জটিলতা সৃষ্টি/ফাইল ছবি\n\nজ্বালানি বিশেষজ্ঞ মিলিটারি ইনস্টিটিউট অব সায়েন্স অ্যান্ড টেকনোলজির (এমআইএসটি) সহযোগী অধ্যাপক ড. আমিরুল ইসলাম জাগো নিউজকে বলেন, আমরা নাইজেরিয়া থেকে জ্বালানি তেল আনতে পারি, মালয়েশিয়া, ইন্দোনেশিয়া ও আলজেরিয়া থেকেও আনতে পারি। আমি মনে করি, রাশিয়ার সঙ্গেই শুধু কূটনৈতিক কিছু বিষয় আছে। কিন্তু নাইজেরিয়া, ইন্দোনেশিয়া, আলজেরিয়া ও মালয়েশিয়া থেকে আনতে কোনো কূটনৈতিক ঝামেলা হবে না। তাদের ওপর কোনো নিষেধাজ্ঞা নেই।\n\nআরও পড়ুন: ভিন্ন দেশ থেকে জ্বালানি-খাদ্য আমদানিতে বাধা নেই: তৌফিক-ই-ইলাহী\n\nতিনি বলেন, এসব দেশ ছোট ছোট উৎপাদনকারী হলেও তাদের তেলের মান ভালো। প্রত্যেক দেশের সঙ্গেই আমাদের চুক্তি থাকলো। এসব দেশ থেকে দুই লাখ টন করেও যদি আমরা তেল আনি, তাহলে কোনো সমস্যা হবে না। মালয়েশিয়া ও ইন্দোনেশিয়া থেকে আনলেও জাহাজ ভাড়া কম পড়বে।\n\nভবিষ্যতে যেসব দেশ থেকেই তেল আনুক না কেন দেশের একমাত্র জ্বালানি তেল শোধনাগার ইস্টার্ন রিফাইনারিকে আরও আপডেট করতে হবে জানিয়ে তিনি বলেন, আমাদের বর্তমান রিফাইনারিটা বেশ পুরোনো। শুধু মধ্যপ্রাচ্যের অ্যারাবিয়ান ক্রুড অয়েলের (অপরিশোধিত) জন্য বানানো এই রিফাইনারি দিয়ে কতদিন চালানো সম্ভব? সংকট মুহূর্তে তো আমাদের ঝামেলায় পড়তে হচ্ছে। তাই ইস্টার্ন রিফাইনারি-২, যেটা তৈরির পরিকল্পনা চলছে, সেটিকে ইউনিভার্সেল রিফাইনারি হিসেবে তৈরি করতে হবে এবং সেটা এখনই সময়, যেখানে অন্তত ১০ ধরনের ক্রুড অয়েল রিফাইন করা যেতে পারে। তারপর আমরা বিভিন্ন দেশ থেকে তেল এনে সেখানে রিফাইন করতে পারবো। তখন তেল নিয়ে কোনো ঝামেলাই হবে না। অনেক পুরোনো রিফাইনারি হওয়ায় ইস্টার্ন রিফাইনারিতে তেল পরিশোধন পুরোপুরি সঠিকভাবে করা সম্ভবও হয় না।\n\nড. আমিরুল ইসলাম বলেন, পৃথিবীতে ১৬০ ধরনের ক্রুড অয়েল আছে। উৎপাদনকারী সেরা ১০ দেশের মধ্যে যুক্তরাষ্ট্র, রাশিয়া, সৌদি আরব, কানাডা, ইরাক, চায়না, আরব আমিরাত, কুয়েত আছে। এছাড়া ছোট ছোট ৩০টির মতো দেশ আছে, যারা ক্রুড অয়েল উত্তোলন করে। বাংলাদেশে ডিজেল বেশি প্রয়োজন হয়। ডিজেল তৈরির জন্য লাইড ক্রুড আনতে পারলে বেশি ভালো হয়, যেটির আমেরিকান পেট্রেলিয়াম ইনস্টিটিউট গ্রাভিটি (এপিআই গ্রাভিটি) ৩৫ এর ওপরে। পরিবেশ রক্ষার জন্য সালফার কনটেন্ট শূন্য দশমিক ৫ শতাংশ রাখলেই আমাদের জন্য হয়ে যাবে। এর ওপর যাওয়া ঠিক হবে না। গেলেই পরিবেশ দূষণ হবে।\n\nরাশিয়া থেকে তেল কেনা হবে কি না তা নিয়ে চলছে পরীক্ষা-নিরীক্ষা\n\nতিনি বলেন, দেশের মানুষ তো এখন তেলের অনেক ভালো দাম দিচ্ছে। সে অনুযায়ী ভালো তেলও পাচ্ছে না। অনেক ক্ষেত্রে তেলে ভেজালও থাকে। এক্ষেত্রে উন্নত প্রযুক্তিসহ ভালো রিফাইনারি জরুরি। মিনিমাম ১০ ধরনের ক্রুড অয়েল এনে যেন আমরা রিফাইন করতে পারি। শুধু দু-একটা দেশের ওপর নির্ভরশীল না হয়ে আমাদের তেল আনার ক্ষেত্র আরও বাড়াতে হবে, যাতে আমরা সংকটে না পড়ি।\n\n‘তবে এসব দেশ থেকে তেল আনতে হলে বাংলাদেশের সঙ্গে তাদের অর্থনৈতিক অবস্থা কেমন সে বিষয়গুলো দিকেও দেখতে হবে। রাশিয়ার সঙ্গেই হয়তো একমাত্র জটিলতা আছে। এসব দেশ থেকে আরও সহজেই আমদানি করা সম্ভব’ যোগ করেন তিনি।\n\nআরও পড়ুন: রাশিয়ার তেল আমদানি করলেও থাকবে যেসব চ্যালেঞ্জ\n\nএ বিষয়ে সেন্টার ফর পলিসি ডায়ালগের (সিপিডি) বিশেষ ফেলো অর্থনীতিবিদ ড. দেবপ্রিয় ভট্টাচার্য জাগো নিউজকে বলেন, এসব দেশ যে তেল রপ্তানি করে, সেই তেল বাংলাদেশে পরিশোধন কিংবা রিফাইন করার সক্ষমতা আছে কি না সেটা দেখার বিষয়। তাদের কাছ থেকে তেল আনতে হলে আমরা কীভাবে আনবো সেটিও দেখার বিষয়। কারণ অনেক ক্ষেত্রে দেখা যায়, সরাসরি তেল আনার কোনো সিস্টেম থাকে না। এজন্য তৃতীয় কোনো পক্ষের মাধ্যমে ট্রান্সপোর্ট ব্যবস্থা নিতে হয়। এরপর দেখতে হবে এসব দেশে টাকা পাঠানোর ক্ষেত্রে কোনো সমস্যা আছে কি না। ভিন্ন ভিন্ন মুদ্রার সঙ্গে লেনদেন করে বাংলাদেশের কোনো অভিজ্ঞতা আছে কি না সেটিও দেখতে হবে। এর বাইরে আন্তর্জাতিক বাজারে তেলের দাম কিছুটা কমেছে। সেটিও ভেবে দেখা দরকার।\n\nতিনি বলেন, রাশিয়ার মতো তো আর এসব দেশে কোনো নিষেধাজ্ঞা নেই। সেক্ষেত্রে কোনো সমস্যা হবে না। আন্তর্জাতিক যেসব বাজারে এসব দেশ তেল বিক্রি করে, সেখানে আমাদের কোনো কেনার অভিজ্ঞতা আছে কি না সেটি দেখতে হবে। সরকার চেষ্টা করলে অবশ্যই পারে।\n\nএদিকে রাশিয়া থেকে তেল কেনার বিষয়ে সরকারের উচ্চ পর্যায়ে আলোচনা চলছে। ভারত যেহেতু রাশিয়া থেকে জ্বালানি তেল কিনছে, সেক্ষেত্রে বাংলাদেশও কিনতে পারবে বলে সরকারের বিভিন্ন মহল থেকে বলা হচ্ছে। এর আগে প্রধানমন্ত্রী শেখ হাসিনা বলেন, রাশিয়া থেকে ভারত তেল কিনতে পারলে আমরা কেন পারবো না, আমরাও রাশিয়া থেকে তেল আনতে পারবো। তিনি বলেন, মূল্যস্ফীতির কারণে নিম্নআয়ের মানুষের কষ্ট হচ্ছে। মূল্যস্ফীতির জন্য জ্বালানি তেল দায়ী।\n\nএমআইএস/ইএ/এএসএ/এমএস",
    "বিদেশি প্রতারকদের ব্যাংক হিসাব নিয়ন্ত্রণকারী বিপ্লব লস্কর অধরাই": "# বিদেশি প্রতারকদের ফাঁদে পা দিয়ে লাখ লাখ টাকা খোয়াচ্ছেন বাংলাদেশিরা\n\n# প্রতারণা করে পাওয়া টাকা সর্বশেষ জমা হয় দেশের বিভিন্ন ব্যাংক হিসাবে\n\n# এসব ব্যাংক হিসাব খোলা হয় দেশের বিভিন্ন ব্যক্তির নামে\n\n# বিদেশি প্রতারককে সহায়তায় বাংলাদেশি চক্রের অন্যতম হোতা বিপ্লব লস্কর\n\n# ব্যাংক হিসাবগুলো নিয়ন্ত্রণ করেন বিপ্লব লস্কর\n\n# ব্যাংক হিসাব থেকে টাকা তুলে চক্রের বিদেশি সদস্যদের পৌঁছে দেন\n\n# মানি লন্ডারিং ও ডিজিটাল নিরাপত্তা আইনসহ একাধিক মামলা থাকলেও ধরাছোঁয়ার বাইরে বিপ্লব লস্কর\n\n# গত আড়াই বছরেও তাকে খুঁজে পায়নি পুলিশ\n\n# বিপ্লব কুলি থেকে হয়েছেন কোটিপতি, রাজধানীতে রয়েছে তার একাধিক ফ্ল্যাট ও প্লট\n\nবিদেশি প্রতারকদের ফাঁদে পা দিয়ে লাখ লাখ টাকা খোয়াচ্ছেন দেশের অনেক মধ্যবিত্ত থেকে ধনাঢ্য ব্যক্তি। নাইজেরিয়া, ক্যামেরুন ও কম্বোডিয়াসহ বেশকিছু দেশের প্রতারকরা হাতিয়ে নিচ্ছে বাংলাদেশিদের টাকা। এসব প্রতারক কখনো বাংলাদেশে বসে আবার কখনো দেশের বাইরে থেকে সামাজিক যোগাযোগমাধ্যমে বন্ধুত্ব গড়ে পার্সেলে ডলার অথবা মূল্যবান উপহার পাঠানোর ফাঁদ পেতে লাখ লাখ টাকা হাতিয়ে নিচ্ছে।\n\nআইন প্রয়োগকারী বিভিন্ন সংস্থার কর্মকর্তাদের সঙ্গে কথা বলে জানা গেছে, বিদেশি এসব প্রতারককে সহায়তা করছে কিছু বাংলাদেশি। প্রতারকদের সহযোগিতা করা সেই বাংলাদেশি চক্রের অন্যতম হোতা বিপ্লব লস্কর (৩৪) নামের এক ব্যক্তি।\n\nপার্সেল প্রতারণা ছাড়াও ডলার ও রেমিটেন্স প্রতারণার ক্ষেত্রে বিদেশিদের সহায়তাকারীও তিনি। কয়েক ধাপে প্রতারণা করে পাওয়া টাকা সর্বশেষ জমা হয় বিভিন্ন ব্যাংক হিসাবে। এসব হিসাব খোলা হয় বিভিন্ন ব্যক্তির নামে। ব্যাংক হিসাবগুলো নিয়ন্ত্রণ করে থাকেন বিপ্লব লস্কর। বিনিময়ে টাকা নেন। ব্যাংক হিসাব থেকে টাকা তুলে চক্রের বিদেশি সদস্যদের পৌঁছে দেন তিনি।\n\nএভাবে টাকা কামিয়ে কুলি থেকে হয়েছেন ‘কোটিপতি বিপ্লব’। রাজধানীতে তার রয়েছে একাধিক ফ্ল্যাট ও প্লট। বিদেশিদের প্রতারণার শতাধিক ঘটনার সঙ্গে বিপ্লব লস্করের সম্পৃক্ততার সুনির্দিষ্ট প্রমাণ পেয়েছে আইন প্রয়োগকারী সংস্থাগুলো।\n\nতবে তার বিরুদ্ধে একাধিক মামলা থাকলেও এখন পর্যন্ত তাকে গ্রেফতার করতে পারেনি আইনশৃঙ্খলা বাহিনী। তিনি এখন কোথায় আছেন সে সম্পর্কেও কোনো খোঁজ জানে না আইনশৃঙ্খলা বাহিনী।\n\nসংশ্লিষ্ট সূত্র জানায়, বিপ্লব লস্করের বাড়ি গোপালগঞ্জের মকসুদপুরের সালিনা কসা বাজার। বাবার নাম হাসেম লস্কর। তার বিরুদ্ধে পুলিশের অপরাধ তদন্ত বিভাগ (সিআইডি) মানি লন্ডারিং আইনে ২০২০ সালে রাজধানীর মোহাম্মদপুর থানায়, ২০২১ সালে খিলক্ষেত থানায় ও একই বছর কাফরুল থানায় তিনটি মামলা করেছে।\n\nএছাড়া গত বছর বানানী থানায় ও চলতি বছর পল্টন থানায় ডিজিটাল নিরাপত্তা আইনেও দুটি মামলা হয়েছে তার বিরুদ্ধে। ২০১৬ সালে প্রতারণার এক মামলায় গ্রেফতারও হয়েছিলেন বিপ্লব। কিন্তু ছাড়া পেয়ে আবারও প্রতারণায় সহায়তার কাজ শুরু করেন।\n\nযেভাবে বিদেশিদের সঙ্গে সখ্য:\n\nতদন্ত সংশ্লিষ্ট একটি গোয়েন্দা বিভাগের কর্মকর্তারা বলছেন, বিপ্লব লস্করের বিস্তারিত তথ্য রয়েছে তাদের হাতে। তিনি ছোটবেলা থেকেই বাবার সঙ্গে কুলির কাজ করতেন। ২০০০ সালে চলে আসেন ঢাকায়। সে সময় মিরপুরে ফুটপাতে গার্মেন্টের কাপড় বিক্রি শুরু করেন। ২০০৭ সালের দিকে ঢাকার একটি বেসরকারি বিশ্ববিদ্যালয়ের নাইজেরিয়ান শিক্ষার্থীদের সঙ্গে পরিচয় হয় তার। ওই শিক্ষার্থীদের মাধ্যমেই আসেনপ্রতারণার জগতে।\n\nপুলিশের গোয়েন্দা কর্মকর্তারা বলছেন, প্রথম পর্যায়ে নিজের নামে বিভিন্ন ব্যাংকে একাধিক হিসাব খুলে নাইজেরিয়ান প্রতারকদের টাকা হাতিয়ে নেওয়ায় সহায়তা করতেন বিপ্লব। পরবর্তীতে চক্রের সদস্য বাড়িয়ে তাদের নামেও একাধিক হিসাব খোলান। তার কাছে কয়েকশ ব্যাংক হিসাবের চেক ও কার্ড নিয়ন্ত্রণ করতে নিজেদের মধ্যে গড়ে তুলেছে ব্যাংক এক্সপ্রেস সার্ভিস লিমিটেড। তার চক্রের কোনো কোনো ব্যক্তির নামে বিভিন্ন ব্যাংকে ২০ থেকে ২৫টি হিসাবও আছে। এসব হিসাবধারী যে ঠিকানা দিয়ে হিসাব খোলেন সেখানে থাকেন না। এমনকি তাদের নিকট আত্মীয়দের সঙ্গে যোগাযোগও রাখেন না। টাকা লেনদেনের একটি বড় অংশ বিপ্লব লস্কর রেখে হিসাবধারীদের দেন লেনদেনের ২ শতাংশ টাকা।\n\nযেভাবে ঘটছে প্রতারণা:\n\nতদন্ত সংশ্লিষ্ট ব্যক্তির সঙ্গে কথা বলে জানা গেছে, কাস্টমস ডিপার্টমেন্ট, কলিং ডিপার্টমেন্ট ও ব্যাংক এক্সপ্রেস সার্ভিস খুলে কয়েক ধাপে প্রতারণা করছে চক্রটি। একটি অংশের সঙ্গে অন্য অংশের যোগাযোগ হয় হোয়াটসঅ্যাপের মাধ্যমে। মূলত বিদেশি এসব প্রতারক সামাজিক যোগাযোগমাধ্যমে বন্ধুত্ব গড়ে। এরপর বন্ধুকে বিদেশ থেকে উপহার হিসেবে কখনো ডলার আবার কখনো মূল্যবান জিনিসপত্র পাঠানোর কথা বলে। এ পর্যন্ত সক্রিয় থাকে বিদেশি প্রতারকরা। এরপর সক্রিয় হয় প্রতারকদের কলিং ডিপার্টমেন্ট, এখানে রয়েছে বাংলাদেশিরা। এরা কাস্টমস কর্মকর্তা সেজে বাংলাদেশের টার্গেট ব্যক্তিকে ফোন করে বলে- ‘আপনার পার্সেল এলেও কাস্টমসের ফি পরিশোধ করা হয়নি। বিভিন্ন পরিমাণের টাকা কাস্টমস ফির কথা বলা হয়।’\n\nএই কলিং ডিপার্টমেন্ট থেকেই নম্বর দেওয়া হয় টাকা পরিশোধের জন্য। টাকা দেওয়ার পর ওই কাস্টমস কর্মকর্তা পরিচয় দেওয়া ব্যক্তি জানায়, স্ক্যানিংয়ে আপনার পার্সেলে অবৈধ মালামাল পাওয়া গেছে। এগুলো ছাড়াতে ১ থেকে ৫ লাখ টাকা দাবি করে। ভুক্তভোগী এ টাকা দেওয়ার পর প্রতারক চক্র আবার ফোন করে জানায় ঘটনা সিনিয়র অফিসাররা জেনে গেছেন। আরও ২০ থেকে ৩০ লাখ টাকা লাগবে। অন্যথায় আপনার (ভুক্তভোগীর) বিরুদ্ধে মামলা হয়ে যাবে। এক্ষেত্রে টাকা পাঠাতে প্রতিবারই নতুন নতুন হিসাব নম্বর দেওয়া হয়।\n\nভুক্তভোগীদের মামলা:\n\nবিদেশি প্রতারকদের ফাঁদে পা দিয়ে টাকা খুইয়ে গত বছরের ২১ জানুয়ারি রাজধানীর পল্টন মডেল থানায় মামলা করেন জামিল হোসেন ভূঁঞা নামের এক ব্যক্তি।\n\nএজাহারে তিনি উল্লেখ করেন, ২০২০ সালে ফেসবুকের মাধ্যমে ইংল্যান্ডে অবস্থানকারী মিথিলা নামের এক নারীর সঙ্গে তার পরিচয় হয়। ওই নারী জানান, তার স্বামী বাংলাদেশি ছিলেন। কিছুদিন আগে তিনি মারা গেছেন। স্বামীর জমানো টাকা তিনি বাংলাদেশের গরিব মানুষকে দিতে চান। এজন্য বাংলাদেশের কাস্টমসের মাধ্যমে কিছু টাকা জামিল হোসেনকে পাঠাতে চান। এরপর ২০২০ সালের ৪ আগস্ট জামিল হোসেনকে ফোন করে এক ব্যক্তি নিজেকে কাস্টমস অফিসার পরিচয় দিয়ে জানান একটি পার্সেল এসেছে, এর কাস্টম চার্জ বাবদ ৭৭ হাজার টাকা লাগবে। তাদের দেওয়া সাউথইস্ট ব্যাংকের সাকিবুল হাসান নামের একটি হিসাবে টাকা পাঠান জামিল হোসেন। পরে নানা কৌশলে দুই দফায় ১ লাখ ৮৫ হাজার ও ৪ লাখ ২০ হাজার টাকা নেন। এরপরই ভুক্তভোগী বুঝতে পারেন তিনি প্রতারণার শিকার হয়েছেন।\n\nবিদেশিদের প্রতারণার শিকার হয়ে গত বছরের ৩০ সেপ্টেম্বর রাজধানীর বনানী থানায় মামলা করেন আহসান হাবিব নাসিম নামে এক ব্যক্তি। তিনি এ চক্রের খপ্পরে পরে ৭ লাখ টাকা খুইয়েছেন। মো. হাবিবুর রহমান নামের আরেক ব্যক্তি এ চক্রের কাছে ২১ লাখ ২৫ হাজার টাকা খুইয়ে গত বছরের ৫ মার্চ বনানী থানায় মামলা করেন।\n\nএ বিষয়ে জানতে চাইলে গোয়েন্দা পুলিশের সাইবার অ্যান্ড স্পেশাল ক্রাইম বিভাগের উপ-পুলিশ কমিশনার (ডিসি) মোহাম্মদ তারেক বিন রশিদ জাগো নিউজকে বলেন, বিপ্লব লস্করের বিরুদ্ধে একাধিক মামলা রয়েছে। পল্টন থানা ও বনানী থানার দুটি প্রতারণার মামলা তদন্ত করছে ঢাকা মহানগর গোয়েন্দা পুলিশ (ডিবি)। যেসব ব্যাংক হিসাবে ভুক্তভোগীরা টাকা জমা দিয়েছেন সেগুলো নিয়ন্ত্রণ করছেন বিপ্লব লস্কর। গত আড়াই বছর ধরে তাকে পুলিশ খুঁজছে। তাকে গ্রেফতার করা গেলে বাংলাদেশি অনেক ভুক্তভোগী প্রতারণার হাত থেকে রক্ষা পাবেন এবং চক্রের বিদেশি প্রতারকদেরও খুঁজে পাওয়া যাবে।\n\nটিটি/এমকেআর",
    "যেসব কারণে জ্বালানি তেলের দাম ওঠানামা করে": "ফাইল ছবি\n\nজ্বালানি তেল একটি পণ্য। জ্বালানি তেলের দাম কখনও স্থিতিশীল নয়; স্টক এবং বন্ডের মতো দাম ওঠানামা করে। জ্বালানি তেলের দাম ওঠানামা বেশ কিছু বিষয়ের ওপর নির্ভর করলেও প্রতিটি দেশের জন্য আলাদা আলাদা কারণ থাকতে পারে। তবে এর কিছু সাধারণ কারণ উল্লেখ করা হলো।\n\nজ্বালানি তেলের দাম নানা কারণে ওঠানামা করে। কারণগুলোর অন্যতম হলো অরগানাইজেশন অব পেট্রোলিয়াম এক্সপোর্টিং কান্ট্রিজ (ওপেক); রাশিয়ার মতো স্বাধীন পেট্রো-রাষ্ট্র; ExxonMobil-এর মতো বেসরকারি তেল-উৎপাদনকারী সংস্থাগুলোর নেওয়া সিদ্ধান্ত।\n\nউল্লেখ্য, পেট্রো-স্টেট বা তেল-রাষ্ট্র হলো এমন একটি রাষ্ট্র; যার অর্থনীতি প্রধানত জ্বালানি তেল ও প্রাকৃতিক গ্যাস উত্তোলন এবং রপ্তানির ওপর ব্যাপকভাবে নির্ভরশীল। আর Exxonmobil হলো বিশ্বের বৃহত্তম সর্বজনীনভাবে ব্যবসা করা আন্তর্জাতিক তেল ও গ্যাস কোম্পানিগুলোর একটি।\n\nজ্বালানি তেলের দামও অনেক সময় চাহিদা ও জোগানের ওপর নির্ভর করে।\n\nপ্রাকৃতিক দুর্যোগের কারণে উৎপাদন ব্যাহত হতে পারে। আবার তেল উৎপাদনকারী দেশগুলোতে রাজনৈতিক অস্থিরতার কারণে অনেক সময় জ্বালানি তেলের দামের ওপর প্রভাব ফেলে।\n\nউৎপাদন খরচ এবং সংরক্ষণ ক্ষমতার ওপরেও জ্বালানি তেলের দাম ওঠানামা করতে পারে।\n\nসুদের হারের ওপর অনেক সময় জ্বালানি তেলের দামে প্রভাব পড়ে থাকে।\n\nজ্বালানি তেলের দাম ওঠানামায় ওপেকের ভূমিকা\n\nজ্বালানি তেলের দামের ওঠানামার প্রধান প্রভাবক হলো ওপেক বা পেট্রোলিয়াম রপ্তানিকারক দেশগুলোর সংস্থা। ওপেক হলো একটি কনসোর্টিয়াম। যা ১৩টি দেশ (২০২১ সালের হিসাবে) নিয়ে গঠিত : আলজেরিয়া, অ্যাঙ্গোলা, কঙ্গো, গিনি, গ্যাবন, ইরান, ইরাক, কুয়েত, লিবিয়া, নাইজেরিয়া, সৌদি আরব, সংযুক্ত আরব আমিরাত ও ভেনিজুয়েলা।\n\n২০১৮ সালের পরিসংখ্যান অনুসারে, ওপেক বিশ্বের তেলের মজুতের প্রায় ৮০ শতাংশ সরবরাহ নিয়ন্ত্রণ করে। বিশ্বব্যাপী জ্বালানি তেলের চাহিদা মেটাতে ওপেক, উৎপাদনের মাত্রাও নির্ধারণ করে। একই সঙ্গে তেল উৎপাদন কমিয়ে বা বাড়িয়ে থাকে। যা তেলের দামকে প্রভাবিত করে।\n\n২০১৪ সালের আগে, ওপেক অদূর ভবিষ্যতে তেলের দাম প্রতি ব্যারেল ১০০ ডলারের ওপরে রাখার প্রতিশ্রুতি দিয়েছিল। কিন্তু সেই বছরের মাঝামাঝি সময়ে তেলের দাম ব্যারেল প্রতি ১০০ ডলারের বেশি থেকে ৫০ ডলারের নিচে নেমে আসে। সে সময় ওপেক তেলের উৎপাদন না কমানোর ফলে সরবরাহ বেড়ে যাওয়ায় দাম কমে যায়। উল্লিখিত উদাহরণে মনে হতে পারে ‘ওপেক’ তেলের সস্তা দাম হওয়ার অন্যতম কারণ। ব্যাপারটা কিন্তু তেমন নয়।\n\nসরবরাহ এবং চাহিদার প্রভাব স্টক বা বন্ডের মতো, তেলের ক্ষেত্রেও সরবরাহ এবং চাহিদার সংজ্ঞা দামে যথেষ্ট প্রভাব বিস্তার করে। চাহিদার চেয়ে সরবরাহ বেশি হলে দাম পড়ে যায়; আবার চাহিদার চেয়ে সরবরাহ কম থাকলে দাম বাড়ে।\n\n২০১৪ সালে ইউরোপ ও চীনে তেলের চাহিদা কম থাকায় এবং ওপেক থেকে তেলের সরবরাহ স্থিতিশীল থাকার কারণে তেলের দামে নাটকীয় পতন ঘটে। তেলের অতিরিক্ত সরবরাহের কারণে তেলের দাম সে সময় তীব্রভাবে কমে যায়।\n\nসরবরাহ এবং চাহিদা বিবেচনায় ওপেক তেলের দামকে প্রভাবিত করতে পারলেও; ভবিষ্যৎ তেলের দাম সবসময় ওপেক-ই নির্ধারণ করে থাকে। ওপেক তেল বিক্রির জন্য বিভিন্ন রাষ্ট্রের বা কোম্পানি সঙ্গে ভবিষ্যৎ-চুক্তি করে। যার মাধ্যমে একজন ক্রেতা ভবিষ্যৎ-চুক্তির দামে তেল কেনার অধিকার লাভ করে। তেলের ক্রেতা এবং বিক্রেতাকে চুক্তিতে উল্লিখিত নির্দিষ্ট তারিখে লেনদেন সম্পন্ন করতে হয়।\n\nপ্রাকৃতিক বিপর্যয়\n\nতেলের দাম ওঠানামা করার আরেকটি বড় কারণ প্রাকৃতিক দুর্যোগ। উদাহরণস্বরূপ, হ্যারিকেন ক্যাটরিনা ২০০৫ সালে যখন দক্ষিণ মার্কিন যুক্তরাষ্ট্রে আঘাত হানে, তখন মার্কিন তেল সরবরাহে প্রায় ২০ শতাংশ প্রভাবিত করেছিল। ফলে ব্যারেল প্রতি তেলের দাম ১৩ ডলার বেড়ে গিয়েছিল। ২০১১ সালের মে’তে মিসিসিপি নদীর বন্যাতেও তেলের দামের ওঠানামায় প্রভাব ফেলে।\n\nরাজনৈতিক অস্থিরতা\n\nজ্বালানি তেলের দাম ওঠানামার আরেকটি বড় কারণ মধ্যপ্রাচ্যে রাজনৈতিক অস্থিতিশীলতা। কারণ, বিশ্বব্যাপী তেল সরবরাহের সিংহভাগ এই অঞ্চলটি থেকে হয়ে থাকে। উদাহরণস্বরূপ, আফগানিস্তান ও ইরাকে রাজনৈতিক অস্থিরতার কারণে ২০০৮ সালের জুলাইয়ে তেলের দাম বাড়তে বাড়তে ব্যারেল প্রতি ১২৮ ডলারের পৌঁছেছিল।\n\nউৎপাদন খরচ ও সংরক্ষণ করার পদ্ধতি\n\nউৎপাদন খরচের কারণেও জ্বালানি তেলের দাম বাড়তে বা কমতে পারে। এর পাশাপাশি তেল সংরক্ষণ করার পদ্ধতিও একটা ব্যাপার। উত্তোলন খরচ কম হওয়ায় মধ্যপ্রাচ্যের তেলে দাম তুলনামূলক কম থাকে। অন্যদিকে উৎপাদন খরচের কারণে কানাডার আলবার্টার জ্বালানি তেলের দাম বেশি। এ ছাড়া উত্তোলনের সস্তা তেল শেষ হওয়ার পর, আলকাতরায় পরিণত হওয়া অবশিষ্টাংশ থেকে জ্বালানি তেল উৎপাদন করলেও খরচ বহুলাংশে বেড়ে যায়।\n\nমার্কিন যুক্তরাষ্ট্রের তেল উৎপাদনও সরাসরি তেলে দামকে প্রভাবিত করে। এ ছাড়া উন্নত বিশ্বের শিল্পে জ্বালানি তেলের অতি ব্যবহার হলে উৎপাদনে টান পড়ে, সরবরাহ কমে যায়, ফলশ্রুতিতে জ্বালানি তেলের দাম বেড়ে যেতে পারে।\n\n২০২০ সালের ফেব্রুয়ারিতে মার্কিন যুক্তরাষ্ট্রের দৈনিক গড় উৎপাদন ছিল ১২ দশমিক ৭ মিলিয়ন ব্যারেল। আবার চাহিদার সঙ্গে গড় উৎপাদন ব্যাহত হলে বাণিজ্যের গতি কমে যায়। এভাবে দিনের পর দিন চললে দাম বাড়তে থাকে।\n\nআবার সংরক্ষণাগারে তেলের মজুত বাড়তে থাকলে মূল কেন্দ্রের সংরক্ষণ ট্যাংকগুলো দ্রুত ভরপুর হয়ে ওঠে। যেমন ২০২০ সালের এপ্রিলের মাঝামাঝি পর্যন্ত মার্কিন যুক্তরাষ্ট্র ৭৬ মিলিয়ন ব্যারেল ধারণক্ষমতার মধ্যে ৬০ মিলিয়ন ব্যারেল পরিপূর্ণ করে ফেলে।\n\nসুদের হারের প্রভাব\n\nক্রমবর্ধমান সুদের হার তেল উৎপাদনকারী ও ভোক্তা উভয়ের খরচ বাড়ায়। জ্বালানি তেলের দাম বাড়ার পেছনে কখনও কখনও এই কারণগুলো সম্পর্কিত, কখনও কখনও প্রভাবিত করে; আবার কখনও কখনও কোনো কারণ ছাড়াই দাম বাড়ে।\n\nযখন সুদের হার কমে যায়, তখন ভোক্তা এবং উৎপাদনকারী কোম্পানি অবাধে ঋণ নিতে সক্ষম হয়, এতে তেলের চাহিদা ব্যাপকভাবে বেড়ে যায়। সাধারণভাবে তেলের ব্যবহার যত বেশি হবে, ক্রেতাদের তত বেশি দাম দিয়ে তেল কিনতে হবে।\n\nক্রমবর্ধমান বা উচ্চ-সুদের হার অন্যান্য দেশের মুদ্রার বিপরীতে ডলারকে শক্তিশালী করতে সহায়তা করে। ডলারের দাম বেড়ে গেলে মার্কিন কোম্পানিগুলোর আরও বেশি তেল কেনার সামর্থ্য অর্জিত হয়। তখন দাম কিছুটা হলেও কমতে পারে, আর এভাবে সার্বিকভাবে ভোক্তা লাভবান হয়ে থাকে।\n\nএকইভাবে বৈদেশিক মুদ্রার বিপরীতে ডলারের দাম কম থাকলে মার্কিন কোম্পানিগুলোর লক্ষ্য থাকে কম তেল কেনা। ফলে মার্কিন যুক্তরাষ্ট্রে তেলের দাম বাড়ার সম্ভাবনা বেড়ে যায়।",
    "খোলা স্থানে প্রাকৃতিক কর্ম! শৌচাগার উপহার দিলেন আলবা": "নাইজেরিয়ার অঙ্গরাজ্য ওগুন স্টেটের ওগেরে রেমো সম্প্রদায়ের জন্য একটি পরিবেশবান্ধব শৌচাগার উপহার দিয়েছেন রিয়াল মাদ্রিদের অস্ট্রেলিয়ান ডিফেন্ডার ডেভিড আলবা। রাজ্যটির সরকার অনেক দিন ধরেই খোলা জায়গায় মলত্যাগ বন্ধের জন্য প্রচার চালিয়ে আসছে। তার অংশ হিসেবে ডেভিড আলবা তার ফাউন্ডেশনের পক্ষ থেকে এমন উদ্যোগে যুক্ত হয়েছেন। এতে রিয়াল তারকার উচ্ছ্বসিত প্রশংসা করেছে দেশটির ফেডারেল সরকার।\n\nবিজ্ঞাপন\n\nপানিসম্পদমন্ত্রী সুলেমান আদামু গতকাল শুক্রবার এক বিবৃতিতে বলেছেন, নাইজেরিয়াকে ২০২৫ সালের মধ্যে খোলা স্থানে মলত্যাগের অভ্যাস বন্ধ করার লক্ষ্যে পৌঁছতে হলে বেসরকারি খাতের সম্পৃক্ততা অত্যন্ত গুরুত্বপূর্ণ। তার মতে, বেসরকারি খাত এবং প্রবাসীদের সহায়তায় প্রয়োজনীয় সংখ্যক টয়লেট নির্মাণ সম্ভব হলে এই লক্ষ্য বাস্তবায়নে দেশ অনেক দূর এগিয়ে যাবে।\n\nবেসরিকারি সহায়তায় নিরাপদ স্যানিটেশন ব্যবস্থা নিশ্চিত করতে ‘ক্লিন নাইজেরিয়া’ ক্যাম্পেইন চলছে। সুলেমান আদামু প্রবাসী নাইজেরিয়ানদের ব্যক্তিগতভাবে এই ক্যাম্পেইনে সহায়তা করার আহ্বান জানান। তিনি আরো জানিয়েছেন, এই ক্যাম্পেইনের মাধ্যমে ইতিমধ্যে অনেকগুলো এলাকায় খোলা স্থানে মলত্যাগের ঘটনা বন্ধ হয়ে গেছে। তিনি যোগ করেছেন, আলাবা এবং তার ফাউন্ডেশনের এ ধরনের প্রশংসনীয় প্রকল্প অনুসরণযোগ্য।\n\n- দ্য গার্ডিয়ান",
    "দুর্ভিক্ষের ঝুঁকিতে বিশ্বের ৩৪ কোটি ৫০ লাখ মানুষ: জাতিসংঘ": "বিশ্বের ৮২টি দেশের অন্তত ৩৪ কোটি ৫০ লাখ মানুষ দুর্ভিক্ষের ঝুঁকিতে রয়েছে বলে জানিয়েছেন জাতিসংঘের খাদ্য নিরাপত্তা বিভাগের প্রধান ডেভিড বিসলি।\n\nআল-জাজিরা জানায়, শুক্রবার জাতিসংঘের নিরাপত্তা পরিষদের একটি বৈঠক অনুষ্ঠিত হয়। বৈঠকে বিশ্বের খাদ্য সংকটের কারণে সম্ভাব্য দুর্ভিক্ষ নিয়ে মন্তব্য করেন তিনি।\n\nডেভিড বিসলি বলেন, মহামারির আগ মুহূর্তে অন্তত ৪৫টি দেশে দুর্ভিক্ষ পরিস্থিতির সৃষ্টি হয়েছিল। মহামারির আগ পর্যন্ত বিশ্বজুড়ে ক্ষুধার যে ঢেউ ছিল, মহামারির প্রভাবে তা সুনামিতে পরিণত হয়েছে। বর্তমানে খাদ্যপণ্যের মূল্য যে হারে বাড়ছে, একই ধারা অব্যাহত থাকলে ২০২৩ বিশ্বের বিভিন্ন অঞ্চলে খাদ্য সংকট শুরু হবে। এজন্য দ্রুত পদক্ষেপ গ্রহণের আহ্বান জানান তিনি।\n\nগত ২৪ ফেব্রুয়ারি থেকে ইউক্রেন-রাশিয়ার যুদ্ধের পর থেকে বিশ্বজুড়ে খাবার, সার ও জ্বালানির দাম কয়েকগুণ বৃদ্ধি পেয়েছে। উন্নত দেশগুলো অতিরিক্ত অর্থ ব্যয় করে এ সংকট কাটিয়ে উঠতে পারলেও অনুন্নত দেশগুলো ভয়াবহ দুর্ভিক্ষের ঝুঁকিতে রয়েছে। এছাড়া, শুধুমাত্র ইউক্রেন-রাশিয়া যুদ্ধের কারণে ৭০ মিলিয়ন মানুষ দুর্ভিক্ষের কাছাকাছি রয়েছেন।\n\nওই বৈঠকে জাতিসংঘের মানবিক সহায়তা বিভাগের প্রধান মার্টিন গ্রিফিথও উপস্থিত ছিলেন। তিনি জানান, ইথিওপিয়া, নাইজেরিয়া দক্ষিণ সুদান, ইয়েমেন, সোমালিয়া, আফগানিস্তানসহ এশিয়া ও আফ্রিকা মহাদেশের বেশ কিছু দরিদ্র দেশে খাদ্যপণ্যের মূল্যবৃদ্ধি মানবিক বিপর্যয় পরিস্থিতি দেখা দিয়েছে।\n\nতিনি আরও বলেন, ‘সোমালিয়ায় ইতোমধ্যে দুর্ভিক্ষ শুরু হয়ে গেছে। অন্যান্য দেশে এখনও দুর্ভিক্ষ শুরু না হলেও বর্তমান পরিস্থিতি খুবই ঝুঁকিপূর্ণ।\n\n(ঢাকাটাইমস/১৬সেপ্টেম্বর/আরআর)",
    "‘আশা’র পরিচালনা পর্ষদের চেয়ারম্যান হলেন মনজুরুল আহসান বুলবুল": "দেশের অন্যতম প্রধান বেসরকারি সংস্থা (এনজিও) অ্যাসোসিয়েশন ফর সোশ্যাল অ্যাডভান্সমেন্টের (আশা) পরিচালনা পর্ষদের চেয়ারম্যান নির্বাচিত হয়েছেন সাংবাদিক মনজুরুল আহসান বুলবুল।\n\nরোববার (১৫ সেপ্টেম্বর) সংস্থার ৪৩তম বার্ষিক সাধারণ সভায় (এজিএম) সর্বসম্মতিক্রমে তাকে পরিচালনা পর্ষদের চেয়ারম্যান করা হয়।\n\nমনজুরুল আহসান বুলবুল বাংলাদেশ ফেডারেল সাংবাদিক ইউনিয়নের (বিএফইউজে) সাবেক সভাপতি ও মহাসচিব পদে একাধিকবার নির্বাচিত হয়েছেন এবং সফলভাবে দায়িত্ব পালন করেছেন।\n\nবুলবুল ১৯৫৯ সালের ৩০ নভেম্বর শেরপুরের নালিতাবাড়ীতে জন্মগ্রহণ করেন। তার পিতার নাম আমজাদ হোসেন তালুকদার। মায়ের নাম বেগম রওশন আরা।\n\nকর্মজীবনে তিনি একুশে টেলিভিশনের প্রধান নির্বাহী কর্মকর্তার দায়িত্ব পালন করেন। এছাড়া এটিএন বাংলা, বৈশাখী টিভিসহ বেশ কয়েকটি টেলিভিশন চ্যানেলে বিভিন্ন দায়িত্ব পালন করেছেন তিনি। সাংবাদিকতায় বিশেষ অবদানের জন্য মনজুরুল আহসান বুলবুল ২০২০ সালে বাংলা একাডেমির সম্মানসূচক ফেলোশিপ অর্জন করেন।\n\nআশা দরিদ্র জনগোষ্ঠীর আর্থ-সামাজিক উন্নয়ন ও দারিদ্র্য বিমোচনের লক্ষ্য নিয়ে ১৯৭৮ সালে যাত্রা শুরু করে। দেশের ৬৪টি জেলায় ৩২ হাজারের বেশি ব্র্যাঞ্চ কার্যালয়ের মাধ্যমে আশার কার্যক্রম পরিচালিত হচ্ছে।\n\nবাংলাদেশ ছাড়াও ভারত, পাকিস্তান, শ্রীলঙ্কা, মিয়ানমার, কম্বোডিয়া, ফিলিপাইন, নাইজেরিয়া, ঘানা, কেনিয়া, তানজানিয়ায় ক্ষুদ্রঋণ বিতরণ করছে এ সংস্থাটি।\n\nএএইচএস/এএএইচ",
    "British Loot: চার শতক ধরে শুধুই লুঠতরাজ – কোহিনূরের পাশাপাশি, আর কী কী চুরি করেছে ব্রিটিশরা?": "রানি দ্বিতীয় এলিজ়াবেথের মৃত্যুর পর ভারত থেকে কোহিনুর হীরা ফেরানোর দাবি উঠেছে। তবে শুধু ভারত নয়, বিশ্বের বিভিন্ন দেশ থেকেই চুরি করা সব সামগ্রী ফেরত দেওয়ার দাবি উঠতে শুরু করেছে। ষোড়শ শতকের শেষ থেকে বিংশ শতাব্দীর শেষভাগ পর্যন্ত, বিশ্বের একটা বড় অংশ জুড়ে ছড়িয়েছিল ব্রিটিশ সাম্রাজ্য। আর এই বিশাল উপনিবেশের মানুষেদের কাছ থেকে বহু সম্পদ লুঠ করেছিল ব্রিটিশরা। ব্রিটিশ জাদুঘরে যে প্রায় ৮০ লক্ষেরও বেশি নিদর্শন রয়েছে, সেখানে এই চুরি করা সামগ্রীর সংখ্যাই বেশি। এখানে এমন ৯টি প্রখ্যাত ও দুর্মূল্য সাংস্কৃতিক নিদর্শনের কথা আলোচনা করা হল, যা ব্রিটিশ শাসকরা উপনিবেশ থেকে চুরি করেছিল।",
    "জি-২০ শীর্ষ সম্মেলনে বাংলাদেশকে আমন্ত্রণ ভারতের": "বিশ্বের বৃহত্তম অর্থনীতির ২০টি দেশের জোট জি-২০ এর ২০২৩ সালের শীর্ষ সম্মেলনে অতিথি হিসাবে বাংলাদেশকেও আমন্ত্রণ জানিয়েছে ভারত সরকার।\n\nপ্রধানমন্ত্রী শেখ হাসিনা ভারত সফরে তা জানানো হয়েছে বলে বুধবার জানালেন ঢাকায় ভারতীয় হাই কমিশনার বিক্রম দোরাইস্বামী।\n\nঢাকার গুলশানে সাংবাদিকদের সঙ্গে মতবিনিময়ে তিনি বলেন, “প্রধানমন্ত্রী শেখ হাসিনাকে একান্ত আলোচনায় জানানো হয়েছে যে, ভারতের আয়োজনে আগামী সেপ্টেম্বরে জি-২০ শীর্ষ সম্মেলনে বাংলাদেশকে অতিথি করতে চাই আমরা, যা ইতোমধ্যে ঘোষণা করা হয়েছে।”\n\nচলতি বছরের ডিসেম্বর থেকে পরবর্তী এক বছরের জন্য জি-২০ জোটের প্রেসিডেন্টের দায়িত্ব গ্রহণ করতে যাচ্ছে ভারত। তাদের সভাপতিত্বের সময় ২০২৩ সালের সেপ্টেম্বরে দিল্লিতে জোটের শীর্ষ সম্মেলন হবে।\n\nবুধবার টাইমস অব ইন্ডিয়ার এক খবরে বলা হয়, বাংলাদেশের পাশাপাশি মিশর, মরিশাস, নেদারল্যান্ডস, নাইজেরিয়া, ওমান, সিঙ্গাপুর ও আরব আমিরাতকে অতিথি দেশ হিসাবে আমন্ত্রণ জানাবে ভারত।\n\nএই আমন্ত্রণের গুরুত্ব তুলে ধরে হাই কমিশনার দোরাইস্বামী বলেন, “বাংলাদেশসহ যে আট অতিথি দেশ আমন্ত্রণ পেয়েছে, তারা জি-২০ এর আলাপ-আলোচনার মাধ্যমে আসা অর্জনে সম্পৃক্ত হওয়ার সুযোগ পাবে।”\n\nপ্রধানমন্ত্রী শেখ হাসিনার সাম্প্রতিক ভারত সফরসহ দুদেশের দ্বিপাক্ষিক সম্পর্কের বিভিন্ন দিক নিয়ে মতবিনিময়ে কথা বলেন বিক্রম দোরাইস্বামী।",
    "ভারত নিরাপত্তা পরিষদের স্থায়ী সদস্য হওয়ার যোগ্য: রাশিয়া": "জাতিসংঘ সাধারণ পরিষদের ৭৭তম অধিবেশন চলাকালীন সময়ে রাশিয়ার পররাষ্ট্রমন্ত্রী সের্গেই ল্যাভরভ ভারতকে নিরাপত্তা পরিষদের স্থায়ী সদস্য করার প্রতি তার সমর্থন প্রকাশ করেন।\n\nরোববার (২৫ সেপ্টেম্বর) ৭৭তম জাতিসংঘ সাধারণ পরিষদে ভাষণ দেওয়ার সময় এই দাবি করেন ল্যাভরভ।\n\nসেই সময় তিনি বলেছেন, “আফ্রিকা, এশিয়া এবং ল্যাটিন আমেরিকার দেশগুলোকে অন্তর্ভুক্ত করা হলে নিরাপত্তা পরিষদ আরও গণতান্ত্রিক হবে।”\n\nতিনি আরও বলেন, “বিশেষ করে ভারত এবং ব্রাজিল আন্তর্জাতিক ক্ষেত্রে গুরুত্বপূর্ণ ভূমিকা রাখে। তাই তাদের কাউন্সিলে স্থায়ী সদস্যপদ পাওয়ার জন্য গণনা করা উচিত। তারা নিরাপত্তা পরিষদের স্থায়ী সদস্য হওয়ার যোগ্য দাবিদার।”\n\nযুক্তরাষ্ট্রও সম্প্রতি ভারতের সদস্যপদে সুস্পষ্ট সমর্থন দেখিয়েছে। যুক্তরাষ্ট্রের প্রেসিডেন্ট জো বাইডেন জাতিসংঘের সাধারণ অধিবেশনে তার ভাষণে স্পষ্টভাবে বলেছিলেন যে, ‘আমেরিকা ভারতের এই চাওয়াকে সমর্থন করে।’\n\nএখন পর্যন্ত, ভারত সহ ৩২টি দেশ জাতিসংঘকে সমসাময়িক বিশ্ব বাস্তবতার সঙ্গে খাপ খাইয়ে নিতে ইউএনএসসিতে জরুরি এবং ব্যাপক সংস্কারের আহ্বান জানিয়েছে।\n\nযৌথ বিবৃতিতে স্বাক্ষরকারীরা স্বীকার করেছেন যে, একটি স্থিতিস্থাপক বিশ্বের দারিদ্র্যতা, জলবায়ু পরিবর্তন, মহামারী, বৈশ্বিক খাদ্য নিরাপত্তা, সন্ত্রাসবাদ এবং আন্তর্জাতিক সংঘাতের সমাধানের জন্য সংস্কার এবং কার্যকর বহুপাক্ষিকতা প্রয়োজন।\n\nস্বাক্ষরকারী দেশগুলোর মধ্যে রয়েছে- ব্রাজিল, ডোমিনিকা, গ্রেনাডা, হা ইতি, ভারত, জ্যামাইকা, মঙ্গোলিয়া, নাইজেরিয়া, পাপুয়া নিউ গিনি, দক্ষিণ আফ্রিকা এবং ভানুয়াতু।\n\nবৃহস্পতিবার, ভারতের পররাষ্ট্রমন্ত্রী এস জয়শঙ্কর জি৪ দেশগুলোর একটি বৈঠকের আয়োজন করেন এবং পরে টুইট করে বলেন, “পাঠ্য-ভিত্তিক আলোচনার দিকে কাজ করার জন্য আমাদের যৌথ প্রতিশ্রুতি পুনর্ব্যক্ত করেছেন। যা সংস্কার করা বহুপাক্ষিকতার দিকে নিয়ে যায়। লক্ষ্যের দিকে আমাদের সহযোগিতা অব্যাহত থাকবে।”\n\nসূত্র: লাইভ মিন্ট\n\nআরএমএ/ এসএ/\n\n",
    "৪৫০ বছর আগেই রানির মৃত্যুর ভবিষ্যদ্বাণী করেছিলেন নস্ত্রাদামুস!": "দুর্ভিক্ষের মুখে বিশ্বের সাড়ে ৩৪ কোটিরও বেশি মানুষ: জাতিসংঘ\n\nবিশ্বের ৮২টি দেশের অন্তত ৩৪ কোটি ৫০ লাখ মানুষ তীব্র খাদ্যনিরাপত্তাহীনতার ভুগছে বলে জানিয়েছেন জাতিসংঘের খাদ্য নিরাপত্তা বিভাগের প্রধান ডেভিড বিসলি।\n\nশুক্রবার (১৬ সেপ্টেম্বর) নিরাপত্তা পরিষদের এক বৈঠকে তিনি আরও বলেন, রাশিয়া-ইউক্রেন যুদ্ধ আরও দীর্ঘস্থায়ী হয়, তাহলে এই সংখ্যার সঙ্গে আরও ৭০ কোটি মানুষ যুক্ত হবেন।\n\nজাতিসংঘের খাদ্য নিরাপত্তা বিভাগের প্রধান বলেন, করোনা মহামারির শুরুর পর্যায়ে বিশ্বজুড়ে যতসংখ্যক মানুষ খাদ্য নিরাপত্তাহীনতায় ভুগছিল, মহামারির আড়াই বছরে এই সংখ্যা বেড়েছে দ্বিগুণেরও বেশি।\n\nতিনি বলেন, এটা অবিশ্বাস্যভাবে উদ্বেগজনক যে ৪৫টি দেশের ৫০ লাখ মানুষ তীব্র অপুষ্টিতে ভুগছে এবং দেশগুলোতে দুর্ভিক্ষ দরজায় কড়া নাড়ছে।\n\nবিসলি বলেন, মহামারির আগ পর্যন্ত বিশ্বজুড়ে ক্ষুধার যে ঢেউ ছিল, মহামারির প্রভাবে তা সুনামিতে পরিণত হয়েছে। বর্তমানে খাদ্যপণ্যের মূল্য যে হারে বাড়ছে, তা অব্যাহত থাকলে আগামী ২০২৩ সালে বিশ্বের বিভিন্ন অঞ্চলে খাদ্য সংকট শুরু হবে। ফলে শিগগিরই বিশ্বের বিভিন্ন অঞ্চলে দুর্ভিক্ষ শুরু হওয়ার আশঙ্কা রয়েছে।\n\nনিরাপত্তা পরিষদের বৈঠকে জাতিসংঘের মানবিক সহায়তা কার্যক্রমের শীর্ষ কর্মকর্তা মার্টিন গ্রিফিথ বলেন, ইথিওপিয়া, উত্তর-পূর্ব নাইজেরিয়া, দক্ষিণ সুদান, ইয়েমেন, সোমালিয়া, আফগানিস্তানসহ এশিয়া ও আফ্রিকার বেশ কিছু দরিদ্র দেশে খাদ্যপণ্যের মূল্যবৃদ্ধি ইতিমধ্যেই মানবিক বিপর্যয় পরিস্থিতি দেখা দিয়েছে।\n\nগ্রিফিথ বলেন, ইতিমধ্যে সোমালিয়ায় দুর্ভিক্ষ শুরু হয়ে গেছে। আপনার ভাববেন শুধু সোমালিয়ায় একমাত্র দেশ, অন্যান্য দেশে দুর্ভিক্ষ শুরু না হলেও অবস্থা বিপৎসংকুল। সেসব দেশে লাখ লাখ মানুষ একবেলাও ঠিকমতো খেতে পারছে না, বলেন জাতিসংঘের মানবিক সহায়তা বিভাগের প্রধান।\n\nসংকটে থাকা বিভিন্ন দেশের পরিসংখ্যান তুলে ধরে গ্রিফিথ আরও বলেন, ইয়েমেনে গুরুতর খাদ্যাভাবে ভুগছে অন্তত ১ লাখ ৬০ হাজার মানুষ এবং দেশটির অন্তত ৫ লাখ ৩৮ হাজার শিশু মারাত্মকভাবে অপুষ্টিতে ভুগছে। দক্ষিণ সুদানে বর্তমানে ৬০ শতাংশ মানুষের হাতে পুষ্টিকর খাদ্য কেনার সামর্থ্য নেই। ইথিওপিয়ায় এক কোটি ৩০ লাখ। নাইজেরিয়ায় দুই বেলা খাবারের নিশ্চয়তা নেই- এমন মানুষের সংখ্যা প্রায় ৬ লাখ।",
    "এফটিএ হচ্ছে ভারতসহ পাঁচ দেশের সঙ্গে": "স্বল্পোন্নত দেশ (এলডিসি) থেকে উত্তরণে বড় আঘাত আসবে রপ্তানি খাতে। এ চ্যালেঞ্জ মোকাবিলায় ভারতসহ পাঁচটি দেশের সঙ্গে মুক্ত বাণিজ্য চুক্তি (এফটিএ) করা হবে। সংশ্লিষ্ট দেশগুলোর সঙ্গে এ নিয়ে আলোচনা চলছে।\n\nঅন্য দেশগুলো হচ্ছে-চীন, ইন্দোনেশিয়া, তুরস্ক ও শ্রীলঙ্কা। পাশাপাশি এফটিএ নিয়ে আলোচনা চলছে আরও ৯টি দেশের সঙ্গে। তবে ইন্দোনেশিয়া ও নেপালের সঙ্গে শিগগিরই প্রেফারেন্সিয়াল ট্রেড অ্যাগ্রিমেন্ট (পিটিএ) চুক্তি স্বাক্ষর হতে যাচ্ছে। এছাড়া দ্বিপাক্ষিক ও আঞ্চলিক অগ্রাধিকারমূলক বাণিজ্য এবং সমন্বিত অর্থনৈতিক অংশীদারিত্ব চুক্তির লক্ষ্যে ২৩টি দেশের সঙ্গে সম্ভাব্য সমীক্ষা সম্পন্ন করা হয়েছে।\n\nপ্রধানমন্ত্রীর নির্দেশাবলী বাস্তবায়ন অগ্রগতি প্রতিবেদনে এসব তথ্য তুলে ধরেছে বাণিজ্য মন্ত্রণালয়। সংশ্লিষ্ট সূত্রে পাওয়া গেছে এসব তথ্য।\n\n২০১৪ সালে প্রধানমন্ত্রী শেখ হাসিনা বাণিজ্য মন্ত্রণালয় পরিদর্শন করে ৮টি নির্দেশ দিয়েছিলেন। সেগুলো হচ্ছে-দ্রব্যমূল্য নিয়ন্ত্রণে উদ্যোগ গ্রহণ, টিসিবির সক্ষমতা বাড়ানো ও বাংলাদেশ ট্রেড অ্যান্ড ট্যারিফ কমিশনকে আরও গতিশীল করা। এছাড়া রপ্তানি বাড়ানো, জেলাভিত্তিক অপ্রচলিত পণ্য নিয়ে গবেষণা এবং চায়ের উৎপাদন বাড়ানো। আরও নির্দেশনা দেওয়া হয় বেসরকারি খাতের সঙ্গে কূটনৈতিক মিশনগুলোর সমন্বয় বৃদ্ধি, বিদেশে বাংলাদেশের প্রতিটি মিশনে বাণিজ্যিক ইউং স্থাপন।\n\nমন্ত্রণালয়ের প্রতিবেদনে বলা হয়-প্রধানমন্ত্রীর একটি নির্দেশ ছাড়া বাকি সাতটি বাস্তবায়ন হয়েছে। জানা গেছে, ২০২৬ সালে স্বল্পোন্নত দেশ হতে উত্তরণ পরবর্তী বহির্বিশ্বে রপ্তানির ক্ষেত্রে ডিউটি ও কোটা ফ্রি সুবিধা হারাবে বাংলাদেশ। পাশাপাশি রপ্তানি খাতে ভর্তুকি তুলে দিতে হবে। এতে রপ্তানিকারকরা প্রতিযোগী দেশগুলোর সঙ্গে অনেক সক্ষমতা হারাবে। সার্বিকভাবে রপ্তানি বাজারে একটি বড় ধরনের ধাক্কা আসবে।\n\nএই নেতিবাচক প্রভাব থেকে রক্ষা পেতে বিভিন্ন দেশের সঙ্গে মুক্ত বাণিজ্য চুক্তি (এফটিএ) অথবা অগ্রাধিকারমূলক বাণিজ্য চুক্তি (পিটিএ) সম্পাদন করতে সুপারিশ করেছে এলডিসি উত্তরণ চ্যালেঞ্জগুলো মোকাবিলায় গঠিত ‘অভ্যন্তরীণ রাজস্ব আহরণ ও ট্যারিফ যৌক্তিকীকরণ’ বিষয়ক সাব-কমিটিও। এ কমিটি আরও বলেছে বিকল্প উপায়ে রপ্তানিকে উৎসাহিত করার পন্থা উদ্ভাবন করা প্রয়োজন।\n\nএ পরিপ্রেক্ষিতে বাণিজ্য মন্ত্রণালয়ে বিভিন্ন দেশের সঙ্গে এফটিএ ও পিটিএ করার প্রতি জোর দিয়েছে। মন্ত্রণালয়ের ওই অগ্রগতি প্রতিবেদনে এসব বিষয় তুলে ধরে বলা হয়, রপ্তানি আয় বাড়াতে প্রাথমিকভাবে ১০টি দেশ ও ৩টি জোটের সঙ্গে এফটিএ বিষয়ে অগ্রাধিকারমূলক পদক্ষেপ নেওয়া হয়েছে। দেশগুলো হচ্ছে-ভারত, নেপাল, ইন্দোনেশিয়া, শ্রীলংকা, জাপান, সিঙ্গাপুর, যুক্তরাষ্ট্র, কানাডা, চীন, মালয়েশিয়। আর জোটের মধ্যে রয়েছে আসিয়ান অর্থনৈতিক জোট, মার্কোসপুর জোট ও ইউরোপিয়ান অর্থনৈতিক জোট।\n\nএছাড়া তুরস্ক, দক্ষিণ আফ্রিকা, মরক্কো, মরিশাস, সেনেগাল, নাইজেরিয়া, সিয়েরা লিওন, কেনিয়ার সঙ্গে এফটিএ ও পিটিএ করার ব্যাপারে নেগোসিয়েশন চলছে। এ প্রক্রিয়ার সঙ্গে সম্পৃক্ত মন্ত্রণালয়ের ঊর্ধ্বতন এক কর্মকর্তার মতে, উল্লিখিত চুক্তিগুলো সম্পন্ন হলে দেশের রপ্তানি আয় আরও বাড়বে। এতে এলডিসি থেকে উত্তরণে রপ্তানি খাতে যে সংকটের শঙ্কা রয়েছে সেটি কাটিয়ে উঠা সম্ভব হবে।\n\nজানা গেছে, এশিয়া-প্যাসিফিক অঞ্চলের দেশগুলোর সঙ্গে বাংলাদেশের বাণিজ্যের পরিমাণ প্রায় ৩৬ বিলিয়ন ডলার এবং বাংলাদেশের মোট আমদানির প্রায় ৫০ ভাগই আসে এ অঞ্চলের দেশগুলো হতে।\n\nবিশেষজ্ঞরা মনে করেন, ভৌগোলিক দিক থেকে এশিয়া-প্যাসিফিক অঞ্চলে কৌশলগত স্থানে রয়েছে বাংলাদেশ। তবে অগ্রাধিকার বাণিজ্য চুক্তি (পিটিএ) ও মুক্ত বাণিজ্য চুক্তির (এফটিএ) অভাবে ব্যবসা-বাণিজ্যের বিদ্যমান সম্ভাবনাকে কাজে লাগানো যাচ্ছে না। তাদের মতে, আঞ্চলিক বাণিজ্যে বাংলাদেশের অংশগ্রহণ আরও বাড়াতে হবে। এজন্য বাণিজ্য ও বিনিয়োগ বিষয়ক নীতিমালার সংস্কার ও সহায়ক নীতি প্রণয়ন, পণ্য বহুমুখীকরণ, কর ও শুল্ক কাঠামোর আধুনিকায়ন, অবকাঠামো খাতের উন্নয়ন, ক্রস বর্ডার বাণিজ্য সম্প্রসারণ এবং তথ্যপ্রযুক্তির ব্যবহার বাড়াতে হবে।\n\nবাণিজ্য মন্ত্রণালয়ের প্রতিবেদনে দ্রব্যমূল্য নিয়ন্ত্রণ প্রসঙ্গে বলা হয় চলতি ২০২২-২৩ অর্থবছরে গরিব মানুষের মধ্যে ভর্তুকি মূল্যে সাড়ে ৭ লাখ টন খাদ্যপণ্য বিতরণ করবে টিসিবি। এটি আগের অর্থবছরের তুলনায় ৫ গুণের বেশি। এরমধ্যে ভোজ্যতেল ২ লাখ ৬১ হাজার ২৬০ টন, মসুর ডাল ২ লাখ ৭৬ হাজার টন, চিনি ১ লাখ ৩৮ হাজার টন, ছোলা ১২ হাজার টন, খেজুর ১৫৬০ টন। এছাড়া পেঁয়াজ ২৪ হাজার টন, আদা ২৪ হাজার টন ও রসুন ১২ হাজার টন। এসব পণ্য এক কোটি পরিবারের মধ্যে বিতরণ করা হচ্ছে।\n\nএর আগের অর্থবছরে ২ লাখ ১১ হাজার টন খাদ্যপণ্য বিতরণ করা হয়েছে। সেখানে আরও বলা হয়, কোনো গোয়েন্দা সংস্থা কর্তৃক পণ্যের অস্বাভাবিক মূল্যবৃদ্ধির আগাম প্রতিবেদন পাওয়া গেলে প্রয়োজনীয় ব্যবস্থা নেওয়া হচ্ছে। এছাড়া মূল্য নিয়ন্ত্রণে চাল ও গম আমদানির অনুমোদন দেওয়া হয়েছে। উন্মুক্ত করা হয়েছে পেঁয়াজ আমদানি। পাশাপাশি আমদানি ও উৎপাদন পর্যায়ে প্রত্যাহার করা হয়েছে ভ্যাট।\n\nপ্রধানমন্ত্রীর নির্দেশনার মধ্যে পুরোপুরি বাস্তবায়ন হয়নি ট্রেড অ্যান্ড ট্যারিফ কমিশনকে আরও জোরদার করার বিষয়টি। এ বিষয়ে সেখানে বলা হয়, ২০১৯ সালে জাতীয় সংসদে বাংলাদেশ ট্যারিফ কমিশনের আইন (সংশোধন) পাশ হয়েছে। বর্তমান এ প্রতিষ্ঠানের বিদ্যমান অর্গানোগ্রামকে যুগোপযোগীকরণ করে নতুন অর্গানোগ্রাম প্রণয়নের কাজ চলছে।",
    "২০ টাকার কয়েন বিক্রি হয় কোটি টাকায়": "",
    "জলবায়ু পরিবর্তনে বিপদের মুখে 'শহুরে' গাছেরাও, জানাচ্ছে গবেষণা": "জলবায়ু পরিবর্তন ও বিশ্ব উষ্ণায়নের কারণে অনিশ্চিত হয়ে পড়েছে মানব সভ্যতার ভবিষ্যৎ। তাছাড়াও অবলুপ্তির ঝুঁকিতে রয়েছে হাজার হাজার প্রাণী প্রজাতি। এই সমস্যার একমাত্র সমাধান বৃক্ষরোপণ, তা সকলেরই জানা। কিন্তু গাছেরাও কি নিরাপদ? না, জলবায়ু পরিবর্তনে (Climate Change) প্রভাবিত হচ্ছে গাছের (Trees) স্বাস্থ্যও। এমনকি জলবায়ু পরিবর্তনে অর্ধেকের বেশি বৃক্ষ প্রজাতি নিশ্চিহ্ন হয়ে যাওয়ার সম্ভাবনাও প্রকট হচ্ছে ক্রমশ।\n\nসম্প্রতি এমনই চাঞ্চল্যকর তথ্য সামনে আনল গবেষণা। অস্ট্রেলিয়ার পেনরিথের ওয়েস্টার্ন সিডনি বিশ্ববিদ্যালয়ের গবেষকরা জানাচ্ছেন, জলবায়ু পরিবর্তনে সবচেয়ে বেশি প্রভাবিত হচ্ছে শহুরে গাছেরা। যার মধ্যে রয়েছে ওক, ম্যাপেল, পপলার, পাইন, এলমস, চেস্টনাটের মতো প্রজাতি। এইসকল মহীরুহের পাশাপাশি ভয়ঙ্করভাবে বিপর্যস্ত শস্য উৎপাদনকারী উদ্ভিদরাও।\n\nবায়ুমণ্ডল উষ্ণ ও শুষ্ক হয়ে ওঠার কারণে ক্রমশ জলের পরিমাণ কমছে মাটিতে। তাতে সবচেয়ে বেশি প্রভাবিত হচ্ছে গুল্ম, ঘাস ও ফসল উৎপাদনকারী উদ্ভিদরা। সাধারণত এইসকল গাছের শিকড় ভূপৃষ্ঠের খুব বেশি গভীরে প্রবেশ করতে পারে না। ফলে স্বাভাবিকভাবেই জলাভাব দেখা দিচ্ছে তাদের মধ্যে। দ্রুত শুকিয়ে যাচ্ছে তারা। ফ্রান্স, ইতালি, জার্মানি-সহ ইউরোপের একাধিক দেশে খরার কারণে ফসল শুকিয়ে যাওয়ার ঘটনা ইতিমধ্যেই নজরে এসেছে গবেষকরা। তাছাড়াও বায়ুমণ্ডল প্রয়োজনের চেয়ে অতিরিক্ত উষ্ণ হয়ে ওঠায়, অনেকক্ষেত্রে সেই তাপ সহ্য করতে পারছে না উদ্ভিদ। দ্রুত ঝরে যাচ্ছে উদ্ভিদের পাতা এবং ফুল। কখনও আবার পাতা না ঝরলেও, তা ঝলসে যাওয়ায় ব্যাহত হচ্ছে গাছের খাদ্য উৎপাদন।\n\nগবেষকদের অনুমান, লকডাউন বা গৃহবন্দির কারণে মানুষের যেমন শারীরিক ও মানসিক পরিবর্তন লক্ষ করা গিয়েছিল, ঠিক একই ঘটনা ঘটছে উদ্ভিদের ক্ষেত্রেও। বিশ্বের ৭৮টি দেশের ১৬৪টি শহরের মোট ৪০ হাজার গাছের ওপর এই সমীক্ষা চালিয়েছিলেন গবেষকরা। সেই সমীক্ষার ফলাফলের বিশ্লেষণের ওপর ভিত্তি করেই তৈরি করা হয়েছে এই রিপোর্ট। সম্প্রতি যা প্রকাশিত হয়েছে ‘নেচার ক্লাইমেট চেঞ্জ’ জার্নালে।\n\nরিপোর্ট অনুযায়ী, নাইজেরিয়া, টোগোর, ভারত-সহ ক্রান্তীয় দেশগুলিতে বৃক্ষের ওপর জলবায়ু পরিবর্তনের প্রভাব সবচেয়ে বেশি। শহরেরর তালিকায় এগিয়ে রয়েছে ব্রিটেনের লন্ডন, ব্রিস্টল মার্কিন যুক্তরাষ্ট্রের নিউ ইয়র্ক। আগামীদিনে শহুরে গাছেদের জন্য বিশেষ ব্যবস্থা নেওয়া না হলে, জলবায়ু পরিবর্তন আটকানো প্রায় অসম্ভব হয়ে উঠবে মানুষের পক্ষে, সতর্ক করছেন গবেষকরা…\n\nPowered by Froala Editor",
    "চাল রপ্তানিতে শুল্কের সঙ্গে শঙ্কাও বাড়ালো ভারত": "বিভিন্ন ধরনের চাল রপ্তানিতে ২০ শতাংশ শুল্ক আরোপ করার পাশাপাশি শতভাগ ভাঙা চাল বা খুদ রপ্তানিতে নিষেধাজ্ঞা দিয়েছে ভারত।\n\nরয়টার্স জানিয়েছে, শুক্রবার থেকে এই বিধিনিষেধ কার্যকর করার মধ্য দিয়ে নিজেদের বাজারে চালের যোগান বৃদ্ধি এবং দাম স্থিতিশীল করার চেষ্টা করছে বিশ্বের শীর্ষ চাল রপ্তানিকারক দেশটি।\n\nপৃথিবীর ১৫০টির বেশি দেশে চাল রপ্তানি করে দক্ষিণ এশিয়ার দেশ ভারত। কিন্তু এবারের বর্ষা মওসুমে গড় বৃষ্টিপাতের চেয়ে অনেক কম বৃষ্টি হওয়ায় ভারতের ফসলের উৎপাদনেও প্রভাব পড়েছে।\n\nইউক্রেইন যুদ্ধের প্রভাবে এমনিতেই খাদ্যশষ্যের আন্তর্জাতিক বাজার চড়ে আছে। তার ওপর চাল উৎপাদনকারী বিভিন্ন দেশে খরা, তাপদাহ আর বন্যার কারণে এ মৌসুমে ফসল মার খাওয়ার আশঙ্কা করা হচ্ছে। এ পরিস্থিতিতে ভারত যেভাবে ‘অভ্যন্তরীণ চাহিদা মেটানোর’ চেষ্টা করছে, তাতে আন্তর্জাতিক বাজারে চাপ তৈরি হবে।\n\nরয়টার্স লিখেছে, শুল্ক বাড়ায় ভারত থেকে চাল কেনা কমবে; ক্রেতারা এশিয়ার অন্যতম চাল উৎপাদনকারী দেশ থাইল্যান্ড ও ভিয়েতনামের দিকে ঝুঁকবে, যারা চালের চালান ও দাম বৃদ্ধির চেষ্টা করছে।\n\nভারত সরকার ২০ শতাংশ রপ্তানি শুল্কের তালিকা থেকে সিদ্ধ ও বাসমতি চাল বাদ রেখেছে। শুক্রবার থেকেই এই সিদ্ধান্ত কার্যকর হচ্ছে।\n\nসেই সঙ্গে সম্পূর্ণ ভাঙা চাল বা খুদ রপ্তানিতে নিষেধাজ্ঞা দিয়েছে দিল্লি। আফ্রিকার কিছু গরীব দেশ মানুষের খাদ্য চাহিদা পূরণে ওই খুদ আমদানি করে। তবে মূলত হাঁস-মুরগি বা মাছের খাবার তৈরিতে ব্যবহার করা হয় এই ভাঙা চাল।",
    "আইএসের তরফে খোলাখুলি ভারতীয় মুসলিমদের উস্কানি দেওয়া হয়েছে, পাশাপাশি নিশানায় তালিবানরাও, IS openly incites Indian Muslims, targets Taliban too": "ভারতে হামলার আহ্বান\n\nসন্ত্রাসবাদী সংগঠন ইসলামিক স্টেটের তরফে বিবৃতি দিয়ে ভারতে সন্ত্রাসবাদী হামলা করতে মুসলিমদের কাছে আহ্বান জানানো হয়েছে। আইএস-এর মুখপাত্র বলেছেন, ভারতের বিরুদ্ধে যৌথ হামলা হওয়া উচিত। এছাড়াও আইএস-এর মুখপাত্র দক্ষিণ ও দক্ষিণ-পূর্ব এশিয়ার মুসলিমদের একত্রিত হওয়ার আহ্বান জানিয়েছেন।\n\nইসলামকে রক্ষার ডাক\n\nভারত সরকার প্রতিনিয়ত ইসলামকে টার্গেট করছে বলে অভিযোগ করা হয়েছে আইএস-এর তরফে। সেই কারণে ভারতের বিরুদ্ধে যৌথ আক্রমণের ডাক দেওয়া হয়েছে। আইএসএ-র মুখপাত্র বলেছে, ইসলামিক স্টেটের উদ্দেশে ভারতে ইসলামকে রক্ষা করা।\n\nমুসলিমদের মধ্যে লড়াইয়ের শক্তি নেই\n\nআইএস-এর মুখপাত্র বলেছেন, মুসলিমদের মধ্যে তাদের ধর্ম রক্ষার চেতনা শেষ হয়ে গিয়েছে। শত্রুর সঙ্গে তাদের লড়াই করার শক্তি নেই। আইএসএ-র মুখপাত্র আবু উমর-উল-মুজাহিরের বিবৃতিটি আরবি ভাষায় প্রকাশ করা হয়েছে। সেখানে স্পষ্ট মুজাহির ভারতের মুসলিমদের দেশ আক্রমণে উস্কে দিচ্ছেন। সেখানে পাকিস্তান, বাংলাদেশ, ফিলিপিন্স, মালয়েশিয়া, ইন্দোনেশিয়া, সিঙ্গাপুরে বসবাসকারী মুসলিমদের পাশাপাশি ভারতীয় মুসলিমদেরও একসঙ্গে ভারত আক্রমণের আহ্বান জানানো হয়েছে।\n\nআইএস নিশানায় তালিবানরাও\n\nআইএস-এর নিশানায় তালিবানরাও। সাম্প্রতিক সময়ে আফগানিস্তানে পরপর কয়েকটি বিস্ফোরণে দেখা গিয়েছে আইএস নিশানা করছে তালিবানদের। নাইজেরিয়া ও কঙ্গোর কারাগারে বন্দী সন্ত্রাসবাদীদের মুক্ত করতে হামলা চালানোর ঘটনার প্রশংসা করা হয়েছে আইএস-এর তরফে। ইরাক ও সিরিয়ায় প্রচুর সংখ্যায় আইএস জঙ্গি কারাহারে বন্দি। তাদের মধ্যে অনেক ভারতীয় রয়েছে বলে দাবি করেছে আইএস।",
    "বিদেশ সফরের ব্যস্ততায় মন্ত্রী-প্রতিমন্ত্রীরা": "﻿করোনার ধকল কাটিয়ে সুস্থ্থ হয়ে উঠছে পৃথিবী; বাড়তে শুরু করেছে আন্তর্জাতিক যোগাযোগ। মন্ত্রী, প্রতিমন্ত্রী ও উপমন্ত্রীরা প্রায়ই যাচ্ছেন বিদেশ সফরে। সাম্প্রতিক সময়ে মন্ত্রিসভার প্রায় অর্ধেক মন্ত্রী-প্রতিমন্ত্রী আছেন বিদেশ সফর-সংক্রান্ত ব্যস্ততায়। বর্তমান মন্ত্রিসভায় রয়েছেন ৪৮ জন সদস্য। এর মধ্যে পূর্ণ মন্ত্রী ২৫, প্রতিমন্ত্রী ২০ ও উপমন্ত্রী আছেন তিনজন। পররাষ্ট্র মন্ত্রণালয়, সংশ্নিষ্ট মন্ত্রণালয়ের ওয়েবসাইট ও মন্ত্রীদের ভ্রমণসূচি সূত্রে এসব তথ্য জানা গেছে।\n\nপ্রাথমিক ও গণশিক্ষা মন্ত্রণালয়ের ওয়েবসাইটের তথ্য অনুযায়ী, গত সোমবার ভারতের বেঙ্গালুরুতে গেছেন প্রতিমন্ত্রী জাকির হোসেন। 'এশিয়ান সামিট অন এডুকেশন অ্যান্ড স্কিলস' শীর্ষক অনুষ্ঠান শেষে ২৫ সেপ্টেম্বর তাঁর দেশে ফেরার কথা রয়েছে। এ ছাড়া অক্টোবরে আরেকটি অনুষ্ঠানে অংশ নিতে তাঁর থাইল্যান্ডে যাওয়ার কথা রয়েছে। তবে ওই অনুষ্ঠানের ভ্রমণসূচি এখনও চূড়ান্ত হয়নি। অন্যদিকে ইন্টারন্যাশনাল সিভিল এভিয়েশন অর্গানাইজেশনের (আইকাও) কাউন্সিলে যোগ দিতে কানাডা সফরে যাচ্ছেন বেসামরিক বিমান পরিবহন ও পর্যটন প্রতিমন্ত্রী মাহবুব আলী। ২৭ সেপ্টেম্বর থেকে আগামী ৭ অক্টোবর পর্যন্ত অনুষ্ঠিতব্য ওই অনুষ্ঠানে যোগ দিতে প্রতিমন্ত্রী কবে দেশ ছাড়বেন, তা এখনও চূড়ান্ত হয়নি।\n\nবিদেশ সফরের ক্ষেত্রে বেশি ব্যস্ততা যাচ্ছে পরিবেশ, বন ও জলবায়ু পরিবর্তন বিষয়কমন্ত্রী শাহাব উদ্দিনের। সেনেগালে সরকারি সফর শেষে গত বুধবার দেশে ফিরেছেন তিনি। এরই মধ্যে আরও দুটি দেশ সফরে যাচ্ছেন তিনি। শাহাব উদ্দিন মালদ্বীপে উড়াল দিয়েছেন গতকাল মঙ্গলবার। এর পরপরই তাঁর নেপাল সফরে যাওয়ার কথা রয়েছে। একই মন্ত্রণালয়ের উপমন্ত্রী হাবিবুন নাহারের আগামী ৩ অক্টোবর নাইজেরিয়া যাওয়ার কথা রয়েছে। একটি অনুষ্ঠানে যোগ দিতে আগামী সোমবার মেক্সিকো যাচ্ছেন সংস্কৃতি প্রতিমন্ত্রী কে এম খালিদ। সেখান থেকে দেশে ফিরতে পারেন অক্টোবরের প্রথম সপ্তাহে। পানিসম্পদ মন্ত্রণালয়ের উপমন্ত্রী এ কে এম এনামুল হক শামীম ব্যক্তিগত সফরে যুক্তরাষ্ট্রে অবস্থান করছেন। আগামী ১ অক্টোবর তাঁর দেশে ফেরার কথা রয়েছে। যুব ও ক্রীড়া প্রতিমন্ত্রী জাহিদ আহসান রাসেল আগামী ৩ অক্টোবর চিকিৎসা-সংক্রান্ত কাজে ভারত যাচ্ছেন বলে জানা গেছে।\n\nমন্ত্রণালয়ের ওয়েবসাইটে থাকা তথ্য অনুযায়ী, বস্ত্র ও পাটমন্ত্রী গোলাম দস্তগীর গাজীর আজ বুধবার ব্যক্তিগত সফরে যুক্তরাষ্ট্রে যাওয়ার সময় নির্ধারিত আছে। তিনি 'ইনভেস্টমেন্ট অপরচুনিটিজ ফর নন-রেসিডেন্টস বাংলাদেশ নেশনস' শীর্ষক অনুষ্ঠানে যোগ দেবেন। পরে যুক্তরাষ্ট্র থেকে কানাডা হয়ে তাঁর ২৯ সেপ্টেম্বর দেশে ফেরার কথা রয়েছে। আইনমন্ত্রী আনিসুল হকও ব্যক্তিগত সফরে যুক্তরাষ্ট্রে আছেন। তিনি দেশে ফিরতে পারেন আগামী রোববার। শিল্পমন্ত্রী নূরুল মজিদ মাহমুদ হুমায়ূনের আগামীকাল বৃহস্পতিবার যুক্তরাষ্ট্র সফরে যাওয়ার কথা রয়েছে। তিনি বেসরকারি একটি প্রতিষ্ঠানের আমন্ত্রণে দেশটিতে যাচ্ছেন। দেশে ফিরতে পারেন ১ অক্টোবর। শিক্ষা উপমন্ত্রী ব্যারিস্টার মহিবুল হাসান চৌধুরীও এখন যুক্তরাষ্ট্রে আছেন। তিনি কবে ফিরবেন, তা জানা যায়নি। অর্থমন্ত্রী আ হ ম মুস্তফা কামালের আগামী শনিবার এডিবির বার্ষিক বৈঠকে যোগ দিতে ফিলিপাইনের ম্যানিলায় যাওয়ার তারিখ নির্ধারিত আছে। সফর শেষে ১ অক্টোবর অর্থমন্ত্রী দেশে ফিরতে পারেন। বাণিজ্যমন্ত্রী টিপু মুনশির আগামীকাল বৃহস্পতিবার যুক্তরাষ্ট্র সফরে যাওয়ার তারিখ নির্ধারিত আছে। তবে শারীরিকভাবে অসুস্থ বোধ করায় এ সফর বাতিল হতে পারে বলে জানা গেছে। দুর্যোগ ব্যবস্থাপনা ও ত্রাণ প্রতিমন্ত্রী ড. এনামুর রহমান অস্ট্রেলিয়ার ব্রিসবেনে গেছেন গত শনিবার। 'এশিয়া প্যাসিফিক মিনিস্ট্রিয়াল কনফারেন্স অন রিস্ক রিডাকশন' শীর্ষক এ সম্মেলন শেষে আগামী শনিবার তাঁর দেশে ফেরার কথা রয়েছে।\n\nভূমিমন্ত্রী সাইফুজ্জামান চৌধুরী গত শনিবার ইংল্যান্ড সফরে গেছেন। সেখানে সরকারি কোনো কর্মসূচির সম্পৃক্ততার কথা জানা যায়নি। তাঁর ব্যক্তিগত এ সফর শেষে কবে দেশে ফিরবেন, তা নিশ্চিত হওয়া যায়নি। বহুজাতিক একটি কোম্পানির আমন্ত্রণে গত রোববার থাইল্যান্ড গেছেন পরিকল্পনামন্ত্রী এম এ মান্নান। এ সফরের সম্পূর্ণ খরচ ওই কোম্পানি বহন করবে। এ সপ্তাহের মধ্যেই তাঁর দেশে ফেরার কথা রয়েছে। ইন্টারন্যাশনাল অ্যাটমিক এনার্জি এজেন্সির (আইএইএ) একটি সম্মেলনে অংশ নিতে অস্ট্রিয়ার ভিয়েনা যাচ্ছেন বিজ্ঞান ও প্রযুক্তিমন্ত্রী স্থপতি ইয়াফেস ওসমান। প্রতিবছর সেপ্টেম্বরের আইএইএর সাধারণ সভা অনুষ্ঠিত হয়। এতে ইয়াফেস ওসমান ঠিক কবে যাচ্ছেন, তা নিশ্চিত জানা যায়নি। এদিকে অক্টোবরের প্রথম সপ্তাহে কানাডার একটি সম্মেলনে যোগ দিতে প্রবাসীকল্যাণ ও বৈদেশিক কর্মসংস্থানমন্ত্রী ইমরান আহমদের দেশ ছাড়ার কথা রয়েছে। অক্টোবরের দ্বিতীয় সপ্তাহে তিনি দেশে ফিরবেন। পানিসম্পদ প্রতিমন্ত্রী জাহিদ ফারুকের আগামী ১০ অক্টোবর মিসর সফরে যাওয়ার কথা রয়েছে। তবে এ সফরের ভ্রমণসূচি এখনও নির্দিষ্ট হয়নি।\n\nএবার জাতিসংঘ সাধারণ অধিবেশনে প্রধানমন্ত্রীর সফরে মন্ত্রিসভার সদস্যদের সফরসঙ্গী করার ক্ষেত্রে কৃচ্ছ্রনীতি নিতে দেখা গেছে। অন্যান্য বছর বার্ষিক এ অধিবেশনে প্রধানমন্ত্রীর সফরসঙ্গী হিসেবে অন্তত ৮ থেকে ১০ জন মন্ত্রী-প্রতিমন্ত্রী থাকতেন। এবার সেই তালিকা কাটছাঁট করে গেছেন চার মন্ত্রী-প্রতিমন্ত্রী। এর মধ্যে রয়েছেন শিক্ষামন্ত্রী ডা. দীপু মনি, পররাষ্ট্রমন্ত্রী ড. এ কে আব্দুল মোমেন, স্বাস্থ্যমন্ত্রী ডা. জাহিদ মালেক ও পররাষ্ট্র প্রতিমন্ত্রী শাহরিয়ার আলম।\n\nসচিবালয় সংশ্নিষ্টরা বলছেন, রাশিয়া-ইউক্রেন যুদ্ধসহ নানা কারণে দেশের অর্থনীতির টালমাটাল পরিস্থিতি এখনও অনিশ্চিত অবস্থার মধ্যে আছে। এমন প্রেক্ষাপটে সরকারিভাবে বিদেশ সফর কমানোর আদেশ জারি করে সরকার। এরপরও সরকারি ও বেসরকারি আয়োজনে বিভিন্ন ক্ষেত্রের বিদেশ সফর হচ্ছে। মন্ত্রণালয়-সংশ্নিষ্টরা জানিয়েছেন, শুধু মন্ত্রী-প্রতিমন্ত্রীরাই নন, করোনা-পরবর্তী সময়ে বিদেশ সফরের ক্ষেত্রে বিশেষ আগ্রহ দেখাচ্ছেন সংসদ সদস্যরাও। সংসদ সচিবালয় সূত্রে জানা গেছে, বিভিন্ন সংসদীয় কমিটির পক্ষ থেকে সংশ্নিষ্ট মন্ত্রণালয়কে বিদেশ সফর আয়োজনের জন্য চাপ দেওয়া হচ্ছে। গত সপ্তাহেও একটি সংসদীয় স্থায়ী কমিটির পক্ষ থেকে জাতিসংঘ মিশন সংশ্নিষ্ট দেশগুলোর যেখানে বাংলাদেশী শান্তিরক্ষীরা কাজ করছেন সেসব দেশে যাওয়ার জন্য আগ্রহ প্রকাশ করা হয়েছে। সে অনুযায়ী প্রয়োজনীয় পদক্ষেপ নেওয়া হচ্ছে বলেও জানা গেছে।\n\n\n\n",
    "শুধু ভারতের বাজারেই রাজত্ব Jio-র, অন্যদিকে বিশ্বের এই ১৮টি দেশে পরিষেবা দিচ্ছে Airtel": "বাংলাহান্ট ডেস্ক : স্মার্টফোন ছাড়া এক মুহূর্ত ভাবতে পারেনা বিশ্ববাসী। আজকের সময়ে দাঁড়িয়ে দৈনন্দিন জীবনের প্রাইমারি নেসেসিটি হয়ে গিয়েছে স্মার্টফোন। স্মার্টফোনের সারা বিশ্ব জুড়ে জনপ্রিয়তা বৃদ্ধির অন্যতম কারণ হলো ইন্টারনেট পরিষেবা। ইন্টারনেট না থাকলে স্মার্টফোনের সাথে সাথে নিজেকেও বরং আনস্মার্টই মনে হয়।\n\nএই ইন্টারনেট পরিষেবা সারা বিশ্ব জুড়ে বিভিন্ন সংস্থা প্রদান করে থাকে। তার মধ্যে সারা ভারতে একসময় একচেটিয়া রাজত্ব করত এই airtel। কিন্তু জিও মার্কেটে আসার পর এয়ারটেলের বাজার কিছুটা কমেছে। জানলে অবাক হবেন এই এয়ারটেল শুধু ভারতে নয় আরো ১৮ টি দেশে ইন্টারনেট পরিষেবা প্রদান করে থাকে।\n\nসুনীল মিত্তলের এই সংস্থা এয়ারটেল , এশিয়া ও আফ্রিকার আরো ১৮ দেশে দেয় ইন্টারনেট পরিষেবা। আফ্রিকাতে এই সংস্থা প্রথম বাজার দখল করে ২০১০ সালে। আর তারপর থেকেই একটার পর একটা বিশ্বের বিভিন্ন প্রান্তের বিভিন্ন দেশের বাজার জয় করে সাম্রাজ্য বিস্তার করেই চলেছে airtel।\n\n২০১০ সাল থেকে ২০২২ পর্যন্ত আফ্রিকার উগান্ডা , চাঁদ , গ্যাবন, কঙ্গো গণতান্ত্রিক প্রজাতন্ত্র , মাদাগাস্কার, কঙ্গো প্রজাতন্ত্র, নাইজেরিয়া ,তানজানিয়া, রুয়ান্ডা , জাম্বিয়া , মালাউই , সেশেলোস, কেনিয়া প্রভৃতি অঞ্চলে ইতিমধ্যেই জনপ্রিয়তা পেয়েছে এয়ারটেল। শুধু আফ্রিকাতেই নয়, দক্ষিণ এশিয়ার বিভিন্ন দেশ বাংলাদেশ এবং শ্রীলংকাতেও ব্যাপকভাবে ব্যবসা করছে এই ভারতীয় সংস্থা। এবং ইতিমধ্যেই সারা ভারতে প্রায় ৪৭ কোটি গ্রাহককে ইন্টারনেট পরিষেবা প্রতিনিয়ত দিয়ে চলেছে এয়ারটেল।\n\nএমনকি জানলে অবাক হবেন, এশিয়া আফ্রিকা ইত্যাদি বড় বড় মহাদেশ গুলি ছাড়াও দীপ রাষ্ট্র চ্যানেল আইল্যান্ডে রয়েছে এয়ারটেলের পরিষেবা।ভারতের প্রতিবেশী দেশ বাংলাদেশে এয়ারটেল রবি নেটওয়ার্কের সাথে শেয়ারে ব্যবসা করছে। শুধু ভারত নয়, আফ্রিকাতেও টেলিকম কোম্পানিগুলোর মধ্যে শীর্ষে অবস্থান করছে এয়ারটেল।",
    "Karate: বিশ্বমঞ্চে হাওড়ার মেয়ের অনন্য কৃতিত্ব! জানলে গর্ব হবে বাঙালিদের": "দেবব্রত ঘোষ: বার্মিংহ্যামে অনুষ্ঠিত দশম কমনওয়েলথ কারাটে চ্যাম্পিয়নশিপে (Commonwealth Karate Championships 2022) বাংলা তথা দেশের মুখ উজ্জ্বল করলেন হাওড়ার মেয়ে ঐশ্বর্য মান্না (Aishraya Manna)। অংশগ্রহণকারী ২০টি দেশের ১২৮ জন প্রতিযোগীর মধ্যে থেকে তৃতীয় স্থানে শেষ করে ঐশ্বর্যের গলায় উঠেছে ব্রোঞ্জ পদক। বাংলার মেয়ে সাফল্য সহজে আসেনি। শক্তিশালী অস্ট্রেলিয়া, নিউজিল্যান্ড, নাইজেরিয়া এবং কানাডার মতো দেশের প্রতিযোগীদের একাধিক রাউন্ডে ঘোল খাইয়েছেন ঐশ্বর্য।\n\nহাওড়া ডুমুরজলা এলাকার কলাবাগান লেনের বাসিন্দা ঐশ্বর্য। গতকালই ব্রিটেন থেকে দেশে ফিরেছেন তিনি। স্বভাবতই খুশি ঐশ্বর্যের পরিবারের সবাই। বাবা চঞ্চল মান্না জানিয়েছেন যে, পার্ক স্ট্রিট গণধর্ষণ কাণ্ডের পর মুখ্যমন্ত্রী মমতা বন্দ্যোপাধ্যায় মেয়েদের আত্মরক্ষায় মার্শাল আর্ট শেখানোর নির্দেশ দিয়েছিলেন স্কুলগুলিতে। ঐশ্বর্য তখন ছিলেন ষষ্ঠ শ্রেণিতে। সেই সময় থেকেই স্কুলে কারাটে শেখার শুরু তাঁর।তারপর আরও ভালো কোচিংয়েই সাফল্য আসতে থাকে ঐশ্বর্যর। দু'বছর আগে হায়দরাবাদে গিয়ে প্রশিক্ষণ নিতে শুরু করেন ঐশ্বর্য। রাজ্য ও জাতীয় স্তরের প্রতিযোগিতায় তাঁর দু'টি স্বর্ণপদক রয়েছে। বার্মিংহ্যামে সাফল্যের পর এই প্রথম আন্তর্জাতিক স্তরে অনূর্ধ্ব-২১ বয়স ভিত্তিক প্রতিযোগিতায় পদক এল তাঁর। তবে অনুশীলনে হয়তো কিছু খামতি ছিল বলেই কাঙ্খিত সোনা আসেনি বলেই মত ঐশ্বর্যর। সেই খামতি কাটিয়েই জাকার্তায় আসন্ন বিশ্বচ্যাম্পিয়নশিপে অংশ নিয়ে সোনা জিততে মরিয়া বঙ্গতনয়া। ইতিমধ্যে প্রস্তুতিও শুরু করে দিয়েছেন তিনি।\n\n(Zee 24 Ghanta App দেশ, দুনিয়া, রাজ্য, কলকাতা, বিনোদন, খেলা, লাইফস্টাইল স্বাস্থ্য, প্রযুক্তির লেটেস্ট খবর পড়তে ডাউনলোড করুন Zee 24 Ghanta App)",
    "আমিরাতে দেশের সুনাম বাড়াচ্ছেন প্রবাসী বাংলাদেশি ব্যবসায়ীরা ভিজিট ভিসায় আসা লাখো শ্রমিকের কর্মসংস্থান": "আরব আমিরাতে প্রবাসী বাংলাদেশিদের বড় একটি অংশ বিভিন্ন ব্যবসায় জড়িত। তারা দেশে বিনিয়োগের পাশাপাশি আমিরাতেও গড়ে তুলেছেন হাইপার মার্কেট, সুপার মার্কেট, পারফিউমস ফ্যাক্টরি, রিয়েল এস্টেট, মুদি দোকান, গার্মেন্টস ফ্যাক্টরি, রেডিমেড গার্মেন্টস ট্রেডিং, বোরকার দোকান, এমব্রয়ডারি, স্টিল ওয়ার্কশপ, গ্যারেজ, প্রিন্টিং প্রেস ও হোটেল-রেস্টুরেন্টসহ ছোট-বড় নানা রকম ব্যবসা প্রতিষ্ঠান। এগুলো কর্মদক্ষতা ও সততায় বেশ সুনাম ও সাফল্যের সাথে তারা পরিচালনা করে যাচ্ছেন।\n\nএকাধিক প্রবাসী ব্যবসায়ী ইনকিলাবকে জানান, তারা পর্যাপ্ত রেমিট্যান্স পাঠানোর পাশাপাশি বিদেশে ব্যবসা-বাণিজ্যের কষ্টার্জিত অর্থ দেশে বিনিয়োগ করে চলেছেন। কিন্তু ইতঃপূর্বে আমিরাতে দেশীয় শ্রমিক সঙ্কটে তাদের ব্যবসা বাণিজ্য পরিচালনায় চরম হিমশিম খেতে হয়েছিল। তারা বলেন, বাংলাদেশের বন্ধুপ্রতীম দেশ আমিরাত সরকার দেশটিতে ভিজিট ভিসায় আসা বাংলাদেশিদের নিয়োগ ভিসা লাগানোর সুযোগ দেয়ার পর আমিরাতে বাংলাদেশি কোম্পানি বা প্রতিষ্ঠানসহ বিভিন্ন দেশের কোম্পানিগুলোতে ভিজিট ভিসায় আসা লাখ লাখ বাংলাদেশির কর্মসংস্থান হয়েছে। পাশাপাশি প্রবাসী বাংলাদেশি ব্যবসায়ীদেরও দেশীয় শ্রমিক সঙ্কট অনেকটা নিরসন হওয়ায় তাদের ব্যবসা-বাণিজ্যে স্বস্তি ফিরে এসেছে। এ জন্য আমিরাত সরকারকে মোবারকবাদ জানান তারা।\n\nপ্রসঙ্গতঃ দীর্ঘ বছর যাবত আমিরাতে বাংলাদেশিদের নতুন নিয়োগ ভিসা বন্ধ থাকায় দেশীয় শ্রমিক সংকটে প্রবাসী ব্যবসায়ীরা তাদের ব্যবসা-প্রতিষ্ঠান চালাতে গিয়ে চরম হিমশিম খাচ্ছিলেন। তখন পরিস্থিতির শিকারে বাধ্য হয়ে শ্রমিক সংকট নিরসনে তারা ভারত, পাকিস্তান, নেপাল, ভুটান, নাইজেরিয়া ও ইথিওপিয়াসহ বিভিন্ন দেশের লোক এনে তাদের ব্যবসা-প্রতিষ্ঠানে নিয়োগ দিয়েছিলেন।\n\nতাদের মতে, ভিজিট ভিসায় বাংলাদেশ থেকে আমিরাতে এসে নিয়োগ ভিসা লাগানো পর্যন্ত অনেক খরচ পড়ে যায়। যা সহায়-সম্বল বিক্রি আর ধারদেনা করে আসা লোকজনের পক্ষে খুবই কষ্টসাধ্য।\n\nঅপরদিকে ভিজিট ভিসায় এসে অনেকেই প্রতারিত হচ্ছেন এবং চাকরির অনিশ্চয়তায় অনাকাক্সিক্ষত সমস্যার সম্মুখীন হয়ে বিভিন্ন কোম্পানি বা প্রতিষ্ঠানের দ্বারে দ্বারে ঘুরে বেড়াচ্ছেন। এতে কেউ কেউ চাকরির ব্যবস্থা করতে পারলেও অনেকই চাকরির ব্যবস্থা করতে না পেরে বা আদম দালালের খপ্পরে পড়ে প্রতারিত হয়ে পরিস্থিতির শিকারে ভিজিট ভিসার মেয়াদ শেষে দেশে ফিরে না গিয়ে অবৈধ হয়ে থেকে যাচ্ছেন। যা এ দেশটির আইনে মারাত্মক অপরাধ।\n\nতাই প্রবাসী ব্যবসায়ীদের দাবি আবারো কুটনৈতিক তৎপরতা জোরদার করে আগের মতো সরাসরি নিয়োগ ভিসা চালুর ব্যবস্থা করা গেলে একদিকে ব্যবসায়ীরা তাদের ব্যবসা প্রতিষ্ঠানে দেশীয় শ্রমিক নিয়োগ দিয়ে আরো সাফল্য অর্জন করতে পারবেন। অন্যদিকে আমিরাতে কর্মসংস্থান হবে ব্যাপক বাংলাদেশির।",
    "মারা গেল দেশের বিরল প্রজাতির একমাত্র বৃক্ষ ‘আফ্রিকান টিকওক’": "মারা গেছে বাংলাদেশের বিরল প্রজাতির বৃক্ষ ‘আফ্রিকার টিকওক’। বাংলাদেশে এ প্রজাতির বৃক্ষ ছিল একমাত্র কমলগঞ্জের লাউয়াছড়া জাতীয় উদ্যানে। স্থানীয়দের কাছে এ বৃক্ষ ‘অজ্ঞান গাছ’ হিসেবে পরিচিত ছিল। এ বনে ঘুরতে আসা দেশি-বিদেশি পর্যটকদের আকর্ষণের কেন্দ্রবিন্দু ছিল বিরল এ বৃক্ষটি। বন বিভাগ বলছে, গাছটি মারা যাওয়ায় এ প্রজাতির বৃক্ষও দেশ থেকে বিলুপ্ত হয়ে গেল। বন বিভাগ জানায়, কমলগঞ্জের লাউয়াছড়া জাতীয় উদ্যানের ১৬৭ প্রজাতির বৃক্ষের মধ্যে ‘আফ্রিকান টিকওক’ প্রজাতির বৃক্ষ হলো একটি। এ জাতীয় দুটি বিশাল বৃক্ষ ছিল লাউয়াছড়া বনে। দেশে এ প্রজাতির বৃক্ষ আর কোনো বনে নেই। ২০০৬ সালে এর একটি বৃক্ষ ঝড়ে উপড়ে পড়ে যাওয়ার পর টিকে ছিল মাত্র একটি। চিরহরিৎ এ বনে টিকে থাকা ওই ‘আফ্রিকান টিকওক’ বৃক্ষের সব পাতা সম্প্রতি ঝরে পড়ে।\n\nবিজ্ঞাপন\n\nবৃক্ষের গোড়ায় ধরেছে পচন। এতে ধারণা করা হচ্ছে, প্রাচীন এ বৃক্ষটি মারা গেছে। লাউয়াছড়া বন বিট কর্মকর্তা আনিসুর রহমান বিষয়টি নিশ্চিত করে বলেন, ‘বর্তমান বৃষ্টি মৌসুমে প্রায় ১০০ ফিট উচ্চতা ও ১২ ফিট গোলাকারের বিরল প্রজাতির ‘আফ্রিকান টিকওক’ গাছের পাতা সমপ্রতি ঝরে গাছটির গোড়ায় পচন ধরেছে। ধারণা করা হচ্ছে, গাছটি মারা গেছে। বন বিভাগের বন্যপ্রাণী ব্যবস্থাপনা ও প্রকৃতি সংরক্ষণ বিভাগের সিলেট বিভাগীয় বন কর্মকর্তা মো. রেজাউল করিম চৌধুরী সাংবাদিকদের বলেন, লাউয়াছড়া জাতীয় উদ্যানে মোট দুটি আফ্রিকান টিকওক বৃক্ষ ছিল। দুটি বৃক্ষের মধ্যে ২০০৬ সালে ঝড়ে একটি উপড়ে পড়ে। একমাত্র যে গাছটি উদ্যানে ছিল সেটিও পাতা ঝরে পড়া এবং গোড়ায় পচন দেখে বিষয়টি বাংলাদেশ বন গবেষণা ইনিস্টিউট (বিএফআরআই) কে অবগত করা হয়েছে। বৃক্ষটির বয়স সম্পর্কে কোনো তথ্য-উপাত্ত নেই বন বিভাগের কাছে। তবে ধারণা করা হচ্ছে, বৃক্ষটির বয়স ৯০-৯২ বছর হবে। বন বিভাগের সিলভিকালচার টিচার্স বিভাগ সূত্রে জানা যায়, বহু চেষ্টা করেও বৃক্ষটি থেকে কোনো বংশবিস্তার করা সম্ভব হয়নি। কারণ ‘আফ্রিকান টিকওক’ বৃক্ষটির কোনো বীজ ছিল না। ফুল ধরলেও ঝরে পড়ে যেত। কয়েক বছর পূর্বে ওই বৃক্ষটি থেকে কাটিং সংগ্রহ করা হলেও তাতে কোনো লাভ হয়নি। তথ্যানুসন্ধানে জানা গেছে, ১৯৩০ সালে এক বৃটিশ কর্মকর্তা কমলগঞ্জে অবস্থিত লাউয়াছড়া জাতীয় উদ্যানে আসেন। তখন প্রাকৃতিক এ সংরক্ষিত বনের অধিকাংশ গাছ কেটে কৃত্রিমভাবে চাপালিশ, সেগুন, গর্জন, লোহাকাট, রক্তনসহ বিভিন্ন প্রজাতির বৃক্ষের চারা রোপণ করা হয়। ধারণা করা হচ্ছে, এসব বৃক্ষের মধ্যে ছিল ওই ‘আফ্রিকান টিকওক’ বৃক্ষ দুটির চারাও। বাংলাদেশের একমাত্র আফ্রিকান টিকওক বৃক্ষটি স্থানীয়দের কাছে ‘অজ্ঞান গাছ’ হিসেবে পরিচিত ছিল। লোকমুখে শোনা গেছে এই বৃক্ষের পাশ দিয়ে কোনো পথচারী হেঁটে গেলে বা বৃক্ষের নিচে দাঁড়ালে অজ্ঞান হয়ে পড়তো। এ নিয়ে নিকট অতীতে সংবাদপত্রের শিরোনাম হলেও এর কোনো সত্যতা মিলেনি। তবে এক বৃক্ষ গবেষণায় দেখা গেছে, এই বৃক্ষে কার্বলিক অ্যাসিড ও ক্লোরোফর্মের উপস্থিতি রয়েছে। এ কারণে বৃক্ষটির পাশে বেশিক্ষণ দাঁড়ালে অনেকেরই একটু ঘুম ঘুম ভাব তৈরি হতে পারে। আবার প্রতিক্রিয়া হিসেবে নাক ও গলা জ্বলা এবং হাপানির সম্ভাবনাও বিদ্যমান। বন বিভাগ সূত্রে জানা গেছে, আফ্রিকান টিকওক প্রজাতির ক্লোফোরা এক্সেলসা (সাধারণত আফ্রিকান টাক, মভিলে বা ইরোকো নামে পরিচিত) ক্রান্তীয় আফ্রিকার একটি বৃক্ষ। এ জাতীয় বৃক্ষ আফ্রিকা মহাদেশের অ্যাঙ্গোলা, বেনিন, বুরুন্ডি, ক্যামেরুন, মধ্য আফ্রিকা প্রজাতন্ত্র, কঙ্গো প্রজাতন্ত্র, গিনি, ইথিওপিয়া, গ্যাবন, ঘানা, আইভরি কোস্ট, কেনিয়া, মালাউই, মোজাম্বিক, নাইজেরিয়া, রুয়ান্ডাসহ বিভিন্ন দেশে রয়েছে। এর প্রাকৃৃতিক বাসস্থান রেইন ফরেস্ট চিরহরিৎ বনে। বর্তমানে এই প্রজাতিটি আদি জন্মভূমি আফ্রিকাতেই রয়েছে চরম ঝুঁকির মুখে। আফ্রিকা মহাদেশের বিভিন্ন দেশে স্থানীয়ভাবে ‘আফ্রিকান টিকওক’ বৃক্ষকে আফ্রিকান ওক, আবেং, আলা, বঙ্গ, বাঙ্গি, বাঙ্গু, ডেইডি, ইরোকো, কাম্বালা, মকুকো, মুরিতুলুল্ডা, মুউলে, মউউল, নোংন্ড, ওডুম, টুলে, উলোকো, লোকো, এমএসুল, মালালা, অজিজ, রোক, সিঙ্গা নামে ডাকা হয়। দেশে একমাত্র লাউয়াছড়া বনের সারি সারি বিশাল আকৃতির নানা প্রজাতির বৃক্ষের মধ্যে বন বিট কার্যালয়ের সামনেই এতোদিন এ জাতীয় বৃক্ষটি মাথা উঁচু করে দাঁড়িয়ে ছিল। আফ্রিকান টিকওক বৃক্ষটি মারা যাওয়ায় দেশ থেকে এ প্রজাতির বৃক্ষও বিলুপ্ত হয়ে গেল। মারা যাওয়া বৃক্ষটি হাজারো বৃক্ষের ভীড়ে বর্তমানে মাথা উঁচু করে দাঁড়িয়ে আছে।",
    "এবার ফাঁস হলো মেসিদের কাতার বিশ্বকাপের অ্যাওয়ে জার্সি": "",
    "যুক্তরাষ্ট্রের আর্থিক স্বচ্ছতার তালিকায় নেই বাংলাদেশ": "শর্তপূরণে বাংলাদেশের উল্লেখযোগ্য অগ্রগতি হয়েছে। তবে আর্থিক স্বচ্ছতার আন্তর্জাতিক মানদণ্ডের ন্যূনতম শর্ত পূরণকারী দেশগুলোর তালিকায় নেই বাংলাদেশ। এক্ষেত্রে আর্থিক স্বচ্ছতার মানকে উন্নত করতে চার দফা সুপারিশ করা হয়েছে। তা হলো- এক. আন্তর্জাতিক নীতিতে গ্রহণযোগ্য বাজেট ডকুমেন্ট প্রস্তুত করতে হবে। দুই. সর্বোচ্চ নিরীক্ষা বা অডিট বিষয়ক প্রতিষ্ঠানগুলোর স্বাধীনতার মানদণ্ড পূরণ নিশ্চিত করতে হবে এবং তাদের থাকতে হবে পর্যাপ্ত জনবল। তিন. সময়মতো অডিট রিপোর্ট প্রকাশ করতে হবে। থাকতে হবে বাস্তব অনুসন্ধান তথ্য, সুপারিশ এবং বিস্তারিত নিরীক্ষা প্রতিবেদন। চার. প্রাকৃতিক সম্পদ আহরণে সম্পাদিত চুক্তির মৌলিক তথ্যগুলো জনগণের সামনে প্রকাশ করতে হবে এবং অব্যাহতভাবে তাদের নাগালের মধ্যে রাখতে হবে। এতে বাংলাদেশের যেসব অসঙ্গতি আছে তাও তুলে ধরা হয়েছে। শুক্রবার যুক্তরাষ্ট্রের পররাষ্ট্র মন্ত্রণালয় আর্থিক স্বচ্ছতার আন্তর্জাতিক মানদণ্ডের ন্যূনতম শর্ত পূরণকারী দেশগুলোর তালিকা প্রকাশ করে।\n\nবিজ্ঞাপন\n\nএই প্রতিবেদনের শিরোনাম- ২০২২ ফিজক্যাল ট্রান্সপারেন্সি রিপোর্ট (এফটিআর)। মোট ১৪১টি দেশের ওপর এই মূল্যায়ন উপস্থাপন করা হয়। বলা হয়, ওই দেশগুলোর মধ্যে ৭২টি দেশ আর্থিক স্বচ্ছতার ন্যূনতম শর্ত পূরণ করেছে। ৬৯টি দেশ তা পূরণ করতে পারেনি। তবে আর্থিক স্বচ্ছতার জন্য প্রয়োজনীয় ন্যূনতম শর্ত পূরণের জন্য উল্লেখযোগ্য অগ্রগতি করেছে ২৭টি দেশ। তার মধ্যে আছে বাংলাদেশ।\n\nযে দেশগুলো ২০২২ সালে ন্যূনতম শর্ত পূরণ করেছে তার মধ্যে উল্লেখযোগ্য হলো- আলবেনিয়া, আর্জেন্টিনা, আর্মেনিয়া, বসনিয়া ও হার্জেগোভিনা, বোতসোয়ানা, ব্রাজিল, বুলগেরিয়া, বুরকিনা ফাসো, ক্যাবো ভারডি, চিলি, কলম্বিয়া, কোস্টারিকা, আইভরিকোস্ট, ক্রোয়েশিয়া, চেক প্রজাতন্ত্র, এস্তোনিয়া, ফিজি, গাম্বিয়া, জর্জিয়া, ঘানা, গ্রিস, গুয়াতেমালা, গায়ানা, হন্ডুরাস, হাঙ্গেরী, ভারত, ইন্দোনেশিয়া, ইসরাইল, জ্যামাইকা, জর্ডান, কোনিয়া, কসোভো, কিরগিজ প্রজাতন্ত্র, লাতভিয়া, লিথুয়ানিয়া, মালয়েশিয়া, মালটা, মার্শাল আইল্যান্ডস, মৌরিতিয়াস, মেক্সিকো, মাইক্রোনেশিয়া, মলদোভা, মঙ্গোলিয়া, মন্টিনেগ্রো, মরক্কো, নামিবিয়া, নেপাল, নাইজেরিয়া, নর্থ মেসিডোনিয়া, পানামা, প্যারাগুয়ে, পেরু, ফিলিপাইন, পোল্যান্ড, পর্তুগাল, রোমানিয়া, সামোয়া, সার্বিয়া, সিসিলি, সিঙ্গাপুর, স্লোভাকিয়া, স্লোভেনিয়া, দক্ষিণ আফ্রিকা, শ্রীলঙ্কা, থাইল্যান্ড, তিমুর লেস্তে, টোগো, টোঙ্গা, ত্রিনিদাদ অ্যান্ড টোবাগো, তিউনিশিয়া, তুরস্ক এবং উরুগুয়ে। এই তালিকায় রয়েছে এশিয়া মহাদেশের ভারত, নেপাল ও শ্রীলঙ্কার নাম। অন্যদিকে বাংলাদেশ যাদের কাতারে আছে তার মধ্যে আছে পাকিস্তান, মালদ্বীপ, আফগানিস্তান ও মিয়ানমার। ২০১৪ সালে যেসব দেশকে আর্থিক স্বচ্ছতা বিষয়ক রিপোর্টে তুলে ধরা হয়েছিল, তাদের পারফরমেন্স রিভিউ করা হয় এতে।\n\nযেসব দেশ আর্থিক স্বচ্ছতায় যারা ন্যূনতম মানদণ্ড পূরণ করতে পারেনি, তাদের মূল্যায়ন করা হয়েছে এতে। ইঙ্গিত দেয়া হয়েছে এসব দেশ ২০২১ সালের ১লা জানুয়ারি থেকে ৩১শে ডিসেম্বর পর্যন্ত এই শর্ত পূরণের দিকে উল্লেখযোগ্য অগ্রগতি অর্জন করেছে কিনা। আর্থিক স্বচ্ছতা নাগরিকদের কাছে তথ্য পৌঁছে দেয় যে, কীভাবে সরকার এবং ট্যাক্স রেভিনিউ খরচ করা হচ্ছে। একে বলা হয় সরকারি আর্থিক ব্যবস্থাপনার একটি কার্যকর গুরুত্বপূর্ণ উপাদান। এর মধ্যদিয়ে বাজেট সম্পর্কে জানতে পারে নাগরিকরা। ফলে তারা সরকারকে জবাবদিহিতায় নিতে পারে। আয়-ব্যয় সহ বাজেটের তথ্যের পর্যাপ্ততা ও প্রাকৃতিক সম্পদ আহরণের জন্য সরকারের বিভিন্ন চুক্তি ও নিবন্ধন দেয়ার প্রক্রিয়ার স্বচ্ছতা মূল্যায়ন করা হয়েছে এই প্রতিবেদনে। এর বাংলাদেশ অংশে বলা হয়েছে, রিভিউ সময়কালে সরকার বছরের শেষে যৌক্তিক সময়ে রিপোর্ট প্রকাশ করে উল্লেখযোগ্য অগ্রগতি করেছে বাংলাদেশ। তারা এক্সিকিউটিভ বাজেট প্রস্তাব তৈরি করেছে। জনগণ যাতে সহজেই হাতের নাগালে পায়, সেজন্য এই বাজেটকে অনলাইনে সহজলভ্য করেছে। ঋণ বাধ্যবাধকতা বিষয়ক তথ্য জনগণের জন্য সহজলভ্য ছিল।\n\nসরকারি ব্যাজেট এবং প্রাকৃতিক সম্পদভিত্তিক রাজস্ব সহ সব রকম রাজস্বের বিষয়ে সরকারের একটি বাস্তব চিত্র সরবরাহ করা হয়েছে। তবে বাজেট বিষয়ক তথ্য সাধারণত নির্ভরযোগ্য বলে বিবেচিত হয়। কিন্তু আন্তর্জাতিক গ্রহণযোগ্য নীতি (প্রিন্সিপালস) অনুযায়ী এই বাজেট ডকুমেন্ট প্রস্তুত করা হয়নি। সরকারের সর্বোচ্চ অডিট সংস্থা সরকারি হিসাব রিভিউ করে দেখেছে। কিন্তু রিভিউ রিপোর্টে উল্লেখযোগ্য বাস্তবসম্মত কোনো অনুসন্ধান তথ্য ছিল না। একটি যৌক্তিক সময়ের মধ্যে তা জনগণের জন্য সহজলভ্য করা হয়নি। সর্বোচ্চ অডিট প্রতিষ্ঠান স্বাধীনতার আন্তর্জাতিক মানদণ্ড পূরণ করেনি। সরকার আইন বা প্রবিধান নির্দিষ্ট করেছে। প্রাকৃতিক সম্পদ আহরণ চুক্তি এবং লাইসেন্স প্রদানের জন্য মানদণ্ড এবং পদ্ধতিগুলো অনুশীলন করতে দেখা গেছে। কিন্তু এসব বিষয়ে মৌলিক তথ্য জনগণের জন্য অবাধ নয়।",
    "পাইপলাইনে ৪ লাখ ৮৫ হাজার কোটি টাকা": "উন্নয়ন সহযোগীদের প্রতিশ্রুত ৪৮ দশমিক ৫৪ বিলিয়ন ডলার পাইপলাইনে পড়ে আছে। স্থানীয় মুদ্রায় যা প্রায় ৪ লাখ ৮৫ হাজার ৪০০ কোটি টাকা। এছাড়া ঋণ গ্রহণে এখনো স্বস্তিদায়ক অবস্থায় আছে বাংলাদেশ। তবে বৈদেশিক ঋণের চুক্তির ক্ষেত্রে নানা ধরনের ত্রুটি এবং শর্ত না বুঝে চুক্তি করায় পরবর্তীকালে তা গলার ফাঁস হয়ে দাঁড়াচ্ছে। সেই সঙ্গে প্রকল্প তৈরি, অনুমোদন ও তদারকির ক্ষেত্রে নানা অনিয়ন ও দুর্নীতি হয় বলে মনে করা হচ্ছে। অর্থনৈতিক সম্পর্ক বিভাগের (ইআরডি) এক সেমিনারে এসব বিষয় উঠে আসে। রোববার ‘সুশাসন নিশ্চিতকরণে বৈদেশিক ঋণ ব্যবস্থাপনা’ শীর্ষক এ সেমিনারের সঞ্চালনা করেন ইআরডি সচিব শরিফা খান।\n\nসেমিনারে মন্ত্রিপরিষদ সচিব খন্দকার আনোয়ারুল ইসলাম বলেন, প্রকল্পের গাড়ি কেন পরিকল্পনা কমিশনকে দিতে হবে? এখন থেকে প্রকল্পের গাড়ি মন্ত্রণালয়ের কোনো কর্মকর্তার কাছে যাবে না। হারাম খেলে উন্নয়ন তো দূরের কথা কখনও কিছুই হবে না। এ সময় ইআরডি, পরিকল্পনা কমিশন এবং আইএমইডির কর্মকর্তাদের এক হাত নেন তিনি। বলেন, মানুষ হারাম খেলে, চুরি করলে দেশের উন্নতি হবে না। মানুষের চরিত্র ঠিক করতে হবে সবার আগে। চুক্তির শর্ত না বুঝে ইআরডির কর্মকর্তারা চুক্তি সই করেন। এতে পরে ‘গলার ফাঁস’ হয়ে যায়। কিছু করার থাকে না। মামলা করলে দেখা যাবে যারা স্বাক্ষর করেছেন তাদের জেলে ঢুকতে হবে। এদিকে পরিকল্পনা কমিশনের কর্মকর্তারা ঠিকমতো ডিপিপি (উন্নয়ন প্রকল্প প্রস্তাব) না পড়েই প্রকল্প অনুমোদনের জন্য উপস্থাপন করেন। এতে পরে ব্যয় ও সময় বাড়াতে হয়। প্রকল্পে বেশি ব্যয় ধরা হয়। এটা এক ধরনের ডাকাতি। এগুলো বন্ধ করতে হবে। এ সময় উপস্থিত বিভিন্ন কর্মকর্তাকে প্রশ্নবাণে জর্জরিত করেন।\n\nরাজধানীর শেরেবাংলা নগরের এইসি সম্মেলন কক্ষে অনুষ্ঠিত সেমিনারে প্রধান অতিথি ছিলেন পরিকল্পনামন্ত্রী এমএ মান্নন। বিশেষ অতিথি ছিলেন পরিকল্পনা প্রতিমন্ত্রী ড. শামসুল আলম ও মন্ত্রিপরিষদ সচিব খন্দকার আনোয়ারুল ইসলাম। বক্তব্য দেন-পরিকল্পনা সচিব মামুন-আল-রশীদ। বৈদেশিক ঋণের বর্তমান অবস্থা সম্পর্কে তুলে ধরেন ইআরডির অতিরিক্ত সচিব মোস্তাফিজুর রহমান।\n\nসেমিনারে জানানো হয়, বৈদেশিক ঋণ গ্রহণ বাড়ছে বাংলাদেশের। তবে তা এখনও গ্রহণ সীমার মধ্যেই আছে। মোট দেশজ উৎপাদনের (জিডিপি) ৪০ শতাংশ পর্যন্ত আমরা ঋণ নিতে পারি। আমরা এখন ঋণ নিচ্ছি জিডিপির ১২ দশমিক ৯৪ শতাংশ। এছাড়া রপ্তানি ও রেমিট্যান্সের হিসাবে ঋণ নিতে পারি ১৮০ শতাংশ। সেখানে ৮৫ দশমিক ৫৭ শতাংশ। মোট রাজস্ব আয়ের ১৫ শতাংশ ঋণ নেওয়া গেলেও আমরা নিচ্ছি ৪ দশমিক ৭১ শতাংশ। দেখা যাচ্ছে, আমাদের সক্ষমতার অনেক কম বৈদেশিক ঋণ নিচ্ছি। তবে গত কয়েক বছরে ঋণ গ্রহণ বেড়েছে। এই ঋণ পরিশোধেরও চাপ বাড়বে আগামীতে। আরও জানানো হয়, ১৯৭২-৭৩ অর্থবছর থেকে শুরু করে ২০২১-২২ অর্থবছর পর্যন্ত আমাদের দেশে বৈদেশিক ঋণের প্রতিশ্রুতি এসেছে ১৬৯ দশমিক ৪৯ বিলিয়ন ডলার। এর বিপরীতে অর্থছাড় হয়েছে ১১১ দশমিক ৩৮ বিলিয়ন ডলার। এখনও পাইপলাইনে পড়ে আছে ৪৮ দশমিক ৫৪ বিলিয়ন ডলার। এখনো স্বল্প সুদের ঋণ বেশি পাচ্ছে বাংলাদেশ। মোট ঋণের ৭৬ দশমিক ৯৫ শতাংশ হলো ফিক্সড রেটের বা স্বল্প সুদের ঋণ। এছাড়া ফ্লটিং রেট বা কিছুটা অনমনীয় ঋণ ২৩ দশমিক ০৫ শতাংশ। এগুলোর গড় সুদের হার ১ দশমিক ৫ শতাংশ। গড়ে ২৮ বছরে এসব ঋণ পরিশোধ করতে হবে। গড় রেয়াতকাল ৭ দশমিক ৬ শতাংশ। সেই সঙ্গে মোট বৈদেশিক ঋণের মধ্যে দ্বিপাক্ষিক ঋণ মাত্র ৪০ শতাংশ আর বহুপাক্ষিক ঋণ ৬০ শতাংশ। সবচেয়ে বেশি ঋণ নেওয়া হচ্ছে বিশ্বব্যাংক (আইডিএ) থেকে ৩২ শতাংশ, এডিবি থেকে ২৪ শতাংশ, জাপান থেকে ১৮ শতাংশ, চীনের ৮ শতাংশ, রাশিয়ার ৫ শতাংশ, ভারতে ২ শতাংশ, আইডিবি ও এআইআইবির ১ শতাংশ এবং অন্যান্য উৎস থেকে নেওয়া হয়েছে ৫ শতাংশ ঋণ।\n\nসেমিনারে আরও জানানো হয়, মোট গ্রহণ করা ঋণের মধ্যে এসডিআরে নেওয়া হয়েছে সবচেয়ে বেশি ৪১ শতাংশ ঋণ। এরপরই রয়েছে মার্কিন ডলারে ৩২ শতাংশ, জাপানি ইয়েনে ১৮ শতাংশ, ইউরোয় ৩ শতাংশ এবং অন্যান্য মুদ্রায় ৬ শতাংশ ঋণ নেওয়া হচ্ছে।\n\nখন্দকার আনোয়ারুল ইসলাম আরও বলেন, প্রকল্প প্রস্তাবে কখনও যাতে ডিপিএম (সরাসরি ক্রয়) বা একক ক্রয় ব্যবস্থা উল্লেখ না থাকে সেদিকে নজর দিতে হবে। এক্ষেত্রে ওটিএম বা ওপেন টেন্ডারিং মেথড কথাটি উল্লেখ থাকতে হবে। এছাড়া মধ্যমেয়াদি বাজেট কাঠামোর নির্ধারিত সিলিংয়ের বাইরে কোনো প্রকল্পের পিইসি (প্রকল্প মূল্যায়ন কমিটির) সভাই করা উচিত নয়। সচিবরা যদি মিথ্যা প্রত্যয়নপত্র দেন তাহলেও সেটি ফেরত দেওয়া উচিত। মেট্রোরেল প্রকল্পে এক কিলোমিটার করতে প্রায় ৮ হাজার কোটি টাকার মতো খরচ ধরা হয়েছে। অথচ ঢাকা আশুলিয়া এলিভেটেড এক্সপ্রেসওয়ে করতেও এরকমই টাকা লাগবে। পরিকল্পনা কমিশন অনেক বড় প্রকল্পে কিছুই করেনি। যেমন মেট্রোরেল, থার্ড টার্মিনাল এবং রূপপুর পারমাণবিক বিদ্যুৎ প্রকল্পে কিছুই করা হয়নি। ১ হাজার কোটি টাকার প্রকল্প যদি ২ হাজার কোটি টাকা ধরা হয়, তাহলে এটা ডাকাতি ছাড়া কিছুই নয়। কুকুরকে কেউ অকুকুর বা গরুকে কেউ অগরু বলে না। কিন্তু মানুষের যখন মানবিক বৈশিষ্ট্য হারিয়ে যায় তখন তাকে অমানুষ বলা হয়। পরিকল্পনা কমিশনের কর্মকর্তাদের প্রকল্পের গাড়ি দিতে হয়। এটা কেন দিতে হবে। আন-অফিশিয়ালি কে কটা গাড়ি ব্যবহার করেন তার হিসাব আমি দিতে বলেছি। আমরা যদি উলটাপালটা বা অচপয় করি তাহলে পরকালে ১৭ কোটি মানুষের পায়ে পড়তে হবে। সরকারি ১ টাকা অপচয় করলে তার জবাবদিহি করতে হবে।\n\nএমএ মান্নান বলেন, উন্নয়ন করতে গেলে ঋণের কোনো বিকল্প নেই। আমাদের সক্ষমতা আছে, তাই বিদেশি ঋণ নিতে হবে। তবে তা নিতে হবে বুঝেশুনে হিসাব করে। ঋণ নিয়ে উৎপাদনশীল কাজে ব্যবহার করতে হবে। আমাদের নেকড়ে নেকড়ে বলে ভয় পেলে চলবে না। কিন্তু যাছাই-বাছাই করেই ঋণ নিতে হবে। প্রকল্প প্রস্তাবের ভেতরে আমাদের ঢুকতে হবে। ভেঙেচুরে ভেতরে ঢুকে দেখতে হবে গাড়িঘোড়াসহ কি কি প্রস্তাব দেওয়া হয়েছে। তিনি বলেন, ইকোনমিক ক্যাডার গুলিয়ে ফেলা ঠিক হয়নি। পরিকল্পনা কমিশনের জন্য আলাদা বিশেষায়িত জ্ঞানের প্রয়োজন। বিষয়টি ভেবে দেখতে হবে। তিনি আরও বলেন, যে কোনো প্রস্তাব আসলে আপনারা ভয় পাবেন না। অমুক সচিব কি বলবে, অমুক মন্ত্রী কি বলবে। এসব বাদ দিয়ে সুন্দর ভাষায় লিখে প্রকল্প ফেরত দিয়ে দেবেন।\n\nড. শামসুল আলম বলেন, ঋণ আমাদের নিতে হবে। তবে তা কি কাজে লাগবে সেটি দেখতে হবে। ঋণ ব্যবস্থা ঠিক না হলে নাইজেরিয়া, শ্রীলংকার মতো অবস্থা হতে পারে। শ্রীলংকা দক্ষিণ এশিয়া অনেক সমৃদ্ধশালী দেশ ছিল। তাদের ভুলের কারণে আজ দেউলিয়া অবস্থায় পতিত হয়েছে। বিদেশি ঋণের ক্ষেত্রে কেনাকাটায় সতর্ক থাকতে হবে। তিনি আরও বলেন, প্রকল্প নেওয়ায় চাপ আসবে। অনেক সময় আর্থ-সামাজিক কারণে কিছু কিছু প্রকল্প দিতেও হয়। এজন্য রাজনৈতিক সদিচ্ছা দরকার। যেমন মাশরুম চাষ প্রকল্প নেওয়া হয়েছে। কিন্তু ৩৪ বছর ধরে চলা এরকম একটি প্রকল্পের ফল যাচাই না করেই আর একটি প্রকল্প কেন নিতে হবে। সেখানে কৃষিমন্ত্রী প্রভাবশালী বলে হয়তো শেষ পর্যন্ত দিতে হয়েছে।\n\nমামুন-আল-রশীদ বলেন, যেসব মন্ত্রণালয় প্রকল্প প্রস্তাব করে তারা অনেক কিছুই না ভেবেই করে। পরবর্তীকালে নানাভাবে চাপ দেওয়া হয়। কিন্তু এই চাপের কাছে নতি স্বীকার করলে হবে না। শরিফা খান বলেন, নিজেকে শুদ্ধ করতে হবে। দেশ ও দেশের মানুষের কল্যাণে কাজ করতে হবে।",
    "বিশ্ববিদ্যালয়ের মাঠে নমাজ-পাঠ, ‘জয় শ্রী রাম’ স্লোগান তুলে তুমুল বিক্ষোভ ছাত্রদের": "বিশ্ববিদ্যালয়ের মাঠে সহপাঠীদের কয়েকজনের নমাজ পাঠে তুমুল আপত্তি ছাত্রদেরই একাংশের। বিশ্ববিদ্যালয়ের খোলা জায়গায় নমাজ পাঠ বন্ধের আবেদন জানিয়ে কর্তৃপক্ষের দ্বারস্থ একাংশের পড়ুয়ারা। ঘটনার প্রতিবাদে চলে ব্যাপক বিক্ষোভ। সূত্র মারফত জানা গিয়েছে, বিক্ষোভের সময় একদল ছাত্রের মুখে শোনা যায়, ‘এক হি নারা, এক হি নাম, জয় শ্রী রাম, জয় শ্রী রাম’। যদিও এই বিক্ষোভে রাজনৈতিক মদত দেখছে না বিশ্ববিদ্যালয় কর্তৃপক্ষ।\n\nজানা গিয়েছে, চলতি সপ্তাহের শুরুতে গুরগাঁওয়ের জিডি গোয়েঙ্কা বিশ্ববিদ্যালয়ের মাঠে নমাজ পড়তে দেখা যায় ২০ জনেরও বেশি বিদেশি ছাত্রদের। মাঠে ফুটবল খেলার ফাঁকেই নমাজ পাঠ করতে দেখা গিয়েছিল ওই পড়ুয়াদের। এর পরেই বিশ্ববিদ্যালয়ে শুরু হয় প্রবল বিক্ষোভ। সূত্র মারফত জানা গিয়েছে, বিক্ষোভকারী পড়ুয়ারা ‘জয় শ্রী রাম’ স্লোগান তুলে নমাজ পাঠের বিরুদ্ধে সোচ্চার হতে থাকেন। তাঁরা বিশ্ববিদ্যালয়ের রেজিস্ট্রারের কাছে অভিযোগও জানিয়েছেন।\n\n”বিশ্ববিদ্যালয়ে কোনও ধর্মীয় আচার পালন অনুচিত, খোলা জায়গায় নামাজ পড়া উচিত নয়।” অবিলম্বে রেজিস্ট্রারকে বিশ্ববিদ্যালয়ের খোলা মাঠে নমাজ পাঠ বন্ধে যথোপযুক্ত পদক্ষেপ করতেও আবেদন জানিয়েছেন ওই পড়ুয়ারা। সূত্র মারফত জানা গিয়েছে, এই বিক্ষোভের সময় একদল ছাত্রকে বলতে শোনা গিয়েছে, ‘এক হি নারা, এক হি নাম, জয় শ্রী রাম, জয় শ্রী রাম’।\n\nবিশ্ববিদ্যালয়ের রেজিস্ট্রার জানিয়েছেন, মঙ্গলবার কিছু সময়ের জন্যই ওই ঘটনাটি ঘটেছে। ৮-১০ জন বিদেশি ছাত্র যাঁদের মধ্যে অধিকাংশই আফ্রিকান দেশগুলি (নাইজেরিয়া, ইথিওপিয়া) থেকে বিশ্ববিদ্যালয়ে পড়তে এসেছেন। মাঠে ফুটবল খেলছিলেন ওই ছাত্ররা। নামাজের সময় হয়ে গেলে মাঠেই তাঁরা নমাজ পাঠ শুরু করেন। এরপরেই কমপক্ষে ২০ জন পড়ুয়া খোলা জায়গায় নামাজ পড়া নিয়ে আপত্তি জানায়। করিডোরেও কিছু স্লোগান হচ্ছিল। খোলা জায়গায় নমাজ পাঠের বিরুদ্ধে বিক্ষোভ দেখাচ্ছিলেন ওই ছাত্ররা।\n\nআরও পড়ুন- করোনার প্রভাব কাটিয়ে চাঙ্গা ভারতীয় অর্থনীতি, ব্রিটেনকে টপকে পঞ্চমে দেশ!\n\nযদিও আলোচনার মাধ্যমে বিক্ষোভকারী পড়ুয়াদের শান্ত করা হয়েছে। রেজিস্ট্রার ডাঃ ধীরেন্দ্র সিং পরিহার বলেন, ”বিদেশি ওই ছাত্রদেরও আমরা সব বুঝিয়ে বলেছি। তাঁদের হোস্টেলের ঘরেই বা মসজিদে গিয়ে নামাজ পাঠ করতে বলা হয়েছে। খোলা জায়গায় নমাজ পাঠ যাতে ওঁরা বন্ধ করেন সেব্যাপারেও অনুরোধ জানিয়েছি।”\n\nগুরগাঁওয়ের এই বিশ্ববিদ্যালয়ের একটি ঘর নাকি নমাজ পাঠের জন্য বরাদ্দ করা রয়েছে। যদিও এটি নিছকই একটি গুজব বলে দাবি করেছেন বিশ্ববিদ্যালয়ের রেজিস্ট্রার ডাঃ ধীরেন্দ্র সিং পরিহার।\n\nতিনি বলেন, ”এসব গুজব। ভিত্তিহীন কথা। বিশ্ববিদ্যালয় কোনও সম্প্রদায়ের মধ্যে বৈষম্য করে না। এই বিষয়গুলি নিয়ে অতীতে বিশ্ববিদ্যালয়ে কোনও বিরোধ হয়নি।” এমনকী যে ছাত্ররা নমাজ পাঠ নিয়ে আপত্তি তুলেছিলেন তাঁদেরও কোনও রাজনৈতিক উদ্দেশ্য ছিল না বলেই দাবি করেছেন রেজিস্ট্রার।",
    "রানির মৃত্যু : শোকের ছায়ার পাশে নির্মম ইতিহাসও": "যুক্তরাজ্যের রাজ সিংহাসনে সবচেয়ে দীর্ঘকাল আসীন রানি দ্বিতীয় এলিজাবেথের মৃত্যুতে শোকের ছায়া পড়েছে বিশ্বজুড়ে, সেই সঙ্গে এ মৃত্যু আরও একবার উস্কে দিয়েছে ব্রিটেনের আড়াইশ’ বছরের উপনিবেশ আমলের নির্মম ইতিহাস।\n\nরানিকে সেই আমলের শেষ প্রভু হিসেবে চিহ্নিত করে ব্রিটেনের রাজপরিবারের চাঁছাছোলা সমালোচনা করছেন দেশটির ঔপনিবেশিক আমলে নির্মম নির্যাতনের শিকার ও বাস্তুচ্যুত হতে বাধ্য হওয়া লোকজনের বংশধররা। সামাজিক যোগাযোগমাধ্যমে তাদের ক্ষোভ ও আক্ষেপপূর্ণ বিভিন্ন প্রতিক্রিয়া ভাইরালও হয়েছে ইতোমধ্যে।\n\nযুক্তরাষ্ট্রের উত্তরপূর্বাঞ্চলীয় অঙ্গরাজ্য পেনসিলভেনিয়ার কার্নেগি মেলন বিশ্ববিদ্যালয়ে সেকেন্ড ল্যাঙ্গুয়েজ অ্যাকুইজিশন বিভাগের সহযোগী অধ্যাপক উজু আনিয়া রানি দ্বিতীয় এলিজাবেথের মৃত্যুর পর এক টুইটবার্তায় বলেন, ‘রানির মৃত্যুতে অবজ্ঞা ছাড়া আর কিছু আমার জানানোর নেই। বাবা এবং মা— উভয় দিক থেকেই আমি সেসব পরিবারের উত্তরাধিকার যারা ব্রিটিশ ঔপনিবেশিক আমলে গণহত্যার শিকার হয়েছে এবং বাস্তুচ্যুত হতে বাধ্য হয়েছে। আমার যেসব আত্মীয়-স্বজন এখনও বেঁচে আছেন, তারা সেই ক্ষত বয়ে বেড়াচ্ছেন। আমি প্রতিদিনই প্রার্থনা করি, তাদের সেই মানসিক যন্ত্রণা যেন দূর হয়।.’\n\nসামাজিক যোগাযোগমাধ্যম টুইটারে তার এই টুইট শেয়ার হয়েছে ১০ হাজারেরও বেশি বার এবং প্রায় ৩৮ হাজার টুইটার ব্যবহারকারী তার টুইটে ‘লাইক’ দিয়েছেন।\n\nমার্কিন সংবাদমাধ্যম এনবিসিকে দেওয়া এক সাক্ষাৎকারে ৪৬ বছর বয়স্ক আনিয়া জানান, তার মায়ের জন্ম ক্যারিবিয়ান দ্বীপরাষ্ট্র ত্রিনিদাদ অ্যান্ড টোবাগোতে এবং বাবার জন্ম নাইজেরিয়ায়। পড়াশোনার সূত্রে তারা নিজ নিজ দেশ থেকে ইংল্যান্ডে এসেছিলেন। সেখানেই তাদের পরিচয় ও বিয়ে হয় তাদের। বিয়ের পর তারা নাইজেরিয়ায় ফিরে যান।\n\nওইসময় নাইজেরিয়া এবং ত্রিনিদাদ— উভয়ই ব্রিটেনের উপনিবেশ ছিল। উজু আনিয়ার জন্মও হয় সেই ঔপনিবেশিক আমলেই।\n\nনিজেকে ‘উপনিবেশের সন্তান’ হিসেবে উল্লেখ করে আনিয়া বলেন, ‘ব্রিটিশরা একদিকে নাইজেরিয়ায় শাসন-শোষন চালিয়েছে, তেমনি অন্যদিকে ত্রিনিদাদের সাধারণ জনগণকে দাস হিসেবে ব্যবহার করেছে। আফ্রিকার বিভিন্ন দেশ থেকে কৃষ্ণাঙ্গদের জোর করে ধরে এনে দাস বানানো ও তাদেরকে ক্যারিবীয় অঞ্চলের বিভিন্ন দেশে শ্রমদানে বাধ্য করার প্রক্রিয়া গত শতকের পঞ্চাশের দশক পর্যন্ত জারি রেখেছিল ব্রিটিশরা।’\n\n‘অর্থাৎ আমি এমন লোকজনদের বংশধর, যারা ব্রিটিশ ঔপনিবেশিক শোষন ও নির্যাতন সহ্য করার পাশপাশি তাদের দ্বারা দাসত্বেরও শিকার হয়েছে।’\n\n১৯৫২ সালে যুক্তরাজ্যের সিংহাসনে আসীন হন রানী দ্বিতীয় এলিজাবেথ। ততদিনে এশিয়া মহাদেশে ব্রিটিশ ঔপনিবেশিক শাসনের অবসান ঘটলেও আফ্রিকা ও ক্যারিবীয় অঞ্চলের বিভিন্ন দেশ তখনও ব্রিটিশ উপনিবেশের অন্তর্ভূক্ত ছিল।\n\nএশিয়া ও আফ্রিকা অঞ্চলে প্রায় আড়াইশ’ বছর টিকে ছিল ব্রিটিশ ঔপনিবেশিক আমল। এই সময়কালের ইতিহাস বর্ণবাদ, বৈষম্য ও রক্তাক্ত সংঘাতে পরিপূর্ণ। রানি এলিজাবেথ বরাবরই নিজেকে ব্রিটিশ ঔপনিবেশিক শাসকদের উত্তরাধীকার বলে মনে করতেন বলে সমালোচনা রয়েছে।\n\nযুক্তরাষ্ট্রের রোড আইল্যান্ড অঙ্গরাজ্যের রোড আইল্যান্ড স্কুল অব ডিজাইনের ফটোগ্রাফি বিভাগের সহযোগী অধ্যাপক জোয়ে সামুজি। তার আদি বাসস্থান আফ্রিকার দক্ষিণাঞ্চলীয় দেশ জিম্বাবুয়ে, যা একসময় ব্রিটিশ উপনিবেশ ছিল। এখনও তার পরিবারের অনেক সদস্য জিম্বাবুয়েতে থাকেন।\n\nরানি দ্বিতীয় এলিজাবেথের মৃত্যুর প্রতিক্রিয়ায় এক টুইটবার্তায় ‍তিনি লেখেন, ‘যদি সুযোগ পাই, তাহলে রাজপরিবারের সব মৃত সদস্যের কবরের ওপর নাচতে চাই আমি। বিশেষ করে তার (দ্বিতীয় এলিজাবেথ) কবরের ওপর।’\n\nজোয়ে সামুজির এই টুইটটিও ভাইরাল হয়ে এবং এ সম্পর্কে আরও তথ্য জানতে তার সঙ্গে যোগাযোগ করেছিল এনবিসি। কিন্তু তিনি কোনো মন্তব্য করতে চাননি।",
    "আপওয়ার্কের অপু": "যেভাবে শুরু\n\n২০১৪ সালে গ্রাফিক ডিজাইনার হিসেবে সুদীপ্ত কুমার মণ্ডলের (অপু) কাজের শুরু। ২০১৮ সাল থেকে কয়েক বছর কাজ করেছেন খুলনার ‘এন্ড আইটি’ নামের একটি প্রতিষ্ঠানে। বেতন ছিল মাত্র আট হাজার টাকা। রুম ভাড়াই দিতে হতো তাঁকে এক হাজার টাকা।\n\nবিজ্ঞাপন\n\nঅন্যান্য খরচ দিয়ে হাঁপিয়ে উঠতেন অপু। সারা দিন অফিস করে রাতে যেতেন অফিসের সিনিয়র ডিজাইনার রবিউল ইসলামের কাছে। তাঁকে ফ্রিল্যান্সিং শেখাতেন রবিউল।\n\nঅপু বলেন, ‘এমনও হয়েছে যে সারা রাতে ঘুমিয়েছি মাত্র তিন-চার ঘণ্টা। তবু চেষ্টা করে যেতাম নিজের দক্ষতা আরো বাড়ানোর। উদ্দেশ্য ছিল, ২০২০ সালের মধ্যে ফ্রিল্যান্সিংয়ের মাধ্যমে মাসে এক লাখ টাকা আয় করা। চাকরি এবং ফ্রিল্যান্সিং শেখা—দুটিই একসঙ্গে চলল বেশ কিছুদিন। মধ্যবিত্ত পরিবারের সন্তান। অর্থনৈতিক টানাপড়েন না থাকলেও নিজেকে স্বাবলম্বী করার চাপ বরাবরই ছিল। অপু ভাবলেন, সরকারি চাকরি তো সোনার হরিণ, তার চেয়ে বরং ফ্রিল্যান্সিংই ভালো। তিনি বলেন, “ঘরে বসে কাজ করার সুযোগ আছে এবং অধিক আয়ের সুযোগ থাকার কারণে জীবিকা অর্জনের জন্য ফ্রিল্যান্সিংকেই বেছে নিই। এই সিদ্ধান্ত বন্ধু থেকে আত্মীয়-স্বজন কেউই ভালোভাবে নেয়নি। তাদের কাছে আমার এ যাত্রা যেন নেহাতই গরিবের ঘোড়ারোগ। আত্মীয়-স্বজন ও বন্ধুরা বলত, ‘ডলার কামাবি? ডলার কামানো এত সোজা নাকি?’ চরম উপহাসের পাত্র হয়েছিলাম। তবু হাল ছাড়িনি। ”\n\nমার্কেটপ্লেসে তাঁর জীবনে প্রথম উপার্জন একটি লোগো ডিজাইনের কনটেস্ট থেকে ৩০ ডলার। তখন ছিল শীতকাল। এই টাকা দিয়ে মাকে একটি চাদর কিনে দিয়েছিলেন।\n\nঅবশেষে নিজের প্রতিষ্ঠান\n\nঝুঁকি তো কিছুটা ছিলই। তার পরও ২০২০ সালের শেষের দিকে অপু নিজেই অফিস নিয়ে বসলেন। মাত্র ১২ জন ছাত্রকে নিয়ে তাঁর প্রথম ব্যাচ। তাঁদের গ্রাফিক ডিজাইন শেখাতে শুরু করেন। প্রতিষ্ঠানের নাম দেন ‘ডিজাইন বিডি আইটি ফার্ম’। অপু জানান, প্রথম ব্যাচের প্রায় সবাই এখন সফল ফ্রিল্যান্সার। এরপর তিনি আরো ২৫ জনকে প্রশিক্ষণ দিয়েছেন। তাঁরাও ফ্রিল্যান্সিং করে ভালোই আয় করছেন। নিজে ফ্রিল্যান্সিং করে অন্যদের শেখানোর সময় পান? এমন প্রশ্নের জবাবে অপু বলেন, ‘বিকেলে এক ঘণ্টা সময় বাঁচিয়ে একটি মাত্র ব্যাচ চালু রেখেছি এবং ওই ব্যাচে নিজের আত্মীয়দের কাজ শেখাচ্ছি। ’ নিজের প্রতিষ্ঠানকে ভবিষ্যতে আরো উচ্চতায় নিয়ে যেতে চান অপু। আরো মানুষকে শিখিয়ে একটা কম্পানির আকার দেবেন, যার চেয়ারম্যান হবেন তিনি নিজে। এমনটাই তাঁর পরিকল্পনা।\n\nমার্কিন প্রতিষ্ঠানের লোগো ডিজাইনার\n\nমার্কিন প্রতিষ্ঠান টিভি স্টার্টআপে লোগো ডিজাইনার অ্যান্ড এনিমেশন মেকার হিসেবে দেড় বছর ধরে ফুল-টাইম কাজ করছেন অপু। বেতন, সুযোগ-সুবিধার কমতি নেই মোটেও। রাত ১০টা থেকে ভোর ৫টা পর্যন্ত টানা সাত ঘণ্টা ডিউটি তাঁর। নিজের কাজ সম্পর্কে অপু বলেন, ‘আমার করা সবচেয়ে আলোচিত কাজ হলো ডমিনিকান রিপাবলিকের এক ক্লায়েন্টের আরএম অটোস নামের অফিস স্টেশনারি ডিজাইন, যেটা ক্লায়েন্ট খুব বেশি পছন্দ করেন এবং আমাকে প্রজেক্ট ভ্যালু থেকে বোনাস বেশি দেন। ’\n\nঅপু আপওয়ার্ক ও ফাইবারে লোগো, ব্র্যান্ডিং, ফ্লায়ার, ব্রশিউর, টি-শার্ট, কার রপিং, ভেক্টর আর্ট ও এনিমেশন নিয়ে কাজ করেন। ফাইবারে গিগ এবং গিগের র‌্যাংকিং ভালো থাকার কারণে স্বয়ংক্রিয়ভাবেই তিনি অর্ডার পান। অপুর কাজে খুশি তাঁর প্রতিষ্ঠান। অপুর রিপোর্টিং বস আবনার হিল বলেন, ‘সুদীপ্ত আমাদের সঙ্গে এক বছরেরও বেশি সময় ধরে কাজ করেছেন। সারা বিশ্বে টিভি স্টার্টআপ গ্রাহকদের জন্য সর্বোচ্চ মানের এনিমেশন ও গ্রাফিক ডিজাইন করে থাকেন তিনি। ’\n\nঅর্জন\n\nযুক্তরাষ্ট্র, কানাডা, অস্ট্রেলিয়া, জার্মানি, নাইজেরিয়া, ইতালি, ইন্ডিয়া, পাকিস্তানসহ বিভিন্ন দেশের ক্লায়েন্টদের ৫০০-এও বেশি প্রজেক্ট তিনি সফলভাবে সম্পন্ন করেছেন। শেষ তিন বছরে তাঁর আয় ৩০ হাজার ডলারেরও বেশি। মাসে তাঁর গড় আয় দুই লাখ টাকার মতো।\n\nসমস্যাও ছিল অনেক\n\nযখন-তখন বিদ্যুৎ চলে যেত। ইন্টারনেট থেকে শুরু করে পারিপার্শ্বিক পরিবেশ কোনো কিছুই তাঁর অনুকূলে ছিল না। তার ওপর জানতেন না ভালো ইংরেজি। অপু বলেন, ‘ইংরেজি ও কাজের অদক্ষতার কারণে আমাকে অনেক প্রজেক্টে খারাপ ফিডব্যাক দিয়েছিলেন ক্লায়েন্টরা। এমনকি অনেক কাজ হাতছাড়াও হয়েছে। আবার ফ্রিল্যান্সার হিসেবে সামাজিক পরিচয়ে সমস্যা তো আছেই। ’\n\nএত সমস্যার কোনোটাই অপুর যাত্রা রোধ করতে পারেনি। কারণ তত দিনে তিনি ফ্রিল্যান্সিং কাজটাকে ভালোবেসে ফেলেছেন।\n\nপ্রফাইল সাসপেন্ডের দুঃখ ভোলার নয়\n\n১০০-এর ওপর জব সম্পন্ন করেছে—এমন একটি অ্যাকাউন্ট যদি হুট করে সাসপেন্ড হয়, কেমন লাগে! অপুর একটি অ্যাকাউন্টের অবস্থা এমনই হয়েছিল। অপু বলেন, ‘এত বড় ক্ষতি হলেও হাল ছাড়িনি। পরিবারের সান্ত্বনা আর নিজের ভালো কিছু করার অদম্য মনোবল নিয়ে আবার অ্যাকাউন্ট তৈরি করে কাজ শুরু করি। ’\n\nআরেকবার কিছু ফ্রিল্যান্সার দিয়ে ‘ক্রিয়েটিভ ফেব্রিকা’ শপের জন্য ৮০০+ টি-শার্ট করেন তিনি। ওগুলোর মধ্য অনেক কপিরাইট ছিল। কপিরাইট চেক না করেই অপলোড করেছিলেন। ফলে ক্রিয়েটিভ ফেব্রিকা অ্যাকাউন্টটিও সাসপেন্ড হয়। এই অ্যাকাউন্ট থেকে প্রতি মাসে ২০০ ডলার আয় হতো তাঁর।\n\n২০২০ সালের একটি ঘটনা মনে পড়লে আজও খারাপ লাগে অপুর। একজন ক্লায়েন্ট তাঁকে দিয়ে টানা ৯ ঘণ্টা কাজ করানোর পর টাকা রিফান্ড করতে বলেন। তিনি নাকি আরেকজন ভালো ডিজাইনার পেয়েছেন। সত্যি ছিল কি না, অপুর জানা নেই। তবে তিনি টাকা ঠিকই রিফান্ড করেছিলেন।\n\nফ্রিল্যান্সিং নিয়ে কিছু ভুল\n\nফ্রিল্যান্সিং নিয়ে প্রচলিত কিছু ভুলের কথা জানতে চাইলে অপু বলেন, ‘ফ্রিল্যান্সিং করার জন্য অনেক পড়াশোনা করতে হয়—এ কথা সম্পূর্ণ ভুল। আপনার যদি কর্মদক্ষতা ও যোগাযোগ দক্ষতা থাকে, তাহলে আপনি ফ্রিল্যান্সিং করতে পারবেন। আপনি দেশের একজন রেমিট্যান্স যোদ্ধা এবং বেকারত্ব দূর করছেন। এমনটা ভাবতে হবে।\n\nলোকের কথায় কান দিতে নেই। ফ্রিল্যান্সিংয়ের কোনো ভবিষ্যৎ নেই—এ কথা সম্পূর্ণ মিথ্যা। বাংলাদেশে প্রায় সাত লাখ ফ্রিল্যান্সার। এর মধ্যে প্রায় সাড়ে তিন লাখ ফ্রিল্যান্সার সফলভাবে কাজ করে ডলার আয় করে দেশ, পরিবারকে এগিয়ে নিয়ে যাচ্ছেন। এটাই বা কম কিসে!’\n\nপরিবার\n\nঅপুর গ্রামের বাড়ি বাগেরহাটের রামপালের গিগাতলা। বাবা চিংড়ি মাছের ঘেরের ব্যবসায়ী। মা-বাবা, স্ত্রী ও একমাত্র পুত্রসন্তান নিয়ে তাঁর পরিবার। তিনি সরকারি পিসি কলেজ বাগেরহাট থেকে বিবিএস সম্পন্ন করেছেন। কাজের সুবিধার জন্য এখন তিনি খুলনায় থাকেন।\n\nআপওয়ার্ক স্পটলাইট\n\nপৃথিবীর বিভিন্ন দেশের আইটি অভিজ্ঞরা কাজ করেন আপওয়ার্কে। পেশাদার ফ্রিল্যান্সারদের এত বড় কমিউনিটি আর নেই। কাজের পূর্ব অভিজ্ঞতা, টপ রেটেড প্লাস প্রফাইলসহ অন্যান্য যোগ্যতা এবং সব শর্ত পূরণ করেই অপু আপওয়ার্ক স্পটলাইট হয়েছেন। এ প্রসঙ্গে তিনি বলেন, বিশ্বের সবচেয়ে বড় মার্কেটপ্লেস আপওয়ার্ক। এখানে পৃথিবীর তাবৎ পেশাদার ফ্রিল্যান্সার কাজ করেন। এত পেশাদার মানুষের মধ্য থেকে তাঁদের কমিউনিটিতে আমার গল্প ও পারিবারিক ছবি পোস্ট করাটা আমার জন্য অনেক বড় অর্জন। এর মধ্য দিয়ে নিজের দেশকে বিশ্বের সামনে উপস্থাপন করার সুযোগ পেয়েছি। ’ অপুর আগে যে চারজন আপওয়ার্ক স্পটলাইট হয়েছেন তাঁরা হলেন শাহরিয়ার কবির (২০১৮), ওয়াহিদুল ইসলাম মুরাদ (২০২০), মাহবুব রাতুল (২০২১) ও সাইফুর রহমান (২০২১)।",
    "ঋণচুক্তি থেকেই অনিয়ম শুরু": "আইন না মেনে বৈদেশিক ঋণ চুক্তির মাধ্যম প্রকল্পে অনিয়ম শুরু হয় বলে মন্তব্য করেছেন মন্ত্রিপরিষদসচিব খন্দকার আনোয়ারুল ইসলাম। তিনি বলেছেন, ‘যখন ইআরডি কোনো বৈদেশিক উন্নয়ন সহযোগীর সঙ্গে ঋণ চুক্তি করে, তখন তারা চুক্তির শর্তগুলো ঠিকমতো পর্যালোচনা করে না। ফলে প্রকল্প বাস্তবায়ন করতে গিয়ে গলার ফাঁসের মতো হয়ে যায়। শুরু হয় প্রকল্পে অনিয়ম, তখন কিছু করার থাকে না।\n\nবিজ্ঞাপন\n\nরাজধানীর শেরেবাংলানগরের এনইসি সম্মেলনকক্ষে গতকাল রবিবার ‘সুশাসন নিশ্চিত করতে বৈদেশিক ঋণ ব্যবস্থাপনা’ শীর্ষক সেমিনারে বিশেষ অতিথির বক্তব্যে মন্ত্রিপরিষদ বিভাগের সচিব এসব কথা বলেন। সেমিনারে প্রধান অতিথি ছিলেন পরিকল্পনামন্ত্রী এম এ মান্নান। বিশেষ অতিথি ছিলেন পরিকল্পনা প্রতিমন্ত্রী শামসুল আলম।\n\nঅর্থনৈতিক সম্পর্ক বিভাগের (ইআরডি) সচিব শরিফা খানের সঞ্চালনায় বক্তব্য দেন পরিকল্পনাসচিব মামুন-আল-রশীদ। ‘নলেজ ফর ডেভেলপমেন্ট ম্যানেজমেন্ট প্রকল্প (দ্বিতীয় পর্যায়)’-এর আওতায় যৌথভাবে সেমিনারের আয়োজন করে ইআরডি ও জাতিসংঘ উন্নয়ন কর্মসূচি (ইউএনডিপি)।\n\nপরিকল্পনা কমিশন ও ইআরডির কর্মকর্তাদের প্রতি ক্ষোভ প্রকাশ করে মন্ত্রিপরিষদসচিব বলেন, ‘তোমরা কিভাবে ঋণচুক্তি করো তা আমি জানতে চাই। ’ সঠিক উত্তর না পেয়ে তিনি বলেন, ‘প্রকল্পগুলোর অনিয়ম এখান থেকেই শুরু হয়। ফলে ঋণদাতারা তাদের নিজের মতো করে কাজ করে। তারা তাদের ঠিকাদার দিয়ে কাজ করায়। এর ফলে প্রকল্পগুলোতে ব্যয় বাড়ে। ’ তিনি আরো বলেন, ‘ইআরডির কিছু কিছু ঋণচুক্তি নীতির সঙ্গে সাংঘর্ষিক। মাঝে মাঝেই এটা হচ্ছে। ’\n\nমন্ত্রিপরিষদসচিব উদাহরণ দিয়ে বলেন, ‘রাত সাড়ে ১২টার সময়ও চুক্তি সই করে ইআরডি। কেউ যদি এ বিষয়ে আপত্তি করে, মামলা করে, তাহলে একজনও বাঁচতে পারবে না। ’\n\nখন্দকার আনোয়ারুল ইসলাম বলেন, ‘অনেক ক্ষেত্রে পরিকল্পনা কমিশনের কর্মকর্তারা প্রকল্প প্রস্তাব (ডিপিপি) ঠিকমতো না পড়েই একনেকে অনুমোদনের জন্য উপস্থাপন করেন। এতে পরে ব্যয় ও সময় বাড়াতে হয়। প্রকল্পের ব্যয় বেশি ধরা হয়। এটা এক ধরনের ডাকাতি। এগুলো বন্ধ করতে হবে। এর পাশাপাশি প্রকল্প প্রস্তাবে কখনো যাতে সরাসরি ক্রয় (ডিপিএম) বা একক ক্রয়ব্যবস্থা না থাকে সেদিকে নজর দিতে হবে। এ ক্ষেত্রে ওপেন টেন্ডার মেথড কথাটি উল্লেখ থাকতে হবে। ’\n\nমন্ত্রিপরিষদসচিব বলেন, ‘পরিকল্পনা কমিশনের কর্মকর্তাদের প্রকল্পের গাড়ি দিতে হয়। এটা কেন দিতে হবে? বরাদ্দ না থাকলেও কয়টি গাড়ি ব্যবহার করেন তার হিসাব দিতে বলেছি। আমরা যদি উল্টাপাল্টা বা অপচয় করি, তাহলে পরকালে ১৭ কোটি মানুষের পায়ে পড়তে হবে। সরকারি এক টাকাও অপচয় করলে তার জবাবদিহি করতে হবে। ’\n\nদেশের উন্নয়ন করতে চরিত্র ঠিক করতে হবে জানিয়ে মন্ত্রিপরিষদসচিব বলেন, ‘মানুষ হারাম খেলে, চুরি করলে উন্নয়ন সম্ভব নয়। মানুষের চরিত্র ঠিক করতে হবে। চরিত্র ঠিক না করলে কোনো কাজ হবে না। সুশাসন না থাকলে উন্নয়ন সম্ভব নয়। চরিত্র ঠিক করতে আচার-আচরণ, ধর্মীয় সংস্কৃতি মানতে হবে। এ জন্য জাতীয় শুদ্ধাচার কৌশল (এনআইএস) ঠিক করতে হবে। অনেক কর্মকর্তা এখনো এ বিষয়গুলো জানেন না। ’\n\nসেমিনারে পরিকল্পনা প্রতিমন্ত্রী শামসুল আলম বলেন, ‘ঋণ আমাদের নিতে হবে। তবে তা কী কাজে লাগছে সেটি দেখতে হবে। ঋণব্যবস্থা ঠিক না হলে নাইজেরিয়া, শ্রীলঙ্কার মতো অবস্থা হতে পারে। বিদেশি ঋণের ক্ষেত্রে কেনাকাটায় সতর্ক থাকতে হবে। প্রকল্প নেওয়ার চাপ আসবে। অনেক সময় আর্থ-সামাজিক কারণে কিছু কিছু প্রকল্প দিতেও হয়। এ জন্য রাজনৈতিক সদিচ্ছা দরকার। যেমন—মাশরুম চাষ প্রকল্প নেওয়া হয়েছে। কিন্তু ৩৪ বছর ধরে চলা এ রকম একটি প্রকল্পের ফল যাচাই না করেই আরেকটি প্রকল্প কেন নিতে হবে?’\n\nসেমিনার শেষে সাংবাদিকদের প্রশ্নের জবাবে পরিকল্পনামন্ত্রী এম এ মান্নান বলেন, ‘দেশের উন্নয়নের জন্য বিদেশি ঋণের কোনো বিকল্প নেই। তবে ঋণ নিতে হবে বুঝেশুনে এবং যথাযথভাবে কাজে লাগাতে হবে। ’ তিনি বলেন, ‘বিশ্বের বড় বড় অর্থনীতির দেশগুলোও ঋণ নেয়। আগের তুলনায় আমাদের সক্ষমতা বেড়েছে। আমরা আগের তুলনায় বেশি ঋণ পাচ্ছি এবং ঋণ পরিশোধও আগের তুলনায় বেড়েছে। ’\n\nমন্ত্রী বলেন, ‘যেকোনো প্রকল্প প্রস্তাব এলে আপনারা ভাববেন না—ওমুক সচিব কী বলবেন, ওমুক মন্ত্রী কী বলবেন। এসব বাদ দিয়ে সুন্দর ভাষায় লিখে প্রকল্প ফেরত দিতে হবে। ’",
    "বিশ্ববাজারে পণ্যের দাম নামলেও দেশে চড়া": "﻿অতিমারি করোনা ও রাশিয়া-ইউক্রেন যুদ্ধের প্রভাবে গেল এক বছরে বিশ্ববাজারের সঙ্গে তাল মিলিয়ে দেশেও অস্বাভাবিক হারে বেড়ে যায় প্রায় সব পণ্যের দাম। এখন আন্তর্জাতিক বাজারে ধীরে ধীরে বেশিরভাগ পণ্যের দাম পড়তে থাকলেও বাংলাদেশ হাঁটছে দামের চড়া পথে। দেশের বাজারে বাড়তি দাম তো কমেইনি, উল্টো কিছু কিছু পণ্যে দর বেড়েছে আগের চেয়ে আরও বেশি। এতে করে সব শ্রেণি-পেশার মানুষ সংসারের চাকা ঘোরাতে খাবি খাচ্ছে।\n\nবিশ্ববাজারে কিছু পণ্যের দাম ৬ থেকে ১৯ শতাংশ বাড়লেও দেশে বেড়েছে ১০ থেকে ৬৭ শতাংশ। আন্তর্জাতিক ও দেশের পণ্যবাজারের দামের এমন বিস্তর ফারাকের ছবি উঠে এসেছে সরকারের একটি গোয়েন্দা সংস্থার প্রতিবেদনে। ওই প্রতিবেদনে রয়েছে বিভিন্ন পণ্যের বর্তমান চাহিদা, উৎপাদন ও আমদানির বিস্তারিত তথ্য। সম্প্রতি সরকারের উচ্চ মহলে পাঠানো হয়েছে প্রতিবেদনটি।\n\nপ্রতিবেদনে নিত্যপণ্যের মধ্যে চাল, আটা, মসুর ডাল, পেঁয়াজ, চিনি ও ভোজ্যতেলের দাম বাড়ার আদ্যোপান্ত তুলে ধরা হয়েছে। নির্মাণসামগ্রীর মধ্যে দেখানো হয়েছে রড ও সিমেন্টের তুলনামূলক দামের চিত্র। এ ছাড়া রয়েছে জ্বালানি তেলের বিশ্ববাজার ও দেশের দামের ব্যবধান।\n\nএদিকে উৎপাদনকারী ও আমদানিকারকরা বলছেন, বিশ্ববাজারে দাম কমলেও ডলারের দাম বাড়ার কারণে কিছু খাতের ব্যবসা লোকসানে রয়েছে। এ ছাড়া কিছু সিন্ডিকেট ও মজুতদারের কারণে পণ্যের দাম বেড়েছে। তবে এখন বিশ্ববাজারে দাম কমছে, ভোক্তারা এর সুফল পাবেন আরও দেড় থেকে দুই মাস পর।\n\nএ প্রসঙ্গে বাণিজ্য মন্ত্রণালয়ের অতিরিক্ত সচিব (আইআইটি) এ কে এম আলী আহাদ খান সমকালকে বলেন, বিশ্ববাজার পরিস্থিতির সঙ্গে দেশের বাজারে নিত্যপণ্যসহ অন্য জিনিসপত্রের দাম সমন্বয় করার দায়িত্ব ট্যারিফ কমিশনকে দেওয়া হয়েছে। তাদের সঙ্গে তিন-চার দিন আগে বৈঠক হয়। বিশ্ববাজার পরিস্থিতি নিয়ে প্রতিবেদন তৈরি করতে তাদের ১৫ দিন সময় দেওয়া হয়েছে। ওই প্রতিবেদন পাওয়ার পর তা বিচার-বিশ্নেষণ করে দেশের বাজারে পণ্যের দাম পুনর্নির্ধারণ করা হবে।\n\nবিশ্ববাজারের চেয়ে চালের দাম বেড়েছে দ্বিগুণ, আটা ৮ গুণ: প্রতিবেদনে বলা হয়েছে, গেল এক বছরে বিশ্ববাজারে সরু চালের দাম বেড়েছে প্রায় ৭ শতাংশ, তবে দেশে বেড়েছে ১৩ শতাংশ। মাঝারি চালের দাম আন্তর্জাতিক বাজারে ৭ শতাংশ বাড়লেও দেশে বেড়েছে ১০ শতাংশ। সবচেয়ে বেশি বেড়েছে মোটা চালের দাম। বিশ্ববাজারে এই মানের চালে দাম বেড়েছে ৭ শতাংশের কিছু বেশি। বিপরীতে বাংলাদেশে বেড়েছে ১৯ শতাংশ। তথ্য বিশ্নেষণ করে দেখা গেছে, এক বছরে বিশ্ববাজারে গড়ে ৭ শতাংশ কমেছে। তবে দেশে বেড়েছে দ্বিগুণ, অর্থাৎ ১৪ শতাংশ।\n\nএকইভাবে আটার দামেও দেখা গেছে বড় উল্লম্ম্ফন। এক বছরে আটার দাম বিশ্ববাজারে বেড়েছে ৮ শতাংশ। তবে বাংলাদেশে বেড়েছে এর ৮ গুণের বেশি, অর্থাৎ ৬৭ শতাংশ।\n\nউৎপাদনকারীরা বলছেন, চালের দাম বাড়ার পেছনে মূল কারিগর কিছু সিন্ডিকেট ও মজুতদার। বাংলাদেশ অটো মেজর অ্যান্ড হাসকিং মিল ওনার্স অ্যাসোসিয়েশনের যুগ্ম সাধারণ সম্পাদক এইচআর খান পাঠান সাকি বলেন, মিল মালিকরা ৪০ থেকে ৪২ টাকা কেজি দরে আড়তদারদের মোটা চাল সরবরাহ করে। সেই চাল পাইকার ও খুচরা বিক্রেতা হয়ে তিন হাত ঘুরে ভোক্তার কাছে যায়। ফলে দাম বেড়ে যায়। তবে এত দাম বাড়ার কোনো যুক্তি নেই।\n\nবাংলাদেশ অটো রাইস মিল ওনার্স অ্যাসোসিয়েশনের সভাপতি খোরশেদ আলম খান বলেন, করপোরেট প্রতিষ্ঠানগুলোর বড় বিনিয়োগের কারণে প্রতিযোগিতায় টিকতে না পেরে বহু চালকল বন্ধ হয়ে গেছে। এ কারণে কিছু সিন্ডিকেট ও মজুতদারের হাতে চলে গেছে চালের বাজার। এ কারণে দাম বেড়ে যায়। তাদের শনাক্ত করে ব্যবস্থা নেওয়া দরকার। পাশাপাশি বন্ধ হয়ে যাওয়া চালকলগুলোকে ঋণ-সহায়তা দিয়ে ফের চালু করা প্রয়োজন। তাহলে চালের বাজারে প্রতিযোগিতা বাড়বে। দামও ভোক্তার নাগালে চলে আসবে।\n\nমসুর ডাল, পেঁয়াজ ও চিনির দামে উল্টো বাঁক: মসুর ডাল, পেঁয়াজ ও চিনির দাম আন্তর্জাতিক বাজারে কমেছে উল্লেখযোগ্য হারে। তবে বাংলাদেশে দাম না কমে উল্টো অস্বাভাবিক হারে বেড়েছে। বিশ্ববাজারে ডালের দাম গড়ে কমেছে ১৪ শতাংশ। অন্যদিকে দেশে বড় দানার মসুর ডালের দাম ৩৯ শতাংশ এবং মাঝারি ও ছোট দানার ডালের দাম প্রায় ২৯ শতাংশ বেড়েছে। গত এক বছরে দেশে ৯ শতাংশ দাম বেড়েছে পেঁয়াজের, যা বিশ্ববাজারে কমেছে প্রায় ২৮ শতাংশ। অর্থাৎ দেশে গড়ে দাম বেড়েছে ৩২ শতাংশ। এ সময় দেশে চিনির দামও বেড়েছে প্রায় ১৫ শতাংশ। অথচ বিশ্ববাজারে পণ্যটির দাম কমেছে প্রায় ১১ শতাংশ।\n\nভোজ্যতেলের দামে বড় খেলা: এক বছরের বেশি সময় ধরে অস্থির থাকা ভোজ্যতেল নিয়েও গুরুত্বপূর্ণ তথ্য রয়েছে ওই প্রতিবেদনে। তথ্য বিশ্নেষণ করে দেখা গেছে, গেল পাঁচ বছরে খোলা তেলের লিটারে ৭৫ টাকা ৫০ পয়সা এবং বোতলজাত তেলে ৮৩ টাকা ২৫ পয়সা দাম বেড়েছে।\n\nএতে বলা হয়, দেশে ভোজ্যতেলের চাহিদা রয়েছে ২০ লাখ টনের। স্থানীয়ভাবে উৎপাদন হয় দুই লাখ টনের কিছু বেশি। আমদানি হয় ১৮ লাখ টন। অপরিশোধিত সয়াবিন তেলের আমদানি ৫ লাখ টন। এ ছাড়া ২৪ লাখ টন সয়াবিন বীজ আমদানি হয়, যা থেকে চার লাখ টন অপরিশোধিত তেল উৎপাদন হয়। আর অপরিশোধিত পাম অয়েল আমদানি হয় ১১ লাখ টন।\n\nআমদানির দিক থেকে পাম অয়েল বেশি হলেও ২১ আমদানিকারক প্রতিষ্ঠানের ১৫টিই নিজেদের প্রস্তুত করা খাদ্য প্রক্রিয়ায় ব্যবহার করে। বাকি ছয়টি প্রতিষ্ঠান আমদানি করা তেল বাজারে সরবরাহ করে।\n\nইন্দোনেশিয়া, মালয়েশিয়া, ভারত ও নাইজেরিয়া থেকে পাম অয়েল এবং প্যারাগুয়ে, আর্জেন্টিনা, ব্রাজিল ও তুরস্ক থেকে সয়াবিন তেল আমদানি করা হয়। সংকটকালে আমেরিকা, কানাডা, বলিভিয়া ও দক্ষিণ আফ্রিকা থেকে তেল আমদানির সুযোগ রয়েছে। ভোজ্যতেলের আমদানি নির্ভরতা কমাতে পরামর্শ দিয়ে প্রতিবেদনে বলা হয়, সয়াবিন তেলের বিকল্প হিসেবে সরিষা, রাইস-ব্র্যান, অলিভ, সূর্যমুখী, নারিকেল ও চীনাবাদামের তেলের ব্যবহার বাড়ানো যেতে পারে।\n\nভোজ্যতেলের দামের চিত্র তুলে ধরে গোয়ন্দা সংস্থার প্রতিবেদনে বলা হয়, সর্বশেষ গত ২৩ আগস্ট ভোজ্যতেলের দাম বাড়ান এ খাতের ব্যবসায়ীরা। তাঁরা খুচরা পর্যায়ে প্রতি লিটার খোলা সয়াবিন ১৭৫, বোতলজাত প্রতি লিটার ১৯২, ৫ লিটারের বোতল ৯৪৫ এবং পাম অয়েলের লিটার ১৪৫ টাকা নির্ধারণ করে দেন। তবে কোথাও কোথাও এই দরের চেয়েও দুই থেকে পাঁচ টাকা বেশি দামে ভোজ্যতেল বিক্রি করা হচ্ছে বলে জানিয়েছে গোয়েন্দা সংস্থাটি।\n\nগত পাঁচ বছরের ভোজ্যতেলের দাম বাড়ার একটি বিবরণ তুলে ধরা হয় প্রতিবেদনে। তাতে দেখা গেছে, ২০১৮ সালে খোলা প্রতি লিটার তেলের দাম ছিল ৯৯ টাকা ৫০ পয়সা। এর পরের বছর কিছুটা কমে ৮৮ টাকা ৪০ পয়সায় নেমে আসে। এর পর থেকে বাড়তেই থাকে। ২০২০ সালে ১০১, ২০২১ সালে ১৪০ টাকায় লিটার বিক্রি হয়। অন্যদিকে বোতলজাত প্রতি লিটারের দাম ২০১৮ সালে ছিল ১০৮ টাকা ৭৫ পয়সা। কিছুটা কমে ২০১৯ সালে হয় ১০৪ টাকা। এরপর ২০২০ সালে ১১৩ টাকা ৭৫ পয়সা এবং ২০২১ সালে ১৪৫ টাকায় পৌঁছায়।\n\nআটা, মসুর ডাল, চিনি ও ভোজ্যতেলের দামের ফারাকের ব্যাপারে বসুন্ধরা মাল্টি ফুড প্রোডাক্টসের নির্বাহী পরিচালক (বিক্রয়) মো. রেদওয়ানুর রহমান বলেন, গম আমদানিতে বেঘাত ঘটার কারণে আটা-ময়দার দাম বেড়েছে। সামনে গম আমদানিতে সংকটের আভাস পাওয়া যাচ্ছে। দেশে এখন যেসব আমদানি করা নিত্যপণ্য বেচাকেনা হচ্ছে, সেগুলো অন্তত দুই-তিন মাস আগের আমদানি করা। তবে বিশ্ববাজারে যেহেতু এখন খাদ্যপণ্যের দাম কমছে, দেশেও কমবে। সে জন্য দেড় থেকে দুই মাস অপেক্ষা করা লাগতে পারে।\n\nজ্বালানি তেলের দাম বাড়লেও প্রতিবেশী দেশের চেয়ে কম: জ্বালানি তেলের দাম পাশের দেশ ভারত ও নেপালের চেয়ে কম বলে প্রতিবেদনে উল্লেখ করা হয়েছে। মাসখানেক আগে দেশে প্রতি লিটার পেট্রোলের ৪৪, ডিজেল ও কেরোসিনের ৩৪ এবং অকটেনের দাম ৪৬ টাকা বাড়ানো হয়। বর্তমানে প্রতি লিটার পেট্রোল ১৩০, ডিজেল ১১৪, অকটেন ৮৯ ও কেরোসিন ৮০ টাকা দরে বিক্রি হচ্ছে। তবে এই দর ভারত ও নেপালে কিছুটা বেশি। ভারতে প্রতি লিটার পেট্রোলের দাম ১২৫ থেকে ১৩১, ডিজেল ১১৩ থেকে ১২০, অকটেন ১৬০ এবং কেরোসিনের দাম ১১৪ থেকে ১১৯ টাকা। অন্যদিকে নেপালে প্রতি লিটার পেট্রোল ১৩৫ টাকা ৬৬ পয়সা, ডিজেল ১২৮ টাকা ৬৩ পয়সা এবং কেরোসিন ১২৮ টাকা ৬৩ পয়সায় বিক্রি হয়।\n\nরডের দাম বিশ্ববাজারে কমেছে ১৪ শতাংশ, দেশে বেড়েছে ১৬ শতাংশ :নিত্যপণ্য, জ্বালানি তেলের পাশাপাশি নির্মাণসামগ্রীর দাম বাড়ার চিত্র তুলে ধরা হয় প্রতিবেদনে। দেশে এসএম রডের চাহিদা রয়েছে ৮০ লাখ টনের, যার সিংহভাগই উৎপাদন হয় দেশে। বিশেষায়িত কিছু রড আমদানি হয়। ২০২১-২২ অর্থবছরে আমদানি হয়েছে ৪ দশমিক ৬ লাখ টন। এ বছরের শুরুর দিকে বিশ্ববাজারে রড উৎপাদনের কাঁচামাল স্ক্র্যাপ স্টিলের দাম বাড়লেও গত জুলাইতে তা কমে দেড় বছর আগের অবস্থানে ফিরে যায়। জুলাইয়ে কমে প্রতি টনের দাম ৪০০ ডলারের নিচে নেমে আসে। অর্থাৎ গত এক বছরে বিশ্ববাজারে রডের দাম কমেছে ১৪ শতাংশ। তবে বাংলাদেশে দাম না কমে বরং বেড়েছে ১৫ থেকে ১৬ শতাংশ।\n\nএ ব্যাপারে পিএইচপি গ্রুপের ব্যবস্থাপনা পরিচালক মোহাম্মদ জহিরুল ইসলাম বলেন, ইউক্রেন-রাশিয়া যুদ্ধের কারণে বিশ্ববাজারে রড তৈরির কাঁচামাল স্ট্ক্র্যাপের দাম বেড়েছিল। প্রতি টন স্ট্ক্র্যাপ আমদানি করা হয়েছে গড়ে ৭৫০ ডলারে। এর সঙ্গে শুল্কায়ন প্রায় ৫ হাজার এবং উৎপাদন খরচ ২০ হাজার টাকা ধরলে এক লাখ টাকার বেশি হওয়ার কথা রডের টন। তবে এখন টন বিক্রি হচ্ছে ৮৫ হাজারের কিছু বেশি দামে। ডলারের দাম বাড়ার কারণে রড ব্যবসায়ীরা লাভে নয়, বরং লোকসানে আছেন। তবে এখন যেসব স্ট্ক্র্যাপ আমদানি হচ্ছে, সেগুলোর দাম তুলনামূলক কম। আগামী দুই-তিন মাস পর এর সুফল পাবেন ক্রেতারা।\n\nসিমেন্টের দাম বেড়েছে ৩১ শতাংশ: দেশে বছরে ৩৩৬ লাখ ৫০ হাজার টন সিমেন্টের ব্যবহার হয়, যার সিংহভাগই স্থানীয়ভাবে আমদানি হয়। রডের মতো বিশেষায়িত কিছু সিমেন্ট আমদানি হয়। প্রতিবেদনের তথ্য বলছে, বিশ্ববাজারে এক বছরে দাম বেড়েছে ১৯ দশমিক ৫৭ শতাংশ। তবে দেশে বেড়েছে ৩১ শতাংশ।",
    "বাংলাদেশ-ভারত সম্পর্ক নতুন উচ্চতায় পৌঁছেছে": "এবার উজবেকিস্তানে সাংহাই কো-অপারেশনের বৈঠকে পাকিস্তানের প্রধানমন্ত্রীকে সাক্ষী রেখে ভারতের প্রধানমন্ত্রী নরেন্দ্র মোদি সর্বসমক্ষে বলেছেন, খুব দ্রুত সাংহাই কো-অপারেশনের সদস্যদের উচিত প্রত্যেককে প্রতিটি সীমান্তের ট্রানজিট রাইট দেওয়া। তা না হলে ব্যবসা-বাণিজ্যের উন্নতিটা হবে কী করে?\n\nপাকিস্তানের প্রধানমন্ত্রী শুনেছেন, কোনো উত্তর দেননি। উত্তর দেওয়ার প্রথাও নেই। কিন্তু প্রধানমন্ত্রী বোঝাতে চেয়েছেন, ভারত থেকে আফগানিস্তানে অথবা এশিয়ার একটা বড় অংশ ভারতে ব্যবসা করতে গেলে প্রয়োজন সরাসরি আফগানিস্তান থেকে ঢুকে সেসব দেশে পৌঁছানো।\n\nবিজ্ঞাপন\n\nকিন্তু পাকিস্তান যদি সেসুযোগ না দেয়, তাহলে কিভাবে একটা দেশ আরেকটা দেশের সঙ্গে তাদের ব্যবসা-বাণিজ্যের ঐক্য গড়ে তুলবে?\n\nকাজেই সেন্ট্রাল এশিয়ার বাজার পেতে গেলে এই অধিকার পাওয়া জরুরি বলে মনে করছে ভারত। ভারত ও বাংলাদেশের সম্পর্ক নিয়ে আলোচনার শুরুতে সদ্য অনুষ্ঠিত এই এসসিও বৈঠকের অবতারণা কেন করলাম? কারণ একটাই, পাকিস্তান যখন ভারতের সঙ্গে এ ব্যাপারে সহযোগিতা করছে না বা ভারত-পাকিস্তানের সম্পর্ক যুযুধান দুই পক্ষ, সে সময় বাংলাদেশ কিন্তু ভারতের সঙ্গে এই ট্রানজিটের সুযোগ তৈরি করে দিয়েছে। ভারত এখন চট্টগ্রাম পর্যন্ত তাদের বাণিজ্যটাকে উত্তর-পূর্বাঞ্চলের রাজ্যগুলোর মাধ্যমে বিস্তার করার সুযোগ পাচ্ছে। আবার বাংলাদেশও চট্টগ্রামে তার পরিকাঠামোগত উন্নয়ন দ্রুত সাধন করছে, যাতে বাংলাদেশেরও বাণিজ্যিক ক্ষমতা অনেকটা বেড়ে যায়। চট্টগ্রাম বন্দরকে ব্যবহার করে ভারতের পণ্য পরিবহনের এই ট্রানজিট ব্যবস্থাকে এখন দুই দেশের সরকারের তরফ থেকেও অভিহিত করা হচ্ছে ট্রান্সশিপমেন্ট কিংবা কানেক্টিভিটি নামে।\n\nপ্রধানমন্ত্রী নরেন্দ্র মোদি যখন ঢাকায় গিয়েছিলেন তখনই ভারত কর্তৃক চট্টগ্রাম ও মংলা সমুদ্রবন্দর ব্যবহারের ব্যাপারে একটা সমঝোতা স্মারক হয়েছিল এবং উপকূলীয় জাহাজ চলাচল চুক্তি স্বাক্ষরিত হয়েছিল। এটা কার্যকর হয়েছে। আবার চট্টগ্রাম ও মংলা বন্দরে জাহাজ ও পণ্যসামগ্রী হ্যান্ডলিংয়ের বাড়তি চাপ নেওয়ার মতো যে সক্ষমতা, সেটাও এর ফলে দ্রুত বাড়ানোর প্রয়াস বাংলাদেশের সরকারের দিক থেকে তৈরি হয়েছে। অবকাঠামোগত সীমাবদ্ধতা দ্রুত দূর করার চেষ্টা হচ্ছে। শেখ হাসিনার শাসনকালেই দীর্ঘদিন পর স্থল সীমানা চুক্তি কার্যকর হয়েছে। বাংলাদেশ-ভারত সীমানা নির্ধারিত হয়েছিল। দুই দেশের মধ্যে যেসব ছিটমহল ছিল, তা ভারত ও বাংলাদেশের মধ্যে ভাগ হয়েছে। এগুলো শেখ হাসিনা সরকারেরও একটা বড় সাফল্য।\n\n২০২০ সালের ১৭ ডিসেম্বর শেখ হাসিনা ও নরেন্দ্র মোদি একটি ভার্চুয়াল বৈঠক করেছিলেন। সেই ভার্চুয়াল বৈঠকে বাংলাদেশ প্রস্তাব দিয়েছিল, ভারত, থাইল্যান্ড ও মিয়ানমারে যে ত্রিদেশীয় আঞ্চলিক সড়ক হচ্ছে, তাতে বাংলাদেশ যুক্ত হতে চায়। ভারতের যে অ্যাক্ট-ইস্ট পলিসি, তার আলোতেই এই সড়কটা হচ্ছে। এই মহাসড়ক ভারত-মিয়ানমার সীমান্তবর্তী Moreh-Tamu হয়ে মিয়ানমারের মান্দালয় ও নেপিডো এবং বাগো শহর হয়ে শেষ হবে থাইল্যান্ডের Myawaddz-Mae sot শহরে। ভারত এই মহাসড়কটি কম্বোডিয়া, লাওস ও ভিয়েতনাম পর্যন্ত নিয়ে যেতে চাইছে। ভারতের ইস্ট ওয়েস্ট ইকোনমিক করিডরের এটা একটা অংশ।\n\n১৯৬৫ সালে ভারত-পাকিস্তান যুদ্ধের সময় বন্ধ হয়ে যাওয়া বাংলাদেশের চিলাহাটি সীমান্ত থেকে পশ্চিমবঙ্গের হলদিবাড়ী পর্যন্ত রেল যোগাযোগ উদ্বোধন করা হয়েছে। দুই দেশের সম্পর্কের ক্ষেত্রে আরো অগ্রগতি হচ্ছে।\n\nএ রকম একটা পরিস্থিতিতে শেখ হাসিনার ভারত সফরের পরপরই ভারত ঘোষণা করেছে, আগামী বছর জি-২০-এর সম্মেলনে বাংলাদেশ বিশেষভাবে আমন্ত্রিত। বিশ্বের শিল্পোন্নত ও উন্নয়নশীল ২০টি দেশের অর্থনৈতিক জোটের (গ্রুপ অব টোয়েন্টি, সংক্ষেপে জি-২০) বৈঠকে অতিথি হিসেবে বাংলাদেশকে আমন্ত্রণ জানাবে ভারত। আগামী ১ ডিসেম্বর থেকে ২০২৩ সালের ৩০ নভেম্বর পর্যন্ত এই এক বছর মেয়াদে জি-২০-এর সভাপতিত্ব করবে ভারত। পরবর্তী সভাপতি হিসেবে এক ঘোষণায় জি-২০ নিয়ে ভারত তার কর্মপরিকল্পনা জানিয়েছে।\n\nগত সপ্তাহে নয়াদিল্লিতে ভারতের জি-২০-এর মুখ্য সমন্বয়ক ও সাবেক পররাষ্ট্রসচিব হর্ষ বর্ধন শ্রিংলা বলেছেন, ভারত প্রথমবারের মতো জি-২০-এর সভাপতির দায়িত্ব নিতে যাচ্ছে। জি-২০ হলো বিশ্বের প্রভাবশালী দেশগুলোর জোট। এই জি-২০-এ সভাপতিত্ব আন্তর্জাতিক মঞ্চে ভারতকে তার ব্যাবহারিক এজেন্ডা উপস্থাপনের সুযোগ করে দেবে।\n\nভারতের পররাষ্ট্র মন্ত্রণালয় একটি বিজ্ঞপ্তিতে জানায়, জি-২০-এর সভাপতি হিসেবে ভারত আগামী ডিসেম্বর থেকে সারা দেশে ২০০টিরও বেশি বৈঠকের আয়োজন করবে। জি-২০-এর রাষ্ট্রপ্রধান বা সরকারপ্রধান পর্যায়ের সম্মেলনটি আগামী বছরের ৯ ও ১০ সেপ্টেম্বর নয়াদিল্লিতে অনুষ্ঠিত হবে। ভারতের পররাষ্ট্র মন্ত্রণালয় আরো জানায়, জি-২০-এর বৈঠক ও শীর্ষ সম্মেলনে কিছু অতিথি দেশ এবং আন্তর্জাতিক সংস্থাকে আমন্ত্রণ জানানোর ঐতিহ্য আছে। অতিথি দেশ হিসেবে বাংলাদেশ, মিসর, মরিশাস, নেদারল্যান্ডস, নাইজেরিয়া, ওমান, সিঙ্গাপুর, স্পেন ও সংযুক্ত আরব আমিরাতকে আমন্ত্রণ জানাবে ভারত। আর্জেন্টিনা, অস্ট্রেলিয়া, ব্রাজিল, কানাডা, চীন, ফ্রান্স, জার্মানি, ভারত, ইন্দোনেশিয়া, ইতালি, জাপান, কোরিয়া প্রজাতন্ত্র, মেক্সিকো, রাশিয়া, সৌদি আরব, দক্ষিণ আফ্রিকা, তুরস্ক, যুক্তরাজ্য, যুক্তরাষ্ট্র এবং ইউরোপীয় ইউনিয়ন নিয়ে এই জি-২০ গঠিত।\n\nএই মুহূর্তে কানেক্টিভিটি গোটা পৃথিবীর সব রাষ্ট্রের কাছেই খুব গুরুত্বপূর্ণ বিষয়। বিশেষ করে চীন যেভাবে খুব আক্রমণাত্মকভাবে তার এই কানেক্টিভিটির ডিপ্লোম্যাসি শুরু করেছে, তাতে ভারতও সেখানে পিছিয়ে থাকতে চায় না। এ ব্যাপারে ভারতের কাছে বাংলাদেশের সহযোগিতাও বিশেষভাবে কাম্য। বাংলাদেশও তার পররাষ্ট্রনীতি অনুসারে সব দেশের সঙ্গে সুসম্পর্ক রেখেও ভারতের কাছ থেকে এগুলো আদায় করে নিতে চায়, যাতে বাংলাদেশেরও তাতে লাভ ষোলো আনার ওপর আঠারো আনা।\n\nগত বুধবার সন্ধ্যায় ঢাকায় পুরনো ইন্ডিয়া হাউসে এক অনুষ্ঠানে পশ্চিমবঙ্গের হিলি থেকে বাংলাদেশের ওপর দিয়ে মেঘালয়ের মহেন্দ্রগঞ্জ মহাসড়কসহ কয়েকটি সংযোগ স্থাপন নিয়ে সাংবাদিকদের প্রশ্নের জবাব দিয়েছেন ভারতের সদ্যোবিদায়ি হাইকমিশনার। ভারতের সদ্যোবিদায়ি হাইকমিশনার বিক্রম দোরাইস্বামী বলেন, উপ-আঞ্চলিক সংযুক্তির জন্য এই ভাবনা এসেছে। এর উদ্দেশ্য হলো ভারত-বাংলাদেশ, ভারতের দক্ষিণ-পূর্বাঞ্চল, এমনকি তারও বাইরে দক্ষিণ-পূর্ব এশিয়াকে সংযুক্ত করা। তিনি বলেন, ‘বর্তমানে আঞ্চলিক সংযোগের জন্য সড়কের সংখ্যা খুবই সীমিত। ভারতের উত্তরাঞ্চল থেকে উত্তর-পূর্বাঞ্চলে যাওয়ার পথ হলো শিলিগুড়ি করিডর। ওই পথে পণ্য পরিবহনের পরিমাণ সীমিত। সেই কারণে বিকল্প পথ হিসেবে আমরা ভারত, বাংলাদেশ, উত্তর-পূর্ব ভারত এবং এর বাইরে দক্ষিণ-পূর্ব এশিয়াকে নতুন নতুন সড়কের মাধ্যমে যুক্ত করার পথ খুঁজছি। ’\n\nসদ্যোবিদায়ি ভারতীয় হাইকমিশনার বলেন, নতুন সংযোগের ওই প্রস্তাবগুলোর কয়েকটি আলোচনা টেবিলে আছে। তিনি বাংলাদেশের সিলেট বিভাগের সঙ্গে ভারতের উত্তর-পূর্বাঞ্চল, বিশেষ করে আসামের সংযোগ স্থাপনে কাজ করছেন। তিনি বলেন, এগুলোর মধ্যে বাংলাদেশের নিজস্ব প্রকল্পও আছে। উদাহরণ হিসেবে তিনি ফেনী নদীর ওপর মৈত্রী সেতু দিয়ে চট্টগ্রামের সঙ্গে ভারতের ত্রিপুরা রাজ্য, রামগড় থেকে সাবরুম, কুমিল্লা, ব্রাহ্মণবাড়িয়া থেকে ভারতের ত্রিপুরা রাজ্যের আগরতলার সংযোগের উদাহরণ দেন। এগুলোকে সংযুক্তির পথ হিসেবে উল্লেখ করে সদ্যোবিদায়ি ভারতীয় হাইকমিশনার বলেন, এর মাধ্যমে বাংলাদেশজুড়েও সংযোগ বাড়বে। তিনি বলেন, বাংলাদেশ-ভারত মানচিত্রের দিকে তাকালে পূর্ব ও পশ্চিম দিক দিয়ে খুব বেশি সংযোগ দেখতে পাবেন না। উত্তর-দক্ষিণ দিকেই যত সংযোগ, বিশেষ করে এ দেশের কৃষি অঞ্চলের সঙ্গে।\n\nসদ্যোবিদায়ি হাইকমিশনার বলেন, পশ্চিমবঙ্গের হিলি থেকে বাংলাদেশের ওপর দিয়ে মেঘালয়ের মহেন্দ্রগঞ্জ পর্যন্ত প্রস্তাবিত মহাসড়ক প্রকল্পটি ভারতের উত্তর-পূর্বাঞ্চলের সঙ্গে দক্ষিণ-পূর্বাঞ্চলকে সংযুক্ত করার প্রস্তাবগুলোর অন্যতম। এটি বাস্তবসম্মত হলে এবং বাস্তবায়ন করা গেলে তা পুরো অঞ্চলকেই সংযুক্ত করবে। তিনি আরো বলেন, সবেমাত্র সম্ভাব্যতা যাচাইয়ের প্রস্তাব দেওয়া হয়েছে। সম্ভবত এটি বেশ ব্যয়বহুল প্রকল্প হতে পারে। এর মধ্যে যমুনা নদীর ওপর প্রায় ১৩ কিলোমিটার দীর্ঘ একটি সেতু থাকতে পারে। এর জন্য আন্তর্জাতিক দাতা সংস্থা বা প্রতিষ্ঠানগুলোর কাছে অর্থও চাইতে হতে পারে। সমীক্ষা শেষে ভারত বিষয়টি দেখবে।\n\nভারতের সদ্যোবিদায়ি হাইকমিশনার সাংবাদিকদের বলেছেন, প্রধানমন্ত্রী শেখ হাসিনার সাম্প্রতিক ভারত সফর ছিল অত্যন্ত ফলপ্রসূ। অনেকের ধারণা, এ ধরনের সফর দর-কষাকষির; কিন্তু বাস্তবে এই সফর ছিল সম্পর্কের ধারাবাহিকতার। তিনি বলেন, দুই দেশের নেতাদের নেতৃত্বের গুণাবলির কারণে বাংলাদেশ-ভারত সম্পর্ক নতুন উচ্চতায় পৌঁছেছে। আঞ্চলিক, অর্থনৈতিক, সড়ক ও রেলের ক্ষেত্রে উন্নয়ন অংশীদার হিসেবে বাংলাদেশের পাশে থাকবে ভারত।\n\nসদ্যোবিদায়ি ভারতীয় হাইকমিশনার বলেন, ভারত আগামী বছরের সেপ্টেম্বরে জি-২০ শীর্ষ সম্মেলনে বাংলাদেশকে অতিথি রাষ্ট্র হিসেবে আমন্ত্রণ জানানোর আগ্রহ প্রকাশ করেছে। একে অনেক বড় বিষয় হিসেবে উল্লেখ করে বিক্রম দোরাইস্বামী সাংবাদিকদের বলেন, ‘আপনারা বুঝতে পারবেন, এটি কেবল শীর্ষ সম্মেলন প্রক্রিয়ায় আমন্ত্রণ নয়, এটি ভারতের সভাপতিত্বে জি-২০ বৈঠকগুলোতে সামগ্রিকতার জন্য আমন্ত্রণ। ’\n\nসদ্যোবিদায়ি ভারতীয় হাইকমিশনার বলেন, বাংলাদেশসহ আমন্ত্রিত অতিথি দেশগুলো জি-২০-এর ফলাফল নিয়ে বৃহৎ পরিসরে আলোচনার অংশ হওয়ার সুযোগ পাবে। তিনি বলেন, দীর্ঘ ১২ বছর পর যৌথ নদী কমিশনের (জেআরসি) বৈঠক অনুষ্ঠিত হয়েছে। সেই সঙ্গে দুই দেশের প্রধানমন্ত্রীর বৈঠকে কুশিয়ারা নদীর পানির বিষয়ে সমঝোতা স্মারক সই হয়েছে। দুই দেশের পরবর্তী প্রজন্ম বিদ্যমান সম্পর্কের সুফল পাবে। তিনি বলেন, প্রধানমন্ত্রী শেখ হাসিনার এ সফরে দুই দেশের বাণিজ্যিক সম্পর্ক ও যোগাযোগ বাড়ানোর বিষয় গুরুত্ব পেয়েছে। আন্তর্দেশীয় যোগাযোগ বাড়াতে এই সিদ্ধান্তগুলো গুরুত্বপূর্ণ ভূমিকা পালন করবে। সম্পর্ক উন্নয়ন করে পরের ধাপে এগিয়ে নিতে সিদ্ধান্তগুলো রূপরেখা তৈরি করবে। বিক্রম দোরাইস্বামী বলেন, এবারের সফরের তিনটি বিষয় দুই দেশের সম্পর্ককে আরো জোরদার করবে। কুশিয়ারা নদীর পানিবণ্টন চুক্তি অত্যন্ত গুরুত্বপূর্ণ একটি সিদ্ধান্ত।\n\nবাংলাদেশের স্বাধীনতার পর এখন পর্যন্ত মূলত পাঁচটা সরকার দীর্ঘস্থায়ী ক্ষমতায় থেকেছে। বঙ্গবন্ধু শেখ মুজিবুর রহমানের পরে জিয়া, এরশাদ, খালেদা জিয়া ও শেখ হাসিনা। রাজনীতির ক্ষেত্রে পাঁচটি সরকারই নানাভাবে খুব আলোচিত হয়েছে। বাংলাদেশের পররাষ্ট্রনীতির ক্ষেত্রে তিনটি ধারা লক্ষ করা যায়। প্রথমটি ১৯৭২ থেকে ১৯৭৫ সালের আগস্ট মাস পর্যন্ত। দ্বিতীয়টি ১৯৭৫ সালের আগস্ট থেকে ১৯৯৬ সালের জুন মাস পর্যন্ত। আর তৃতীয় ধারাটা ২০০৯ সাল থেকে, যা এখনো বহমান। ১৯৯৬ সালের ১২ জুনের নির্বাচনের মধ্য দিয়ে আওয়ামী লীগ দীর্ঘ ২১ বছর পর আবার ক্ষমতায় ফিরে এসেছিল। শেখ হাসিনা প্রধানমন্ত্রী হিসেবে নিযুক্ত হয়েই সৌদি আরব সফর করেছিলেন এবং প্রথম রাষ্ট্রীয় সফরে তিনি চীনে গিয়েছিলেন। ভারতের সঙ্গে বিরাজমান সমস্যা সমাধানের উদ্যোগ নিয়েছিলেন। গঙ্গার পানিবণ্টনের ব্যাপারে একটি চুক্তি হয়েছিল, যা দুটি দেশের সম্পর্ককে একটা নতুন দিগন্ত দিয়েছিল। এর পর থেকে শেখ হাসিনা যেভাবে ভারতের সঙ্গে সুসম্পর্ক বজায় রেখে এগিয়েছেন এবং সেখান থেকে আজ যেখানে এসে পৌঁছেছেন, তাতে কিন্তু ভারত ও বাংলাদেশের সম্পর্ক গভীর থেকে গভীরতর হয়েছে।\n\nবঙ্গবন্ধু মুজিবুর রহমানের মতাদর্শকে বজায় রেখে বাংলাদেশের রাষ্ট্রব্যবস্থাকে শেখ হাসিনা আরো শক্তিশালী করেছেন। যে মডেলটা বঙ্গবন্ধু তৈরি করেছিলেন, সেখানে ছিল গণতান্ত্রিক কাঠামোয় দলীয় কর্তৃত্ব। সমাজতান্ত্রিক অর্থনীতি, সীমিত পরিমাণ ব্যক্তিগত খাত, বৈদেশিক নীতিতে জোটনিরপেক্ষতা আর ধর্মনিরপেক্ষ রাজনীতি। বঙ্গবন্ধুর এই উল্লিখিত বৈশিষ্ট্যগুলো শেখ হাসিনার পররাষ্ট্রনীতিতেও প্রতিফলিত হয়েছে।\n\nবাংলাদেশের পররাষ্ট্রনীতি কিভাবে পরিচালিত হবে সে ব্যাপারে বাংলাদেশের সংবিধানেও সুস্পষ্ট দিকনির্দেশনা দেওয়া হয়েছে। সংবিধানের ২৫-এর ১, ২ এবং ৬৩, ১৪৫-ক এই ধারাগুলো মূলত বাংলাদেশের বৈদেশিক নীতির সঙ্গে সম্পর্কিত। আর সংবিধানের ২৫ নম্বর অনুচ্ছেদে তো স্পষ্ট বলা হয়েছে যে বাংলাদেশে বৈদেশিক নীতিতে অন্য রাষ্ট্রের সার্বভৌমত্বের প্রতি সম্মান জানানো হবে। অন্য রাষ্ট্রের অভ্যন্তরীণ ঘটনায় হস্তক্ষেপ করা হবে না। যেকোনো সমস্যায় শান্তিপূর্ণ সমাধানের পথে যেতে হবে। জাতিসংঘ তথা আন্তর্জাতিক আইনের প্রতি সম্মান জানাতে হবে। সামরিক হস্তক্ষেপের বিরোধিতা, নিরস্ত্রীকরণ ইত্যাদির কথাও বলা হয়েছে। এই ভাবাদর্শ অনুসরণ করেই ভারত ও বাংলাদেশ—এই দুই দেশের মৈত্রী আজ এত মজবুত হয়েছে। আশা করব, জি-২০-এ আমন্ত্রিত বাংলাদেশ আর ভারত এই সম্পর্ককে আরো ইতিবাচক পথে দ্রুত এগিয়ে নিয়ে যাওয়ার অঙ্গীকার নেবে।\n\nলেখক : নয়াদিল্লিতে কালের কণ্ঠের বিশেষ প্রতিনিধি",
    "বিশ্বে দুর্ভিক্ষের মুখে ৩৪ কোটি মানুষ": "advertisement\n\nবিশ্বের ৮২টি দেশের অন্তত ৩৪ কোটি ৫০ লাখ মানুষ চূড়ান্ত খাদ্য নিরাপত্তাহীনতায় ভুগছে; এবং যদি রাশিয়া-ইউক্রেন যুদ্ধ দীর্ঘস্থায়ী হয়, সে ক্ষেত্রে শিগগিরই এই সংখ্যার সঙ্গে আরও ৭০ কোটি মানুষ যুক্ত হবেন। জাতিসংঘের খাদ্য নিরাপত্তা বিভাগের প্রধান ডেভিড বিসলি বৃহত্তম এই বৈশ্বিক সংস্থার সবচেয়ে প্রভাবশালী বিভাগ নিরাপত্তা পরিষদের শুক্রবারের বৈঠকে এ তথ্য জানিয়েছেন। খবর আল জাজিরার।\n\nadvertisement 3\n\nনিরাপত্তা পরিষদের বৈঠকে নিজ বক্তব্যে জাতিসংঘের খাদ্য নিরাপত্তা বিভাগের এই শীর্ষ নির্বাহী বলেন, করোনা মহামারীর শুরুর পর্যায়ে বিশ্বজুড়ে যত সংখ্যক মানুষ খাদ্য নিরাপত্তাহীনতায় ভুগছিল, মহামারীর আড়াই বছরে এই সংখ্যা বেড়েছে দ্বিগুণেরও বেশি।\n\nadvertisement 4\n\nএই মুহূর্তে বিশ্বের অন্তত ৪৫টি দেশে দুর্ভিক্ষ পরিস্থতির সৃষ্টি হয়েছে উল্লেখ করে\n\nবিসলি বলেন, ‘মহামারীর আগ পর্যন্ত বিশ্বজুড়ে ক্ষুধার যে ঢেউ ছিল, মহামারীর প্রভাবে তা সুনামিতে পরিণত হয়েছে। বর্তমানে খাদ্যপণ্যের মূল্য যে হারে বাড়ছে, তা অব্যাহত থাকলে আগামী ২০২৩ সালে বিশ্বের বিভিন্ন অঞ্চলে খাদ্য সংকট শুরু হবে। ফলে শিগগিরই বিশ্বের বিভিন্ন অঞ্চলে দুর্ভিক্ষ শুরু হওয়ার আশঙ্কা রয়েছে।\n\nনিরাপত্তা পরিষদের বৈঠকে জাতিসংঘের মানবিক সহায়তা বিভাগের প্রধান মার্টিন গ্রিফিথও উপস্থিত ছিলেন। তিনি জানান, ইথিওপিয়া, নাইজেরিয়া, দক্ষিণ সুদান, ইয়েমেন, সোমালিয়া, আফগানিস্তানসহ এশিয়া ও আফ্রিকার বেশ কিছু দরিদ্র দেশে খাদ্যপণ্যের মূল্যবৃদ্ধি ইতোমধ্যেই মানবিক বিপর্যয় পরিস্থিতি দেখা দিয়েছে। তিনি বলেন, ‘সোমালিয়ায় ইতোমধ্যে দুর্ভিক্ষ শুরু হয়ে গেছে। অন্যান্য দেশে এখনো দুর্ভিক্ষ শুরু না হলেও অবস্থা খুবই সঙ্গিন। সেসব দেশে লাখ লাখ মানুষ এক বেলাও ঠিকমতো খেতে পারছে না।’\n\nসংকটে থাকা বিভিন্ন দেশের একটি পরিসংখ্যান তুলে ধরে গ্রিফিথ বলেন, ‘ইয়েমেনে গুরুতর খাদ্যাভাবে ভুগছে অন্তত ১ লাখ ৬০ হাজার মানুষ এবং দেশটির অন্তত ৫ লাখ ৩৮ হাজার শিশু অপুষ্টির শিকার। দক্ষিণ সুদানে বর্তমানে ৬০ শতাংশ মানুষের হাতে পুষ্টিকর খাদ্য কেনার মতো অর্থ নেই। ইথিওপিয়ায় এই সংখ্যা আরও বেশি- ১ কোটি ৩০ লাখ। নাইজেরিয়ায় দুই বেলা খাবারের নিশ্চয়তা নেই- এমন মানুষের সংখ্যা প্রায় ৬ লাখ।’",
    "বিদেশের মাটিতে দেশের মোবাইল সিম ব্যবহারের উপায়": "বিভিন্ন কারণে বিদেশে যাওয়ার সময় দেশে ব্যবহৃত মোবাইল সিমটি সঙ্গে নেওয়ার প্রয়োজনীয়তা দেখা দেয়। অর্থ বিড়ম্বনাসহ বিভিন্ন কারণে অনেকেই বিদেশি সিম নেওয়ার বদলে দেশে ব্যবহৃত সিমটি বিদেশের মাটিতে ব্যবহার করতে চান।\n\nএজন্য প্রথমেই জানতে হবে মোবাইল নেটওয়ার্কের একটি কারিগরি দিক, যা আন্তর্জাতিক রোমিং নামে পরিচিত। দেশে ব্যবহৃত সিমে রোমিং সিস্টেম চালু করে দেশের বাইরে সেটি ব্যবহার করা যায়। কিন্তু এই প্রক্রিয়ার মধ্যে বিভিন্ন ধরনের শর্ত এবং পূর্বপ্রস্তুতি রয়েছে।\n\nচলুন, দেশের মোবাইল সিম বিদেশের মাটিতে ব্যবহারের সেই দিকগুলো সম্পর্কে বিস্তারিত জানা যাক।\n\nআন্তর্জাতিক রোমিং সিস্টেম কী\n\nআন্তর্জাতিক মোবাইল রোমিং হলো এমন একটি পরিষেবা যা মোবাইল ডিভাইস ব্যবহারকারীদের অন্য দেশে যাওয়ার সময় ভয়েস কল এবং টেক্সট মেসেজ পাঠানো ও গ্রহণ এবং ইন্টারনেট ব্যবহারে সহায়তা করে।\n\nআন্তর্জাতিক রোমিং সিস্টেম কীভাবে কাজ করে\n\nএকজন মোবাইল ব্যবহারকারী বিদেশে গিয়ে তার মোবাইল ডিভাইসটি চালু করেন, তখন সেটি সেখানকার স্থানীয় মোবাইল নেটওয়ার্কের সঙ্গে যোগাযোগের চেষ্টা করে। বিদেশি নেটওয়ার্কটি নবাগত ব্যবহারকারীর মোবাইল থেকে সংযোগ গ্রহণ করে। অতঃপর এটি তার সিস্টেমে নিবন্ধিত কি-না তা শনাক্ত করে ব্যবহারকারীর দেশীয় নেটওয়ার্ক শনাক্তের চেষ্টা করে।\n\nদেশ দুটির মোবাইল নেটওয়ার্কের মধ্যে রোমিং চুক্তি থাকলে বিদেশি নেটওয়ার্ক সিগন্যালকে একটি আন্তর্জাতিক ট্রানজিট নেটওয়ার্কের দিকে রুট করে। আন্তর্জাতিক ট্রানজিট নেটওয়ার্ক ক্যারিয়ার গন্তব্য নেটওয়ার্কে কল ডেলিভারি সম্পন্ন করে। এটি হয়ে গেলে অন্যদিকে গন্তব্য নেটওয়ার্কটি কলটি সংযুক্ত করে।\n\nবিদেশি নেটওয়ার্কটি দেশীয় নেটওয়ার্ক থেকে ব্যবহারকারী সম্পর্কে পরিষেবার তথ্যও অনুরোধ করে, যেমন ব্যবহৃত ফোনটি হারিয়ে গেছে বা চুরি হয়েছে কিনা এবং মোবাইল ডিভাইসটি আন্তর্জাতিক ব্যবহারের জন্য অনুমোদিত কি-না।\n\nফোনটি ব্যবহারের জন্য অনুমোদিত হলে বিদেশি নেটওয়ার্ক ডিভাইসটির জন্য একটি অস্থায়ী গ্রাহক রেকর্ড তৈরি করে। একই সঙ্গে দেশীয় নেটওয়ার্ক ডিভাইসটি কোথায় অবস্থিত তার গ্রাহক রেকর্ড আপডেট করে, যাতে ফোনে কল করা হলে এটি যথাযথভাবে রাউট করা যায়।\n\nঅর্থাৎ, কোনো বাংলাদেশি নাগরিক যুক্তরাষ্ট্রে গেলেন। তার মোবাইল সিমটি সে দেশের মোবাইল নেটওয়ার্ক কর্তৃক অনুমোদিত হলে সেটি যুক্তরাষ্ট্রের সবচেয়ে শক্তিশালী নেটওয়ার্ক সিস্টেমে সংযুক্ত হয়ে যাবে।\n\nঅতঃপর বাংলাদেশ ও যুক্তরাষ্ট্র উভয় দেশের অপারেটর গ্রাহকটির যাবতীয় তথ্য হালনাগাদ করবে। বাংলাদেশি সিমটির সেবা ব্যবহারের চার্জ ধার্য হবে যুক্তরাষ্ট্রের কলরেট অনুযায়ী। এ সময় সিমটিতে যাবতীয় ইনকামিং-আউটগোয়িং-এর জন্য চার্জ ধরা হবে।\n\nদেশের সিম বিদেশের মাটিতে ব্যবহার করার নিয়ম\n\nরোমিং সার্ভিস সক্রিয় করার উপায়\n\nসিম কার্ডে আন্তর্জাতিক রোমিং সক্রিয় করতে হলে সংশ্লিষ্ট মোবাইল নেটওয়ার্ক কোম্পানির অফিসে যেতে হবে। এ সময় যা যা প্রয়োজন হবে তা হলো-\n\n-ন্যূনতম ৬ মাস মেয়াদের আন্তর্জাতিক ক্রেডিট কার্ড (উভয় দিকের ফটোকপি)\n\n- প্রিপেইড সিমের জন্য সঠিকভাবে পূরণকৃত আইআরএফ (আন্তর্জাতিক রোমিং ফর্ম)\n\n- আইএসডি(আন্তর্জাতিক সাবস্ক্রাইবার ডায়ালিং) সংযোগসহ প্রিপেইড সংযোগের সাবস্ক্রিপশন নথির ফটোকপি\n\n- পাসপোর্টের ফটোকপি (প্রথম পাঁচ পৃষ্ঠা)\n\n- ব্যবহারকারীর দুই কপি পাসপোর্ট সাইজ ছবি\n\n- আন্তর্জাতিক কারেন্সি অ্যাকাউন্ট-এ শুরুতে স্ট্যান্ডার্ড প্রিপেইড রোমিং সার্ভিসের ক্ষেত্রে কমপক্ষে ২৫ ডলার জমা রাখতে হবে। পরবর্তীতে প্রতিবার ১০ ডলার জমা করা যাবে।\n\nএসব কাগজপত্র জমার পর সিম কোম্পানি থেকে আন্তর্জাতিক রোমিং সার্ভিস চালু করে দেবে।\n\nদুই দেশের মোবাইল নেটওয়ার্কের মধ্যে সামঞ্জস্যতা\n\nমোবাইলের নেটওয়ার্কের ধরন তথা জিএসএম ৯০০/১৮০০/১৯০০/অন্যান্য সংস্করণগুলো অবশ্যই বিদেশি নেটওয়ার্কের সঙ্গে সামঞ্জস্যপূর্ণ হতে হবে। এজন্য বিদেশযাত্রার আগে সঠিক মোবাইল নেটওয়ার্ক বা সিম কোম্পানি নির্বাচন করে নিতে হবে। এই কাজটি দুটি উপায়ে করা যায়-\n\nপ্রথমত, মোবাইল নেটওয়ার্ক বা অপারেটর সিলেকশন অপশনটি যদি অটোমেটিক করা থাকে, তাহলে মোবাইল নিজে থেকেই বিদেশের সবচেয়ে শক্তিশালী নেটওয়ার্কে সংযুক্ত হয়ে যাবে। চলাফেরার সময় বিভিন্ন স্থানে বিভিন্ন নেটওয়ার্কের ক্ষমতার ওপর নির্ভর করে হ্যান্ডসেটটি নিজে থেকেই নেটওয়ার্ক পরিবর্তন করে নেবে। অর্থাৎ, আশেপাশে যেখানেই নেটওয়ার্ক সিস্টেম ভালো হবে সেটি স্বয়ংক্রিয় ভাবে সংযুক্ত হয়ে যাবে।\n\nদ্বিতীয়ত, মোবাইল নেটওয়ার্ক বা অপারেটর সিলেকশন অপশনটি ম্যানুয়েল হলে ব্যবহারকারিকে একটি নেটওয়ার্ক বেছে নেওয়ার মাধ্যমে আন্তর্জাতিক রোমিং সিস্টেম চালু করতে হবে।\n\nআন্তর্জাতিক রোমিং সিস্টেম চালু করার পদ্ধতি\n\nমোবাইল অপারেটরের ওপর নির্ভর করে প্রথমে এর নেটওয়ার্ক সিলেকশন, ফোন সেটআপ বা সেটিংস মেনুতে প্রবেশ করতে হবে। এরপর সার্চ করলে বেশ কিছু সময় ধরে মোবাইল নেটওয়ার্ক বিভিন্ন নেটওয়ার্ক খুঁজতে থাকবে। আশেপাশে কোন নেটওয়ার্ক থাকলে তা মোবাইলের স্ক্রিনে দেখাবে এবং সেগুলোর মধ্যে থেকে যে কোনটিতে প্রেস করে নেটওয়ার্কটির সাথে সংযুক্ত হওয়া যাবে।\n\nআন্তর্জাতিক অ্যাক্সেস কোড\n\nএবার সিমটি ব্যবহার অর্থাৎ বিদেশ থেকে বাংলাদেশে বা অন্যান্য দেশে কল করতে প্রয়োজন হবে আন্তর্জাতিক অ্যাক্সেস কোড। এর মাধ্যমে সহজেই সিমটি ব্যবহার করে অন্যান্য দেশগুলোতে কথা বলা যাবে। অধিকাংশ দেশের অ্যাক্সেস কোড হলো- + (প্লাস) বা ০০। এই আন্তর্জাতিক অ্যাক্সেস কোড (+ ০০)-এর পর কাঙ্ক্ষিত দেশের কান্ট্রি কোড দিয়ে ফোন নাম্বারটি ডায়াল করতে হবে।\n\nউদাহরণস্বরূপ বলা যেতে পারে, + তারপর ৬০(কান্ট্রি কোড) এবং সবশেষে (ফোন নাম্বার) ০০ ৬০(ফোন নাম্বার)। নিম্নে বিভিন্ন দেশের অ্যাক্সেস কোড উল্লেখ করা হলো:\n\nযুক্তরাষ্ট্র- ০১১, কানাডা- ০১১ +, জর্জিয়া- ৮১০ +, হংকং- ০০১ +, সিঙ্গাপুর- ০০১(সিংটেল); ০০২(মোবাইলওয়ান); ০০৮(স্টারহাব), কাতার- ০০, সৌদি আরব- ০০, থাইল্যান্ড- ০০১, সেন্ট কিটস অ্যান্ড নেভিস- ০১১, সেন্ট লুসিয়া- ০১১, সেইন্ট ভিনসেন্ট- ০১১, জার্মানি- ০০, মালয়শিয়া- ০০, ক্যামেরুন- ০০৭ ০০১, আবখাযিয়া- ৮১০ +, অ্যাঙ্গুইলা- ০১১, ক্যাম্বোডিয়া- ০০৭ ০০১, কেম্যান আইল্যান্ড- ০১১, গ্রানাডা- ০১১ +, ইন্দোনেশিয়া- ০০১ / ০০৭ / ০০৮, কেনিয়া- ০০০, নাইজেরিয়া- ০০৯, প্যারাগুয়ে- ০০২ +, ব্রাজিল- ০০১৪, দক্ষিণ আফ্রিকা- ০৯, তানজানিয়া- ০০০, তাজিকিস্তান- ৮১০, উগান্ডা- ০০০ +, উজবেকিস্তান- ৮১০|\n\nআন্তর্জাতিক রোমিং সার্ভিস এর মাধ্যমে এসএমএস পাঠানো\n\nবিদেশে যাওয়ার পর দেশীয় সিম দিয়ে সেই দেশের মোবাইল নেটওয়ার্ক ব্যবহার করে মেসেজ পাঠানোর জন্য নিচের ধাপগুলো অনুসরণ করা যেতে পারে।\n\nপ্রথমে যে বিষয়টি খেয়াল রাখতে হবে সেটি হচ্ছে, যার কাছে এসএমএসটি যাবে তার মোবাইল নম্বর যেন অবশ্যই আন্তর্জাতিক ফরম্যাটের হয়। সুতরাং আন্তর্জাতিক অ্যাকসেস কোড + অথবা ০০, তারপর কান্ট্রি কোড এবং সবশেষে মোবাইল ফোন নম্বর দিন। এখানে যেসব দেশের কান্ট্রি কোডের শেষে শূন্য এবং মোবাইল ফোন নাম্বার শূন্য দিয়ে শুরু, সেসব দেশের জন্য কান্ট্রি কোডের শূন্যের পর মোবাইল ফোনের শূন্য দেয়া যাবে না। উদাহরণস্বরূপ, বাংলাদেশের গ্রামীণফোনের কোন নাম্বারে এসএমএস পাঠাতে হলে, +৮৮০-এর পর মোবাইল ফোন নাম্বারের বাকি দশটি ডিজিট দিতে হবে।\n\nএমনকি এসএমএস সেন্টারের নাম্বারও আন্তর্জাতিক ফরম্যাটে সেইভ করে রাখতে হবে। আন্তর্জাতিক রোমিং সিস্টেম সার্ভিস-এর বদৌলতে একবার এসএমএস সেন্টারের নাম্বার আন্তর্জাতিক ফর্ম্যাটে সেইভ করার পর তা আর পরিবর্তন হয় না। পরবর্তীতে সেই দেশ থেকে অন্য দেশে বা নিজের দেশে ফেরত এলেও ম্যাসেজ পাঠানোর জন্য নতুন করে আর নাম্বারটি পরিবর্তন করতে হয় না। বাংলাদেশে যেভাবে নিরবচ্ছিন্নভাবে এসএমএস লেনদেন হতো, ঠিক সেভাবেই সব জায়গাতেই এসএমএস পাঠানো যাবে।\n\nপরিশিষ্ট\n\nদেশের মোবাইল সিম বিদেশের মাটিতে ব্যবহারের পূর্বে উপরোক্ত বিষয়গুলো বিবেচনায় রাখা জরুরি। সদ্য দেশ থেকে বিদেশে যাওয়া লোকদের জন্য আর্থিক দিকটিকে বেশি আমলে নিয়ে তুলনামূলকভাবে ভালো কোনো বিকল্পের দিকে লক্ষ্য দেওয়া উচিত। কারণ, উপরোক্ত তথ্যগুলো এ বিষয়টি নিশ্চিত করে যে, আন্তর্জাতিক রোমিং ব্যবস্থা নিয়ে ঝামেলাহীন সেবা দিতে বাংলাদেশের টেলিকম ইন্ডাস্ট্রির এখনো বেশ সময় লাগবে।",
    "আর্ন্তজাতিক বাণিজ্যের সীমাবদ্ধতা দূর হবে যেভাবে": "বর্তমান সময়ে রাশিয়ার বিরুদ্ধে আমেরিকা ও ইউরোপের স্মরণাতীত কালের বাণিজ্য নিষেধাজ্ঞা বিশ্ব অর্থনীতিকে ভয়াবহভাবে সংকটে ফেলে দিয়েছে এই সংকট একদিকে দেশগুলোকে উদ্বিগ্ন করে তুলেছে, অন্যদিকে সংকট থেকে উত্তরণের নতুন নতুন পথের সন্ধান করে দিচ্ছে।\n\nমহামারীর সময় থেকে বর্তমান রাশিয়া-ইউক্রেন যুদ্ধ পর্যন্ত, বিশ্ব ক্রমাগত বিভিন্নভাবে খাদ্য,জ্বালানি, বাণিজ্য, নিরাপত্তা ইত্যাদির মতো বিভিন্ন সমস্যার মুখোমুখি হতে হচ্ছে। বিশ্ব যখন করোনা মহামারির প্রভাব পুনরুদ্ধার করতে হিমশিম খাচ্ছে, তখন রুশ-ইউক্রেনীয় সংঘাত বৈশ্বিক অর্থনৈতিক ও সামাজিক স্থিতিশীলতার জন্য মারাত্মক হুমকি হিসেবে দেখা দিয়েছে। উন্নত, অনুন্নত এবং উন্নয়নশীল সকল দেশ নানাভাবে এই যুদ্ধের প্রভাবে সাঙ্ঘাতিকভাবে ক্ষতির সম্মুখীন।\n\nসমস্যা গুলোকে মোকবেলায় রাষ্ট সমূহকে প্রতিনিয়ত নতুন নতুন ভাবনা ও পরিকল্পনা নিয়ে ভাবতে হচ্ছে। অনেক দেশের সংকট মোকাবেলায় বিভিন্ন গৃহিত পদক্ষেপ সমূহ কিছু কিছু ক্ষেত্রে বিভিন্ন পক্ষ দ্বারা প্রতিরোধ বা প্রতিবাদেরও সম্মুখীন হচ্ছে। এই প্রতিরোধ শুধু অভ্যন্তরীণ নয়, প্রভাবশালী দেশের বিভিন্ন বাণিজ্য নিষেধাজ্ঞার সমস্যাও রয়েছে।\n\nরাশিয়ার-ইউক্রেন যুদ্ধের প্রভাবে বিশ্বে দেখা দিয়েছে খাদ্য, জ্বালানি, বৈদেশিক মুদ্রার (ডলার) সংকট। যুদ্ধ আরাম্ভের সাথে সাথে আমেরিকা-ন্যাটো এবং আমেরিকার মিত্রদের রাশিয়ার উপর বিভিন্ন উপর্যুরি বাণিজ্যিক নিষেধাজ্ঞা টালমাটাল করে দিয়েছে আর্ন্তজাতিক বাণিজ্যের গতি প্রকৃতি। নিষেধাজ্ঞার কারণে রাশিয়ার সাথে বিভিন্ন রাষ্টের আমদানি-রফতানি ব্যাপকভাবে বাধাগস্ত হয়েছে।\n\nলন্ডনভিত্তিক ফরেন পলিসি রিসার্চ ইনস্টিটিউটের ফেলো ম্যাক্সিমিলিয়ান হেস বলেন, ‘ইউক্রেনে রাশিয়ার আগ্রাসন ও এর পাল্টা হিসাবে রাশিয়ার ওপর আরোপ করা নিষেধাজ্ঞার ফলে তেল-গ্যাসের দাম আকাশচুম্বী হয়েছে। এতে পশ্চিমের দেশগুলো মূল্যস্ফীতির মুখে পড়েছে।\n\nজার্মানি শীতের সময়ে গ্যাস রেশনিং ব্যবস্থা চালুর সিদ্ধান্ত নিয়েছে। রাশিয়া বিশ্বের সবচেয়ে বড় খাদ্যশস্য উৎপাদক ও রফতানিকারক দেশ। যুদ্ধের কারণে বিশ্বে সারের সংকট দেখা দেওয়ার ঝুঁকি তৈরি হয়েছে। এতে শুধু বিশ্বের অর্থনৈতিক সরবরাহ শৃঙ্খলে হুমকি তৈরি হচ্ছে না, কৃষকদের জীবনযাত্রাও হুমকিতে পড়ছে।’ রাশিয়া এখন বিশ্বের সবচেয়ে বেশি নিষেধাজ্ঞার মুখোমুখি হওয়া একটি দেশ। মোট ৯ হাজার ১১৭টি নিষেধাজ্ঞার বোঝা বিশ্বের অন্যতম এই পরাশক্তির কাঁধে (সুত্রঃwww.castellum.ai)।\n\nএর মধ্যে ৪ হাজার ৩৬২টি দেওয়া হয়েছে ইউক্রেনে হামলা শুরুর পরে। এর আগে নিষেধাজ্ঞা পাওয়া দেশের তালিকায় শীর্ষে ছিল ইরান (৩৬১৬ টি)। এরপর রয়েছে সিরিয়া (২৬০৮ টি), উত্তর কোরিয়া (২০৭৭ টি), ভেনেজুয়েলা (৬৫১ টি), মিয়ানমার (৫১০ টি) ও কিউবা (২০৮ টি)।\n\nযুক্তরাষ্ট্রের কর্তৃক আরোপিত নিষেধাজ্ঞা বন্ধু দেশগুলো মানতে বাধ্য নয়। কিন্তু কানাডা, যুক্তরাজ্য, জার্মানি বা অস্ট্রেলিয়ার মতো যেসব দেশের সঙ্গে যুক্তরাষ্ট্রের ঘনিষ্ঠ সম্পর্ক রয়েছে, তারা ও যুক্তরাষ্ট্রের নিষেধাজ্ঞা অনুসরণ করে থাকে।\n\nনিষেধাজ্ঞার মহামারিতে যখন বিশ্ব দ্বিপাক্ষিক বাণিজ্য, আঞ্চলিক বাণিজ্যের গতি প্রকৃতি সময়ে সময়ে ভিন্ন রুপ নিচ্ছে প্রভাবশালী রাষ্ট্র বলয়ের রাজনৈতিক চাপের কারণে।\n\nএতে গতিগ্রস্ত হচ্ছে আর্ন্তজাতিক ব্যবসা-বাণিজ্য। বৈদেশিক মুদ্রার সংকটের কারণে বিভিন্ন দেশে নিজস্ব টাকার অবমূল্যায়নের কারণে বৃদ্ধি পাচ্ছে মূল্যস্ফীতি। আমদানী ব্যয় মিটাতে হিমশিম খাচ্ছে বিভিন্ন রাষ্টগুলো। চাপ বাড়ছে বৈদেশিক রিজার্ভ এর উপর,ফলে ক্রমাগতভাবে হ্রাস পাচ্ছে রাষ্ট্র সমুহের বৈদেশিক রির্জাভ। আয় কমে যাওয়ার ফলে আশংকাজনক হারে কমছে বাংলাদেশের মত রাষ্ট সমুহের রেমিট্যান্স প্রবাহ। তবে বর্তমান এই মহা সংকটে বিভিন্ন আঞ্চলিক, উপ-আঞ্চলিক জোট, দ্বিপাক্ষিক ও বহুপাক্ষিক বাণিজ্য চুক্তি রাষ্ট্র গুলোর রক্ষাকবচ হিসেবে কাজ করতে পারে।\n\nভারত যেমনিভাবে সুবিধা নিচ্ছে রাশিয়ার কাছ থেকে আবার ভারতের জন্য নিষেধাজ্ঞা সংশোধন বা প্রত্যাহার করছে আমেরিকা। সোভিয়েত আমল থেকে ভারত-সোভিয়েত (রাশিয়া) সাথে দ্বিপাক্ষিক বাণিজ্যিক কৌশলগত সর্ম্পক বিদ্যমান। রাশিয়া ও ভারত উভয়ই এই সম্পর্কটিকে একটি ‘বিশেষ ও অধিকারযুক্ত কৌশলগত অংশীদারিত্ব’ হিসাবে অভিহিত করে। দ্বিপাক্ষিক সম্পর্কের সুত্র ধরে রাশিয়া নিকট হতে জ্বালানি সংগ্রহে ব্যাপক হারে সুবিধা নিচ্ছে ভারত।\n\nঅন্যদিকে চীনকে পিছনে ফেলে আমেরিকা বর্তমান ভারতের প্রধান অংশীদার। এটিই হচ্ছে দ্বিপাক্ষিক ও বহুপাক্ষিক আর্ন্তজাতিক বাণিজ্য চুক্তির সফলতা।\n\nবাংলাদেশ এবং ভারতের মাঝে ও রয়েছে ৩টি বাণিজ্য চুক্তি এবং গভীর দ্বিপাক্ষিক সম্পর্ক। এছাড়াও সার্কভুক্ত দেশ হিসেবে আরো দুইটি বাণিজ্য চুক্তির আওতায় বাংলাদেশে-ভারত দ্বিপাক্ষিয় বাণিজ্য সংগঠিত হয় ।\n\nগত পঞ্চাশ বছরে বাংলাদেশ ও ভারতের মধ্যে অসম বাণিজ্য ও বিনিয়োগ সংগঠিত হয়েছে। স্বাধীনতার পর থেকে আমদানির ক্ষেত্রে ভারত আমাদের একটা বড় উৎস ছিল। কিন্ত কালের পরিক্রমায় চীন এখন বাংলাদেশের আমদানির প্রধান ও প্রথম অংশীদার। ভারত এখন বাংলাদেশের দ্বিতীয় সর্বোচ্চ আমদানিকারক দেশ। ভারত থেকে আমরা যেসব পণ্য আমদানি করি গত কয়েক বছরে তার ক্ষেত্রে বড় পরিবর্তন এসেছে। চীন এখন বিশ্বের দ্বিতীয় বৃহত্তম অর্থনীতি।\n\nআগামী ৮-১০ বছরের মধ্যে তারাই হবে এক নম্বরের অর্থনীতি। আজকে তারা চারদিকেই বাণিজ্যিক বন্ধুর সন্ধান করছে। চীন তাদের অর্থনীতিতে বিনা শুল্কে পণ্যের বাণিজ্যের জন্য অন্য দেশগুলোকে সুযোগ করে দিচ্ছে। বাংলাদেশের এই সুযোগ নেওয়া অত্যান্ত জরুরী।\n\nআশা করা যায়, বাংলাদেশ তার কৌশলগত অবস্থানকে অর্থনীতিতে কাজে লাগাবে। বাংলাদেশ রফতানির ক্ষেত্রে RMG নির্ভরশীল দেশ, অন্য পণ্যের উপযুক্ততা অর্জন করতে হলে অর্থনীতিতে যে বড় অঙ্কের বিনিয়োগ হওয়া দরকার, তা না হওয়ায় রফতানি পণ্যের বৈচিত্র্যকরণে আমরা পিছিয়ে পড়ছি। তা হতে পারতো যদি আমরা কোনো বড় অর্থনৈতিক জোটের সদস্য হতে পারতাম। দক্ষিণ এশিয়ার আঞ্চলিক জোট সার্কের আট সদস্যদেশের ছয়টিতে বাংলাদেশ যা রফতানি করে, এক ভারতেই বাংলাদেশ রফতানি করে তার ছয় গুণ বেশি।\n\nআবার চীনের পর বাংলাদেশ সবচেয়ে বেশি পণ্য আমদানি করে ভারত থেকে। এ রকম এক অবস্থায় বাংলাদেশ ও ভারতের মধ্যে বাণিজ্য সম্পর্ক বাড়াতে সমন্বিত অর্থনৈতিক অংশীদারত্ব চুক্তি (সিইপিএ) নামে নতুন এক চুক্তি নিয়ে আলোচনা শুরু করা হয়েছে। মূলতঃ স্বল্পোন্নত দেশ (এলডিসি) থেকে উত্তরণের চ্যালেঞ্জ মোকাবিলায় বাংলাদেশের দিক থেকেই এই চুক্তির প্রস্তাবটি করা হয়েছিল। এছাড়াও বন্ধুপ্রতীম মালেশিয়া,জাপান, নেপাল, ইন্দোনেশিয়া, ভিয়েতনাম ও কুয়েত সাথে মুক্ত বাণিজ্য চুক্তি করার জোর চেষ্টা অব্যাহত আছে।\n\nভুটানের সাথে ইতোমধ্যে বাংলাদেশের মুক্ত বাণিজ্য চুক্তি স্বাক্ষরিত হয়েছে। বাংলাদেশ বহুপাক্ষিক/আঞ্চলিক/দ্বি-পাক্ষিক চুক্তির ক্ষেত্রে আলোচনা গুলোকে সফলতার পর্যায়ে নিয়ে যেতে এখনও দক্ষতার পরিচয় দেখাতে পারেনি। যা আমাদের প্রতিবেশী দেশগুলো করতে পেরেছে।\n\nমালয়েশিয়ার ১৬টি, ভিয়েতনাম ও ভারতের ১৪টি করে এবং ফিলিপাইনের ৯টি এফটিএ সক্রিয় রয়েছে। অন্যদিকে বাংলাদেশের মাত্র তিনটি এফটিএ/পিটিএ সক্রিয় রয়েছে: এশিয়া ও প্রশান্ত মহাসাগরীয় বাণিজ্য চুক্তি (আপটা), উন্নয়নশীল আট (ডি-৮) আর দক্ষিণ এশীয় মুক্ত বাণিজ্য চুক্তি (সাফটা)। বাণিজ্যনীতি পুনর্বিন্যাসের ক্ষেত্রে প্রধান ও সম্ভাবনাময় বাণিজ্য অংশীদারদের সঙ্গে অগ্রাধিকারমূলক ভিত্তিতে দ্বিপক্ষীয় মুক্ত বাণিজ্য চুক্তি (বিএফটিএ) সম্পন্ন করার বিষয়টি গুরুত্ব দেওয়া প্রয়োজন।\n\nবাংলাদেশ এখন পর্যন্ত কোনো বিএফটিএ চুক্তি সম্পন্ন করতে পারেনি। কয়েক বছর ধরে মালয়েশিয়া, তুরস্ক, ভুটান, নাইজেরিয়া, মেসিডোনিয়া, মিয়ানমার, মালি ও মরিশাসের সঙ্গে বিএফটিএ করা নিয়ে আলোচনা চলমান রয়েছে। কিন্তু এসব দেশের বেশির ভাগের সঙ্গেই বাংলাদেশের বাণিজ্য খুব কম। একসময় ভারত, তারপর চীনের সঙ্গে বিএফটিএ করার কথা জোরেশোরে উচ্চারিত হলেও এখন তা আলোর মুখ দেখেনি।\n\nআঞ্চলিক ভিত্তিতে বাংলাদেশের একাধিক আঞ্চলিক মুক্ত ও অগ্রাধিকারমূলক বাণিজ্য চুক্তির সদস্য হলেও এ পর্যন্ত কোনো দ্বিপাক্ষিক মুক্ত বানিজ্য চুক্তি স্বাক্ষর করেনি। ইরানের সাথে বাংলাদেশের একটি শুল্ক সুবিধা বিনিময় সংক্রান্ত দ্বিপাক্ষিক অগ্রাধিকারমূলক চুক্তি (Preferential trade agreement) রয়েছে। কিন্ত প্রয়োজনীয় প্রটোকল চূড়ান্ত না হওয়ায় সেটিও কার্যকর নয়। তবে এই পর্যন্ত ৪৫ টি দ্বিপাক্ষিক বাণিজ্য চুক্তি স্বাক্ষর করেছে (সুত্রঃরফতানি অনু বিভাগ, বাণিজ্য মন্ত্রণালয়)।\n\nএসব চুক্তিগুলো মূলতঃ গুডউইল ধরণের চুক্তি, যাতে বাণিজ্য সম্পসারনের সহযোগিতা বৃদ্ধি, তথ্য বিনিময়, অশুল্ক বাধা দূরীকরনে প্রচেষ্টা গ্রহণ, ব্যবসায়িক যোগাযোগ সম্পস্রারন ইত্যাদি। চুক্তিসমূহে শুল্ক সুবিধা বিনিময়ের কোন বিধান রাথা হয়নি। বাংলাদেশ আশা করে World Trade Organization (WTO) এর বহু জাতিক আলোচনার মাধ্যমে বিশ্ব আরো মুক্ত বাণিজ্যের দিকে এগিয়ে যাবে, আর বাংলাদেশ সেই সুবিধা নিয়ে বাণিজ্যিক ভাবে লাভবান হবে, আপাতত সেই সম্ভবনা অত্যান্ত ক্ষীণ। মুক্ত বাণিজ্যের ক্ষেত্রে WTO-এখন খুব বেশি ভূমিকা রাখতে পারছেনা- এ অবস্থায় বাংলাদেশকে নিজ উদ্যোগে দ্বিপাক্ষিক ও বহুপাক্ষিক মুক্ত বাণিজ্য অঞ্চল গঠনের কাজ আরো তরান্বিত করতে হবে।\n\nইতোমধ্যে ভিয়েতনাম এক ডজনেরও বেশি এফটিএ সই করেছে। সাধারনতঃবিনিয়োগ ওই সব অর্থনীতিতেই গতি সঞ্চালন করে, যেগুলো অন্য এক বা একাধিক বড় অর্থনীতির সঙ্গে মুক্ত বাণিজ্যের অংশীদার। মূল কথা হল বিনিয়োগ কখনোই বিচ্ছিন্ন অর্থনীতিতে প্রবাহিত হয় না। এ জন্য মুক্ত বাণিজ্য চুক্তি বা এফটিএ, প্রেফারেন্সিয়াল ট্রেড অ্যগ্রিমেন্ট-পিটিএ এবং রিজোনাল ট্রেড অ্যাগ্রিমেন্ট-আরটিএ এর মতো পদক্ষেপগুলোকে অগ্রাধিকার দিচ্ছে সরকার।\n\n২০১০ সালে এফটিএ বিষয়ক মূল্যায়ন কমিটি ভারত, মালয়েশিয়া এবং নেপালের সঙ্গে পৃথক এফটিএ করার সুপারিশ করা হয়েছিল। কমিটির সুপারিশ ছিল কোনো দেশের সঙ্গে এফটিএ করতে হলে সে দেশের পণ্য ও সেবাভিত্তিক বাণিজ্যিক খাতের অগ্রাধিকার নির্ণয় করতে হবে।\n\nযার মূল উদ্দেশ্য হবে বাংলাদেশের শুল্কমুক্ত পণ্য রফতানির প্রবেশাধিকার বাড়িয়ে বাণিজ্য-ঘাটতি কমিয়ে আনা। তবে দেরিতে হলেও স্বল্পোন্নত দেশ (এলডিসি) থেকে উত্তরণের আগেই বিশ্ব বাণিজ্য সংস্থার (ডব্লিউটিও) শুল্কমুক্ত ও কোটামুক্ত সুবিধা হারানোর সম্ভাব্য ক্ষতি পুষিয়ে নেয়ার উপায় নিয়ে সংশ্লিষ্টদের চিন্তা-ভাবনা শুরু হয়ে গিয়েছে। এ লক্ষ্যে জোর দেয়া হচ্ছে আঞ্চলিক ও দ্বিপক্ষীয় বাণিজ্যের ওপর। গত ১০ মে, ২০২২ ইউএস-বাংলাদেশ বিজনেস কাউন্সিলের সভায় প্রধানমন্ত্রী শেখ হাসিনা বলেছেন,‘যুক্তরাষ্ট্রের বাজারে বাংলাদেশি পণ্যের শুল্কমুক্ত সুবিধা নিশ্চিত করলে দুদেশের বাণিজ্যিক সম্পর্ক আরও শক্তিশালী হবে এবং বাংলাদেশ সুবিধাজনক সময়ে যুক্তরাষ্ট্রের সঙ্গে মুক্ত বাণিজ্য চুক্তি (এফটিএ) করতে প্রস্তুত।’\n\nআজকের দিনে বাস্তবতা হলো কোনো বড় অর্থনীতির সঙ্গে বাণিজ্য ও বিনিয়োগের ক্ষেত্রে সংযুক্ত না হয়ে কোনো ছোট অর্থনীতি দেশের উন্নতিসাধন করা সম্ভব না। সে জন্যই আমাদের অঞ্চল ভিত্তিতে হোক বা দ্বিপক্ষীয়ভাবে হোক মুক্ত বাণিজ্য চুক্তির দিকে যেতে হবে। ২০১০ সালে প্রণীত দ্বিপাক্ষিক মুক্ত বাণিজ্য চুক্তি নীতিমালা অনুযায়ী কোনো দেশের সঙ্গে এফটিএ করতে হলে সংশ্লিষ্ট দেশের সঙ্গে বাংলাদেশের লাভ-ক্ষতি নিরূপণের লক্ষ্যে একটি ফিজিবিলিটি স্টাডি করার বাধ্যবাধকতা রয়েছে।\n\nআসলে মুক্ত বাণিজ্য চুক্তি করতে গেলে বাণিজ্য অংশীদারদের যে ছাড় দিতে হয়, বাংলাদেশের ব্যবসায়ী-উদ্যোক্তারা সেই বিষয়ে খুব বেশী আগ্রহী নন। বিষয়টি হলো, দেশ থেকে পণ্য রফতানি সুযোগ বিস্তৃত করা, তেমনি ভাবে আমদানি ক্ষেত্রে প্রতিবন্ধকতা সমূহ দুর করা। মুক্ত বাণিজ্যে সবার জন্য সমান অধিকার রাখতে হয়। তা ছাড়া স্বল্পোন্নত দেশ হিসেবে বাংলাদেশ এত দিন যেসব বাজারসুবিধা পেয়ে এসেছে, এই কাতার থেকে বেরিয়ে যাওয়ার পর আর তা একইভাবে অব্যাহত থাকবে না।\n\nসংকটময় এই পরিস্থিতি বানিজ্যিক সুবিধা পেতে হলে দ্বিপাক্ষিক চুক্তি বা সর্ম্পক থাকা খুবই জরুরী। সর্ম্পকন্নয়ন এর মাধ্যমে বানিজ্যিক সুবিধা নিয়ে সংকটময় পরিস্থিতি মোকাবেলা করা সম্ভব। অন্যথায় বাণিজ্যিকভাবে চরম মুল্য দিতে হয়। আগামী দিনে বাংলাদেশের রফতানি পণ্যের সংখ্যা, ৫০ বিলিয়ন রফতানি বাণিজ্যকে ছাড়িয়ে যাওয়ার প্রয়াসে আমাদের আর্ন্তজাতিক বাণিজ্যের নেগোসিয়েসন দক্ষতা বাড়াতে হবে, আমদানি-রফতানির প্রতিবন্ধকতা দূর করতে হবে।\n\nবাংলাদেশকে মনে রাখতে হবে, আমরা যদি আমাদের কৌশলগত অবস্থান পরিবর্তন না করি, তাহলে অন্যরা এসে সে ক্ষেত্র পরিবর্তন করে দেবে না। আমরা যতই পেছনের দিকে তাকাব, অন্যরা আমাদের পাশ কাটিয়ে যাবে। গত অর্থ বৎসরে বাংলাদেশ যেখানে মাত্র ৫০ বিলিয়ন ডলারের পণ্য রফতানি করছে, সেই জায়গায় থাইল্যান্ড গত বছর (২০২১) রফতানি খাতে আয় করেছে ২৬৯.১০বিলিয়ন ডলার, আর ভারত আয় করেছে ৬৬০.৫০ বিলিয়ন ডলারের ও বেশী। এ খানেই বাংলাদেশের অবস্থান কোথায় তা অনুমেয়।\n\nতবে অনেক ক্ষেত্রে আয়তনে ছোট এবং ঘনবসতিপূর্ণ হলেও বাংলাদেশ স্বাধীনতা-পরবর্তী ৫০ বছরে সীমিত সাধ্য নিয়ে বিশ্বের দরবারে গৌরবোজ্জ্বল ও ঈর্ষণীয় অবস্থান তৈরি করেছে। কিছু প্রাকৃতিক সুবিধা আর উদ্যমী সাধারণ মানুষের অবদান নিয়ে কয়েকটি খাতে বাংলাদেশ আছে বিশ্বের শীর্ষ দেশের তালিকায়। এমন অবস্থান তৈরি করতে বাংলাদেশ সরকারের নীতি-সিদ্ধান্ত গুরুত্বপূর্ন ভূমিকা রেখেছে।\n\nউদ্যোক্তাদের চেষ্টায় শত বিপত্তির মুখেও ব্যবসা-বাণিজ্য ও শিল্পকারখানা স্থাপনের মাধ্যমে তিল তিল করে গড়ে তুলেছেন বেসরকারি খাতনির্ভর অর্থনীতি। অনেক ক্ষেত্রে চীন ও ভারতের বৃহৎ দেশের পরই উচ্চারণ হয় বাংলাদেশের নাম। অর্জিত অবদান ধরে রাখা ,অর্জনের পরিধি আরো বৃদ্ধি করা সহ ভবিষ্যতের চ্যালেঞ্জ মোকাবেলায় বাংলাদেশকে এখনই প্রস্তুত হতে হবে। বাংলাদেশ ব্যাংকের গত অর্থবছরে তথ্য অনুযায়ী দেশে প্রায় ৯০ বিলিয়ন ডলার সমপরিমান পণ্য ও সেবা আমদানি হয়েছে।\n\nপ্রকৃতই এ পরিমাণ পণ্য দেশে আমদানি হয়েছে কি-না, সেই প্রশ্ন থেকেই যায়। কারণ দেশের বিনিয়োগ,শিল্পায়ন, কর্মসংস্থান সুচক মোতাবেক অর্থনীতির কোনো সূচকেই ইতিহাস সৃষ্টি করা এ আমদানির প্রতিফলন ঘটেনি বলে বিশেষজ্ঞগন মনে করেন। আমদানির নামে দেশ থেকে মুল্যবান অর্থ পাচার হয়ে যাওয়ার কোনো সুযোগ সৃষ্টি হয়েছে কিনা সেই বিষয়টি খতিয়ে দেখা যেতে পারে। বিনিয়োগ ও বাণিজ্য সক্ষমতা, ব্যবসায়িক ব্যয় ও দক্ষতার দিক থেকে বাংলাদেশ ইন্দোনেশিয়া, ভিয়েতনামের মতো সক্ষমতা অর্জন করতে পারেনি। সক্ষমতার দূর্বলতায় আমাদের দেশে ব্যবসার ব্যয় (কস্ট অব ডুইং বিজনেস) অনেক বেশি। সঙ্গে এখন সরাসরি যুক্ত হচ্ছে মূল্যস্ফীতি, কাঁচামাল, জ্বালানি ও শ্রমের মজুরি বৃদ্ধির বিষয়।\n\nকারণ, নিত্যপ্রয়োজনীয় দ্রব্যের দাম বাড়ায় জীবনযাত্রার ব্যয় বাড়ছে। শ্রমের মজুরিও বাড়াতে হবে। সবকিছু মিলিয়ে আমাদের বিনিয়োগ সক্ষমতার অগ্রগতি বাধাগস্ত হচ্ছে। বৈদেশিক বাণিজ্যের ক্ষেত্রেও ব্যয়, সময় ও জটিলতা অনেক বেশি। সব মিলিয়ে বর্তমান অবস্থায় বিনিয়োগ ও বাণিজ্যের দিক দিয়ে প্রতিযোগী দেশগুলোর কাছাকাছি পৌঁছাতে আমাদের অনেক সময়ের প্রয়োজন হবে। জিডিপির (মোট দেশজ উৎপাদন) আকারের তুলনায় দেশে বিনিয়োগের পরিমাণ তুলনামূলক কম।\n\nএটা কাঙ্ক্ষিত পর্যায়ে নিতে সরকার দেশি-বিদেশি বিনিয়োগ উৎসাহিত করতে কিছু উদ্বোগ গ্রহণ করেছে। সেই ধারাবাহিকতায় লাভজনক বিনিয়োগের গন্তব্য হিসেবে বাংলাদেশকে যেন ব্যবসা-বাণিজ্যের কেন্দ্র বিন্দুতে পরিনত করা যায়, সে জন্য আমাদের বাণিজ্যিক নীতি সহজীকরন, ব্যবসায়িক ব্যয় হ্রাস, অশুল্ক প্রতিবন্ধকতা দুরীকরন সহ দেশীয় ব্রান্ড ভ্যালু তৈরি করতে হবে।\n\nলেখকঃ উপ পরিচালক বেপজা, প্রধানমন্ত্রীর কার্যালয়, ঢাকা।\n\n"
}