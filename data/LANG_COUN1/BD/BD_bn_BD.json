{
    "তিন ম্যাচ পর পয়েন্ট পেল বাংলাদেশ লিজেন্ডস": "নিজেদের প্রথম তিন ম্যাচেই হেরেছে বাংলাদেশ লিজেন্ডস। এরপর গতকাল রোববার রাতে চতুর্থ ম্যাচে শচীন টেন্ডুলকারের ইন্ডিয়ান লিজেন্ডসের বিপক্ষে মাঠে নেমেছিলেন রাজ্জাক-শাহাদাতরা।\n\nরোড সেফটি ওয়ার্ল্ড সিরিজের ম্যাচে গতকাল দেরাদুনের রাজিব গান্ধী আন্তর্জাতিক ক্রিকেট স্টেডিয়ামে টসে হেরে আগে ব্যাট করতে নামে বাংলাদেশ দল। নির্ধারিত ২০ ওভারে ৯ উইকেটে ১২১ রান করে তারা।\n\nউইকেটরক্ষক-ব্যাটার ধীমান ঘোষ ২৪ বলে ২৩ ও আফতাব আহমেদ ১৪ বলে ২০ রান করেন। ডলার মাহমুদ ও নাজমুস সাদাত দুজনেই ১৬ রান করেন। অধিনায়ক মোহাম্মদ শরিফ করেন ৭ বলে ১১ রান। ভারতের পক্ষে প্রজ্ঞান ওঝা ৩৬ রানে ৩টি উইকেট নেন। দুটি করে উইকেট পান বিনয় কুমার ও অভিমন্যু মিঠুন।\n\n১২২ রানের লক্ষ্যে ব্যাট করতে নেমে ভারত ৪ ওভারে ১ উইকেটে ২৯ রান তোলার পর বৃষ্টি নামে, থেমে যায় ম্যাচ। এরপর আর খেলা শুরু করা সম্ভব হয়নি। তাই উভয় দল ২ পয়েন্ট করে ভাগাভাগি করে নেয়। আর এতেই ২ পয়েন্ট পেয়ে ইংল্যান্ড লিজেন্ডসকে টপকে পয়েন্ট তালিকায় সাত নম্বরে উঠেছে বাংলাদেশ লিজেন্ডস দল।\n\nবাংলাদেশ সময়: ১২৫৩ ঘণ্টা, সেপ্টেম্বর ২৬, ২০২২\n\nএমএইচএম",
    "টি-টোয়েন্টি বিশ্বকাপ বাছাইপর্ব: আয়ারল্যান্ডকে হারিয়ে অপরাজিত চ্যাম্পিয়ন বাংলাদেশ নারী দল": "আবুধাবিতে রবিবার (২৫ সেপ্টেম্বর) ফাইনালে আয়ারল্যান্ডকে ৭ রানে হারিয়ে আইসিসি নারী টি-টোয়েন্টি বিশ্বকাপ বাছাইপর্ব (২০২২) চ্যাম্পিয়ন হয়েছে বাংলাদেশ নারী ক্রিকেট দল।\n\nবাছাইপর্বের ফাইনালে উঠে আগামী বছর বিশ্বকাপ খেলা নিশ্চিত করেছে বাংলাদেশ ও আয়ারল্যান্ড দল। পরবর্তী আইসিসি নারী টি-টোয়েন্টি বিশ্বকাপ ২০২৩ সালের ফেব্রুয়ারিতে দক্ষিণ আফ্রিকায় অনুষ্ঠিত হবে।\n\nফাইনালে টস জিতে, প্রথমে ব্যাট করে বাংলাদেশ। ফারজানা হকের ৫৫ বলে ৬১ রানে ভর করে ২০ ওভারে আট উইকেটে ১২০ রান করে বাংলাদেশ। এছাড়া রুমানা আহমেদ করেন ২১ রান।\n\nলরা ডেলানি আয়ারল্যান্ডের হয়ে তিনটি উইকেট নেন। দুটি করে উইকেট নেন কারা মারে ও আর্লেন কেলি।\n\nজবাবে, আয়ারল্যান্ড ২০ ওভারে নয় উইকেট হারিয়ে ১১৩ রান করতে সক্ষম হয়। নয় নম্বরে ব্যাট করতে নেমে আর্লেন কেলি, করেন ২৮ রান।\n\nবাংলাদেশের হয়ে রুমানা আহমেদ তিনটি উইকেট শিকার করেন। এছাড়া, দুটি করে উইকেট নেন সানজিদা আক্তার মেঘলা, নাহিদা আক্তার ও সোহেলী আক্তার।\n\nগ্রুপ পর্বে আয়ারল্যান্ড, স্কটল্যান্ড ও যুক্তরাষ্ট্রকে হারিয়েছিল বাংলাদেশ। এছাড়া সেমিফাইনালে থাইল্যান্ডকে হারিয়েছে বাংলাদেশের নারী ক্রিকেট দল।",
    "বিদেশি পর্যটকদের জন্য দুয়ার খুললো বাংলাদেশ": "বিদেশি পর্যটকদের জন্য জারি করা বিধি-নিষেধ তুলে নেওয়ার ঘোষণা দিয়েছেন বেসামরিক বিমান চলাচল ও পর্যটন প্রতিমন্ত্রী মাহবুব আলী। এরমধ্য দিয়ে দুই বছর পর বিদেশি পর্যটকদের জন্য দুয়ার খুললো বাংলাদেশ।\n\nসোমবার বিশ্ব পর্যটন দিবস উপলক্ষে ঢাকার আগারগাঁওয়ে পর্যটন ভবনে এক আলোচনা সভায় এ ঘোষণা দেন বেসামরিক বিমান পরিবহন ও পর্যটন প্রতিমন্ত্রী।\n\nকোভিড-১৯ সংক্রান্ত জাতীয় কারিগরি পরামর্শক কমিটির সভা শেষে এ সিদ্ধান্ত নেওয়া হয় বলে জানিয়েছেন তিনি।\n\nদুই বছর আগে করোনা মহামারি হানা দেওয়ার পর বিদেশি পর্যটকদের ভিসা দেওয়া বন্ধ করে দেয় বাংলাদেশ। পরিস্থিতির উন্নতিতে অন্য শ্রেণীর ভিসা দেওয়া শুরু হলেও টুরিস্ট ভিসা এতদিন বন্ধই ছিল।\n\nপ্রতিমন্ত্রী বলেন, প্রধানমন্ত্রী শেখ হাসিনার গতিশীল নেতৃত্বে বর্তমান সরকার পর্যটন শিল্পের উন্নয়নে আন্তরিকভাবে কাজ করছে। পর্যটন শিল্পে কোভিড-১৯ মহামারির কারণে সৃষ্ট ক্ষতি কাটিয়ে উঠতে ও টেকসই পর্যটন উন্নয়ন নিশ্চিত করতে বর্তমান সরকার বিভিন্ন পদক্ষেপ নিয়েছে।\n\nতিনি আরও বলেন, বাংলাদেশ পর্যটন বোর্ড একটি ‘ট্যুরিজম রিকভারি প্ল্যান’ নিয়েছে। এই পরিকল্পনায় উল্লেখিত কার্যক্রম বাস্তবায়নের জন্য ২০টি গাইডলাইন তৈরি করা হয়েছে এবং সে অনুযায়ী কাজ চলছে, যার ফলে পর্যটন শিল্পের সঙ্গে সম্পৃক্ত ব্যবসা প্রতিষ্ঠানগুলো ঘুরে দাঁড়াচ্ছে।",
    "বাংলাদেশ বিপুল পর্যটন সম্ভাবনাময় দেশ: প্রধানমন্ত্...": "",
    "এশিয়া কাপের দল ঘোষণা করল বাংলাদেশ": "কয়েকদিন পরই ঘরের মাঠে বসতে যাচ্ছে নারী এশিয়া কাপের এবারের আসর। সিলেটে ১ অক্টোবর থেকে শুরু হবে টুর্নামেন্টটি।\n\nগতকাল বিশ্বকাপ বাছাইয়ে আয়ারল্যান্ডকে হারিয়ে চ্যাম্পিয়ন হয় টাইগ্রেসরা। ওই স্কোয়াডে থাকা মারুফা আক্তার বাদ পড়েছেন কোনো ম্যাচ না খেলেই। তার জায়গায় দলে ঢুকেছেন ফারিহা আক্তার তৃষ্ণা।\n\nএছাড়া অনুশীলনের সময় চোট পেয়ে বিশ্বকাপ বাছাইয়ে খেলা হয়নি অলরাউন্ডার জাহানারা আলমের। তিনিও এশিয়া কাপ দিয়ে দলে ফিরছেন।\n\nএশিয়া কাপে এবার ডিফেন্ডিং চ্যাম্পিয়ন হিসেবে খেলতে নামবে বাংলাদেশের মেয়েরা। ২০১৮ সালে ভারতকে হারিয়ে এশিয়ার চ্যাম্পিয়ন হওয়ার স্বাদ পেয়েছিল টাইগ্রেসরা। আগামী এক অক্টোবর সিলেট আন্তর্জাতিক ক্রিকেট স্টেডিয়ামের দুই নম্বর মাঠে থাইল্যান্ডের বিপক্ষে ম্যাচ দিয়ে এবারের এশিয়া কাপ শুরু করবে নিগার সুলতানা জ্যোতির দল।\n\n\n\nবাংলাদেশ দলের স্কোয়াড: নিগার সুলতানা জ্যোতি (অধিনায়ক), শামীমা সুলতানা, ফারাজানা আক্তার পিংকি, রুমানা আহমেদ, রিতু মনি, লতা মণ্ডল, সালমা খাতুন, সাবানা মুসতারি, নাহিদা আক্তার, মুর্শিদা খাতুন, জাহানারা আলম, ফাহিমা খাতুন, সানজিদা আক্তার মেঘলা, ফারিহা ইসলাম তৃষ্ণা ও সোহেলি আক্তার।\n\nস্ট্যান্ড বাই: মারুফা আক্তার, শারমিন আক্তার সুপ্তা,নুজহাত তাসনিয়া, রাবেয়া খান।\n\nবাংলাদেশ সময়: ২১৩৮ ঘণ্টা, সেপ্টেম্বর ২৬, ২০২২\n\nএমএইচবি/আরইউ",
    "ত্রিদেশীয় সিরিজে প্রথম ম্যাচে মুখোমুখি বাংলাদেশ-পাকিস্তান": "টি-টোয়েন্টি বিশ্বকাপের আগে পাকিস্তান ও নিউজিল্যান্ডের বিপক্ষে একটি ত্রিদেশীয় সিরিজ খেলবে বাংলাদেশ। মেগা টুর্নামেন্টের আগে এই সিরিজ বিশ্বকাপের প্রস্তুতিতে বেশ সাহায্য করবে বলে মনে করা হচ্ছে। আর এই সিরিজে নিজেদের প্রথম ম্যাচে বাংলাদেশ লড়বে পাকিস্তানের বিরুদ্ধে।\n\nবিশ্বকাপের আগে অক্টোবরে মাসের শুরুতে অনুষ্ঠিত হবে এ ত্রিদেশীয় সিরিজ। আজ রোববার নিউজিল্যান্ড ক্রিকেট বোর্ড (এনজেডসি) সেই সিরিজের সূচি প্রকাশ করেছে।\n\nসিরিজটির প্রথম ম্যাচ আগামী ৭ অক্টোবর। প্রথম ম্যাচে লড়বে বাংলাদেশ ও পাকিস্তান। ম্যাচটি শুরু হবে বাংলাদেশ সময় সকাল ৮ টায়।\n\nএরপর পাকিস্তানের বিপক্ষে ৮ অক্টোবর ম্যাচ দিয়ে মিশন শুরু করবে নিউজিল্যান্ড। ৯ অক্টোবর দ্বিতীয় ম্যাচে স্বাগতিক নিউজিল্যান্ডের মুখোমুখি হবে সাকিব আল হাসানের দল। ওই ম্যাচটি মাঠে গড়াবে দুপুর ১২ টায়।\n\nএরপর আবারও ১২ অক্টোবর কিউই বিপক্ষে লড়বে বাংলাদেশ। সেটিও দুপুর ১২টায় শুরু হবে। এর পরের দিন ১৩ অক্টোবর লিগ পর্বে নিজেদের শেষ ম্যাচে পাকিস্তানের মুখোমুখি হবে বাংলাদেশ। সেটি শুরু হবে সকাল ৮টায়।\n\nসূচি অনুযায়ী, ডাবল–রাউন্ড রবিন ফরম্যাটে সিরিজটি অনুষ্ঠিত হবে। এতে প্রতিটা দল একে অপরের বিপক্ষে দুইবার করে লড়বে। মানে প্রতিটি দলই চারটি করে ম্যাচ পাবে। লিগ পর্ব শেষে পয়েন্ট তালিকায় শীর্ষে থাকা দুই দল ১৪ অক্টোবর ফাইনালে মুখোমুখি হবে। সবগুলো ম্যাচই অনুষ্ঠিত হবে ক্রাইস্টচার্চে।\n\nত্রিদেশীয় সিরিজ শেষ করে নিউজিল্যান্ড অস্ট্রেলিয়ায় যাবে বাংলাদেশ। অসিদের মাটিতে ২৪ অক্টোবর থেকে নিজেদের বিশ্বকাপ মিশন শুরু করবে সাকিব আল হাসানের দল।",
    "Bangladesh beat United Arab Emirates by 7 runs dgtl - Anandabazar": "শেষ মুহূর্তে জয় বাংলাদেশের। সংযুক্ত আরব আমিরশাহির বিরুদ্ধে প্রথম টি-টোয়েন্টি ম্যাচে শেষ ওভার পর্যন্ত চলল লড়াই। শেষ পর্যন্ত আমিরশাহিকে সাত রানে হারাল তারা।\n\nদুবাইয়ের মাঠে রবিবার মুখোমুখি হয়েছিল বাংলাদেশ এবং আমিরশাহি। প্রথমে ব্যাট করে শাকিব আল হাসানহীন বাংলাদেশ তোলে ১৫৮ রান। আফিফ হোসেন একাই করেন ৭৭ রান। তিনি ৫৫ বলে ওই রান তুলে অপরাজিত থাকেন। অধিনায়ক নুরুল হাসান করেন ৩৫ রান। দলের বাকি কেউ ২০ রানের গণ্ডিও টপকাতে পারেননি।\n\nসেই রান তাড়া করতে নেমে আমিরশাহি লড়াই চালায়। ওপেনার চিরাগ সুরি ৩৯ রান করেন। আফজল খান করেন ২৫ রান। শেষ ওভারে তাদের প্রয়োজন ছিল ১১ রান। হাতে দু’উইকেট। শোরিফুল প্রথম বলে দু’রান দেন। পরের বলে এক রান। চার বলে আট রান প্রয়োজন ছিল আমিরশাহির। এমন জায়গা থেকে ম্যাচ জিতে নেয় বাংলাদেশ। পর পর দু’বলে আফজল এবং জুনেদ সিদ্দিকিকে ফিরিয়ে দেন তিনি। ম্যাচ জিতে যায় বাংলাদেশ।\n\nটি-টোয়েন্টি বিশ্বকাপের আগে প্রস্তুতি নিতে আমিরশাহির বিরুদ্ধে দু’টি টি-টোয়েন্টি ম্যাচ খেলতে গিয়েছে বাংলাদেশ। প্রথম ম্যাচ জিতে সিরিজে ১-০ এগিয়ে গিয়েছে তারা। ক্যারিবিয়ান প্রিমিয়ার লিগে খেলার জন্য এই সিরিজে নেই শাকিব। তাঁর জায়গায় নেতৃত্ব দিচ্ছেন নুরুল। এশিয়া কাপে গ্রুপ পর্ব থেকেই বিদায় নিতে হয়ে ছিল বাংলাদেশকে। প্রস্তুতি ম্যাচে আমিরশাহির মতো দলের বিরুদ্ধে কঠিন জয় চিন্তায় ফেলতে পারে তাদের।",
    "বাংলাদেশ-মিয়ানমার সীমান্তের ঘটনাকে ‘দুর্ভাগ্যজনক’ বললেন চীনা রাষ্ট্রদূত": "আলোচনার বিষয়ে ভারপ্রাপ্ত পররাষ্ট্র সচিব খুরশেদ আলম বলেন, “আমাদের পারস্পরিক স্বার্থ সংশ্লিষ্ট বিষয় নিয়ে আলোচনা হয়েছে।\n\n“ওই দিন তিনি মিটিংয়ে ছিলেন না। আমরা সবাইকে অবহিত করেছি। বেইজিং এ বিষয়ে নে পি দোর সঙ্গে আলোচনা করবে, এটা বলেছে। তারা আমাদের আশ্বস্ত করেছে।”\n\nরোহিঙ্গাদের প্রত্যাবাসনের বিষয়ে আলোচনা হওয়ার কথা তুলে ধরে খুরশেদ আলম বলেন, “রোহিঙ্গা ইস্যুতে চায়না আগে থেকে ত্রিপক্ষীয় ব্যবস্থায় ছিল। এটা যেন ত্বরান্বিত হয় সে ব্যাপারে বলেছি। ত্রিপক্ষীয় ইস্যু আগে। আমাদের ইস্যু তো সাম্প্রতিক ইস্যু না।\n\n“মূলত হল, রোহিঙ্গা প্রত্যাবাসন যত দ্রুত শুরু করা যায়। আমরা তো এখনও শুরু করতে পারিনি। এ ব্যাপারে তারা যেহেতু আগে একটা ইনিশিয়েটিভ নিয়েছিল, সেই ইনিশিয়েটিভের ব্যাপারে আমরা অনুরোধ করেছি, বলেছি আপনারা ইনিশিয়েটিভ নেন।”\n\nতিনি আরও বলেন, “এখানকার পরিস্থিতি ভালো না। যাতে প্রত্যাবাসনটা শুরু হয় এ ব্যাপারে তারা আমাদের আশ্বস্ত করেছে। তারা (চীন) রাখাইনে ঘরবাড়ি বানিয়েছে, যেন রোহিঙ্গাদের নিয়ে গেলে সেখানে থাকতে পারবে। ওই জায়গার সেইফটি অ্যান্ড সিকিউরিটির ওপর এটা নির্ভর করছে।”\n\nসীমান্তে চলমান পরিস্থিতির মধ্যে প্রত্যাবাসন সম্ভব কিনা-এমন প্রশ্নের জবাবে খুরশেদ আলম বলেন, যে জায়গায় নিয়ে যাবে সেখানে কোনো যুদ্ধ হচ্ছে না।\n\nআগের ব্রিফিংয়ে চীনের না থাকার কোনো কারণ জানা গেছে কিনা, এমন প্রশ্নে জানতে চাইলে ভারপ্রাপ্ত পররাষ্ট্র সচিব বলেন, “অবশ্যই কারণ ছিল। আমরা তো একটা বন্ধুপ্রতীম দেশের থেকে ওভাবে ব্যাখ্যা চাইনি। ওনাদের সমস্যা ছিল।”\n\nসীমান্তে উত্তেজনা নিয়ে চীনের আশ্বাসে ঢাকা আশ্বস্ত হতে পারছে কি না-এমন প্রশ্নে তিনি বলেন, “আমরা চীনের নিশ্চয়তায় বিশ্বাস করি কি না করি, এতে কিছু আসে যায় না।\n\n“কিন্তু চীন যেহেতু আমাদের বন্ধুপ্রতীম দেশ আমরা মনে করি, তার কাছে এটা বললে চীন যথাস্থানে পৌঁছে দেবে। যতটুকু সম্ভব তাদের লেভারেজ আছে।”",
    "বাংলাদেশ ও চীনের ব্যবসায়ীদের মধ্যে সমঝোতা স্বাক্ষর": "বাংলাদেশ-চীনের ব্যবসায়ীদের মধ্যে বাণিজ্য ও অর্থনৈতিক সম্পর্ক বাড়ানোর লক্ষে একটি সমঝোতা স্মারক স্বাক্ষর করেছে বাংলাদেশ চায়না চেম্বার অব কমার্স অ্যান্ড ইন্ডাস্ট্রির (বিসিসিসিআই) এবং চাইনিজ এন্টারপ্রাইজেস এসোসিয়েশন ইন বাংলাদেশ (সিইএবি)।\n\nএর ফলে চীনা উদ্যোগ এবং স্থানীয় সরবরাহকারীদের মধ্যে আরও ঘনিষ্ঠ ব্যবসায়িক নেটওয়ার্কিংয়ের মাধ্যমে দুই দেশের মধ্যে বাণিজ্যিক সম্পর্ক আরও বাড়বে বলে আশা করছেন সংশ্লিষ্টরা।\n\nগত শনিবার ঢাকার পূর্বাচলে বঙ্গবন্ধু বাংলাদেশ-চীন মৈত্রী প্রদর্শনী কেন্দ্রে এই স্মারকে বিসিসিসিআই’র পক্ষে চেম্বারের ভারপ্রাপ্ত সেক্রেটারি জেনারেল আল মামুন মৃধা এবং সিইএবি’র পক্ষে এর সভাপতি কে চাংলিয়ান স্বাক্ষর করেন। এক বিজ্ঞপ্তিতে এ তথ্য জানানো হয়।\n\nএ সমঝোতা স্মারক স্বাক্ষরের ফলে দু’দেশেরে মধ্যে পারস্পারিক সহযোগিতা ছাড়াও দুটি সংস্থার মধ্যে যোগাযোগ ও সহযোগিতা বৃদ্ধি করা, প্রত্যাশিত সোনার বাংলা গড়ে তোলা এবং বেল্ট অ্যান্ড রোড ইনিশিয়েটিভ (বিআরআই) প্রচারিত হবে।\n\nচীনের, উন্নয়ন, একটি বাণিজ্য সম্পর্ক গড়ে তোলা যা ব্যবসাকে প্রসারিত করে ব্যবসাকে সহজতর করে সাংস্কৃতিক বিনিময়, বন্ধুত্ব এবং বাণিজ্যের প্রচারের পাশাপাশি একটি জয়েন্ট টাস্ক ফোর্স (জেটিএফ) গঠন করা হবে।\n\nযৌথ ফোরামকে অন্তর্ভুক্ত করে মতামত আদান-প্রদান করা, সম্ভাব্য বাণিজ্য বিরোধ সমাধান করার জন্য, কমিটির সদস্য পর্যায়ে নিয়মিত সংলাপ চালানোর জন্য ভিসা প্রক্রিয়াকরণ, ব্যাংক ঝুঁকি ব্যবস্থাপনা, বাংলাদেশে চীনা ব্যাংক প্রতিষ্ঠা, মুক্ত বাণিজ্য অঞ্চল, আইনি পরামর্শ, বিরোধ নিষ্পত্তি, বিনিয়োগকারীর প্রচার, প্রচার, সদস্য ব্যবস্থাপনা এবং অন্যান্য বিষয় ইত্যাদি নিয়ে ফোরাম দুটি কাজ করবে।\n\nসহযোগিতার অন্যান্য গুরুত্বপূর্ণ ক্ষেত্রগুলির মধ্যে রয়েছে বাংলাদেশ সরকারের সংশ্লিষ্ট বিভাগ, বাংলাদেশে চীনা দূতাবাস এবং অন্যান্য সরকারী সংস্থার সাথে যোগাযোগ বাড়ানো, অন্যান্য দেশি ও বিদেশি চেম্বার অফ কমার্স/অ্যাসোসিয়েশন/অর্গানাইজেশন এবং ট্রেড বডির সাথে সম্পর্ক বাড়ানো।\n\nএ সময় প্রধান অতিথি ছিলেন পরিকল্পনা প্রতিমন্ত্রী ড. শামসুল আলম। বাংলাদেশ চায়না চেম্বার অব কমার্স অ্যান্ড ইন্ডাস্ট্রির (বিসিসিসিআই) প্রেসিডেন্ট গাজী গোলাম মুর্তজার সভাপতিত্বে অনুষ্ঠানে বিশেষ অতিথি ছিলেন ঢাকায় নিযুক্ত চীনের রাষ্ট্রদূত লি জিমিং, চীনে নিযুক্ত সদ্য বিদায়ী বাংলাদেশের রাষ্ট্রদূত মাহবুব উজ জামান, সিইএবি সভাপতি কে চাংলিয়ান। অনুষ্ঠানে স্বাগত বক্তব্য দেন বিসিসিআই’র ভারপ্রাপ্ত সেক্রেটারি জেনারেল আল মামুন মৃধা।",
    "বাংলাদেশ থেকে আরও শ্রমিক নেবে সৌদি আরব, আশা প্রবাসী কল্যাণমন্ত্রীর (ভিডিও)": "",
    "মায়ানমারে সংঘাতের আবহে বাংলাদেশের হাতে এল নতুন যুদ্ধবিমান": "সুকুমার সরকর, ঢাকা: মায়ানমারে সরকারি বাহিনী ও রোহিঙ্গা জঙ্গিদের মধ্যে চলছে তীব্র লড়াই। সেই সংঘাতের আঁচ পড়ছে বংলাদেশেও। সীমান্তে জওয়ানদের সতর্ক থাকার নির্দেশ দিয়েছে হাসিনা সরকার। এহেন পরিস্থিতিতে সেনাবাহিনীর শক্তিবৃদ্ধি করে নতুন যুদ্ধবিমান পেল বাংলাদেশ।\n\nরবিবার বাংলাদেশ ফৌজের ‘আর্মি এভিয়েশন গ্রুপ’-এর বিমানবহরে যুক্ত হয়েছে দ্বিতীয় কাসা-সি ২৯৫ ডব্লিউ মিডিয়াম ইউটিলিটি প্লেন। গতকাল তেজগাঁওয়ের পুরনো বিমানবন্দরে এক অনুষ্ঠানে বিমানটির অন্তর্ভুক্তি হয়। এদিনের অনুষ্ঠানে উপস্থিত ছিলেন সেনাপ্রধান জেনারেল এস এম শফিউদ্দিন আহমেদ। উপস্থিত ছিলেন বাংলাদেশে নিযুক্ত স্পেনের রাষ্ট্রদূত ফ্রান্সিসকো দে আসিস বেনিতেজ সালাস, সেনাসদরের শীর্ষ আধিকারিক, বিমানবাহিনী, বিজিবি, র‌্যাব আধিকারিক ও অন্যান্য অতিথিরা। স্পেনে নির্মিত বিমানটি রবিবার দুপুরে বাংলাদেশে পৌঁছয়। ওয়াটার ক্যানন স্যালুটের মাধ্যমে যুদ্ধবিমানটিকে অভ্যর্থনা জানানো হয়।\n\nসমর বিশেষজ্ঞদের মতে, কাসা-সি ২৯৫ বিমানটি হাতে আসায় ফৌজের শক্তি অনেকটাই বৃদ্ধি পেয়েছে। লড়াই বাঁধলে বিমানটিতে সওয়ার হয়ে যুদ্ধক্ষেত্রে পৌঁছে যেতে পারবে প্যারাট্রুপার বাহিনী। এছাড়া, এক জায়গা থেকে অন্য স্থানে দ্রুত ফৌজ পাঠানো, আকাশ থেকে নজরদারি, পণ্য পরিবহণ, ভিআইপি মিশন ছাড়াও বিপুলসংখ্যক জরুরি রোগী পরিবহণের জন্য ব্যবহার করা জাবে প্লেনটি। দেশের প্রাকৃতিক দুর্যোগের সময় প্রয়োজনীয় ত্রাণ ও ওষুধসামগ্রী পরিবহণে গুরুত্বপূর্ণ ভূমিকা রাখবে এই বিমান।\n\nউল্লেখ্য, ভূ-কৌশলগত কারণে ফৌজের শক্তিবৃদ্ধি করছে বাংলাদেশ (Bangladesh)। বিশেষ করে, মায়ানমারে চলা গৃহযুদ্ধে পরিস্থিতি অত্যন্ত জটিল হয়ে উঠেছে। বাংলাদেশের সীমান্ত সংলগ্ন এলাকাগুলি থেকেও প্রচণ্ড গোলাগুলির শব্দ শোনা যাচ্ছে। একাধিক গোলা বাংলাদেশের জমিতেও আছড়ে পড়েছে। ঢাকা এনিয়ে কমপক্ষে চারবার প্রতিবাদও জানিয়েছে মায়ানমারের কাছে। এই লড়াইয়ের জেরে আবারও বাংলাদেশে অনুপ্রবেশের চেষ্টা চালাচ্ছে রোহিঙ্গারা। স্থানীয় বাসিন্দারা জানিয়েছে, দীর্ঘদিন ধরে মায়ানমারে দেশটির সেনাবাহিনী ও আরাকান আর্মির মধ্যে সংঘর্ষ চলছে। আবারও বাংলাদেশে অনুপ্রবেশের চেষ্টা চালাচ্ছে রোহিঙ্গারা (Rohingya)। অনুপ্রবেশের জন্য ঘুমধুম তমব্রু সীমান্ত এলাকায় বেশকিছু রোহিঙ্গা জড়ো হয়েছে। সুযোগ পেলেই অনুপ্রবেশ করতে পারে তারা।",
    "ভারত সফরে যাচ্ছে বাংলাদেশ ‘এ’ দল": "",
    "বাংলাদেশ এমবিএ অ্যাসোসিয়েশনের নতুন নির্বাহী কমিটি গঠন": "বাংলাদেশ এমবিএ অ্যাসোসিয়েশনের নবনির্বাচিত নির্বাহী কমিটির সদস্যরা। ছবি: সংগৃহীত\n\nঢাকা বিশ্ববিদ্যালয়ের ব্যবসায় প্রশাসন ইনস্টিটিউট (আইবিএ) মিলনায়তনে গত শনিবার বাংলাদেশ এমবিএ অ্যাসোসিয়েশনের (বিএমবিএএ) ১০ম বার্ষিক সাধারণ সভা অনুষ্ঠিত হয়েছে। সভায় নির্বাচনের মাধ্যমে নতুন নির্বাহী কমিটি গঠিত হয়। এ ছাড়া বিএমবিএএ-র প্রকাশনায় বাংলাদেশে প্রথম বারের মতো প্রকাশিত দেশি প্রতিষ্ঠান ও ব্র্যান্ডদের নিয়ে একটি বিজনেস কেস বুকের আনুষ্ঠানিক মোড়ক উন্মোচন করা হয়।\n\nবর্তমান নির্বাহী কমিটির পরিচালনায় এই সাধারণ সভা ও নির্বাচন অনুষ্ঠিত হয়।\n\nবিজ্ঞাপন\n\nচলমান কমিটির সভাপতি নাজমুল হাসান এমপি ও সাধারণ সম্পাদক শেখ আবুল হাশেম। নির্বাচনে নতুন নির্বাহী কমিটিতে নাজমুল হাসান সভাপতি হিসেবে পুনরায় নির্বাচিত হয়েছেন। সাধারণ সম্পাদক হয়েছেন সাইফ আই মাহমুদ।\n\nএ ছাড়া দেশের প্রথিতযশা পেশাজীবী, ব্যবসায়িক ও করপোরেট নেতৃবৃন্দ এই নির্বাহী কমিটিসহ বিএমবিএএর সঙ্গে যুক্ত আছেন।\n\nঅনুষ্ঠানের প্রধান অতিথি ছিলেন ঢাকা বিশ্ববিদ্যালয়ের আইবিএ'র পরিচালক অধ্যাপক মোহাম্মদ আব্দুল মোমেন। বিশেষ অতিথি ছিলেন পিএইচপি গ্রুপের চেয়ারম্যান সুফি মিজানুর রহমান এবং আকিজ ভেঞ্চার গ্রুপের ব্যবস্থাপনা পরিচালক ও প্রধান নির্বাহী সৈয়দ আলমগীর। আরো উপস্থিত ছিলেন বাংলাদেশ সিকিউরিটিজ অ্যান্ড এক্সচেঞ্জ কমিশনের চেয়ারম্যান শিবলী রুবাইয়াত-উল-ইসলাম, জগন্নাথ বিশ্ববিদ্যালয়ের সাবেক উপাচার্য অধ্যাপক মীজানুর রহমান, বিভিন্ন বিশ্ববিদ্যালয়ের শিক্ষক, দেশি ও বহুজাতিক প্রতিষ্ঠানের প্রধান শীর্ষ কর্তাসহ এমবিএ পেশাজীবীরা।\n\nবাংলাদেশ এমবিএ অ্যাসোসিয়েশন বাংলাদেশে এমবিএ ডিগ্রিধারীদের সবচেয়ে পুরোনো ও ঐতিহ্যবাহী সংগঠন। ঢাকা বিশ্ববিদ্যালয়ের আইবিএর শুরুর দিককার এমবিএ ডিগ্রিধারী এবং করাচি বিশ্ববিদ্যালয়ের আইবিএ, হার্ভার্ড বিজনেস স্কুল, ওয়ার্টন বিজনেস স্কুল ও স্ট্যানফোর্ড বিজনেস স্কুলের মতো শিক্ষাপ্রতিষ্ঠানের বাংলাদেশি এমবিএদের নিয়ে ১৯৮৬ সালে এই সংগঠন যাত্রা শুরু করে। বর্তমানে এর সঙ্গে যুক্ত হয়েছেন দেশের শীর্ষ শিক্ষা প্রতিষ্ঠানের এমবিএ'রা।\n\nবিএমবিএএ এর প্রতিষ্ঠাকালীন উদ্দেশ্যের সঙ্গে প্রতিজ্ঞাবদ্ধ থেকে দেশের এমবিএ ডিগ্রিধারী পেশাজীবীদের পেশাগত উন্নয়নে কাজ করছে। একই সঙ্গে এই সংগঠন দেশের ব্যবসায় খাত ও এ সংক্রান্ত সরকারি কার্যক্রমে পরামর্শ ও সহায়তা প্রদান করে জাতীয় নীতিনির্ধারণী কার্যক্রমে অংশগ্রহণ করে যাচ্ছে। সংবাদ বিজ্ঞপ্তি।",
    "সীমান্তবর্তী বাংলাদেশের মানুষ কিছুটা স্বস্তিতে": "বাংলাদেশ সীমান্ত থেকে গত দুই দিন পাশের দেশ মিয়ানমারের অভ্যন্তরীণ সংঘর্ষে কোনো ধরনের গোলাগুলির শব্দ শোনা যায়নি। শনিবার সকাল থেকে গতকাল রবিবার রাত ৮টা পর্যন্ত অনেকটা শান্ত ছিল সীমান্ত। ফলে গত দুই দিন সীমান্তবর্তী বাংলাদেশের মানুষ কিছুটা স্বস্তিতে দিন কাটিয়েছে। এর আগে গত শুক্রবার রাতে মিয়ানমার সীমান্তে যুদ্ধ বিমান থেকে বোমা ফেলার বিকট শব্দে আতঙ্ক ছড়িয়ে পড়েছিল স্থানীয়দের মধ্যে।\n\nবিজ্ঞাপন\n\nনাইক্ষ্যংছড়ির তুমব্রু এলাকার বাসিন্দা মোহাম্মদ আব্দুল্লাহ গতকাল কালের কণ্ঠকে বলেন, ‘শনিবার থেকে আর গোলাগুলির শব্দ শুনিনি। এই দুই দিন ভালো কেটেছে আমাদের। আতঙ্ক ছাড়া দিন পার করেছি। গোলাগুলির সময় আমাদের ভীষণ ভয় হয়। কখন জানি কী হয়ে যায়। আমরা চাই সীমান্তে গোলাগুলি স্থায়ীভাবে বন্ধ হোক। ’\n\nউখিয়া উপজেলার পালংখালী ইউনিয়নের সীমান্তবর্তী আনজুমানপাড়া গ্রামের বাসিন্দা নুরুল ইসলাম বলেন, ‘শুক্রবার রাতে আমাদের এখান থেকে প্রচুর গুলির শব্দ শোনা গেছে। বিমান থেকে রাতে বোমা ফেলতে দেখেছি। বিকট শব্দে পুরো গ্রামবাসী আতঙ্কে ছিল। কিন্তু গত দুই দিন গোলাগুলির শব্দ না থাকায় অনেকটা নিরাপদে কাটিয়েছি।\n\nনাইক্ষ্যংছড়ির তুমব্রু বাইশফাঁড়ি, কোনারপাড়া, তুমব্রু বাজার, জলপাইতলী ও উখিয়া উপজেলার থাইংখালী রহমতের বিল, পালংখালী আনজুমানপাড়া সীমান্ত ঘুরে দেখা গেছে, এসব এলাকার লোকজন শনি ও রবিবার স্বাভাবিকভাবে রাস্তাঘাট, হাটবাজারে চলাচল করছে। সবাই স্বাচ্ছন্দ্যে বাড়ি থেকে বের হয়ে নিজ গন্তব্যে যাচ্ছে।\n\nঘুমধুম ইউনিয়ন পরিষদ চেয়ারম্যান এ কে এম জাহাঙ্গীর আজিজ বলেন, ‘এই দুই দিন গোলাগুলি বন্ধ থাকলেও আমরা পরিস্থিতি পর্যবেক্ষণ করছি। সীমান্তের যেসব মানুষকে নিরাপদ স্থানে সরিয়ে নেওয়ার নির্দেশনা ছিল তা এখনো বলবৎ আছে। পরিস্থিতি খুব খারাপের দিকে গেলে লোকজন সরিয়ে নেওয়া হবে। ’\n\nগত দুই মাস ধরে নাইক্ষ্যংছড়ির ঘুমধুম ইউনিয়নের তুমব্রু সীমান্তের ওপারে মিয়ানমারে আরাকান আর্মি ও সেনাবাহিনীর মধ্যে সংঘর্ষ চলছে। এতে গোলাগুলি ও মর্টারের বিকট শব্দে সীমান্তের এপারের মানুষের মাঝে আতঙ্ক ছড়িয়ে পড়ে।\n\nমিয়ানমারের সাবেক দুই সেনা কর্মকর্তাকে গুলি করে হত্যা\n\nএদিকে মিয়ানমার সেনাবাহিনীর অবসরপ্রাপ্ত ব্রিগেডিয়ার জেনারেল ও সাবেক রাষ্ট্রদূত ওন থুইন এবং তাঁর জামাতা অবসরপ্রাপ্ত ক্যাপ্টেন ইয়ে তাইজাকে গুলি করে হত্যা করা হয়েছে। গত শনিবার ইয়াঙ্গুনের হ্লাইন শহরের ১২ নম্বর ওয়ার্ডে নিজ বাড়ির সামনে তাঁদের হত্যা করা হয়।\n\nস্থানীয় সূত্রের বরাত দিয়ে গতকাল এক প্রতিবেদনে মিয়ানমারভিত্তিক সংবাদমাধ্যম ইলেভেন মিয়ানমার এ খবর জানিয়েছে। নির্বাচিত সরকারকে উত্খাত করে মিয়ানমার জান্তা দেশের ক্ষমতা দখলের পর ওন থুইন এবং তাঁর জামাতার বিরুদ্ধে সামরিক তথ্যদাতা হিসেবে কাজ করার অভিযোগ আনে অঞ্চলটির প্রতিরোধ যোদ্ধারা।\n\nস্থানীয় এক বাসিন্দা বলেন, ‘বিকেল ৩টার আগে থাবাওয়া ইয়কে নাইন স্ট্রিটের একটি বাড়ির সামনে ঘটনাটি ঘটে। সেখানে একজন অবসরপ্রাপ্ত রাষ্ট্রদূতসহ দুজনকে গুলি করে হত্যা করা হয়েছে। এরপর পুলিশ ও সেনারা এসে তল্লাশির জন্য রাস্তা বন্ধ করে দেয়। ’",
    "রাশিয়ার পর্যটন প্রেমিদের জন্য বাংলাদেশ আদর্শ জায়গা": "ঢাকা: বর্তমানে রাশিয়ার নাগরিকদের ইউরোপ ভ্রমণে বিভিন্ন বিধিনিষেধ রয়েছে। তাই এশিয়ার মধ্যে বাংলাদেশ এখন রাশিয়ার পর্যটন প্রেমিদের জন্য একটি আদর্শ জায়গা হতে পারে বলে মন্তব্য করেছেন রাশিয়ান সাংবাদিক জর্জি জ্যোতভ।\n\nরোববার (২৫ সেপ্টেম্বর) রাজধানীর সেগুন বাগিচায় একটি রেস্টুরেন্টে বাংলাদেশ ভ্রমণে নিজের অভিজ্ঞতা নিয়ে সাংবাদিকদের সঙ্গে একান্ত আলাপকালে তিনি এ মন্তব্য করেন। এ সময় তিনি তার বাংলাদেশ ভ্রমণের অভিজ্ঞতা তুলে ধরেন।\n\nজর্জি জ্যোতভ বলেন, এক সপ্তাহের ভ্রমণে আমি বাংলাদেশের সুন্দরবন, কক্সবাজার ও দেশের ঐতিহ্যবাহী বিভিন্ন স্থান পরিদর্শন করেছি। আমি বিশ্বের ৯৭টি দেশ ভ্রমণ করেছি। কিন্তু বাংলাদেশের মতো এমন বন্ধুপ্রতিম দেশ কোথাও পায়নি। বাংলাদেশের জনগণ অত্যন্ত আন্তরিক। কিছু মানুষ দরিদ্র হলেও তারা খুবই বন্ধু সুলভ।\n\nতিনি বলেন, বাংলাদেশে পর্যটন শিল্পের ব্যাপক সম্ভাবনা রয়েছে। অন্যান্য দেশের তুলনায় বাংলাদেশের খাদ্যের দামও কম। তাছাড়া এখানে নিরাপত্তাও অনেক ভালো। সব মিলিয়ে রাশিয়ার পর্যটন প্রেমিদের জন্য বাংলাদেশ একটি আদর্শ জায়গা হতে পারে। যেহেতু বর্তমানে রাশিয়ার নাগরিকদের ইউরোপ ভ্রমণে বিভিন্ন বিধিনিষেধ রয়েছে তাই এশিয়ার মধ্যে বাংলাদেশ হতে পারে রাশিয়ানদের জন্য পর্যটনের অন্যতম স্থান। আমি রাশিয়া ফিরে এ বিষয়ে বেশ কিছু লেখাও লিখবো।\n\nকক্সবাজার সমুদ্র সৈকতের সৌন্দর্যের প্রশংসা করে জর্জি জ্যোতভ বলেন, থাইল্যান্ড, মিয়ানমার, শ্রীলঙ্কা থেকেও ভ্রমণের জন্য বাংলাদেশ আদর্শ জায়গা। বিশেষ করে সুন্দরবনের সৌন্দর্য বর্ণনা করার মতো নয়। অন্যান্য দেশের বনগুলো অনেকটা কৃত্রিম। সেই দেশগুলো অনেকটা চিড়িয়াখানার মতো। কিন্তু সুন্দরবনে পরিপূর্ণ প্রাকৃতিক অনুভূতি পাওয়া যায়। যা অনেকটা আমাজন বনের মতো।\n\nবাংলাদেশের পর্যটনের সমস্যা নিয়েও এ সময় কথা বলেন তিনি। তার মতে, কক্সবাজার বিশ্বের সবচেয়ে বড় সমুদ্র সৈকত। আমার মনে হয় সেখানে উন্নয়নের অনেক সুযোগ এখনো রয়েছে। কক্সবাজারের সমুদ্র সৈকতের অবকাঠামোগত উন্নয়নের দিকে নজর দেওয়া যেতে পারে। তাছাড়া রাশিয়ার সঙ্গে সরাসরি বাংলাদেশের প্লেন চলাচলের ব্যবস্থা নেই। যদি সরাসরি বাংলাদেশের সঙ্গে রাশিয়ার প্লেন চলাচলের ব্যবস্থা করা হয় সেক্ষেত্রে পর্যটনে গুরুত্বপূর্ণ ভূমিকা রাখবে। বিশ্ব দরবারে পর্যটনের দিক থেকে বাংলাদেশকে আরও পরিচিত করানো প্রয়োজন। রাশিয়ার অনেক পর্যটকই জানে না বাংলাদেশ সম্পর্কে। বাংলাদেশকে আন্তর্জাতিক পর্যায়ে পরিচত করার জন্য বাংলাদেশের মন্ত্রণালয়ের যথেষ্ট কাজ করার সুযোগ রয়েছে।\n\nএ সময় আরও উপস্থিত ছিলেন- ঢাকাস্থ রাশিয়ান হাউসের পরিচালক ম্যাক্সিম দোব্রোখোতভ, সাংস্কৃতিক অনুষ্ঠান প্রধান প্রশান্ত কুমার বর্মন এবং সিআইএস বিসিআইসির কো চেয়ারম্যান ও গ্লোবাল এক্সপ্লোর লিমিটেডের ব্যবস্থাপনা পরিচালক এইচ এম সাঈফ আলী খান।\n\nজর্জি জ্যোতভ রাশিয়ার সর্বাধিক প্রচারিত দ্য আর্গুমেন্টি ফাক্টি পত্রিকার প্রতিবেদক। একইসঙ্গে তিনি দেশটির বিশিষ্ট ভ্রমণ লেখক।\n\nবাংলাদেশ সময়: ১৫৫৩ ঘণ্টা, সেপ্টেম্বর ২৬, ২০২২\n\nএইচএমএস/আরবি",
    "রোহিঙ্গা সংকটের স্থায়ী সমাধানে জাপানের সমর্থন চেয়েছে বাংলাদেশ": "বর্তমান পরিস্থিতি ও সমস্যার কথা তুলে ধরে, রোহিঙ্গা সংকটের দ্রুত ও স্থায়ী সমাধানে জাপানের সহযোগিতা কামনা করেছেন বাংলাদেশের পররাষ্ট্রমন্ত্রী ড. এ কে আব্দুল মোমেন।\n\nসোমবার (২৬ সেপ্টেম্বর) জাপানের পররাষ্ট্র মন্ত্রণালয়ে, দেশটির পররাষ্ট্রমন্ত্রী হায়াশি ইয়োশিমাসার সঙ্গে সাক্ষাৎকালে আব্দুল মোমেন এ অনুরোধ জানান। জবাবে জাপানের পররাষ্ট্রমন্ত্রী হায়াশি বাংলাদেশের প্রতি তার দেশের সমর্থন অব্যাহত রাখার কথা পুনর্ব্যক্ত করেন।\n\nমঙ্গলবার অনুষ্ঠেয় জাপানের সাবেক প্রধানমন্ত্রী শিনজো আবের রাষ্ট্রীয় অন্ত্যেষ্টিক্রিয়ায় যোগ দিতে, বাংলাদেশের পররাষ্ট্রমন্ত্রী মোমেন বর্তমানে জাপান সফর করছেন।\n\nদুই পররাষ্ট্রমন্ত্রী গুরুত্বপূর্ণ সমসাময়িক আঞ্চলিক ও আন্তর্জাতিক ইস্যু নিয়ে আলোচনা করেন। জাপানের পররাষ্ট্রমন্ত্রী ইউক্রেন, উত্তর কোরিয়া এবং ইন্দো-প্যাসিফিক বিষয়ে জাপানের অবস্থানের রূপরেখা তুলে ধরেন এবং বাংলাদেশের সহযোগিতা কামনা করেন। ড. মোমেন বিশ্ব শান্তি ও সম্প্রীতি রক্ষায় বাংলাদেশের অবদান, শান্তির সংস্কৃতি গড়ে তোলার প্রয়োজনীয়তার কথা উল্লেখ করে বাংলাদেশের অবস্থান তুলে ধরেন।\n\nবৈঠকের শুরুতে জাপানের পররাষ্ট্রমন্ত্রী, দেশটির প্রয়াত প্রধানমন্ত্রী শিনজো আবের সম্মানে বাংলাদেশে রাষ্ট্রীয় শোক পালন এবং সংসদে শোক প্রস্তাব গৃহীত হওয়ায় কৃতজ্ঞতা প্রকাশ করেন। তিনি ঢাকায় জাপান দূতাবাসে শোক বইতে সই করায় বাংলাদেশের পররাষ্ট্রমন্ত্রীকে বিশেষভাবে ধন্যবাদ জানান।\n\nপররাষ্ট্রমন্ত্রী আব্দুল মোমেন, সন্ত্রাসের বিরুদ্ধে বাংলাদেশের দৃঢ় অবস্থান পুনর্ব্যক্ত করেন। তিনি বলেন, “শিনজো আবে দীর্ঘদিন জাপানের প্রধানমন্ত্রী ছিলেন এবং তার সময়ে ‘ব্যাপক অংশীদারিত্বে’ দুই দেশের একটি সম্পর্ক গড়ে উঠেছিল।”\n\nপররাষ্ট্রমন্ত্রী মোমেন বাংলাদেশ ও জাপানের মধ্যে বর্তমান সুসম্পর্ক আরও বাড়াতে জাপানের সঙ্গে কাজ করার অঙ্গীকার ব্যক্ত করেন।\n\nজাপানকে বৃহত্তম দ্বিপক্ষীয় উন্নয়ন সহযোগী হিসেবে উল্লেখ করে ড. মোমেন বাংলাদেশে আরও জাপানি বিনিয়োগের আমন্ত্রণ জানান এবং দুই দেশের মধ্যে বাণিজ্য বৃদ্ধির ওপর জোর দেন।\n\nমোমেন জাপানের পররাষ্ট্রমন্ত্রীকে পারস্পরিক সুবিধাজনক সময়ে বাংলাদেশ সফরের আমন্ত্রণ জানান। দুই পররাষ্ট্রমন্ত্রী দু’দেশের মধ্যে চমৎকার দ্বিপক্ষীয় সম্পর্ককে এগিয়ে নিতে ঘনিষ্ঠভাবে কাজ করার আশাবাদ ব্যক্ত করেন।",
    "ফিদে ওয়ার্ল্ড ইয়ুথ অনূর্ধ্ব-১৬ দাবা অলিম্পিয়াডে অংশ নিচ্ছে বাংলাদেশ": "ঢাকা, ২৬ সেপ্টেম্বর, ২০২২ (বাসস): ফিদে ওয়ার্ল্ড ইয়ুথ অনূর্ধ্ব-১৬ দাবা অলিম্পিয়াডে অংশ নিচ্ছে বাংলাদেশের ছয় দাবাড়–। আগামী ১ লা অক্টোবর থেকে ১১ অক্টোবর আজারবাইজানের নাকচিভান অটোনোমাস রিপাবলিকে অনুষ্ঠিত হবে এই প্রতিযোগিতা।\n\nপ্রতিযোগিতায় অংশগ্রহনকারীরা হলেন ক্যান্ডিডেট মাস্টার মনন রেজা নীড়, মোঃ সাজিদুল হক, ক্যান্ডিডেট মাস্টার সাকলাইন মোস্তফা সাজিদ, স্বর্নাভো চৌধুরী, জান্নাতুল ফেরদৌস ও ওমনিয়া বিনতে ইউসুফ লুবাবা।\n\nআজ দাবা ফেডারেশনে এক সংবাদ সম্মেলনে এসব তথ্য জানান ফেডারেশনের সাধারণ সম্পাদক সৈয়দ শাহাব উদ্দিন শামীম। ফেডারেশনের সহ-সভাপতি কে এম শহিদউল্যা, কার্যনির্বাহী সদস্য মাহমুদা হক চৌধুরী মলি ও মোঃ সজল মাহমুদ, ট্রেইনার আবু সুফিয়ান শাকিল এবং ফেডারেশনের নির্বাহী কর্মকর্তা মোঃ হারুন অর রশিদ এসময় উপস্থিত ছিলেন।\n\nপ্রতিযোগিতায় অংশ নিতে আগামী ৩০ সেপ্টেম্বর আজারবাইজানের উদ্দেশ্যে ঢাকা ছাড়বে বাংলাদেশের প্রতিনিধিত্বকারী দলটি। দলের সঙ্গে অধিনায়ক কাম প্রশিক্ষক হিসেবে যাচ্ছেন আন্তর্জাতিক মাস্টার ও ফিদে ট্রেইনার আবু সুফিয়ান শাকিল।",
    "Nadia: বাংলাদেশ থেকে নদিয়ার গ্রামে উড়ে এল বেলুনে বাঁধা ফেস্টুন, আতঙ্কে সীমান্তবর্তী গ্রামের বাসিন্দারা": "Nadia: কৃষ্ণপুর থেকে ২০ কিলোমিটার দূরে রয়েছে কাঁটাতার। সীমান্ত থেকে ৫৫ কিলোমিটার দূরে বাংলাদেশের যশোর সরকারি মহিলা কলেজ।\n\nনদিয়া: লাল, নীল, সবুজ বাহারি রঙের গ্যাস বেলুন, সঙ্গে একটি ফেস্টুন বাঁধা। সোমবার সকালে তা এসে পড়ল নদিয়ার সীমান্তবর্তী গ্রাম কৃষ্ণপুর। সেই বেলুন ও ফেস্টুন নিয়ে দিনভর চলে চর্চা। কারণ, ফেস্টুনটিতে লেখা রয়েছে ‘যশোর সরকারি মহিলা কলেজ’। অর্থাৎ বাংলাদেশের কলেজের এই ফেস্টুন। সীমান্ত পার করে তা কীভাবে এতদূর উড়ে এসে পড়ল, তা নিয়ে নানা মহলে নানা প্রশ্ন উঠতে শুরু করেছে। সীমান্তবর্তী গ্রামের লোকজন কিছুটা আতঙ্কিতও। কোনও বিপদ ঘটেনি ঠিকই, তবে ঘটতেই পারত বলে মন্তব্য স্থানীয় স্কুল শিক্ষকের।\n\nনদিয়ার কৃষ্ণগঞ্জের সীমান্তবর্তী এলাকা কৃষ্ণপুর। সেই গ্রামেই এদিন সকালে বেলুনের গোছা উড়ে আসে। সেই বেলুন নজরে আসে স্থানীয় স্কুলপড়ুয়াদের। তারা এমন রঙিন বেলুন পেয়ে খুবই খুশি হয়। কিন্তু এরপরই শিক্ষকরা দেখেন, সেই বেলুনের সঙ্গে ফেস্টুনে ওপার বাংলার কলেজের নাম লেখা। প্রতিযোগিতার উদ্বোধনী অনুষ্ঠানের কথাও লেখা সেখানে।\n\nকৃষ্ণপুর থেকে ২০ কিলোমিটার দূরে রয়েছে কাঁটাতার। সীমান্ত থেকে ৫৫ কিলোমিটার দূরে বাংলাদেশের যশোর সরকারি মহিলা কলেজ। সেখানকার ক্রীড়া, সাহিত্য ও সংস্কৃতি অনুষ্ঠানের উদ্বোধনের ফেস্টুন লাগানো গ্যাস বেলুন উড়ে এসেছে ভারতের ভূখণ্ডে। স্থানীয় এক বাসিন্দা শঙ্কর ঘোষ বলেন, “এত দূর থেকে এল কী করে আমরা তো অবাক হয়ে যাচ্ছি।” আরেক বাসিন্দা দীপঙ্কর বিশ্বাস বলেন, “অন্য দেশ থেকে উড়ে এল, আতঙ্ক তো কাজ করবেই।”\n\nস্থানীয় স্কুলের শিক্ষক জয়ন্ত ঘোষের কথায়, “আজ হঠাৎ সকাল সাড়ে ১০টা নাগাদ দেখি কিছু বাচ্চা ছোটাছুটি করছে। কিছু বেলুন কৃষ্ণপুরে একটি জায়গায় পড়েছে। আমি স্কুলে আসার সময় দেখি বাচ্চারা ছুটে যাচ্ছে। গ্যাস বেলুনগুলোর সঙ্গে একটা স্মারক ছিল দেখে অবাক হই। বাংলাদেশের কোনও একটি মহিলা কলেজের ক্রীড়া প্রতিযোগিতার উদ্বোধনী সংক্রান্ত লেখা। খুব অবাক হলাম। এটা সীমান্তবর্তী এলাকা হলেও ২০ কিলোমিটার সীমান্ত। বাংলাদেশ সেখান থেকে আরও কিছুটা দূরে। কীভাবে সীমান্তরক্ষীদের নজর এড়িয়ে তা এখানে এল তা সন্দেহের। এটা উদ্বেগেরও। কিছু ঘটেনি, তবে হতেও তো পারত।”",
    "আমিরাতের বিরুদ্ধেই বেকায়দায় বাংলাদেশ": "সংযুক্ত আরব আমিরাতের মতো তুলনামূলক দুর্বল প্রতিপক্ষের সঙ্গে খেলতে নেমে বেকায়দায় বাংলাদেশ।\n\n৭.১ ওভারে ৪৭ রান করতেই প্রথমসারির ৪ উইকেট হারায় বাংলাদেশ। ব্যাটিং অর্ডারে প্রমোশন পেয়েও সুবিধা করতে পারেননি সাব্বির রহমান রুম্মন ও মেহেদি হাসান মিরাজ।\n\nইনিংসের দ্বিতীয় ওভারের তৃতীয় বলেই ক্যাচ তুলে দিয়ে ফেরেন জাতীয় দলের তারকা ব্যাটসম্যান সাব্বির। ওপেনিং পজিশনে ব্যাটিংয়ে নেমে ৩ বল খেলে কোনো রান যোগ করার আগেই সাজঘরে ফেরেন সাব্বির।\n\nওপেনিংয়ের পরিবর্তে তিন নম্বর পজিশনে ব্যাটিংয়ে নেমে ৮ বলে ১৩ রান করে ফেরেন লিটন। সরাসরি বোল্ড হয়ে ফেরেন ইয়াসির আলী। তার বিদায়ে ৭.১ ওভারে ৪৭ রানে ৪ উইকেট হারায় বাংলাদেশ।\n\nরোববার সংযুক্ত আরব আমিরাতের দুবাই আন্তর্জাতিক ক্রিকেট স্টেডিয়ামে দুই ম্যাচের টি-টোয়েন্টি সিরিজের প্রথম খেলায় টস হেরে প্রথমে ব্যাটিং পায় বাংলাদেশ।\n\nবাংলাদেশের এ সফরে মূল উদ্দেশ্য ছিল বিশ্বকাপের আগে চার-পাঁচ দিনের একটি অনুশীলন ক্যাম্প। নিজেদের খরচে অনুশীলন ক্যাম্প করতে কয়েক কোটি টাকা লেগে যেত বাংলাদেশ ক্রিকেট বোর্ডের (বিসিবি)।\n\nবাংলাদেশ: সাব্বির রহমান রুম্মন, মেহেদি হাসান মিরাজ, আফিফ হোসেন, লিটন দাস, নুরুল হাসান সোহান, মোসাদ্দেক হোসেন সৈকত, ইয়াসির আলী, নাসুম আহমেদ, মোহাম্মদ সাইফউদ্দিন, মোস্তাফিজুর রহমান ও শরিফুল ইসলাম।",
    "সাউথ আফ্রিকা সফরে বাংলাদেশ পুলিশের চার গোয়েন্দা কর্মকর্তা": "বাংলাদেশ পুলিশের চার গোয়েন্দা কর্মকর্তা দক্ষিণ আফ্রিকা সফরে এসেছেন। স্থানীয় সময় শুক্রবার প্রিটোরিয়ায় বাংলাদেশ হাইকমিশনে প্রবাসীদের সঙ্গে মতবিনিময় করেছেন তারা। চলতি মাসের ৩০ তারিখ পর্যন্ত অবস্থান করবেন এই চার গোয়েন্দা পুলিশ কর্মকর্তা।\n\nজানা গেছে, চার গোয়েন্দা কর্মকর্তার সাউথ আফ্রিকা সফরের মূল উদ্দেশ্য সম্প্রতি দেশটিতে চাঞ্চল্যকর কয়েকটি অপহরণ মামলা সম্পর্কে তথ্য যাচাই করা। বিশেষ করে রেজাউল আমিন অপহরণ এবং সেই সঙ্গে আরো যেসব অপহরণের সঙ্গে বাংলাদেশিরা জড়িত বলে অভিযোগ উঠছে সে বিষয়ে তথ্য উপাত্ত সংগ্রহ করা। এছাড়া কোন কোন বাংলাদেশি আদম পাচার এবং হুন্ডি ব্যবসার সঙ্গে জড়িত তাদের বিষয়েও তদন্ত করবে চার সদস্যের এই গোয়েন্দা টিম।\n\nসাউথ আফ্রিকা প্রবাসীরা বলছেন, বাংলাদেশ পুলিশের চার গোয়েন্দা কর্মকর্তা প্রবাসীদের স্বার্থে কাজ করার জন্য সাউথ আফ্রিকা এসেছেন। এটা নিঃসন্দেহে প্রশংসনীয় কাজ। তবে গোয়েন্দা টিমকে কাজটি নীরবে এসে করা উচিত ছিল।\n\nপ্রবাসীরা আশা করছেন, হাইকমিশনারের সহযোগিতা নিয়ে সাউথ আফ্রিকা সরকারের পুলিশ কিংবা গোয়েন্দা সংস্থার সঙ্গে মিটিং করে অপহরণসহ অন্য বিষয়ে তথ্য উপাত্ত সংগ্রহ করা এবং প্রবাসী বাংলাদেশিদের নিরাপত্তার জন্য সাউথ আফ্রিকা সরকারের সংশ্লিষ্ট ডিপার্টমেন্টের সঙ্গে কথা বললেই গোয়েন্দা কর্মকর্তাদের সফর ফলপ্রসূ হবে।\n\nসফররত চার গোয়েন্দা কর্মকর্তা এই বিষয়গুলো গুরুত্বের সঙ্গে নিয়ে কাজ করলে প্রবাসীরা উপকৃত হবেন বলেই তাদের প্রত্যাশা। পাশাপাশি গোয়েন্দা কর্মকর্তারা প্রবাসীদের স্বার্থে সঠিক তথ্য উপাত্ত সংগ্রহ করে সুষ্ঠু তদন্ত করে সঠিক পদক্ষেপ গ্রহণ করবে বলেই তারা আশা করছেন।\n\n(ঢাকাটাইমস/২৬সেপ্টেম্বর/এএ/ডিএম)",
    "আল্লামা ইউসুফ কারাজাভির বাংলাদেশ সফর নিয়ে ড. এবিএম হিজবুল্লাহর স্মৃতিচারণ": "আল্লামা ইউসুফ কারাজাভি রহিমাহুল্লাহ একটি নাম ও একটি ইতিহাস। বলা যায়, বর্তমান সময়ের প্রচণ্ড প্রভাবশালী বৈশ্বিক ইসলামী স্কলারগণের মধ্যে অনন্য এক ব্যক্তিত্ব ছিলেন তিনি। তার ইন্তেকালে ইসলামী বিশ্ব একজন ধর্মীয় ও প্রাজ্ঞ অভিবাবককে হারাল।\n\nতার ইলমী ও গবেষণাধর্মী লেখালেখি রয়েছে অসংখ্য। সমসাময়িক বিভিন্ন বিষয়ে তার ক্ষুরধার বুদ্ধি, মেধা ও লেখনীর মাধ্যমে সমস্যার সমাধান দিতেন। আধুনিক ও শরয়ী দৃষ্টিকোণ থেকে প্রতিটি বিষয়কে সাহসিকতার সাথে বিচার-বিশ্লেষণের মাধ্যমে তুলে ধরতেন। ইসলামের কোনো বিষয়ে উত্থাপিত সন্দেহ-সংশয়ের অত্যন্ত সাহসিকতার সাথে সমুচিত জবাব দিয়ে ইসলামের শ্রেষ্ঠত্ব প্রমাণ করতেন।\n\nতার রচিত গ্রন্থ সংখ্যা প্রচুর। বিভিন্ন ভাষায় সেগুলো ভাষান্তরিত হয়েছে এবং তা এখনো চলমান। আল্লাহ এগুলো তার জন্য সাদাকায়ে জারিয়া হিসেবে কবুল করুন। আমীন। দ্বীনের জন্যই তাকে নিজ দেশ মিসর ছেড়ে কাতারে নাগরিকত্ব গ্রহণ করতে হয়েছিল এবং সেখানেই তিনি ইন্তেকাল করলেন।\n\nএকবার তিনি চট্টলার জামিয়া পটিয়ার মুহতামিম হাজী ইউনুস সাহেবের আমন্ত্রণে বাংলাদেশ সফরে আসেন। সেই সফরকে কেন্দ্র করে তার বিশ্লেষণধর্মী একটি লেখা আছে। সম্ভবত সেই সফরেই তিনি দারুল ইহসান বিশ্ববিদ্যালয় ভিজিট করেন এবং বিশ্ববিদ্যালয়ের ঢাকার অফিস মরহুম সৈয়দ আলী আশরাফ সাহেবের ধানমন্ডির বাসায় মাগরিবের সালাতের পর সংক্ষিপ্ত আলোচনা রাখেন।\n\nআরবি ওই আলোচনার বাংলা অনুবাদের দায়িত্ব আমি পালন করেছিলাম। পরিচিতি পর্বে আমি তার নামের সাথে ‘কারজাভি’ বলেছিলাম। তিনি সংশোধনী দিয়ে বলেছিলেন, ‘কারজাভি’ নয়; বরং ‘কারাজাভি’ হবে, যা আজও আমার মনে আছে আলহামদু লিল্লাহ।\n\nমহান রবের কাছে আমি তার রূহের মাগফিরাত কামনা করছি। আল্লাহ তার ভুলত্রুটি ক্ষমা করে দিয়ে তাকে জান্নাতুল ফিরদাউস নসীব করুন। আমীন।\n\nলেখক : সাবেক প্রফেসর-কুষ্টিয়া ইসলামী বিশ্ববিদ্যালয়, বাংলাদেশ।",
    "বাংলাদেশ ব্যাংক ও পূবালী ব্যাংকের চুক্তি": "গম ও ভূট্টার উৎপাদন বৃদ্ধির লক্ষ্যে গঠিত এক হাজার কোটি টাকার পুনঃঅর্থায়ন স্কিমের আওতায় ঋণ বিতরণে বাংলাদেশ ব্যাংকের সাথে পূবালী ব্যাংক লিমিটেড একটি চুক্তি স্বাক্ষর করেছে।\n\nসম্প্রতি বাংলাদেশ ব্যাংকের সম্মেলন কক্ষে অনুষ্ঠিত চুক্তি স্বাক্ষর অনুষ্ঠানে পূবালী ব্যাংক লিমিটেডের ব্যবস্থাপনা পরিচালক ও প্রধান নির্বাহী শফিউল আলম খান চৌধুরী এবং বাংলাদেশ ব্যাংকের কৃষি ঋণ বিভাগের পরিচালক মো. আবুল কালাম আজাদ নিজ নিজ প্রতিষ্ঠানের পক্ষে চুক্তিতে স্বাক্ষর করেন।\n\nএসময় বাংলাদেশ ব্যাংকের ডেপুটি গভর্নর একেএম সাজেদুর রহমান খান উপস্থিত ছিলেন।\n\nচুক্তি স্বাক্ষর অনুষ্ঠানে পূবালী ব্যাংক লিমিটেডের মহাব্যবস্থাপক ও হেড অব এসএমই নরেশ চন্দ্র বসাক এবং বাংলাদেশ ব্যাংকের কৃষি ঋণ বিভাগের উর্ধ্বতন কর্মকর্তারা উপস্থিত ছিলেন।\n\n(ঢাকাটাইমস/২৬সেপ্টেম্বর/এসকেএস)",
    "কোচ ছোটনের দৃষ্টিতে বাংলাদেশ দলের নৈপুণ্য": "কোচ গোলাম রব্বানি ছোটন একেবারে সামনে থেকে দেখেছেন দলের পারফর্মেন্স। সেহেতু খেলোয়াড়দের সম্পর্কে সবচেয়ে নিখুঁত বিশ্লেষণ করতে পারবেন কেবল তিনিই। এ বিষয়ে ছোটনের বিশ্লেষণ এরকম, ‘আনাইয়ের চোট ছিল। খেলার জন্য যথেষ্ট ফিট ছিল না। ফলে তাকে খেলাইনি। নিয়মিত ফরোয়ার্ডরা এতটাই ভাল খেলেছে ধারাবাহিকভাবে, সেজন্য ফরোয়ার্ড হিসেবে আনুচিংকে ব্যবহারই করতে হয়নি। তবে বদলি ফরোয়ার্ড হিসেবে তহুরা নিজেকে সেভাবে মেলে ধরতে পারেনি। তার খেলায় একটু জড়তা ছিল। ডিফেন্ডার আঁখি তার গতি নিয়ে সমস্যায় ছিল। কারণ ওর ওজনটা ঠিক নিয়ন্ত্রণে ছিল না। গোলকিপার রূপনা সেরা গোলরক্ষক হয়েছে ঠিকই। কিন্তু ওর আরও হাইট বাড়ানো দরকার। কিন্তু বয়স অনুযায়ী ওর হাইট আর বাড়বে কি না সন্দেহ আছে।’\n\nছোটন তার স্ট্রাইকার সাবিনা,কৃষ্ণা,স্বপ্না ও শামসুন্নাহার জুনিয়রের অকুণ্ঠ প্রশংসা করার পাশাপাশি আলাদা করে উচুতে রাখছেন তিনজনকে। ‘ডিফেন্ডার মাসুরা পারভীনের খেলা ছিল সবচেয়ে নিখুঁত। একটা খেলায়ও সে কোন ভুল করেনি। আবারও গোলও করেছে দুটি। এমনটাই প্রত্যাশা করেছিলাম। মিডফিল্ডের প্রাণ ছিল মনিকা চাকমা ও মারিয়া মন্দা। পুরো খেলাটা নিয়ন্ত্রণ করেছে এই দুজন মিলে। তাদের খেলায় আমি মুগ্ধ।’কৃষ্ণা রানীর নৈপুন্যও প্রশংসার দাবী রাখে। দুর্দান্ত কিছু গোল করেছে কৃষ্ণা। বিশেষকরে ফাইনালে তার জোড়া গোলে চ্যাম্পিয়ন হয়েছে বাংলাদেশ। বদলী হিসেবে নেমে ঋতুপর্ণা বেশ ভালো খেলেছে। গত ১৯ সেপ্টেম্বর নেপালের বিরুদ্ধে ফাইনালে ইনজুরিগ্রস্ত স্বপ্নাকে উঠিয়ে নিয়ে শামসুন্নাহার জুনিয়রকে মাঠে নামানোর চার মিনিটের মধ্যে কোচের আস্থার প্রতিদান দেন দলীয় প্রথম গোলটি করে। এ প্রসঙ্গে ছোটনের ভাষ্য, ‘আগেরদিনই এ নিয়ে পরিকল্পনা করেছিলামÑ স্বপ্নাকে অল্প কিছু সময় খেলিয়ে শামসুন্নাহারকে মাঠে নামাব। তার গোলটি দেখেছেন? নিঃসন্দেহে বিশ্বমানের।’\n\nবলা হয়ে থাকে ফুটবলে অধিনায়ক কেবল নামেই অধিনায়ক, আসলে তিনি খেটে খাওয়া শ্রমিক ছাড়া কিছুই নন! আসল অধিনায়ক যদি কাউকে বলতে হয়, তাহলে তিনি হচ্ছেন কোচ। তাঁর দিক-নির্দেশনায়, পরিচালনায়-পরিকল্পনায় দলের জয় বা ড্র নির্ধারিত হয়। ফুটবল দলকে যদি একটা জাহাজের সঙ্গে তুলনা করা হয, তাহলে নিঃসন্দেহে সে জাহাজের ক্যাপ্টেন হচ্ছেন কোচ। শিপ ক্যাপ্টেন এবং ফুটবল কোচের মধ্যে আরেকটি মিল আছে। জাহাজডুবি হলে দায়ী করা হয় ক্যাপ্টেনকে, তেমনি দলের ভরাডুবি ঘটলে বা সাফল্য না ফেলে বলির পাঁঠা বানানো হয় কোচকেই! বাংলাদেশ জাতীয় নারী ফুটবল দলের কোচ গোলাম রব্বানী ছোটন এক যুগেও বেশি সময় ধরে দলটির দেখভাল করছেন। গত আট বছরে তার কোচিংয়েই জাতীয় বিভিন্ন বয়সভিত্তিক দল আটটি শিরোপা জিতেছে। সম্প্রতি তার কোচিংয়েই জাতীয় নারী দল ইতিহাসের প্রথম ও সেরা সাফল্য অর্জন করেছে নেপালে অনুষ্ঠিত সাফ নারী চ্যাম্পিয়নশিপে অপরাজিত চ্যাম্পিয়ন হয়ে। গ্রুপ পর্ব, সেমিফাইনাল ও ফাইনাল মিলিয়ে তারা খেলেছে ৫ ম্যাচ। করেছে আসরের সর্বাধিক ২৩ গোল ও সর্বাধিক ২টি হ্যাটট্রিক রয়েছে। হজম করেছে সবচেয়ে কম ১ গোল! প্রথমবারের মতো পরাক্রম ভারত ও শক্তিশালী নেপালকে হারিয়েও গড়েছে ইতিহাস। চ্যাম্পিয়ন ট্রফি, ফেয়ার প্লে ট্রফি, সর্বোচ্চ গোলদাতা (৮টি, সাবিনা খাতুন), টুর্নামেন্টের সেরা খেলোয়াড় (সাবিনা খাতুন), সেরা গোলরক্ষক (রূপনা চাকমা)... সব পুরস্কারও জিতেছে বাংলার বাঘিনী দল।\n\nগোটা টুর্নামেন্টে লাল-সবুজ বাহিনীর খেলা ছিল নজরকাড়া। খেলেছে আক্রমণাত্মক ফুটবল। তাদের নয়নাভিরাম নৈপুণ্যে বিমুগ্ধ ফুটবলপ্রেমীরা।",
    "এফবিসিসিআই সভাপতি জসিম উদ্দিন নিউইয়র্ক স্টেট অ্যাসেম্বলির ‘সম্মাননা’ পেয়েছেন": "ঢাকা, ২৬ সেপ্টেম্বর, ২০২২ (বাসস) : ফেডারেশন অব বাংলাদেশ চেম্বার্স অব কমার্স অ্যান্ড ইন্ডাস্ট্রি (এফবিসিসিআই) সভাপতি মো. জসিম উদ্দিন নিউইয়র্ক রাজ্যের আইনসভার নিম্ন কক্ষ নিউইয়র্ক স্টেট অ্যাসেম্বলি থেকে ‘সম্মাননা’ পেয়েছেন।\n\nমো. জসিম উদ্দিন হলেন প্রথম বাংলাদেশী ব্যবসায়ী নেতা যিনি সমাজের উন্নতির জন্য তার অন্তহীন নিষ্ঠার মাধ্যমে কর্মজীবন, সম্প্রদায় এবং পরিবারের জন্য অনুকরণীয় সেবা প্রদানের জন্য নিউইয়র্ক স্টেট অ্যাসেম্বলি থেকে সম্মাননা লাভ করেছেন।\n\nআজ এখানে এক সংবাদ বিজ্ঞপ্তিতে জানানো হয়েছে, গত শনিবার যুক্তরাষ্ট্রের নিউইয়র্কে অনুষ্ঠিত ইউএস-বাংলাদেশ সম্পর্কের ৫০ বছর উদযাপন অনুষ্ঠানে মো. জসিম উদ্দিন এই সম্মাননা গ্রহণ করেন।\n\nঅনুষ্ঠানে প্রধান অতিথি হিসেবে উপস্থিত ছিলেন পররাষ্ট্রমন্ত্রী এ কে আব্দুল মোমেন।\n\nএফবিসিসিআই সভাপতি বলেন, এই সম্মাননা প্রদান বাংলাদেশ ও যুক্তরাষ্ট্রের সম্পর্ককে নতুন উচ্চতায় নিয়ে যাওয়ার দ্বার উন্মোচন করবে। তিনি যুক্তরাষ্ট্রের মূলধারার বাজারে বাংলাদেশের ব্যবসাগুলোর প্রবেশ সহজ করতে সহায়তা করার জন্য যুক্তরাষ্ট্রে বসবাসরত ৩য় ও ৪র্থ প্রজন্মের বাংলাদেশীদের প্রতি আহ্বান জানান।\n\nঅনুষ্ঠানে আরও উপস্থিত ছিলেন নিউইয়র্কে বাংলাদেশের কনসাল জেনারেল ড. মোহাম্মদ মনিরুল ইসলাম, বাংলাদেশ ব্যাংকের সাবেক গভর্নর ড. আতিউর রহমান এবং এনওয়াইসি কোর্টের বিচারক সোমা সৈয়দ।",
    "শান্তিপূর্ণভাবে দুর্গাপূজা পালনের আহবান জানালো সম্প্রীতি বাংলাদেশ": "আসন্ন শারদীয় দুর্গাপূজা শান্তিপূর্ণভাবে পালনের আহবান জানিয়ে এর বিবৃতি দিয়েছে সম্প্রীতি বাংলাদেশ। বিবৃতিতে বলা হয়, সনাতন ধর্মাবলম্বীদের সবচেয়ে বড় ধর্মীয় উৎসব দুর্গাপূজা শুরু হতে যাচ্ছে। সব বাঙালির কাছে এই উৎসব চিরায়ত ঐতিহ্য ও ধর্মীয় সংস্কৃতির মেলবন্ধনে এক অনুপম প্রীতিময় আনন্দ উৎসব। অতীত থেকেই দুর্গাপূজা উৎসবাকারে পালিত হয়ে আসছে সবার সম্মিলিত প্রয়াসে। এর সঙ্গে জড়িয়ে আছে বাঙালির হাজার বছরের অসাম্প্রদায়িক চেতনা।\n\nসংগঠনটির পক্ষ থেকে জানানো হয়, জাতির পিতা বঙ্গবন্ধু শেখ মুজিবুর রহমানের স্বপ্ন ছিল অসাম্প্রদায়িক বাংলাদেশ বিনির্মাণ। যাতে ধর্ম-বর্ণ নির্বিশেষে সবাই এই ভূমিতে নিজ নিজ ধর্ম নির্বিঘ্নে পালন করতে পারেন। তাঁর স্বপ্ন বাস্তবায়নে বাঙালি জাতি ১৯৭১ সালে মুক্তিযুদ্ধে বুকের রক্ত ঢেলে দেয়। স্বাধীনতার পর জাতির পিতা পবিত্র সংবিধানে ‘ধর্মনিরপেক্ষতাকে অতীব গুরুত্ব সহ সন্নিবেশিত করেন। বঙ্গবন্ধু কন্যা, মাননীয় প্রধানমন্ত্রী শেখ হাসিনাও বলেন, ‘ধর্ম যার যার উৎসব সবার’।\n\nআরো বলা হয়, যুগ যুগ ধরে বাংলাদেশ বিশ্বের কাছে অসাম্প্রদায়িক চেতনার সম্প্রীতির দেশ হিসেবে পরিচিত। আসন্ন দুর্গাপূজায় কোনো অঘটন যাতে না ঘটে সেজন্য সংশ্লিষ্ট সবার দৃষ্টি আকর্ষণ করছে বঙ্গবন্ধুর আদর্শের অসাম্প্রদায়িক বাংলাদেশ বিনির্মাণে প্রাণিত সম্প্রীতি বাংলাদেশ। কেবল সরকার, প্রশাসন বা আইন শৃঙ্খলা রক্ষা বাহিনী নয়, এগিয়ে আসতে হবে শুভবোধ সম্পন্ন বাঙালি জাতীয়তাবাদে বিশ্বাসী সকল নাগরিককে। নিজ নিজ এলাকায় গড়ে তুলতে হবে মহান মুক্তিযুদ্ধের চেতনায় শানিত সাধারণ জনগণের সবল ঐক্য। ধর্মান্ধ, উগ্রবাদী সাম্প্রদায়িক গোষ্ঠীর বিরুদ্ধে রুখে দাঁড়াতে সক্রিয় ভূমিকা রাখতে হবে আধুনিক মনস্ক সংস্কারমুক্ত তরুণ যুবকের। মনে রাখতে হবে অসাম্প্রদায়িক ভাবমূর্তি বিনষ্ট হলে বিশ্বমাঝে সকল অর্জন ধূলিসাৎ হবে। আসন্ন দুর্গোৎসবে যেনো কোনো অপ্রীতিকর ঘটনা না ঘটে, সেই আহ্বান জানিয়ে বিবৃতি দিয়েছে সম্প্রীতি বাংলাদেশ।",
    "‘আমরা সবাই বাংলাদেশের প্রতিনিধি’": "নিউ ইয়র্কের কুইন্সে লাগোয়ার্ডিয়া প্লাজা হোটেলে অনুষ্ঠানে ‘যুক্তরাষ্ট্রে বাঙালি বীর’ হিসেবে জনপ্রতিনিধিদের হাতে ক্রেস্ট তুলে দেন পররাষ্ট্রমন্ত্রী ড. এ কে আব্দুল মোমেন, বসুন্ধরা গ্রুপের ব্যবস্থাপনা পরিচালক সায়েম সোবহান আনভীর, যুক্তরাষ্ট্রের সাবেক প্রেসিডেন্ট বারাক ওবামার উপদেষ্টা নীনা আহমেদ ও বাংলাদেশ প্রতিদিন সম্পাদক নঈম নিজাম। ছবি : কালের কণ্ঠ\n\nযুক্তরাষ্ট্রের মূলধারায় রাজনীতি করে আলো ছড়াচ্ছেন একঝাঁক বাঙালি। দেশটির বিভিন্ন স্টেট, সিটি কাউন্সিল, কাউন্টি ও স্টেট অ্যাসেম্বলি ডিস্ট্রিক্টে নির্বাচিত হয়ে বাংলাদেশের নাম ঊজ্জ্বলকারী সেসব ‘বাঙালি বীরকে’ সংবর্ধনা দিয়েছে দেশের শীর্ষ প্রচারিত দৈনিক বাংলাদেশ প্রতিদিন ও এনওয়াই প্রতিদিন ডটকম।\n\nস্থানীয় সময় শনিবার সন্ধ্যায় (বাংলাদেশ সময় গতকাল ভোরে) নিউ ইয়র্ক সিটির কুইন্সে লাগোয়ার্ডিয়া প্লাজা হোটেলে আয়োজিত প্রাণবন্ত এক অনুষ্ঠানে ‘যুক্তরাষ্ট্রে বাঙালি বীর’ হিসেবে পরিচিত জনপ্রতিনিধিদের হাতে ক্রেস্ট তুলে দেন পররাষ্ট্রমন্ত্রী এ কে আব্দুল মোমেন, বসুন্ধরা গ্রুপের ব্যবস্থাপনা পরিচালক সায়েম সোবহান আনভীর, যুক্তরাষ্ট্রের সাবেক প্রেসিডেন্ট বারাক ওবামার উপদেষ্টা নীনা আহমেদ, বাংলাদেশ প্রতিদিনের সম্পাদক নঈম নিজাম এবং যুক্তরাষ্ট্রে বসবাসরত বাংলাদেশের বীর মুক্তিযোদ্ধারা।\n\nআয়োজকরা জানান, নানা সীমাবদ্ধতার মধ্যেও যুক্তরাষ্ট্রের মূলধারার রাজনীতিতে অংশ নিয়ে ৩৭ জনের মতো বাংলাদেশি বিভিন্ন স্থানে বিজয়ী হয়েছেন।\n\nবিজ্ঞাপন\n\nতাঁদের মধ্যে অনুষ্ঠানে অংশ নিয়েছেন নিউ ইয়র্ক, নিউ জার্সি, পেনসিলভানিয়া, নিউ হ্যাম্পশায়ার, ম্যাসাচুসেটস, জর্জিয়া, ফ্লোরিডা, টেক্সাস, মিশিগান প্রভৃতি স্টেট পার্লামেন্ট, সিটি কাউন্সিল ও কাউন্টি পর্যায়ে নির্বাচিত ২৭ জনেরও বেশি বাংলাদেশি।\n\nসন্ধ্যার পর থেকে প্লাজা হোটেলে জড়ো হতে থাকেন এসব গুরুত্বপূর্ণ বাঙালি রাজনীতিক ও আমন্ত্রিত অতিথিরা। মিলনমেলায় পরিণত হয় হোটেলের বলরুম। ডেমোক্রেটিক ও রিপাবলিকান দুই দলের বাংলাদেশি রাজনীতিকরা উপস্থিত ছিলেন এ অনুষ্ঠানে। অনুষ্ঠানের শুরুতে পরিবেশন করা হয় বাংলাদেশ ও যুক্তরাষ্ট্রের জাতীয় সংগীত। এরপর একে একে বাংলাদেশি বংশোদ্ভূত যুক্তরাষ্ট্রের মূলধারার রাজনীতিকদের হাতে ক্রেস্ট তুলে দেওয়া হয়।\n\nপ্রধান অতিথির বক্তব্যে পররাষ্ট্রমন্ত্রী আব্দুল মোমেন বলেন, ‘আপনারা প্রত্যেকে আমাদের মাথার মুকুট। বিদেশে আপনারাই আমাদের অ্যাম্বাসাডর। আপনারা এখানে আমাদের গর্ব, আমাদের অহংকার। ’ মন্ত্রী আরো বলেন, ‘১৯৮৪ সালে আমি ডেমেক্রেটিক পার্টির কাজকর্ম শুরু করি। তখন কোনো বাঙালি পেতাম না। এখন আমি খুব খুশি। এখন আমাদের অনেক প্রবাসী, নতুন প্রজন্ম এবং পুরনো অনেকে নির্বাচিত হয়েছেন। ’\n\nসংবর্ধনা অনুষ্ঠানের প্রশংসা করে জর্জিয়া স্টেট থেকে নির্বাচিত সিনেটর শেখ রহমান বলেন, ‘আমি খুবই আনন্দিত ও সম্মানিত বোধ করছি। শুধু আমি নই, আমরা সবাই। ’ নতুন প্রজন্ম আমেরিকার মূলধারার রাজনীতিতে আরো এগিয়ে যাবে প্রত্যাশা করে তিনি বলেন, ‘আমরা সবাই বাংলাদেশকে প্রতিনিধিত্ব করি। আমাদের আরো এগিয়ে যেতে হবে। ’\n\nমার্কিন কংগ্রেসে বাংলাদেশের বন্ধু কংগ্রেসওম্যান গ্রেস মেং ভিডিও বার্তায় এবং লিখিত বার্তায় সিনেটর চার্লস শুমার সংবর্ধনা অনুষ্ঠানের প্রশংসা ও সফলতা কামনা করেন।\n\nঅনুষ্ঠানে অন্যদের মধ্যে বক্তব্য দেন সাবেক মার্কিন প্রেসিডেন্ট বারাক ওবামার উপদেষ্টা নীনা আহমেদ, নিউ হ্যাম্পশায়ার স্টেট রিপ্রেজেন্টেটিভ আবুল খান, নিউ জার্সির কাউন্সিলম্যান বীর মুক্তিযোদ্ধা নুরুন্নবী, নিউ ইয়র্ক সিটির কাউন্সিলওম্যান শাহানা হানিফ, হাডসন সিটির বোর্ড অব সুপারভাইজার আবদুস মিয়া, নিউ জার্সির হেল্ডন সিটির কাউন্সিলওম্যান তাহসিনা আহমেদ, নিউ ইয়র্ক স্টেট কমিটিওম্যান জামিলা উদ্দিন, জুডিশিয়াল ডেলিগেট নূসরাত আলম এবং নতুন প্রজন্মের রাজনীতিক মার্জিয়া স্মৃতি।\n\nবক্তারা বাংলাদেশ প্রতিদিনের এই সংবর্ধনার মাধ্যমে যুক্তরাষ্ট্রের মূলধারার বাংলাদেশি রাজনীতিকদের একত্র করার আয়োজনের প্রশংসা করেন। তাঁরা বলেন, ‘এই আয়োজনের মাধ্যমে আমাদের শুধু সম্মানিতই করা হয়নি, যুক্তরাষ্ট্রের বিভিন্ন স্টেটের বাংলাদেশি রাজনীতিক, যুক্তরাষ্ট্রে বসবাসকারী বীর মুক্তিযোদ্ধাসহ বিভিন্ন শ্রেণি-পেশার বাংলাদেশিদের মধ্যে সেতুবন্ধ তৈরির সুযোগ করে দিয়েছে। ’\n\nনিউ ইয়র্ক সিটিতে প্রথম বাংলাদেশি এবং মুসলিম নারী কাউন্সিলর শাহানা হানিফ বলেন, ‘এমন একটি অনুষ্ঠান এবং যুক্তরাষ্ট্রজুড়ে বাংলাদেশি জনপ্রতিনিধিদের একসঙ্গে করার উদ্যোগের জন্য আয়োজকদের ধন্যবাদ। ’\n\nস্বাগত বক্তব্যে বাংলাদেশ প্রতিদিনের সম্পাদক নঈম নিজাম বলেন, ‘আমরা গভীর কৃতজ্ঞতা প্রকাশ করছি আমেরিকার নির্বাচিত জনপ্রতিনিধিদের। পথ চলে সবাই। কেউ কেউ পথ দেখায়। আপনারা আমেরিকায় বাংলাদেশকে পথ দেখিয়েছেন। আমাদের আগামী প্রজন্মের জন্য দৃষ্টান্ত স্থাপন করেছেন। বাংলাদেশ প্রতিদিন পরিবারের পক্ষ থেকে কৃতজ্ঞতা। ’\n\nসংবর্ধনাপ্রাপ্তদের মধ্যে ছিলেন জর্জিয়া স্টেটের সিনেটর শেখ রহমান, সাবেক প্রেসিডেন্ট বারাক ওবামার উপদেষ্টা নীনা আহমেদ, নিউ হ্যাম্পশায়ার স্টেট রিপ্রেজেন্টেটিভ আবুল খান, মেলবোর্ন সিটির মেয়র মাহবুবুল আলম তৈয়ব, নিউ জার্সির কাউন্সিলম্যান বীর মুক্তিযোদ্ধা নুরুন্নবী, নিউ ইয়র্ক সিটির কাউন্সিলওম্যান শাহানা হানিফ, মেলবোর্ন সিটির কাউন্সিলম্যান নুরুল হাসান, আলাউদ্দিন পাটোয়ারী, মনসুর আলী মিঠু ও রফিকুল ইসলাম জীবন; নিউ জার্সির প্যাটারসন সিটির কাউন্সিলম্যান অ্যাট লার্জ মো. ফরিদউদ্দিন, মিশিগানের হ্যামট্রমিক সিটির প্রো-টেম মেয়র মোহাম্মদ কামরুল হাসান, কাউন্সিলম্যান নাঈম চৌধুরী, ফিলাডেলফিয়াসংলগ্ন আপার ডারবির কাউন্সিলম্যান শেখ সিদ্দিক, বস্টনসংলগ্ন হপকিন্টন সিটির সিলেক্টম্যান শহিদুল মান্নান, নিউ জার্সির কাউন্সিলওম্যান সেপা উদ্দিন, হাডসন সিটির বোর্ড অব সুপারভাইজার আবদুস মিয়া, এল্ডারম্যান দেওয়ান সরোয়ার ও শেরশাহ মিজান, নিউ জার্সির হেল্ডন সিটির কাউন্সিলওম্যান তাহসিনা আহমেদ, টেক্সাসের রিফুজিয়ো কাউন্টির ডেমোক্রেটিক পার্টির চেয়ার নিহাল রহিম, নিউ ইয়র্ক স্টেট কমিটিওম্যান জামিলা এ উদ্দিন, জুডিশিয়াল ডেলিগেট মোহাম্মদ সাবুল উদ্দিন, জুডিশিয়াল ডেলিগেট নূসরাত আলম, জুডিশিয়াল ডেলিগেট জামী এম কাজী, ফ্লোরিডার পামবিচ কাউন্টি ডেমোক্রেটিক পার্টির বোর্ড মেম্বার জুনায়েদ আকতার, কুইন্স ডেমোক্রেটিক পার্টির ডিস্ট্রিক্ট লিডার মোফাজ্জল হোসেন, মূলধারায় বাংলাদেশিদের পথিকৃৎ মোর্শেদ আলম প্রমুখ।\n\nঅনুষ্ঠান সঞ্চালনা করেন বাংলাদেশ প্রতিদিন উত্তর আমেরিকা সংস্করণের নির্বাহী সম্পাদক লাবলু আনসার। সার্বিক সহযোগিতায় ছিলেন বাংলাদেশ প্রতিদিনের বিজনেস এডিটর রুহুল আমিন রাসেল।\n\nপ্রসঙ্গত, চার বছর আগে যুক্তরাষ্ট্র বঙ্গবন্ধু ফাউন্ডেশনের সহযোগিতায় সে সময়ের কয়েকজন নির্বাচিত জনপ্রতিনিধিকে সংবর্ধনা দেয় বাংলাদেশ প্রতিদিন। অনুষ্ঠানটি হয়েছিল জ্যাকসন হাইটসে বিলাসবহুল পার্টি হল বেলাজিনোতে। সেই আয়োজনেও প্রধান অতিথি ছিলেন পররাষ্ট্রমন্ত্রী এ কে আব্দুল মোমেন।",
    "বিশ্বকাপকে পাখির চোখ করে রাতে মাঠে নামছে বাংলাদেশ": "‘অবশ্যই একটা কনসার্ন থাকবে, বিশ্বকাপের সম্ভাব্য একাদশটা যেন আমরা দাঁড় করাতে পারি। তার আগে আমাদের এখানে দুইটা ম্যাচ আছে, নিউজিল্যান্ডে ম্যাচ আছে। অবশ্যই আমাদের যে সেরা কম্বিনেশন সেটা খোঁজার চেষ্টা করা হবে’-আরব আমিরাতের বিপক্ষে ম্যাচের আগের দিন এভাবেই বলেছেন অধিনায়ক নুরুল হাসান সোহান।\n\nদুবাই আন্তর্জাতিক স্টেডিয়ামে আজ রোববার বাংলাদেশ সময় রাত ৮টায় স্বাগতিকদের মুখোমুখি হবে লাল সবুজের প্রতিনিধিরা। খেলা দেখা যাবে সরাসরি গাজী টিভিতে। বিশ্বকাপ ভাবনায় রেখে সর্বোচ্চ প্রস্তুতি নিতে মুখিয়ে আছে বাংলাদেশ। সোহানের এক কথাতেই তা পরিস্কার।\n\nমূল অধিনায়ক সাকিব আল হাসান না থাকলেও তার পরামর্শও নিচ্ছে টিম ম্যানেজম্যান্ট। বলা যায় বিশ্বকাপের আগে নিজেদের সেরা একাদশ বাছাইয়ের জন্য এই ম্যাচগুলো ড্রেস রিহার্সাল।\n\nএশিয়া কাপে সব শেষ ম্যাচে ওপেনিং করেছিলেন সাব্বির রহমান-মেহেদি হাসান মিরাজকে। লিটন দাস ফেরায় তার সঙ্গী হতে পারেন সাব্বির। আর তিনে সাকিব আল হাসানের জায়গায় সৌম্য সরকার। সৌম্যর বিশ্বকাপের মূল দলে জায়গা করে নেওয়ার জন্য এই ম্যাচগুলোতে হতে পারে অগ্নিপরীক্ষা।\n\nএছাড়া মুশফিকুর রহিম ও মাহমুদউল্লাহ রিয়াদ নেই। মুশফিক অবসরে আর মাহমুদউল্লাহর জায়গা হয়নি। তাদের জায়গায় আছেন ইয়াসির আলী রাব্বী ও নুরুল হাসান সোহান। আফিফকে চারে দেখা যেতে পারে ব্যাটিংয়ে। ইনজুরি কাটিয়ে দলে ফেরা পেসার হাসান মাহমুদকে দেখা যেতে পারে একাদশে।\n\nতবে নির্দিষ্ট করে কারো নাম বলতে চাননি সোহান। ‘আসলে নির্দিষ্ট করে কারও নাম নিতে চাচ্ছি না কালকে যেহেতু ম্যাচ হবে। অবশ্যই আমাদের সেরা কম্বিনেশন নিয়েই মাঠে নামার চেষ্টা করব। সামনে আমাদের নিউজিল্যান্ড ও বিশ্বকাপ আছে আমরা একটা প্রসেসের মধ্যে দিয়ে যাচ্ছি। এই ম্যাচেও ওঁটাই ফলো করার চেষ্টা করব।’\n\nপ্রতিপক্ষ টিম নিয়ে সবচেয়ে বড় প্রশ্ন। আরব আমিরাত অপেক্ষাকৃত দুর্বল দল। তাদের হারালে ভুল আত্মবিশ্বাস তৈরি হবে কী না প্রশ্নে উড়িয়ে দিয়েছেন সোহান। ‘প্রথমত আমি কোনো দল দুর্বল কিংবা ছোট এই শব্দটা কখনোই ব্যবহার করতে চাই না। তারা যেহেতু আন্তর্জাতিক ক্রিকেটে খেলছে, তারা ক্যাপাবল। টি-টোয়েন্টিতে আপনি দেখবেন যারা যেদিন ভালো খেলে ফল তাদের পক্ষে আসে।’\n\nএই দেশটির বিপক্ষে বাংলাদেশ মাত্র ১টি ম্যাচ খেলে। ২০১৬ এশিয়া কাপে ঘরের মাঠে এই ম্যাচে বাংলাদেশ জয় পায় ৫১ রানে। এর মধ্যে দিয়ে দুবাইয়ে জয়ের খরাও কাটাতে পারে বাংলাদেশ। দুবাই আন্তর্জাতিক স্টেডিয়ামে বিশ্বকাপ ও এশিয়া কাপে দুই ম্যাচ খেলে দুটিতেই হেরেছে। এছাড়া আরব আমিরাতে খেলা সবশেষ ৭ ম্যাচের একটিতেও জেতেনি বাংলাদেশ।\n\nবাংলাদেশের লক্ষ্য একটাই, ম্যাচ জেতা। অধিনায়কের ভাষ্য, ‘বেস্ট ফোকাস যদি বলি অবশ্যই ম্যাচ জেতা। যেটা বললাম আন্তর্জাতিক প্রতিটি ম্যাচই গুরুত্বপূর্ণ। বাংলাদেশের হয়ে খেলা প্রতিটি ম্যাচই আমার কাছে মনে হয় সমান গুরুত্বপূর্ণ। সে ক্ষেত্রে যেহেতু এটা আন্তর্জাতিক ম্যাচ যেটা বললাম শতভাগ দিয়ে বেস্ট ফোকাস হল ম্যাচটা জেতা।’",
    "বাংলাদেশ বিরোধী অপপ্রচারের সমুচিত জবাব দিন: প্রধানমন্ত্রী": "সরকার ও বাংলাদেশের বিরুদ্ধে অপপ্রচারের জবাব দিতে প্রবাসী বাংলাদেশিদের প্রতি আহ্বান জানিয়েছেন প্রধানমন্ত্রী শেখ হাসিনা। শনিবার (২৪ সেপ্টেম্বর) যুক্তরাষ্ট্রে প্রবাসী বাংলাদেশিদের দেওয়া ভার্চুয়াল সংবর্ধনা অনুষ্ঠানে তিনি বলেন, আমাদের বিরুদ্ধে চালানো অপপ্রচারের তাৎক্ষণিক উপযুক্ত জবাব দিন।\n\nপ্রধানমন্ত্রী বলেন, এ অপপ্রচারের নেপথ্যে রয়েছে যুদ্ধাপরাধী ও বঙ্গবন্ধুর খুনিদের আত্মীয়-স্বজনদের পাশাপাশি দেশ ছেড়ে পালিয়ে যাওয়া অর্থ পাচারকারীসহ নানা অপরাধী।\n\nতিনি বলেন, সামাজিক গণমাধ্যমে যারা অপপ্রচার চালাচ্ছে তাদের বেশিরভাগকেই অপকর্মে জড়িত থাকার জন্য চাকরি থেকে বরখাস্ত করা হয়েছে অথবা অপরাধ করে দেশ ছেড়ে পালিয়েছে।\n\nসামাজিক গণমাধ্যম ব্যবহার করে সরকার এবং বাংলাদেশ সম্পর্কে মিথ্যা ও বানোয়াট তথ্য দিয়ে অন্যদের সবক দিচ্ছেন এমন ব্যক্তিদের চরিত্র ও অপকর্ম জনসমক্ষে তুলে ধরারও আহ্বান জানান প্রধানমন্ত্রী। তিনি বলেন, তাদের কথায় কর্ণপাত করবেন না, বরং আমাদের উন্নয়নকে জনগণের সামনে তুলে ধরুন।\n\nশেখ হাসিনা প্রবাসী বাংলাদেশিদের প্রতি তার সরকারের করা উন্নয়ন কার্যক্রম সব স্থানে এগিয়ে নেওয়ার আহ্বান জানান। প্রধানমন্ত্রী বলেন, বাংলাদেশের উন্নয়ন সম্পর্কে আপনার এলাকার কংগ্রেসম্যান, সিনেটর এবং নির্বাচিত প্রতিনিধিদের অবহিত করুন এবং তাদের সঙ্গে যোগাযোগ বজায় রাখুন।\n\nতিনি আরও বলেন, বিএনপির আমলে বাজেটের আকার ছিল মাত্র ৬০ হাজার কোটি টাকা। আওয়ামী লীগ সরকারের শেষ বাজেট ছিল ছয় লাখ কোটি টাকার ওপরে।\n\nপ্রধানমন্ত্রী বাংলাদেশের ভাবমূর্তি অক্ষুণ্ন রেখে সারাবিশ্বে চলার জন্য প্রবাসী বাংলাদেশিদের প্রতি আহ্বান পুনর্ব্যক্ত করে বলেন, বাংলাদেশ এখন বিশ্বে যে মর্যাদা ও সম্মান অর্জন করেছে তা সমুন্নত রাখার জন্য আমি আপনাদের সবাইকে আহ্বান জানাচ্ছি।\n\nপ্রধানমন্ত্রী আবারও জলবায়ু পরিবর্তন, কোভিড-১৯ মহামারি, রাশিয়া-ইউক্রেন যুদ্ধ, নিষেধাজ্ঞা ও পাল্টা নিষেধাজ্ঞার কারণে বিশ্বে আসন্ন তীব্র খাদ্য সংকট সম্পর্কে দেশবাসীকে সতর্ক করে ভবিষ্যতে তা থেকে বাঁচতে আরও বেশি করে খাদ্য উৎপাদনের আহ্বান জানান।\n\nএমআইএইচএস/জিকেএস",
    "Seven franchises for Bangladesh Premier League finalised but Shakib Al Hasan’s company missing out dgtl - Anandabazar": "বাংলাদেশ ক্রিকেট বোর্ড জানিয়ে দিয়েছে, আগামী তিন বছর বাংলাদেশ প্রিমিয়ার লিগে খেলবে সাতটি দল। সেগুলি হল, ঢাকা, খুলনা, বরিশাল, সিলেট, রংপুর, কুমিল্লা ও চট্টগ্রাম। দরপত্রের পরে বাংলাদেশ প্রিমিয়ার লিগ টি-টোয়েন্টি গভর্নিং কাউন্সিল সাত দলের বাংলাদেশ প্রিমিয়ার লিগে সিলমোহর দিয়েছে। দল কিনতে চেয়েছিলেন শাকিব আল হাসান। কিন্তু বাংলাদেশের অধিনায়কের সংস্থাকে নাকচ করে দিয়েছে বাংলাদেশ ক্রিকেট বোর্ড।\n\nএকটি ই-কমার্স সংস্থার ডিরেক্টর ও চেয়ারম্যান পদে রয়েছেন শাকিব। সেই সংস্থার অংশীদারও তিনি। বাংলাদেশ প্রিমিয়ার লিগে দল কেনার জন্য দরপত্র জমা দেয় সেই সংস্থা। কিন্তু সেই সংস্থাকে নাকচ করে দেওয়া হয়। এই প্রসঙ্গে বাংলাদেশ প্রিমিয়ার লিগ গভর্নিং কাউন্সিলের সচিব ইসমাইল হাইদার বলেন, ‘‘আমরা শাকিবের সংস্থাকে অনুমতি দিইনি। কারণ, ওই সংস্থার সম্পর্কে কিছু অভিযোগ রয়েছে। সব কিছু বিবেচনা করে আমরা এই সিদ্ধান্ত নিয়েছি।’’\n\nশাকিব বাংলাদেশের অধিনায়ক। সে দেশের প্রিমিয়ার লিগেও তিনি খেলেন। যিনি খেলছেন, তিনিই যদি কোনও ফ্র্যাঞ্চাইজির মালিক হন তা হলে অন্য ফ্র্যাঞ্চাইজিগুলি আপত্তি জানাতে পারে। সেই কারণেও শাকিবের সংস্থাকে নাকচ করা হয়ে থাকতে পারে।\n\nবাংলাদেশ ক্রিকেট বোর্ড জানিয়েছে, সাত দলের সঙ্গে আগামী তিন বছরের চুক্তি করা হয়েছে। আগামী বছর বাংলাদেশ প্রিমিয়ার লিগ শুরু হবে ৫ জানুয়ারি থেকে। শেষ হবে ১৬ ফেব্রুয়ারি। ২০১৪ সালে লিগ শুরু হবে ৬ জানুয়ারি থেকে। শেষ হবে ১৭ ফেব্রুয়ারি। তার পরের বছর অর্থাৎ, ২০২৫ সালে ১ জানুয়ারি থেকে শুরু হবে বাংলাদেশ প্রিমিয়ার লিগ। ১১ ফেব্রুয়ারি শেষ হবে প্রতিযোগিতা। ম্যাচগুলি হবে ঢাকা, চট্টগ্রাম ও সিলেটে।\n\nবাংলাদেশ প্রিমিয়ার লিগে অংশ নেওয়ার জন্য দলগুলিকে আগে থেকেই ১০ কোটি বাংলাদেশি টাকা দিতে হবে বোর্ডকে। তার মধ্যে সাড়ে আট কোটি টাকা দিতে হবে ক্রিকেটারদের বেতন সংক্রান্ত নিশ্চয়তার জন্য। বাকি দেড় কোটি টাকা দিতে ফ্র্যাঞ্চাইজি ফি হিসাবে। দল তৈরি করার আগেই এই টাকা বোর্ডকে দিয়ে দিতে হবে। তার পরেই প্রস্তুতি শুরু করতে পারবে তারা।\n\nবাংলাদেশ প্রিমিয়ার লিগে অংশ নেওয়ার জন্য ২ অগস্ট দরপত্র প্রকাশ করেছিল বাংলাদেশ ক্রিকেট বোর্ড। ৩০ অগস্টের মধ্যে আবেদন করতে বলা হয়েছিল। দশটি ফ্র্যাঞ্চাইজি খেলার আগ্রহ দেখিয়েছিল। সেখান থেকে সাতটি ফ্র্যাঞ্চাইজিকে সবুজ সঙ্কেত দিয়েছে বাংলাদেশ ক্রিকেট বোর্ড।",
    "এবার ভারতীয় পর্যটক টানতে চায় বাংলাদেশ": "ভারতের ব্যুরো অব ইমিগ্রেশন দপ্তরের হিসাবমতে- দেশটিতে সবচেয়ে বেশি সংখ্যক পর্যটক যায় বাংলাদেশ থেকেই; এবার ভারত থেকেও পর্যটক টানতে চায় বাংলাদেশ।\n\nপ্রথমবারের মতো ভারতের ত্রিপুরা রাজ্য থেকে ৩৬ জনের একটি টুরিস্ট দল আনুষ্ঠানিকভাবে বাংলাদেশের কক্সবাজার সমুদ্র সৈকত ভ্রমণে এসেছেন।\n\nশনিবার সকালে আখাউড়া আন্তর্জাতিক ইমিগ্রেশন চেকপোস্ট সীমান্ত থেকে বাংলাদেশের সৌদিয়া এসি কোচে করে ভারতীয় পর্যটকবাহী বাস কক্সবাজারের উদ্দেশ্য ছেড়ে যায়।\n\nএ সময় আখাউড়া ইমিগ্রেশন চেকপোস্টে 'কক্সবাজার সমুদ্র সৈকত ভ্রমণ' আনুষ্ঠানিকভাবে উদ্বোধন করেন ভারতের আগরতলার বাংলাদেশ সহকারী হাইকমিশনের সহকারী হাইকমিশনার আরিফ মোহাম্মদ।\n\nত্রিপুরা ও বাংলাদেশের মধ্যে পর্যটন ক্ষেত্রে আগ্রহ সৃষ্টির লক্ষ্য নিয়ে ত্রিপুরা রাজ্যের আগরতলা থেকে একে ট্যুর অ্যান্ড ট্রাভেল কক্সবাজারে দুই রাত ৩ দিন অবস্থানের প্যাকেজের ব্যবস্থা করে।\n\nবাংলাদেশের কক্সবাজার সমুদ্র সৈকত ভ্রমণে ত্রিপুরা রাজ্যের মানুষকে উৎসাহিত করে ট্যুর অ্যান্ড ট্রাভেলের সার্বিক সহযোগিতা করেন আগরতলার বাংলাদেশের সহকারী হাইকমিশন। একই সঙ্গে দুই দেশের মধ্যে পর্যটনে আরও কিভাবে জোর দেওয়া যায় তা নিয়েও ভাবছেন সহকারী হাইকমিশন।\n\nউত্তর-পূর্ব ভারত থেকে আখাউড়া হয়ে বাংলাদেশে সহজ যাতায়াত ব্যবস্থা ও সময় সাশ্রয়ের কারণে ভারতীয়দের আগের চেয়ে ঢাকা, চট্টগ্রাম, কক্সবাজার ও সিলেটসহ বাংলাদেশে ভ্রমণও বেড়েছে।\n\nত্রিপুরার বাংলাদেশ সহকারী হাইকমিশন সূত্র জানায়, গত নয় মাসে প্রায় লক্ষাধিক ভারতীয় নাগরিক আখাউড়া-আগরতলা ইমিগ্রেশন চেকপোস্ট সীমান্ত পথে বাংলাদেশে এসেছেন। এ সংখ্যা অতীতের যে কোনো সময়ের চেয়ে বেশি বলে জানান ভারতের ত্রিপুরা রাজ্যের আগরতলার বাংলাদেশ সহকারী হাইকমিশনার আরিফ মোহাম্মদ।\n\n",
    "বায়ু থেকে বিদ্যুৎ উৎপাদনকে গুরুত্ব দিচ্ছে বাংলাদেশ: জ্বালানি প্রতিমন্ত্রী": "বাংলাদেশ সবুজ জ্বালানিতে (গ্রিন এনার্জি) বিদ্যুৎ উৎপাদনের বিশদ পরিকল্পনা হাতে নিয়ে তা বাস্তবায়ন শুরু করেছে। গ্রিন এনার্জি বিস্তারে সৌর বিদ্যুতের পাশাপাশি বায়ু থেকে বিদ্যুৎ উৎপাদনকে গুরুত্ব দিচ্ছে। এশিয়া গ্রিন গ্রোথ পার্টনারশিপ মিনিস্ট্রিয়াল মিটিংয়ে ভার্চুয়াল বৈঠকে বিদ্যুৎ, জ্বালানি ও খনিজসম্পদ প্রতিমন্ত্রী নসরুল হামিদ বিপু এ কথা বলেছেন।\n\nসোমবার (২৬ সেপ্টেম্বর) প্রতিমন্ত্রী তার এক ফেসবুক পোস্টে বলেন, প্রাকৃতিক দুর্যোগ, মহামারি এবং রাশিয়া-ইউক্রেন যুদ্ধ সারা বিশ্বকে নবায়নযোগ্য জ্বালানির দিকে নতুন করে তাকাতে বাধ্য করেছে। খুবই গুরুত্বপূর্ণ সময়ে অনুষ্ঠিত হচ্ছে দ্বিতীয় এশিয়া গ্রিন গ্রোথ পার্টনারশিপ মিনিস্ট্রিয়াল মিটিং।\n\nক্লিন এনার্জিনির্ভর বাংলাদেশ গড়ে তুলতে প্রধানমন্ত্রীর অঙ্গীকার এবং আমাদের চলমান কর্মকাণ্ডগুলো তুলে ধরলাম আজকের ভার্চুয়াল মিটিংয়ে। পাশাপাশি জ্বালানি দক্ষতা বৃদ্ধি, প্রযুক্তি আদান-প্রদান, গবেষণা এবং আন্তর্জাতিক জ্বালানি সহযোগিতা গড়ে তুলতে গুরুত্বপূর্ণ আলোচনা হয় এশিয়ার বিভিন্ন দেশের মন্ত্রীদের মধ্যে।",
    "ক্রিকেটে ভারত, পাকিস্তান, বাংলাদেশের জয় – DW – 26.09.2022": "রোববার একই দিনে টি-টোয়েন্টি ক্রিকেটে জিতল ভারত, পাকিস্তান ও বাংলাদেশ। যথাক্রমে অস্ট্রেলিয়া, ইংল্যান্ড ও আমিরাতের বিরুদ্ধে।\n\n16 ঘণ্টা আগে 16 ঘণ্টা আগে\n\nতিনটি ম্যাচের মধ্যে আরো মিল রয়েছে। তিনটি টি-টোয়েন্টি ম্যাচে ফয়সালা হয়েছে একেবারে শেষ ওভারে। তিন ম্যাচ ঘিরে তীব্র উত্তেজনা ছিল। তিনটি ম্যাচের ফলাফল বুঝিয়ে দিচ্ছে, ক্রিকেটে এই উপমহাদেশের দলগুলি এখনো বড় শক্তি।\n\nএর মধ্যে বাংলাদেশ তুলনামূলকভাবে দুর্বল প্রতিদ্বন্দ্বী আরব আমিরাতের বিরুদ্ধে খেলেছে। তাদের জয় ছিল খুবই কষ্টার্জিত। সাকিবহীন বাংলাদেশ প্রায় হারতে হারতে জিতেছে।\n\nরোববারের ম্যাচে সূর্যকুমার যাদব সবচেয়ে বেশি রান করেছেন। ছবি: Mahesh Kumar A/AP\n\nতুলনায় ভারত ও পাকিস্তানের প্রতিদ্বন্দ্বীরা ছিল খুবই শক্তিশালী। অস্ট্রেলিয়া তো প্রথম ম্যাচে জিতেছিল। তবে ঘরের মাঠে পরের দুইটি ম্যাচই রোহিত শর্মার দল জিতল।\n\nপাকিস্তানও ইংল্যান্ডের বিরুদ্ধে জিতে সিরিজে সমতা ফিরিয়েছে। অন্তত ঘরের মাঠে ভারত ও পাকিস্তান ভালো খেলেছে। এবার টি-টোয়েন্টি বিশ্বকাপের মঞ্চে অস্ট্রেলিয়ার পেসার-সহায়ক উইকেটে তারা কীরকম খেলেন সেটাই দেখার।\n\nরোমাঞ্চকর ম্যাচ\n\nহায়দরাবাদে ভারত ও অস্ট্রেলিয়া ম্যাচ ছিল রোমাঞ্চকর। একবল বাকি থাকতে জয়ের জন্য প্রয়োজনীয় ১৮৮ রান করে ভারত। সেটাও সম্ভব হয় মূলত তিন ক্রিকেটারের জন্য। হার্দিক পান্ডিয়া ১৬ বলে ২৫ রান করে অপরাজিত থাকেন, সূর্ষকুমার যাদব করেছেন ৩৬ বলে ৬৯ রান এবং বিরাট কোহলি করেন ৪৮ বলে ৬৩ রান।\n\nরান পেলেন বিরাট কোহলি। ছবি: Noam Seelam/AFP\n\nএর আগে অস্ট্রেলিয়া ২০ ওভারে ১৮৭ রান করেছিল। অক্ষর প্যাটেল তিনটি উইকেট নেন। বুমরা চার ওভারে ৫০ রান দিয়েছেন। কোনো উইকেট পাননি। চোট সারিয়ে খেলতে নেমেছিলেন বুমরা। তার ফর্ম নিয়ে চিন্তায় পড়তেই পারেন টিম ম্যানেজমেন্ট।\n\nতিন রানে জয়\n\nপাকিস্তান করাচিতে ইংল্যান্ডকে মাত্র তিন রানে হারিয়েছে। রিজওয়ানের ৮৮ রান তাদের এই জয় পেতে সাহায্য করেছে।\n\nইংল্যান্ড টসে জিতে প্রথমে পাকিস্তানকে ব্যাট করতে পাঠায়। পাকিস্তান ১৬৭ রান তোলে। উপমহাদেশের পিচে খুব বড় রান নয়। কিন্তু পাকিস্তানের বোলাররা খুবই ভালো বল করেছেন। রউফ তিন উইকেট নেন ৩২ রান দিয়ে।\n\nতিনটি উইকেট নিয়েছেন রউফ। ছবি: Anjum Naveed/AP\n\nম্যাচের শেষের দিকে ডসন একাই টেনে নিয়ে যাচ্ছিলেন ইংল্যান্ডকে। কিন্তু রউফ শেষ ওভারে তাকে আউট করেন। তিন বল বাকি থাকতে জিতে যায় পাকিস্তান।\n\nদুবাইতে কষ্টার্জিত জয়\n\nদুবাইতে সাত রানে জিতেছে বংলাদেশ। তবে প্রথম ব্যাট করে বাংলাদেশ ১১ এভারে পাঁচ উইকেট হারিয়ে ৭৭ রান তুলেছিল। তারপর আসিফ হোসেন এবং নুরুল হাসান সোহান হাল ধরেন। আসিফ ৭৭ রান করেন। সোহানের সঙ্গে ষষ্ঠ উইকেটের জুটিতে ৮১ রান ওঠে, যা বাংলাদেশের রেকর্ড রান।\n\nআমিরাতেরও শুরুটা ভালো হয়নি। ১০২ রানে তাদের সাত উইকেট পড়ে যায়। বাংলাদেশ দুইটি সহজ ক্যাচ ফেলে পরিস্থিতি জটিল করে দেয়। শেষ ওভারে দুই উইকেট নেন শরিফুল। ১৫১ রানে থেমে যায় আমিরাত।\n\nজিএইচ/এসজি(এপি, পিটিআই, রয়টার্স, দ্য ডন)",
    "নিউইয়র্কে বাংলাদেশ বিষয়ক জাতিসংঘ সাইডলাইন কনফারেন্স অনুষ্ঠিত": "ঢাকা, ২৫ সেপ্টেম্বর, ২০২২ (বাসস) : নিউইয়র্কে বাংলাদেশ বিষয়ক জাতিসংঘ সাইডলাইন কনফারেন্স অনুষ্ঠিত হয়েছে।\n\nনিউইয়র্কে বাংলাদেশ বিষয়ে ৭৭তম জাতিসংঘ সাইডলাইন এ কনফারেন্স অনুষ্ঠিত হয় ।\n\nবিশ্বব্যাপী দেশের ভাবমূর্তি উন্নয়নে এনআরবি, পিস কিপিং ও রোহিঙ্গাদের আশ্রয় দান গুরুত্বপূর্ণ ভূমিকা পালন করছে বলে কনফারেন্সে বক্তারা অভিমত ব্যক্ত করেন।\n\nএম এস সেকিল চৌধুরীর সভাপতিত্বে অনুষ্ঠিত বহুজাতিক গুরুত্বপূর্ণ এই সভায় প্রধান অতিথি হিসেবে উপস্থিত ছিলেন পররাষ্ট্রমন্ত্রী ডঃ এম এ মোমেন।\n\nজাতিসংঘে নিয়োজিত আমেরিকার শান্তি বিষয়ক রাষ্ট্রদূত ডঃ সীমা কারাতনায়া, নিউইয়র্ক পুলিশের কমিউনিটি বিষয়ক প্রধান মাক্সিমো টলেনটিনো, নিউইয়র্ক সিটির আন্তর্জাতিক বিষয়ক ডেপুটি কমিশনার দিলীপ চৌহান, জাতিসংঘ সদর দপ্তরে মুসলিম প্রাথর্না বিষয়ক নেতা জ্যামাইকা মুসলিম সেন্টারের পরিচালনা পরিষদের সদস্য ডঃ শামসী আলী, নিউইয়র্কে নিযুক্ত বাংলাদেশের কনসাল জেনারেল ডঃ মনিরুল ইসলাম, ইউএস বাংলাদেশ চেম্বার অব কমার্সের প্রেসিডেন্ট লিটন আহমেদ, বাংলাদেশ আমেরিকা বিজনেস এসোসিয়েশনের প্রেসিডেন্ট ফখরুল ইসলাম, মূলধারার রাজনৈতিক ব্যক্তিত্ব পল খান, আমেরিকান ব্যবসায়ী বিল লায়ন ও তরুণ আমেরিকান ব্যাংকার ওয়াসেফ চৌধুরী ও তরুন প্রতিনিধি বাফলোর শাহি চৌধুরী কনফারেন্সে বিভিন্ন বিষয়ে বক্তব্য রানে। অনুষ্ঠানে বাংলাদেশের রাষ্ট্রপতির বাণী পাঠ করে শোনান বরোম্মান। প্রধানমন্ত্রীর বাণী উপস্থাপন করেন ব্যাংক অব আমেরিকার ভাইস প্রেসিডেন্ট আলিফ লায়লা নাবিলা ।\n\nএনআরবি সেন্টারের উদ্যোগে আয়োজিত এই কনফারেন্সে নিরাপত্তা সহায়তা প্রদান করে নিউইয়র্ক পুলিশ বিভাগ।\n\nপ্রধান অতিথির বক্তব্যে পররাষ্ট্রমন্ত্রী আব্দুল মোমেন বলেন বাংলাদেশ শান্তিপ্রিয় দেশ এবং আলোচনার মাধ্যমে সব সমস্যা সমাধানের চেষ্টা করে থাকে । এনআরবি, শান্তিরক্ষী মিশনে বাংলাদেশের অবদান ও রোহিঙ্গা বিষয় বিশ্বব্যাপী দেশের ভাবমূর্তি উজ্জ্বল করেছে। তিনি বলেন, প্রবাসীদের অবদানে বাংলাদেশ আজ সমৃদ্ধ । নিউইয়র্কে বিমান সেবা সম্প্রসারণে তিনি প্রবাসীদের সহায়তা কামনা করেন ।পররাষ্ট্রমন্ত্রী তার বক্তৃতায় দেশের ভাবমূর্তি উন্নয়নে দীর্ঘদিন যাবত দেশ-বিদেশে কার্যক্রম পরিচালনার জন্য সেন্টার ফর এনআরবিকে ধন্যবাদ জানিয়ে এই কার্যক্রম অব্যাহত রাখার আহ্বান জানান । জাতিসংঘে আমেরিকার দূত তার বক্তব্যে বাংলাদেশের জনগণের পরিশ্রম ও সফলতার প্রশংসা করেন ।\n\nতিনি বলেন, জাতিসংঘের সাথে বাংলাদেশের নানাবিধ সম্পর্ক সম্প্রসারণে তার দপ্তর কাজ করছে । বাংলাদেশের ব্যক্তি খাতের উদ্যম ও সফলতা অন্যান্য দেশের জন্য ঈর্ষণীয় । তিনি সেন্টার ফর এনআরবির সাথে অব্যাহত ভাবে কাজ করার আগ্রহ ব্যক্ত করেন । পুলিশ কর্মকর্তা মাক্সিমো বলেন, পুলিশ বিভাগের সাথে এনআরবির দীর্ঘদিনের কার্যক্রমের সম্পর্ক রয়েছে এই সহায়তা অব্যাহত থাকবে।\n\nঅনুষ্ঠানে বাংলাদেশ ও বাংলাদেশের জনগণের জন্য আমেরিকার ভ্যাকসিন সংগ্রহ ও সার্বিক কার্যক্রমে অবদান রাখার জন্য আমেরিকান প্রবাসী প্রাক্তন জাতিসংঘ কর্মকর্তা মাহমুদ -উশ- শামশ্ চৌধুরী বাপ্পী ও হৃরোগ বিশেষজ্ঞ ডক্টর মাসুদুল হাসান কে সম্মাননা প্রদান করা হয় ।এই সম্মাননা প্রদান ও অবদান বিষয়ে আগেই এনআরবি সেন্টার এর পক্ষ থেকে প্রধানমন্ত্রীকে লিখিতভাবে অবহিত করা হয়।\n\nঅনুষ্ঠানে বিভিন্ন শ্রেণী-পেশার মানুষের প্রতিনিধি, ব্যবসায়ী নেতৃবৃন্দ, পুলিশের কর্মকর্তা বৃন্দ, আমেরিকান বাংলাদেশ পুলিশ সদস্য ও বিভিন্ন দেশ থেকে আগত প্রতিনিধিবৃন্দ উপস্থিত ছিলেন।",
    "কোরিয়া সফরের সুযোগ রয়েছে বাংলাদেশ নারী দলের": "",
    "প্লাস্টিকশিল্পের নতুন যুগে বাংলাদেশ": "প্লাস্টিকশিল্পে হাজারো পণ্য তৈরির মূল কাঁচামাল উৎপাদনের বড় একটি কারখানা চালু করেছে মেঘনা গ্রুপ অব ইন্ডাস্ট্রিজ বা এমজিআই।\n\nগত সপ্তাহে কারখানাটিতে পরীক্ষামূলক উৎপাদন শুরু হয়। বাংলাদেশে প্লাস্টিকের কাঁচামাল পিভিসি ও পেট রেজিন তৈরির প্রথম কারখানা এটি। এই কারখানা চালুর মাধ্যমে নতুন শিল্পের যুগে প্রবেশ করল বাংলাদেশ।\n\nনতুন এই কারখানার অবস্থান নারায়ণগঞ্জের মেঘনাঘাটে মেঘনা অর্থনৈতিক অঞ্চলে। এই কারখানায় বিনিয়োগ করা হয়েছে প্রায় ৪০ কোটি ডলার। প্রতি ডলারের বিনিময়মূল্য ১০০ টাকা ধরে হিসাব করলে দেশীয় মুদ্রায় যার পরিমাণ প্রায় ৪ হাজার কোটি টাকা। এই প্রকল্পে বড় অঙ্কের ঋণসুবিধা দিয়েছে নেদারল্যান্ডসের আইএনজি ব্যাংক। বাংলাদেশি উদ্যোক্তাদের একক কোনো কারখানায় এটিই সর্ববৃহৎ বিনিয়োগ।",
    "৯ অক্টোবর পবিত্র ঈদে মিলাদুন্নবী": "ঢাকা, ২৬ সেপ্টেম্বর, ২০২২ (বাসস) : আগামী ৯ অক্টোবর ২০২২ রোববার সারাদেশে পবিত্র ঈদে মিলাদুন্নবী (সা.) উদযাপিত হবে। বাংলাদেশের আকাশে আজ কোথাও ১৪৪৪ হিজরি সনের পবিত্র রবিউল আউয়াল মাসের চাঁদ দেখা যায়নি। ফলে আগামীকাল ২৭ সেপ্টেম্বর মঙ্গলবার পবিত্র সফর মাস ৩০ দিন পূর্ণ হবে। এই হিসেবে আগামী ২৮ সেপ্টেম্বর বুধবার থেকে পবিত্র রবিউল আউয়াল মাস গণনা করা হবে।\n\nআজ সন্ধ্যায় বায়তুল মুকাররম জাতীয় মসজিদের সভাকক্ষে জাতীয় চাঁদ দেখা কমিটির সভায় এ সিদ্ধান্ত গৃহীত হয়। এতে সভাপতিত্ব করেন ধর্ম বিষয়ক মন্ত্রণালয়ের অতিরিক্ত সচিব মো. মুনিম হাসান।\n\nসভায় ইসলামিক ফাউন্ডেশনের মহাপরিচালক (অতিরিক্ত সচিব) ড. মো. মুশফিকুর রহমান, প্রধান তথ্য অফিসার (অতিরিক্ত দায়িত্ব) মো. শাহেনুর মিয়া, তথ্য ও সম্প্রচার মন্ত্রণালয়ের যুগ্ম-সচিব মো. নজরুল ইসলাম, মন্ত্রিপরিষদ বিভাগের যুগ্ম-সচিব মো. ছাইফুল ইসলাম, ঢাকা জেলার অতিরিক্ত জেলা প্রশাসক কাজী হাফিজুল আমিন, বাংলাদেশ মহাকাশ গবেষণা ও দূর অনুধাবন প্রতিষ্ঠানের মুখ্য বৈজ্ঞানিক কর্মকর্তা ড. মুহাম্মদ শহীদুল ইসলাম, বাংলাদেশ আবহাওয়া অধিদপ্তরের পরিচালক মো. আজিজুর রহমান, বাংলাদেশ টেলিভিশনের সহকারী- পরিচালক (প্রশাসন) মো. নাজিম উদ্দিন, বায়তুল মুকাররম জাতীয় মসজিদের খতিব হাফেজ মাওলানা মুফতি রুহুল আমিন, বায়তুল মুকাররম জাতীয় মসজিদের সিনিয়র পেশ ইমাম হাফেজ মাওলানা মুহাম্মদ মিজানুর রহমান, সরকারী মাদ্রাসা-ই-আলিয়ার অধ্যক্ষ মুহাম্মদ আবদুর রশীদ, চকবাজার শাহী জামে মসজিদের খতিব মুফতি শেখ নাঈম রেজওয়ান ও লালবাগ শাহী জামে মসজিদের খতিব মুফতী মুহাম্মদ নেয়ামতুল্লাহ প্রমুখ উপস্থিত ছিলেন।",
    "বাংলাদেশ থেকে অস্কারে যাচ্ছে ‘হাওয়া’": "অস্কারে যাচ্ছে ‘হাওয়া’\n\nবহুল আলোচিত ‘হাওয়া’ সিনেমাটি এবার বাংলাদেশ থেকে একাডেমি অ্যাওয়ার্ডে (অস্কার) যাচ্ছে। ৯৫তম একাডেমি অ্যাওয়ার্ডে ‘বেস্ট ইন্টারন্যাশনাল ফিচার ফিল্ম’ বিভাগে বাংলাদেশ থেকে লড়াই করতে যাচ্ছে সিনেমাটি।\n\nঅস্কার বাংলাদেশ কমিটির সমন্বয়ক আব্দুল্লাহ আল মারুফ এই তথ্য নিশ্চিত করেছেন। তিনি বলেন, “এবার দুটি সিনেমা জমা পড়েছিল।\n\nবিজ্ঞাপন\n\nসেখান থেকে ‘হাওয়া’ নির্বাচিত হয়েছে। ”\n\n‘হাওয়া’র একটি দৃশ্য\n\nএকাডেমি অব মোশন পিকচার আর্টস অ্যান্ড সায়েন্সেসের আয়োজনে ২০২৩ সালের ১২ মার্চ অনুষ্ঠিত হবে ৯৫তম অস্কারের অ্যাওয়ার্ড প্রদান অনুষ্ঠান। যুক্তরাষ্ট্রের লস অ্যাঞ্জেলেসে ক্যালিফোর্নিয়ার ডলবি থিয়েটারে ২৪টি শাখায় দেওয়া হবে পুরস্কার। বেস্ট ইন্টারন্যাশনাল ফিচার ফিল্ম সেগুলোরই একটি।\n\nসিনেমাটির প্রযোজনা সংস্থা সান মিউজিক অ্যান্ড মোশন পিকচার্স লিমিটেড এবং নির্মাণ সংস্থা ফেইসকার্ড প্রোডাকশন। সিনেমাটির কাহিনি এবং সংলাপে চলচ্চিত্রটির চিত্রনাট্য লিখেছেন মেজবাউর রহমান সুমন, সুকর্ণ সাহেদ ধীমান এবং জাহিন ফারুক আমিন।\n\n‘হাওয়া’র একটি দৃশ্যে চঞ্চল চৌধুরী\n\nমেজবাউর রহমান সুমন পরিচালিত তারকাবহুল এ সিনেমায় অভিনয় করেছেন চঞ্চল চৌধুরী, নাজিফা তুশি, শরিফুল রাজ, সুমন আনোয়ার, নাসির উদ্দিন খান, সোহেল মণ্ডল, রিজভী রিজু, মাহমুদ হাসান এবং বাবলু বোস।",
    "আজ এক রাতেই বাংলাদেশের ‘তিন’ ম্যাচ": "বাংলাদেশের ক্রিকেটপ্রেমীদের জন্য দারুণ এক রাত অপেক্ষা করছে আজ। কেননা একইসময়ে মাঠে থাকবে বাংলাদেশের তিনটি দল। তিনটি দলই খেলবে কুড়ি ওভারের টি-টোয়েন্টি ম্যাচ। তবে তিন দল খেলবে তিনটি ভিন্ন মাঠে।\n\nরাত ৮টায় শুরু হবে বাংলাদেশ ও আরব আমিরাতের মধ্যকার দুই ম্যাচ সিরিজের প্রথম টি-টোয়েন্টি। একইসময় রোড সেফটি সিরিজে ভারতীয় লিজেন্ডস দলের বিপক্ষে খেলবে বাংলাদেশ লিজেন্ডস দল।\n\nএর এক ঘণ্টা পর রাত ৯টায় টি-টোয়েন্টি বিশ্বকাপের বাছাইপর্বের ফাইনালে আয়ারল্যান্ডের মুখোমুখি হবে বাংলাদেশ নারী ক্রিকেট দল। গুরুত্ব বিবেচনায় এই ম্যাচটিই সবচেয়ে বেশি গুরুত্বপূর্ণ।\n\nবিশ্বকাপ বাছাইপর্বের ফাইনালে ওঠার মাধ্যমে এরই মধ্যে আগামী বছরের টি-টোয়েন্টি বিশ্বকাপের টিকিট নিশ্চিত করে ফেলেছে বাংলাদেশ নারী দল। আজ জিতলে বাছাইয়ের শিরোপা নিয়েই দেশে ফিরতে পারবে তারা।\n\nআবুধাবির শেখ জায়েদ স্টেডিয়ামে হবে নারী দলের ম্যাচটি। যা সরাসরি কোনো টিভিতে দেখা যাবে না। তবে ফ্যানকোড অ্যাপের মাধ্যমে সরাসরি দেখা যাবে।\n\nএখন পর্যন্ত আইরিশ নারীদের বিপক্ষে দশ ম্যাচ খেলে সাতটিই জিতেছে বাংলাদেশ। টি-টোয়েন্টি ফরম্যাটে আর কোনো দেশের বিপক্ষে এর বেশি জয় নেই বাংলাদেশের নারীদের। আজ এটিকে আটে নেওয়ার মিশনে নামবেন তারা।\n\nনারীদের ভেন্যু থেকে ত্রিশ মিনিটের দূরত্বে দুবাই আন্তর্জাতিক ক্রিকেট স্টেডিয়ামে আরব আমিরাতের মুখোমুখি হবে বাংলাদেশ পুরুষ ক্রিকেট দল। টি-টোয়েন্টি বিশ্বকাপের আগে দুবাইয়ে বিশেষ অনুশীলন ক্যাম্পের মধ্যে এ সিরিজের আয়োজন করা হয়েছে।\n\nবাংলাদেশ সময় রাত ৮টায় শুরু হওয়া ম্যাচটি সরাসরি দেখা যাবে বেসরকারি টেলিভিশন গাজী টিভির পর্দায়। আরব আমিরাতের বিপক্ষে ২০১৬ সালে খেলা একমাত্র ম্যাচে ৫১ রানে জিতেছিল বাংলাদেশ দল।\n\nদুই জাতীয় দলের বাইরে ভারতের আমন্ত্রণমূলক রোড সেফটি ওয়ার্ল্ড সিরিজে ভারতীয় লিজেন্ডস দলের মুখোমুখি হবে মোহাম্মদ শরীফের নেতৃত্বাধীন বাংলাদেশ লিজেন্ডস দল। এখন পর্যন্ত তিন ম্যাচ খেলে তিনটিই হেরেছে বাংলাদেশ লিজেন্ডস।\n\nএসএএস/এমএস",
    "বাংলাদেশ থেকে কর্মী নেবে মলদোভা": "পররাষ্ট্রমন্ত্রী একে আবদুল মোমেন\n\nপররাষ্ট্রমন্ত্রী একে আবদুল মোমেন জানিয়েছেন, বাংলাদেশ থেকে কর্মী নেবে মলদোভা। প্রথম ব্যাচে ২৮ বাংলাদেশিকে মলদোভার ভিসা দেওয়া হয়েছে। পররাষ্ট্রমন্ত্রী একে আব্দুল মোমেন শনিবার (২৪ সেপ্টেম্বর) সন্ধ্যায় এক খুদেবার্তায় এ তথ্য জানান।\n\nপররাষ্ট্রমন্ত্রী এ কে আবদুল মোমেন জানান, মলদোভায় বিভিন্ন স্টেকহোল্ডারদের সঙ্গে দীর্ঘ আলোচনার পর অবশেষে তারা বাংলাদেশি কর্মী নিতে রাজি হয়েছে।\n\nবিজ্ঞাপন\n\nপ্রথম ব্যাচে ২৮ বাংলাদেশিকে মলদোভার ভিসা দেওয়া হয়েছে। তারা অ্যালুমিনিয়ামের জানালা তৈরির কারখানায় কাজ করবে।\n\nদেশটিতে এক দশকের বেশি সময় ধরে বাংলাদেশি শ্রমিক নেওয়া বন্ধ। তবে এবার চালু হচ্ছে। মলদোভায় যাওয়ার জন্য আরো ৪০ জনেরও বেশি কর্মী অপেক্ষায় রয়েছে বলে জানান পররাষ্ট্রমন্ত্রী।",
    "চীন ও বাংলাদেশ অপরিহার্য কৌশলগত অংশীদার : রাষ্ট্রদূত": "ঢাকা, ২৫ সেপ্টেম্বর, ২০২২ (বাসস): ঢাকায় নিযুক্ত চীনের রাষ্ট্রদূত লি জিমিং বলেছেন, চীন ও বাংলাদেশ বন্ধুত্বপূর্ণ প্রতিবেশী এবং অপরিহার্য কৌশলগত অংশীদার।\n\nশনিবার রাতে পূর্বাচলে বঙ্গবন্ধু বাংলাদেশ-চীন মৈত্রী প্রদর্শনী কেন্দ্রে গণপ্রজাতন্ত্রী চীনের প্রতিষ্ঠার ৭৩তম বার্ষিকী উদযাপনে এক সংবর্ধনা অনুষ্ঠানে তিনি বলেন, যৌথ উন্নয়নে বাংলাদেশ ও বিশ্বে চীন নিবেদিত থাকবে।\n\nরাষ্ট্রদূত বলেন, বাংলাদেশ নৌকা থেকে ক্রুজে পরিণত হয়েছে, প্রধানমন্ত্রী শেখ হাসিনার নেতৃত্বে প্রবল বিপরীত গতি ও ¯্রােত সত্ত্বেও এগিয়ে চলেছে।\n\nতিনি বলেন,বাংলাদেশে আমার নিজের তিন বছরের অভিজ্ঞতা থেকে আমি বলতে পারি যে, বঙ্গোপসাগর থেকে একটি অত্যাশ্চর্য মুক্তা উঠছে।\n\nরাষ্ট্রদূত বলেন, দুই প্রতিবেশী দেশের দক্ষ নেতৃত্বে বাংলাদেশ ও চীনের মধ্যে বন্ধুত্বপূর্ণ বন্ধন দীর্ঘ ও চিরকাল অটুট থাকবে।\n\nতিনি বলেন, দুই দেশের মধ্যে সহযোগিতার একাধিক ক্ষেত্রে অর্থনৈতিক সহযোগিতা নি:সন্দেহে সবচেয়ে নজরকাড়া।\n\nতিনি আরো বলেন, গত বছর আমাদের দ্বিপাক্ষিক বাণিজ্য ২৫ বিলিয়ন মার্কিন ডলার ছাড়িয়েছে। চীনে বাংলাদেশের রপ্তানি বাড়াতে চীন ৯৮% শুল্কমুক্ত সুবিধা দিয়েছে।\n\nতিনি বলেন, কোভিড-১৯-এর বিরুদ্ধে লড়াই এবং মহামারী পরবর্তী পুনরুদ্ধারের ক্ষেত্রে বাংলাদেশ ও চীন সবসময় একসঙ্গে দাঁড়িয়েছে। আমরা একে অপরকে মহামারী মোকাবেলায় সরঞ্জাম, টেস্টিং কিট, টিকা এবং আরও অনেক কিছুতে সাহায্য করেছি।\n\nরাষ্ট্রদূত বলেন, মহামারী চলাকালীন আটকে পড়া বাংলাদেশী শিক্ষার্থীদের ফিরিয়ে নিতে এখানকার চীনা দূতাবাস পুনরায় ভিসা প্রদান শুরু করেছে।\n\nপরিকল্পনামন্ত্রী এম এ মান্নান সংবর্ধনা অনুষ্ঠানে প্রধান অতিথি হিসেবে উপস্থিত ছিলেন। এতে অন্যদের মধ্যে রাজনৈতিক নেতৃবৃন্দ, ঢাকায় নিযুক্ত কূটনীতিক, ব্যবসায়ী ও সিনিয়র সাংবাদিকরা উপস্থিত ছিলেন।",
    "ডিসিসিআইয়ের প্রতিনিধিদলের তুরষ্ক সফর": "ঢাকা, ২৬ সেপ্টেম্বর, ২০২২ (বাসস) : তুরস্কের সাথে বাংলাদেশের দ্বিপাক্ষিক ব্যবসা-বাণিজ্য ও বিনিয়োগের নতুন সম্ভাবনা খুঁজে বের করার লক্ষ্যে ঢাকা চেম্বার অব কমার্স অ্যান্ড ইন্ডাস্ট্রি (ডিসিসিআই)’র সভাপতি রিজওয়ান রাহমানের নেতৃত্বে ৮৬ সদস্যের একটি প্রতিনিধিদল ৪ দিনের সফরে তুরষ্কের ইস্তাম্বুলের উদ্দেশে আগামীকাল ঢাকা ত্যাগ করবে।\n\nবিদ্যমান বন্ধুত্বপূর্ণ কূটনৈতিক এবং অর্থনৈতিক সম্পর্ক আরও জোরদারের পাশাপাশি বাংলাদেশ ও তুরষ্কের মধ্যকার নতুন বাণিজ্যের সম্ভাবনার দ্বার উন্মোচন এবং বিনিয়োগ সহযোগিতা সম্প্রসারণই ঢাকা চেম্বারের প্রতিনিধিদলটির ইস্তাম্বুল সফরের মূল লক্ষ্য।\n\nউল্লেখ্য, সফরকালে ঢাকা চেম্বারের প্রতিনিধিদলটি বিশে^র সর্ববৃহৎ বাণিজ্য সংগঠন ‘ইস্তাম্বুল চেম্বার অব কমার্স’ আয়োজিত ‘দ্বিপাক্ষিক বাণিজ্য আলোচনা ও বিটুটি সেশন এবং ফরেন ইকোনোমিক রিলেশন্স বোর্ড অফ টার্কি (ডেইক) আয়োজিত ‘বাংলাদেশ ও তুরষ্কের মধ্যকার বাণিজ্য এবং বিনিয়োগ সম্ভাবনা’ শীর্ষক সেমিনার ও বিটুবি সেশনে অংশগ্রহণ করবে। এছাড়াও সফরকালে তুরষ্কের বাণিজ্য মন্ত্রী মেহমেট মুসের সাথে ঢাকা চেম্বারের সভাপতি রিজওয়ান রাহমান সাক্ষাৎ করবেন। সেই সাথে ডিসিসিআই প্রতিনিধিদল ইস্তাম্বুলে অবস্থিত বেশ কয়েকটি শিল্পাঞ্চল পরিদর্শন করবে। বিশেষ করে সেবা, উৎপাদন এবং জেনারেল ট্রেডিং খাতে সহযোগিতা ও বাণিজ্য সম্প্রসারণের পাশাপাশি বাংলাদেশে তুরষ্কের বিনিয়োগ আকর্ষন ও সম্ভাবানাময় খাতে জয়েন্ট ভেঞ্চার কার্যক্রম বৃদ্ধিতে এ সফর গুরত্বপূর্ণ ভূমিকা রাখবে বলে আশা করা যাচ্ছে।",
    "যুক্তরাষ্ট্রকে উড়িয়ে গ্রুপ চ্যাম্পিয়ন হয়েই সেমিফাইনালে বাংলাদেশ": "তাড়া করতে নেমে ১২ রানে ৩ উইকেট হারানোর পর ৯১ রানের অবিচ্ছিন্ন জুটি হলো চতুর্থ উইকেটে। যুক্তরাষ্ট্র অধিনায়ক সিন্ধু সিহার্শ অপরাজিত থাকলেন ৭১ বলে ৭৪ রানে। তারপরও ২০ ওভার ব্যাটিং করে যুক্তরাষ্ট্রের মেয়েরা ১০৩ রানের বেশি তুলতে পারলেন না। ৫৫ রানের বড় জয়ে গ্রুপ চ্যাম্পিয়ন হয়েই মেয়েদের টি-টোয়েন্টি বিশ্বকাপ বাছাইপর্বের সেমিফাইনালে চলে গেল বাংলাদেশ।\n\nআয়ারল্যান্ড, স্কটল্যান্ডের পর আজ যুক্তরাষ্ট্রকেও অনায়াসেই হারিয়েছে নিগার সুলতানার দল। আবুধাবিতে টসে জিতে ব্যাটিংয়ে নেমে মুর্শিদা খাতুনের ৬৪ বলে অপরাজিত ৭৭ ও নিগারের ৪০ বলে ৫৬ রানের অপরাজিত ইনিংসে ১৫৮ রানে করে বাংলাদেশ। টি-টোয়েন্টিতে এটি বাংলাদেশের দ্বিতীয় সর্বোচ্চ স্কোর, ২০১৯ সালে মালদ্বীপের বিপক্ষে তারা করেছিল ২৫৫ রান।",
    "বুদ্ধিতে বাংলাদেশ বিশ্বে কততম?": "",
    "Bangladesh’s Mehidy Hasan Miraz says he is ready to open for his team dgtl - Anandabazar": "ঘরোয়া ক্রিকেটে নিয়মিত ওপেন করেছেন। তবে দেশের হয়ে ওপেন করতে নামার অভিজ্ঞতা বেশি দিন হয়নি। আমিরশাহির বিরুদ্ধে প্রস্তুতি ম্যাচে রান না পেলেও মেহেদি হাসান মিরাজ জানিয়ে দিলেন, টি-টোয়েন্টি বিশ্বকাপের জন্য তিনি তৈরি। ওপেন করতে তাঁর ভালই লাগছে। ফলে টি-টোয়েন্টি বিশ্বকাপে তাঁকে ওপেনার হিসাবে খেলানোর সম্ভাবনা আরও উজ্জ্বল হল।\n\nতামিমই বাংলাদেশের হয়ে সীমিত ওভারে নিয়মিত ওপেনিংয়ে নামতেন। এশিয়া কাপের আগেই তিনি অবসর নেন। সেই জায়গায় আফগানিস্তানের বিরুদ্ধে মহম্মদ নইম এবং আনামুল হককে খেলানো হলেও, দ্বিতীয় ম্যাচে শ্রীলঙ্কার বিরুদ্ধে ওপেন করেছিলেন মেহেদি। ভাল খেলার পর তাঁকেই ওপেনার হিসাবে রাখা হতে পারে।\n\nআমিরশাহির বিরুদ্ধে বাংলাদেশ কোনও মতে জিতলেও দলের খেলায় খুশি মেহেদি। বলেছেন, “দুর্দান্ত একটা ম্যাচ হল। ছেলেরা দুর্দান্ত খেলেছে। বিশেষত আফিফ। দল আমাকে ওপেন করতে বলেছিল। আমিও রাজি হয়ে যাই। ওপেন করতে আমার ভালই লাগে। কারণ ঘরোয়া ক্রিকেটে এক সময় নিয়মিত ওপেনিং করেছি। আমিরশাহির পিচে শিশির থাকায় খেলতে নামার আগে মানসিক ভাবে নিজেকে প্রস্তুত করে নিতে হয়েছে।”\n\nআমিরশাহির বিরুদ্ধে দলকে জেতাতে গুরুত্বপূর্ণ ভূমিকা নেন আফিফ হোসেন। ৫৫ বলে অপরাজিত ৭৭ রান করেন তিনি। ষষ্ঠ উইকেটে অধিনায়ক নুরুল হাসানের সঙ্গে তাঁর অবিচ্ছিন্ন ৮১ রানের জুটি বাংলাদেশকে জিতিয়ে দেয়। সেই আফিফ বলেছেন, “চাপের মুখে খেলতে ভালই লাগে। শেষ পর্যন্ত টিকে থেকে দলকে জেতাতে চেয়েছিলাম। সেটা করতে পেরে ভাল লাগছে। দলে অনেক অভিজ্ঞ ক্রিকেটার নেই। তা সত্ত্বেও আমাদের জিততে অসুবিধা হয়নি। আশা করি পরের ম্যাচে আবার ভাল খেলতে পারব।”",
    "একাধিক পদে নিয়োগ দেবে বাংলাদেশ পল্লী বিদ্যুতায়ন বোর্ড": "নিয়োগ বিজ্ঞপ্তি প্রকাশ করছে বাংলাদেশ পল্লী বিদ্যুতায়ন বোর্ড। ১৮টি ভিন্ন পদে মোট ৯৪ জনকে নিয়োগ দেওয়া হবে। আগ্রহ ও যোগ্যতা থাকলে আপনিও আবেদন করতে পারবেন।\n\nপদের নাম\n\nজিআইএস স্পেশালিস্ট, সহকারী সচিব/ সহকারী পরিচালক (প্রশাসন, অর্থ), সহকারী প্রকৌশলী, অর্থনীতিবিদ, সহকারী প্রোগ্রামার, উপসহকারী প্রকৌশলী, সহকারী হিসাবরক্ষক, ওয়্যারলেস টেকনিশিয়ান/ ওয়্যারলেস মেকানিক, তত্ত্বাবধায়ক, লাইন নির্মাণ পরিদর্শক, ওয়্যারলেস অপারেটর, কম্পিউটার মুদ্রাক্ষরিক কাম অফিস সহকারী, ডেটা এন্ট্রি অপারেটর, ভেহিকেল মেকানিক, জেনারেটর অপারেটর, ইকুইপমেন্ট মেকানিক ও স্টোর হেলপার।\n\nপদসংখ্যা\n\nমোট ৯৪ জন।\n\nশিক্ষাগত যোগ্যতা ও অভিজ্ঞতা\n\nবিজ্ঞপ্তিতে বর্ণিত পদ অনুসারে যোগ্যতা পূরণ সাপেক্ষে প্রার্থীরা বিভিন্ন পদে আবেদন করতে পারবেন। পদভেদে প্রার্থীর কয়েক বছরের কাজের অভিজ্ঞতা থাকতে হবে। পদভেদে অনূর্ধ্ব ৩৫ বছর বয়স পর্যন্ত আবেদন করা যাবে।\n\nবেতন\n\nসব পদে বিভিন্ন গ্রেডে বেতন-ভাতা দেওয়া হবে।\n\nআবেদন প্রক্রিয়া\n\nপ্রার্থীদের অনলাইনের মাধ্যমে আবেদন করতে হবে। আবেদন করতে পারবেন http://brebhr.teletalk.com.bd এই ঠিকানায়।\n\nআবেদনের শেষ তারিখ\n\n৬ অক্টোবর, ২০২২।\n\nসূত্র : বাংলাদেশ পল্লী বিদ্যুতায়ন বোর্ড ওয়েবসাইট।\n\nবিস্তারিত বিজ্ঞপ্তিতে",
    "রাকিবের গোলে কম্বোডিয়াকে হারালো বাংলাদেশ": "(৪ দিন আগে) ২২ সেপ্টেম্বর ২০২২, বৃহস্পতিবার, ৮:১৮ অপরাহ্ন\n\nসর্বশেষ আপডেট: ১২:০৭ অপরাহ্ন\n\nরাকিব হোসেনের গোলে প্রথমার্ধে লিড নেয় বাংলাদেশ। তার গোলটাই এনে দিলো জয়। র‌্যাঙ্কিংয়ে ১৮ ধাপ উপরে থাকা কম্বোডিয়াকে ফিফা প্রীতি ম্যাচে ১-০ গোলে হারালো জামাল ভূঁইয়ারা। জাতীয় দলের দায়িত্ব নেয়ার পর কোচ হাভিয়ের কাবরেরার অধীনে এটি প্রথম জয় বাংলাদেশের।",
    "মূল্যস্ফীতি নিয়ে বাংলাদেশ ব্যাংক কেন চিন্তিত নয়": "আধুনিক অর্থনীতিতে কেন্দ্রীয় ব্যাংকের মূল ভূমিকা ঠিক হয়েছিল তখন থেকেই। এরপর থেকেই মূল্যস্ফীতি নিয়ন্ত্রণের কাজটি তারা স্বাধীনভাবেই করে আসছে। অনেক কেন্দ্রীয় ব্যাংক এ ক্ষেত্রে স্বচ্ছতা ও জবাবদিহির একটা জায়গাও তৈরি করে নিয়েছে। এ মুহূর্তে কেউ ব্যাংক অব ইংল্যান্ডের ওয়েবসাইটে গেলে দেখতে পাবেন, সেখানে বড় করে লেখা আছে, বর্তমান মূল্যস্ফীতির হার ৯ দশমিক ৯ শতাংশ, লক্ষ্যমাত্রা ২ শতাংশ। ব্যাংক অব কানাডার ওয়েবসাইটেও মূল্যস্ফীতির হারের কথা সবচেয়ে দৃশ্যমান জায়গায় উল্লেখ করা আছে, যা এখন ৭ শতাংশ। একইভাবে রিজার্ভ ব্যাংক অব নিউজিল্যান্ডের সাইটে দেওয়া আছে মূল্যস্ফীতির হার এখন ৭ দশমিক ৩ শতাংশ।\n\nব্যাংক অব ইংল্যান্ড জবাবদিহির জায়গাকে আরেকটু সুনির্দিষ্ট করে নিয়েছে। ১৯৯৭ সালে তারা নিয়ম করেছে, মূল্যস্ফীতি লক্ষ্যমাত্রার মধ্যে না থাকলে ব্যাংক অব গভর্নর ও অর্থমন্ত্রীর মধ্যে খোলা চিঠি বিনিময় হতে হবে। সে চিঠিতে গভর্নরকে ব্যর্থতার কারণ জানাতে হবে, বলতে হবে লক্ষ্য পূরণে নেওয়া পদক্ষেপের কথা। সর্বশেষ খোলা চিঠিটি লেখা হয়েছে গত ১৬ জুন। মুদ্রাস্ফীতি কেন লক্ষ্যমাত্রার বাইরে চলে গেল, তা জানতে চেয়ে প্রথম চিঠিটি দিয়েছিলেন তৎকালীন অর্থমন্ত্রী ঋষি সুনাক আর গভর্নর অ্যান্ড্রু বেইলিকে একই দিনে এর জবাব দিতে হয়েছে। যে কেউ ওয়েবসাইটে গিয়ে চিঠিগুলো পড়ে আসতে পারেন। নিয়ম অনুযায়ী পরের চিঠিটি লিখতে হবে তিন মাস পর অর্থাৎ চলতি মাসেই।\n\nএকটি ভালো ও কার্যকর মুদ্রানীতি প্রণয়নের জন্য এখন কেন্দ্রীয় ব্যাংকগুলোয় মনিটরি পলিসি কমিটি নামে একটা কাঠামো আছে। অনেক কেন্দ্রীয় ব্যাংক এ কমিটিতে শীর্ষ কর্মকর্তারা ছাড়াও বিশেষজ্ঞদের অন্তর্ভুক্ত করে থাকে। যেমন ব্যাংক অব ইংল্যান্ড বা রিজার্ভ ব্যাংক অব ইন্ডিয়া। যুক্তরাষ্ট্রের ফেডের এ–সংক্রান্ত কমিটির নাম ফেডারেল ওপেন মার্কেট কমিটি। ফেডের প্রধানেরাই এ কমিটিতে থাকেন। কমিটি বছরে কয়বার বৈঠক করবে, কীভাবে মুদ্রানীতি ঠিক করবে, কোথায় এর জবাবদিহি করতে হবে—সবই লিখিতভাবে আছে।",
    "গাজীপুরে গ্রীষ্মকালীন হাইব্রিড টমেটো উৎপাদন ব্যবস্থাপনা প্রশিক্ষণ": "গাজীপুর, ২৬ সেপ্টেম্বর, ২০২২ (বাসস) : জেলায় ‘বাংলাদেশ কৃষি গবেষণা ইনস্টিটিউটের (বারি) উদ্ভাবিত গ্রীষ্মকালীন হাইব্রিড টমেটো উৎপাদন ব্যবস্থাপনা’ শীর্ষক প্রশিক্ষক প্রশিক্ষণ কর্মশালা অনুষ্ঠিত হয়েছে।\n\nগাজীপুরে বাংলাদেশ কৃষি গবেষণা ইনস্টিটিউটের (বারি) সেমিনার কক্ষে আজ এই কর্মশালা অনুষ্ঠিত হয়েছে।গাজীপুরের বারি’র সরেজমিন গবেষণা বিভাগ এই কর্মশার আয়োজন করে।\n\n‘বাংলাদেশে গ্রীষ্মকালীন টমেটোর অভিযোজন পরীক্ষা, উৎপাদন ও কমিউনিটি বেস্ড পাইলট প্রোডাকশন প্রোগ্রাম’ শীর্ষক কর্মসূচীর অর্থায়নে আয়োজিত দিনব্যাপী এ প্রশিক্ষক প্রশিক্ষণে বারি’র সরেজমিন গবেষণা বিভাগের বিভিন্ন কেন্দ্রের ৩০ জন বিজ্ঞানী অংশগ্রহণ করেন।\n\nসকালে বারি’র মহাপরিচালক ড. দেবাশীষ সরকার প্রধান অতিথি হিসেবে উপস্থিত থেকে এ প্রশিক্ষণের উদ্বোধন করেন।\n\nসরেজমিন গবেষণা বিভাগ গাজীপুরের মুখ্য বৈজ্ঞানিক কর্মকর্তা ও প্রধান ড. মো. মাজহারুল আনোয়ারের সভাপতিত্বে এ অনুষ্ঠানে বিশেষ অতিথি ছিলেন বিসেফ ফাউন্ডেশনের প্রেসিডেন্ট ড. মো. জয়নুল আবেদীন, বারি’র পরিচালক (সেবা ও সরবরাহ) ড. মো. কামরুল হাসান, পরিচালক (গবেষণা) ড. মো. তারিকুল ইসলাম, পরিচালক (পরিকল্পনা ও মূল্যায়ন) ড. অপূর্ব কান্তি চৌধুরী এবং পরিচালক (উদ্যানতত্ত্ব গবেষণা কেন্দ্র) ড. গোবিন্দ চন্দ্র বিশ্বাস।\n\nঅনুষ্ঠানে স্বাগত বক্তব্য রাখেন সরেজমিন গবেষণা বিভাগ গাজীপুরের ঊর্ধ্বতন বৈজ্ঞানিক কর্মকর্তা ও ‘বাংলাদেশে গ্রীষ্মকালীন টমেটোর অভিযোজন পরীক্ষা, উৎপাদন ও কমিউনিটি বেস্ড পাইলট প্রোডাকশন প্রোগ্রাম’ শীর্ষক কর্মসূচীর পরিচালক ড. মো. ফারুক হোসেন।\n\nঅনুষ্ঠানটি সঞ্চালনা করেন সরেজমিন গবেষণা বিভাগ গাজীপুরের বৈজ্ঞানিক কর্মকর্তা শেখ ইশতিয়াক।\n\nঅনুষ্ঠানে প্রধান অতিথির বক্তব্যে বারি’র মহাপরিচালক ড. দেবাশীষ সরকার বলেন, বর্তমানে দেশে বছরে ১৫ হাজার মেট্রিক টন গ্রীষ্মকালীন টমেটো উৎপাদিত হচ্ছে।\n\nতিনি বলেন,দেশের দক্ষিণ-পশ্চিমাঞ্চলে গ্রীষ্মকালীন টমেটোর আবাদ হচ্ছে। এ বছর আমরা বারি’র পক্ষ থেকে আমাদের নিজেদের উৎপাদিত হাইব্রিড টমেটোর বীজ কৃষকদের মাঝে সরবরাহ করেছি এবং আগামীতেও আমরা কৃষকদেরকে গুণগত মানসম্পন্ন বীজ সরবরাহ করবো।",
    "নিউজউইকের প্রতিবেদন: ওয়ালটন বাংলাদেশের গর্ব, হয়ে উঠছে গ্লোবাল ব্র্যান্ড": "ওয়ালটন বাংলাদেশের করপোরেট খাতের গর্ব। ইলেকট্রনিক্স ও প্রযুক্তিপণ্য উৎপাদনে ওয়ালটন নতুন স্ট্যান্ডার্ড সৃষ্টি করেছে।\n\nযুক্তরাষ্ট্রভিত্তিক বিশ্বখ্যাত সাময়িকী নিউজউইকের একটি বিশেষ প্রতিবেদনে এসব কথা বলা হয়েছে। প্রতিবেদনে গত এক যুগে (২০০৯ থেকে ২০২১ সাল) বাংলাদেশের অর্থনীতির সাফল্যের চিত্র, প্রধানমন্ত্রী শেখ হাসিনার বলিষ্ঠ নেতৃত্ব, স্থিতিশীল পুঁজিবাজার এবং শিল্প খাতে ওয়ালটনের অবদান তুলে ধরা হয়েছে।\n\nএতে বলা হয়েছে, ২০০৯ সালে বাংলাদেশের জিডিপি (মোট দেশজ উৎপাদন) ছিল ১০২.৩৭ বিলিয়ন মার্কিন ডলার। ২০২১ সালে তা দাঁড়িয়েছে ৪১৬.২৬ বিলিয়ন মার্কিন ডলারে। ২০১০ সাল থেকে ২০২২ সাল পর্যন্ত ক্রমবর্ধমান জিডিপি প্রবৃদ্ধির হারে বাংলাদেশ বিশ্বে শীর্ষস্থান অর্জন করেছে। দেড় দশকে ২৫ মিলিয়নেরও বেশি মানুষ দারিদ্র্যমুক্ত হয়েছে। গত বছর জাতিসংঘ নিশ্চিত করেছে যে, ২০২৬ সালের মধ্যে স্বল্পোন্নত দেশ থেকে বাংলাদেশের উত্তরণ ঘটবে, যা বিশ্বের খুব কম দেশই সম্ভব করতে পেরেছে। বর্তমান সরকারের লক্ষ্য— প্রবৃদ্ধির এ ধারা অব্যাহত রেখে ২০৪১ সালের মধ্যে বাংলাদেশকে উন্নত দেশে পরিণত করা।\n\nনিউজউইকের প্রতিবেদন বলছে, ১৯৭১ সালে স্বাধীনতার সময় বাংলাদেশ ছিল বিশ্বের দ্বিতীয় দরিদ্রতম দেশ। সেখান থেকে আজ বাংলাদেশ ‘দারিদ্র বিমোচনের মডেল’ হয়ে উঠেছে। স্থিতিশীল গণতন্ত্র, অবকাঠামোগত উন্নয়ন, দেশি-বিদেশি বিনিয়োগ আকর্ষণের সুযোগ সৃষ্টি, রপ্তানি আয় ইত্যাদির কারণে বাংলাদেশ করোনা অতিমারির মধ্যেও প্রবৃদ্ধি বজায় রেখেছে। বিশ্বব্যাংকের তথ্য অনুযায়ী, ২০২১ সালে বাংলাদেশের মাথাপিছু আয় দাঁড়িয়েছে ২ হাজার ৫০৩ মার্কিন ডলার, যেখানে একই সময়ে প্রতিবেশী ভারতের মাথাপিছু আয় ২ হাজার ২৭৭ মার্কিন ডলার। তৈরি পোশাকের পাশাপাশি, চামড়া, পাট, আইটি সেবা, ওষুধ, কৃষি এবং হাই-টেক পণ্যের রপ্তানি খাত ব্যাপকভাবে বৃদ্ধি পাচ্ছে। এশিয়ান উন্নয়ন ব্যাংক আভাস দিয়েছে, ২০২২ সালে বাংলাদেশের জিডিপির প্রবৃদ্ধি হবে ৬.৯ শতাংশ এবং ২০২৩ সালে হবে ৭.১ শতাংশ।\n\nনিউজউইকের প্রতিবেদন অনুযায়ী, প্রধানমন্ত্রী শেখ হাসিনা এবং তার দেশ সব ধরনের প্রতিকূলতা জয় করেছে। শেখ হাসিনা তার বলিষ্ঠ নেতৃত্বে বাংলাদেশে স্থিতিশীল গণতন্ত্র নিশ্চিত এবং নাগরিকদের জীবনমান উন্নয়নে অভূতপূর্ব পরিবর্তন এনেছেন। বৈশ্বিক অর্থনৈতিক মন্দার মাঝেও বাংলাদেশের পুঁজিবাজার স্থিতিশীল ও ইতিবাচক আছে। পুঁজিবাজারের নিয়ন্ত্রক সংস্থা বাংলাদেশ সিকিউরিটিজ অ্যান্ড এক্সচেঞ্জ কমিশনের চেয়ারম্যান প্রফেসর শিবলী রুবাইয়াত-উল-ইসলামেরও একটি বিশেষ সাক্ষাৎকার নিউজউইকে প্রকাশিত হয়েছে।\n\nনিউজউইককে দেওয়া সাক্ষাৎকারে প্রধানমন্ত্রী শেখ হাসিনা জানিয়েছেন, তার উন্নয়ন লক্ষ্যের কেন্দ্রে রয়েছে উদ্ভাবন ও শিল্পোদ্যোগ।\n\nবিশ্বখ্যাত সাময়িকী নিউজউইকের একই সংখ্যায় বাংলাদেশের ইলেকট্রনিক্স ও প্রযুক্তিপণ্য শিল্প খাতের শীর্ষ প্রতিষ্ঠান ওয়ালটনকে নিয়ে প্রকাশিত বিশেষ প্রতিবেদনটিতে বলা হয়েছে, ওয়ালটনের ধারাবাহিক প্রবৃদ্ধি বাংলাদেশের ধারাবাহিক প্রবৃদ্ধির সঙ্গে সমান্তরাল। ২০০৮ সালে ওয়ালটন বাংলাদেশে রেফ্রিজারেটর উৎপাদন শুরু করার আগে প্রয়োজনীয় এসব পণ্য বিলাসদ্রব্য হিসেবে বিবেচিত হতো। কিন্তু বর্তমানে এসব পণ্য সাধারণ মানুষের ব্যবহার্য্য হয়ে উঠেছে এবং প্রায় প্রতিটি ঘরে রেফ্রিজারেটর আছে। গত এক দশকে বাংলাদেশে রেফ্রিজারেটরের বাজার ১০ গুণ বৃদ্ধি পেয়েছে।\n\nনিউজউইক বলছে, ওয়ালটন বাংলাদেশের প্রথম মোবাইল ফোন, কম্প্রেসর, এয়ার কন্ডিশনার, টেলিভিশন, ল্যাপটপ এবং এলিভেটর উৎপাদনকারী প্রতিষ্ঠান। ৭০০ একর জায়গা জুড়ে ওয়ালটনের প্রোডাকশন প্ল্যান্ট গড়ে উঠেছে। যেখানে কর্মসংস্থান হয়েছে ৩০ হাজার মানুষের। ইলেকট্রনিক্স ও হোম অ্যাপ্লায়েন্স খাতে রপ্তানিনির্ভর দেশ থেকে বাংলাদেশকে ওয়ালটন শুধু স্বনির্ভরই করেনি বরং বিশ্বের বিভিন্ন দেশে রপ্তানি সম্প্রসারণ করেছে। ২০৩০ সালের মধ্যে বিশ্বের অন্যতম শীর্ষ ব্র্যান্ড হওয়ার লক্ষ্যে ওয়ালটন নতুন করে বিপুল পরিমাণ বিনিয়োগ করছে। যুক্তরাষ্ট্রের একটি ব্র্যান্ডকে মোবাইল ফোন সরবরাহে ২০২০ সালে ওয়ালটন চুক্তি করেছে। ২০২২ সালের এপ্রিলে তিনটি ইউরোপিয়ান ব্র্যান্ডের স্বত্ব কিনে নিয়েছে। চলতি বছর দক্ষিণ কোরিয়ায় গবেষণা ও উদ্ভাবন সেন্টার চালুর মাধ্যমে যুগান্তকারী পদক্ষেপ নিয়েছে ওয়ালটন। সব মিলিয়ে বিশ্বের ৪০টি দেশের বাজারে ওয়ালটনের উপস্থিতি আছে। বিশেষ করে, দক্ষিণ-পূর্ব এশিয়া, মধ্যপ্রাচ্য এবং পশ্চিম আফ্রিকায় ওয়ালটন পণ্যের বড় বাজার আছে।\n\nওয়ালটন শুধু উচ্চমানের হাই-টেক পণ্য উৎপাদন ও ব্যবসা সম্প্রসারণ করছে, এমন নয়। এর পাশাপাশি হাই-টেক শিল্প খাতে বিশ্বের অন্যতম শীর্ষ দেশ হিসেবে বাংলাদেশের অবস্থান সুদূঢ় করছে।\n\nনিউজউইককে দেওয়া সাক্ষাৎকারে ওয়ালটন হাই-টেক ইন্ডাস্ট্রিজ পিএলসি’র ব্যবস্থাপনা পরিচালক ও সিইও গোলাম মুর্শেদ বলেছেন, ‘আমদানি বিকল্প পণ্য উৎপাদনের মাধ্যমে দেশের বিপুল পরিমাণ বৈদেশিক মুদ্রা সাশ্রয় করছে ওয়ালটন। একই সঙ্গে ব্যাপক কর্মসংস্থান সৃষ্টি, ব্যাকওয়ার্ড লিংকেজ ইন্ডাস্ট্রি এবং দেশের রপ্তানি আয় বৃদ্ধিতে গুরুত্বপূর্ণ অবদান রাখছে। তবে, সবচেয়ে বড় বিষয় হলো—কান্ট্রি ব্র্যান্ডিং। ইলেকট্রনিক্স ও হাই-টেক শিল্প খাতে বিশ্বজুড়ে বাংলাদেশের ব্র্যান্ডিং করছে ওয়ালটন। ’\n\nসাক্ষাৎকারে তিনি আরও বলেন, ‘ওয়ালটন পরিবেশের সুরক্ষার ব্যাপারে খুবই সচেতন। পরিবেশের ক্ষতি হয়, এমন কোনো দ্রব্য আমরা ব্যবহার করি না। ওয়ালটনই বিশ্বের প্রথম প্রতিষ্ঠান, যারা হাইড্রোফ্লুরোকার্বন (এইচএফসি) এবং হাইড্রোক্লোরোফ্লোরোকার্বন (এইচসিএফসি) ফেজ-আউট প্রকল্প বাস্তবায়ন করেছে। কম বিদ্যুৎ খরচ মানে কম পরিবেশদূষণ। বিদ্যুৎসাশ্রয়ী পণ্য উৎপাদন এবং পরিবেশবান্ধব রেফ্রিজারেন্ট ব্যবহার করে আসছে ওয়ালটন। একই সঙ্গে ওয়ালটন উৎপাদন খাতে নবায়নযোগ্য শক্তির ব্যবস্থা করছে। ’\n\nনিউজউইকের সাক্ষাৎকারে ওয়ালটন সিইও বলেন, ‘উদ্ভাবন ও গবেষণা ছাড়া কোনো উদ্যোগ টেকসই হতে পারে না। ওয়ালটন এই দুই বিষয়ে শুরু থেকেই ব্যাপক গুরুত্ব দিয়ে কাজ করছে। এর ফলে আমরা বিশ্বের প্রথম অফলাইন ভয়েস কমান্ড এবং ব্লুটুথ, এয়ার প্লাজমা ও থ্রি-ইন-ওয়ান কনভার্টার প্রযুক্তির এয়ার কন্ডিশনার গ্রাহকদের দিতে পেরেছি। এছাড়া, দেশের প্রথম স্মার্ট রেফ্রিজারেটর, টেলিভিশন, এয়ার কন্ডিশনার, ভয়েস কমান্ড ও গুগল সার্টিফাইড টেলিভিশনও আমরা বাজারে ছেড়েছি। ’\n\nবাংলাদেশ সময়: ১৬২২ ঘণ্টা, সেপ্টেম্বর ২৩, ২০২২\n\nইআর",
    "একটাই আওয়াজ ‘বাংলাদেশ বাংলাদেশ’": "২০২২ সালের ১৯ সেপ্টেম্বর। দিনটি বাংলাদেশ নারী ফুটবলের ইতিহাসে স্বর্ণাক্ষরে জায়গা করে নিলো। যুগ যুগ ধরে দেশের ক্রীড়াপ্রেমী মানুষরা এ দিনটিকে মনে রাখবেন। কারণ এই দিনেই যে দক্ষিণ এশিয়ার ফুটবলে শ্রেষ্ঠত্বে মুকুট মাথায় পড়েছে বাংলাদেশের মেয়েরা। এ দিনেই প্রথমবারের মতো সাফ নারী চ্যাম্পিয়নশিপের শিরোপা জিতেছে সাবিনা খাতুন বাহিনী। কাঠমান্ডুর দশরথ রঙ্গশালা স্টেডিয়ামে স্বাগতিক নেপালকে ৩-১ গোলে হারিয়ে কৃষ্ণা রানী সরকার- শামসুন্নাহার জুনিয়ররা সেরাদের সেরা হওয়ার যোগ্যতা অর্জন করেছেন। সেমিফাইনালে ভুটানকে ৮-০ গোলে বিধ্বস্ত করে ফাইনালে ওঠার পর থেকেই নেপাল-বাংলাদেশ শিরোপা নির্ধারণী ম্যাচ নিয়ে শুরু হয় আলোচনা। দেশের প্রতিটি স্তরের মানুষের দৃষ্টি নিমিষেই চলে যায় কাঠমান্ডুতে। সবাই এই ম্যাচ নিয়ে সাবিনাদের শুভকামনার পর শুভকামনা দিতে থাকেন সামাজিক যোগাযোগ মাধ্যমে। নারী ফুটবলারদের ছবিতে সয়লাব হয়ে যায় সোশ্যাল মিডিয়ার পাতা।\n\nকাল দশরথ স্টেডিয়াম লাল-সবুজ পতাকা নিয়ে উপস্থিত হয়েছিল এক দল প্রবাসী বাংলাদেশি। যদিও তাদের সংখ্যা ছিল স্বাগতিক নেপালের সমর্থকদের তুলনায় অনেক কম। তবুও ম্যাচের ১৪ মিনিট পর থেকে স্টেডিয়াম উপচে পড়া নেপালী সমর্থকদের ‘নেপাল, নেপাল’ চিৎকার ছাপিয়ে কেবল শোনা যায় ‘বাংলাদেশ, বাংলাদেশ’ আওয়াজ। লাল-সবুজের মেয়েরা গোল করে এগিয়ে যাওয়ার পর যেন চওড়া চয়ে যায় স্টেডিয়ামে উপস্থিত কিছু সংখ্যক বাংলাদেশির কণ্ঠ। ‘বাংলাদেশ-বাংলাদেশ’ আওয়াজে মুখরিত হয়ে উঠে দশরথ রঙ্গশালা স্টেডিয়াম। শুধু তাই নয়? বেসরকারি টেলিভিশন চ্যানেল টি-স্পোর্টস এর কল্যাণে এই ম্যাচটি সরাসরি দেখে পেরেছে দেশের ক্রীড়াপাগল মানুষরা। যদিও কারিগরি ত্রুটির কারণে ঠিক মতো খেলা দেখা যায়নি। তারপরও রাজধানী ঢাকাসহ পুরো দেশের কোটি মানুষ এই ম্যাচের প্রতিটি মূহুর্ত দেখতে হাঁসফাঁস করেছেন। ফাইনালের আগে সব হিসেবেই ছিল বাংলাদেশ ফেভারিট। নেপাল এগিয়ে ছিল কেবল স্বাগতিক হওয়ার কারণে। তাতে কী? শেষ পর্যন্ত উপভোগ্য ফুটবল খেলে সাবিনা বাহিনী মাঠ ছেড়েছে শ্রেষ্ঠত্বের মুকুট পড়ে।\n\n২০০৩ সালে বাংলাদেশের ছেলেরা প্রথমবার জিতেছিল দক্ষিণ এশিয়ার সেরা এই টুর্নামেন্টের শিরোপা। তারপর বাংলাদেশ মাত্র আর একবার ফাইনাল খেলতে পেরেছিল। সর্বশেষ আসরগুলোতে গ্রুপ পর্বই টপকাতে পারেননি জামাল ভূঁয়ারা। ছেলেদের ব্যর্থতার বৃত্তে আটকে থাকার মধ্যেই মেয়েরা আনলো ঐতিহাসিক সাফল্য। প্রথমবারের মতো সাফ চ্যাম্পিয়ন হয়ে ইতিহাস গড়লো তারা।\n\nনেপালের এই দশরথ স্টেডিয়াম বাংলাদেশের জন্য পয়মন্ত হয়েই থাকলো। ১৯৯৯ সালে এই মাঠেই বাংলাদেশ প্রথম ধরেছিল সোনার হরিণ। জুয়েল রানার নেতৃত্বে তখন বাংলাদেশ সাফ গেমসে (বর্তমানে এসএ গেমস) স্বর্ণ জিতেছিল। সেবারও ফাইনালে নেপালকে হারিয়েছিল বাংলাদেশ।"
}