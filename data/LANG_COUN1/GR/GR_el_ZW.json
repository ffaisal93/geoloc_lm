{
    "Ζιμπάμπουε, η χώρα όπου οι μητέρες εμβολιάζουν κρυφά τα παιδιά τους για την ιλαρά": "Μητέρες που κρατούν αγχωμένες τα μωρά τους περνούν στο πίσω δωμάτιο της Πολυκλινικής Μπάρε στην πρωτεύουσα της Ζιμπάμπουε Χαράρε. Οι νοσοκόμες κλείνουν βιαστικά την πόρτα πίσω τους.\n\nΟι γυναίκες βρίσκονται στην κλινική για να εμβολιάσουν τα παιδιά τους έναντι της ιλαράς, εν μέσω επιδημίας που ξέσπασε τον Απρίλιο και έχει προκαλέσει μέχρι στιγμής πάνω από 700 θανάτους.\n\nΤα εμβολιάζουν όμως υπό άκρα μυστικότητα, παραβαίνοντας τις οδηγίες της Αποστολικής Εκκλησίας, η οποία απαγορεύει ιατρικές πράξεις όπως ο εμβολιασμός.\n\nΔιαβάστε επίσης: «Τέλεια καταιγίδα» – Εκρηκτική εξάπλωση της ιλαράς λόγω μείωσης των εμβολιασμών\n\n«Με την άφιξη της ιλαράς είδαμε παιδιά να πεθαίνουν, οπότε έρχονται εδώ κρυφά και τις βοηθούμε» λέει στο Associated Press η Λιούις Φόγια, νοσοκόμα της κλινικής.\n\nΤα περισσότερα από τα εκατοντάδες παιδιά που έχασαν τη ζωή τους ήταν ανεμβολίαστα για θρησκευτικούς λόγους, ανακοίνωσε η κυβέρνηση, η οποία υλοποιεί τώρα καμπάνια για την ευαισθητοποίηση ιερέων και πιστών.\n\nΠολλοί όμως συνεχίζουν να εναποθέτουν τις ελπίδες τους στην προσευχή και τον αγιασμό.\n\n«Πιστεύουν πως αν εμβολιαστούν γίνονται ανίερη και αυτό το δόγμα μεταφέρεται στις γυναίκες» είπε η Φόγια. Η πατριαρχική δομή των αποστολικών εκκλησιών σημαίνει ότι οι γυναίκες «δεν μπορούν να πουν ανοιχτά όχι».\n\nΕπίσημα στοιχεία δεν υπάρχουν, σύμφωνα όμως με τη UNICEF η Αποστολική Εκκλησία είναι το μεγαλύτερο θρήσκευμα στη Ζιμπάμπουε με περίπου 2,5 εκατομμύρια πιστούς μεταξύ των 15 εκατομμυρίων κατοίκων. Ορισμένες εκκλησίες επιτρέπουν την παροχή ιατρικής φροντίδας, άλλες όχι.\n\nΚαι όσοι παραβαίνουν τις εντολές εκδιώκονται από το ποίμνιο.\n\nΗ ιλαρά, ίσως η πιο μεταδοτική γνωστή ασθένεια, προκαλεί πυρετό και εξάνθημα σε όλο το σώμα και σε ορισμένες περιπτώσεις φλεγμονή του εγκεφάλου, τύφλωση και ανοσοκαταστολή.\n\nΟ Παγκόσμιος Οργανισμός Υγείας προειδοποίησε τον Απρίλιο για έξαρση της ιλαράς, καθώς οι περιορισμοί της πανδημίας Covid-19 οδήγησαν σε αναβολή των εμβολιασμών σε περισσότερες από 40 χώρες. Μόνο τους δύο πρώτους μήνες του 2022, τα κρούσματα παρουσιάζουν αύξηση κατά 79% σε σχέση με έναν χρόνο νωρίτερα.\n\nΤον Ιούλιο, η UNICEF ανεφερε ότι περίπου 25 εκατομμύρια παιδιά σε όλο τον κόσμο έχασαν τον εμβολιασμό για κοινές παιδικές ασθένειες, κατάσταση την οποία χαρακτήρισε «κόκκινο συναγερμό» για τη δημόσια υγεία.",
    "Ιλαρά: Σκληροπυρηνικοί κληρικοί στη Ζιμπάμπουε καταδίκασαν εκατοντάδες παιδιά σε θάνατο": "Οι θάνατοι παιδιών από ιλαρά τετραπλασιάστηκαν στη Ζιμπάμπουε τις τελευταίες δύο εβδομάδες, καθώς ηγέτες χριστιανικών αιρέσεων καλούν τους πιστούς να αποφύγουν τους εμβολιασμούς και να στραφούν στην προσευχή.\n\nΣυνολικά 698 παιδιά μεταξύ 6.291 κρουσμάτων έχουν πεθάνει από την άκρως μεταδοτική ασθένεια από τις αρχές Απριλίου, αριθμός τετραπλάσιος σε σχέση με τους 157 θανάτους που είχαν ανακοινωθεί πριν από δύο εβδομάδες. Οι 37 θάνατοι καταγράφηκαν σε διάστημα μόλις μιας μέρας την 1η Σεπτεμβρίου, αναφέρει το Associated Press.\n\nΔιαβάστε επίσης: «Τέλεια καταιγίδα» – Εκρηκτική εξάπλωση της ιλαράς λόγω μείωσης των εμβολιασμών\n\nΤον περασμένο μήνα, η κυβέρνηση της Ζιμπάμπουε κατήγγειλε ότι η αποστολική εκκλησία αποθαρρύνει τους εμβολιασμούς, μια κατηγορία στην οποία οι θρησκευτικοί ηγέτες δεν έχουν ακόμα διαψεύσει.\n\nΟι θρησκευτικές συγκεντρώσεις που ξανάρχισαν μετά την άρση των περιοριστικών μέτρων της πανδημίας «οδήγησαν στην εξάπλωση της ιλαράς σε περιοχές που δεν είχαν μέχρι τότε επηρεαστεί» ανακοίνωσε την περασμένη εβδομάδα το υπουργείο Υγείας.\n\nΟι αρμόδιες αρχές προσπαθούν τώρα να έρθουν σε επικοινωνία μαζί τους προκειμένου να εξασφαλίσουν στήριξη για την εκστρατεία εμβολιασμού, σημειώνει το Reuters.\n\nΗ κυβέρνηση θα έπρεπε να προβεί σε νομοθετική ρύθμιση για να καταστήσει υποχρεωτικό τον εμβολιασμό των παιδιών για επικίνδυνες ασθένειες όπως η ιλαρά, δήλωσε στο AP ο δρ Γιοχάνες Μαρίσα, πρόεδρος του συλλόγου ιδιωτών γιατρών.\n\n«Λόγω της αντίστασης, η ενημέρωση μπορεί να μην είναι αρκετή. Η κυβέρνηση πρέπει να εξετάσει το ενδεχόμενο λήψης υποχρεωτικών μέτρων για να διασφαλίσει ότι κανείς δεν επιτρέπεται να αρνηθεί τον εμβολιασμό των παιδιών του» είπε.\n\nΗ ιλαρά, η πιο μεταδοτική γνωστή ασθένεια, προκαλεί πυρετό και εξάνθημα σε όλο το σώμα και σε ορισμένες περιπτώσεις φλεγμονή του εγκεφάλου, τύφλωση και ανοσοκαταστολή.\n\nΤον Απρίλιο, ο Παγκόσμιος Οργανισμός Υγείας προειδοποίησε ότι η ασθένεια βρίσκεται σε έξαρση λόγω χαλάρωσης των προγραμμάτων εμβολιασμού εν μέσω πανδημίας.\n\nΤον Ιούλιο, η UNICED ανέφερε ότι περίπου 25 εκατομμύρια παιδιά σε όλο τον κόσμο έχασαν εμβόλια λόγω της πανδημίας, μια κατάσταση για την οποία ο οργανισμός σήμανε «κόκκινο συναγερμό».",
    "Ταξίδι ανθρωπιάς από Ελένη Θεοχάρους στην Ζιμπάμπουε (ΦΩΤΟ)": "Στην Ζιμπάμπουε βρίσκεται αυτή την περίοδο η Ελένη Θεοχάρους για μια ανθρωπιστική αποστολή με τους εθελοντές γιατρούς της Κύπρου.\n\nΜερικές από τις ομολογουμένως συγκινητικές δραστηριότητές της ανέβασε στο twitter .\n\nΣτην περιοχή Ταντάλε, όπου βρίσκεται η φυτεία του αναπτυξιακού προγράμματος των κυπρίων εθελοντών γιατρών στην ΝΑ Ζιμπάμπουε, φυτέψαμε σήμερα 3 δενδράκια στην Μνήμη των Ηρώων μας του Αρτσάχ !\n\n🇦🇲Στην περιοχή Ταντάλε, όπου βρίσκεται η φυτεία του αναπτυξιακού προγράμματος των κυπρίων εθελοντών γιατρών στην ΝΑ Ζιμπάμπουε, φυτέψαμε σήμερα 3 δενδράκια στην Μνήμη των Ηρώων μας του Αρτσάχ !🇦🇲 pic.twitter.com/YW8wnPZdz8 — ELENI THEOCHAROUS (@THEOCHAROUSE) September 13, 2022\n\nμε πόσο λίγα μπορεί να γίνει ο άνθρωπος ευτυχισμένος pic.twitter.com/0erl0u0Qk5 September 14, 2022\n\nαυτή η δασκάλα - έχω το όνομα της, μεγάλωσε και σπούδασε με την βοήθεια κυπριακής οικογένειας. Τώρα διδάσκει με αυταπάρνηση τα παιδιά της τραγικής Ζιμπάμπουε. Η εκπαίδευση είναι ο μοναδικός τρόπος ανακοπής της λαθραίας - αναγκαστικής μετακίνησης πληθυσμών pic.twitter.com/OnWxYXfTKZ — ELENI THEOCHAROUS (@THEOCHAROUSE) September 14, 2022\n\nτρίτη δημοτικού. Κάτω από τα δένδρα, στο ύπαιθρο pic.twitter.com/dUiXJdaOlh — ELENI THEOCHAROUS (@THEOCHAROUSE) September 14, 2022\n\nΗ φυματίωση εξακολουθεί να μαστίζει τον πληθυσμό, ειδικά σε περιοχές όπου επιπολάζει ο ΗΙV. pic.twitter.com/rNFNzFG8qh — ELENI THEOCHAROUS (@THEOCHAROUSE) September 15, 2022\n\nVARιάνος",
    "Ο αρχαιότερος δεινόσαυρος της Αφρικής βρέθηκε στη Ζιμπάμπουε": "Επιστήμονες στη Ζιμπάμπουε ανακάλυψαν τα υπολείμματα του αρχαιότερου δεινοσαύρου της Αφρικής, ο οποίος περιπλανήθηκε στην γη πριν από περίπου 230 εκατομμύρια χρόνια.\n\nΟ δεινόσαυρος, ονόματι Mbiresaurus raathi, είχε ύψος μόλις ένα μέτρο, με μακριά ουρά και ζύγιζε έως και 30 κιλά, σύμφωνα με τη διεθνή ομάδα παλαιοντολόγων που έκανε την ανακάλυψη.\n\n«Έτρεχε με τα δύο πόδια και είχε ένα αρκετά μικρό κεφάλι», είπε στο Γαλλικό Πρακτορείο την Πέμπτη ο Κρίστοφερ Γκρίφιν, ο επιστήμονας που ανακάλυψε το πρώτο οστό.\n\nΠιθανώς παμφάγος που έτρωγε φυτά, μικρά ζώα και έντομα, ο δεινόσαυρος ανήκει στο είδος σαυροπόδομου, την ίδια γενεαλογία που αργότερα θα περιελάμβανε γιγάντιους δεινόσαυρους με μακρύ λαιμό, είπε ο Γκρίφιν, ένας 31χρονος ερευνητής στο Πανεπιστήμιο του Γέιλ.\n\nΟ σκελετός βρέθηκε κατά τη διάρκεια δύο αποστολών το 2017 και το 2019 από μια ομάδα ερευνητών από τη Ζιμπάμπουε, τη Ζάμπια και τις Ηνωμένες Πολιτείες.\n\n«Έσκαψα ολόκληρο το μηριαίο οστό και εκείνη τη στιγμή ήξερα ότι ήταν δεινόσαυρος και κρατούσα το παλαιότερο γνωστό απολίθωμα δεινοσαύρου της Αφρικής», είπε ο Γκρίφιν, ο οποίος τότε ήταν υποψήφιος διδάκτορας στο Τεχνολογικό Πανεπιστήμιο της Βιρτζίνια.\n\nΤα ευρήματα της ομάδας του δημοσιεύτηκαν για πρώτη φορά στο περιοδικό Nature την Τετάρτη.\n\nΤα υπολείμματα δεινοσαύρων από την ίδια εποχή είχαν βρεθεί στο παρελθόν μόνο στην Νότια Αμερική και την Ινδία.\n\nΟι παλαιοντολόγοι επέλεξαν την Ζιμπάμπουε για σκάψιμο, αφού υπολόγισαν ότι όταν όλες οι ήπειροι ήταν συνδεδεμένες σε μια ενιαία χερσαία μάζα γνωστή ως Παγγαία, βρισκόταν περίπου στο ίδιο γεωγραφικό πλάτος με τα προηγούμενα ευρήματα στην σύγχρονη Νότια Αμερική.\n\n«Ο Mbiresaurus raathi είναι αξιοσημείωτα παρόμοιος με ορισμένους δεινόσαυρους της ίδιας ηλικίας που βρέθηκαν στη Βραζιλία και την Αργεντινή, ενισχύοντας ότι η Νότια Αμερική και η Αφρική ήταν μέρος μιας συνεχούς ξηράς κατά τη διάρκεια του Ύστερου Τριασικού», δήλωσε ο Μαξ Λάνγκερ, του Πανεπιστημίου του Σάο Πάολο στη Βραζιλία.\n\nΟ δεινόσαυρος πήρε το όνομά του από την περιοχή Mbire, βορειοανατολικά της Ζιμπάμπουε, όπου βρέθηκε ο σκελετός, και τον παλαιοντολόγο Μάικλ Ράαθ, ο οποίος ανέφερε για πρώτη φορά απολιθώματα σε αυτήν την περιοχή.\n\n«Αυτό που κάνει αυτή (η ανακάλυψη) είναι ότι διευρύνει το φάσμα που γνωρίζαμε ότι έζησαν οι πρώτοι δεινόσαυροι», είπε ο Γκρίφιν.\n\nΆλλα δείγματα ανακαλύφθηκαν στην περιοχή και όλα φυλάσσονται στο Μουσείο Φυσικής Ιστορίας της Ζιμπάμπουε, στη δεύτερη μεγαλύτερη πόλη, Μπουλαβάγιο.\n\n«Η ανακάλυψη του Mbiresaurus είναι ένα συναρπαστικό και ιδιαίτερο εύρημα για τη Ζιμπάμπουε και ολόκληρο το παλαιοντολογικό πεδίο», δήλωσε ο επιμελητής του μουσείου, Μισέλ Ζόντο.\n\nΤο γεγονός ότι ο σκελετός του Mbiresaurus είναι σχεδόν ολοκληρωμένος, τον καθιστά τέλειο υλικό αναφοράς για περαιτέρω ευρήματα.\n\nΠηγή: ΚΥΠΕ",
    "Οι Εικόνες και ο Τάσος Δούσης ταξιδεύουν στη Ζιμπάμπουε – Δείτε δύο επεισόδια αυτό το Σαββατοκύριακο!": "Οι Εικόνες με τον Τάσο Δούση συνεχίζουν τα ταξίδια στην Ελλάδα και στον κόσμο στο Open TV! Αυτή τη φορά, ο Τάσος Δούσης και οι ΕΙΚΟΝΕΣ ταξιδεύουν στη Ζιμπάμπουε σε δύο επεισόδια back to back, Σάββατο 17 Σεπτεμβρίου στις 17:45 θα δείτε σε επανάληψη το πρώτο μέρος του ταξιδιού στη Ζιμπάμπουε και Κυριακή 18 Σεπτεμβρίου στις 17:45, το δεύτερο.\n\nΣτο επεισόδιο του Σαββάτου 17/9, ο Τάσος Δούσης και οι ΕΙΚΟΝΕΣ μας ταξιδεύουν στη Ζιμπάμπουε, την παλιά Ροδεσία της ανατολικής Αφρικής! Μας ξεναγούν στους Καταρράκτες Βικτώρια, σε ένα κορυφαίο αξιοθέατο παγκοσμίως, και μας δείχνουν το πιο εντυπωσιακό δέντρο στον κόσμο.\n\nΟ Τάσος Δούσης και η ομάδα των ΕΙΚΟΝΩΝ κάνουν κρουαζιέρα στον ποταμό Ζαμβέζη, όπου έχουν την ευκαιρία να θαυμάσουν από πολύ κοντά ιπποπόταμους, ελέφαντες και κροκόδειλους. Επίσης, δοκιμάζουν την τοπική κουζίνα και διαπιστώνουν πώς διασκεδάζουν οι κάτοικοι της χώρας.\n\nΣτο επεισόδιο της Κυριακής 11/9, o Τάσος Δούσης και οι ΕΙΚΟΝΕΣ, συνεχίζουν το ταξίδι σ’ αυτήν την πανέμορφη χώρα με τους φιλόξενους κατοίκους!\n\nΑρχικά κάνουν ένα ταξίδι αστραπή στην Μποτσουάνα για να θαυμάσουν από κοντά τους εντυπωσιακούς ελέφαντες στο περίφημο πάρκο Τσόμπε, ενώ στη συνέχεια απολαμβάνουν μία μίνι κρουαζιέρα… μαζί με ιπποπόταμους.\n\nΜε την επιστροφή τους στη Ζιμπάμπουε ο Τάσος Δούσης και η ομάδα των ΕΙΚΟΝΩΝ διαπιστώνουν πώς ζουν οι κάτοικοι στην πόλη Βικτώρια και στα πέριξ χωριά, διασκεδάζουν με μπάντες με ζωντανή μουσική στη μέση του δρόμου και θαυμάζουν τα υπέροχα ξυλόγλυπτα στην τοπική αγορά.\n\nΛίγο πριν αποχωρήσουν από τη Ζιμπάμπουε, αυτή την απροσδόκητα όμορφη χώρα, κάνουν rafting στον ποταμό Ζαμβέζη και η αδρεναλίνη πιάνει κόκκινο!\n\nΟ Τάσος Δούσης συνεχίζει τα ταξίδια, με σκοπό να μας παρουσιάζει μέσα από τις ΕΙΚΟΝΕΣ , ελληνικούς και ξένους προορισμούς έτσι όπως δεν τους έχουμε ξαναδεί! Ταξιδέψτε σε όλη την Ελλάδα και τον κόσμο μαζί με τις Εικόνες και μάθετε τα πάντα από τον expert του είδους και την ομάδα του!\n\nΜην ξεχάσετε να εγγραφείτε στο κανάλι του Τάσου Δούση στο YouTube για να ανακαλύψετε περισσότερα tips και προορισμούς!\n\nΔείτε όλες τις εκπομπές “Εικόνες με τον Τάσο Δούση” στο επίσημο κανάλι στο YouTube\n\nΔείτε επίσης",
    "Ζιμπάμπουε Σεραφείμ: Κυριακή προ της Υψώσεως και Εντυπώσεις από τη Γενική Συνέλευση του ΠΣΕ στην Γερμανία": "Ζιμπάμπουε Σεραφείμ: Η αχαριστία των ανθρώπων για τα δώρα που μας δίνει ο Θεός\n\nΗ σημερινή ευαγγελική περικοπή μας υπενθυμίζει ένα καταπληκτικό γεγονός που συνέβη 1500 χρόνια πριν από τη Σταύρωση του Χριστού. Συγκεκριμένα στο βιβλίο της Αγίας Γραφής «Αριθμοί» στο 21ο κεφάλαιο, αναφέρεται ότι οι Ισραηλίτες, αφού απελευθερώθηκαν από τους Αιγυπτίους με την υπόσχεση του Θεού να τους οδηγήσει «εις τη Γη της Επαγγελίας όπου ρέει γάλα και μέλι», στο μέσο της πορείας τους, στην έρημο όπου ευρίσκοντο, άρχισαν να παραπονούνται σφοδρά κατά του Μωϋσέως για τις δυσκολίες που συναντούσαν μέσα στην Έρημο. Ως τυφλοί δεν μπορούσαν ακόμη να εκτιμήσουν ότι ο Θεός με θαυματουργικό τρόπο τους έτρεφε με το «μάννα». Η αγνωμοσύνη τους και η απιστία τους, όμως, τιμωρούνται αμέσως. Δηλητηριώδη φίδια εσκόρπιζαν παντού το θάνατο. Η έρημος που ευρίσκοντο οι αγνώμονες, οι αχάριστοι και άπιστοι Ισραηλίτες μετατράπηκε σε τόπο πόνου, αγωνίας και θανάτου. Τότε οι Εβραίοι τρέχουν με μετάνοια προς τον Μωυσή και ζητούν βοήθεια. Τον παρακαλούν και τον καθικετεύουν να μεσιτεύσει να τους λυπηθεί ο Θεός. Τότε ο Θεός, όπως μας λέει η Αγία Γραφή, διέταξε τον Μωϋσή να κατασκευάσει ένα χάλκινο φίδι και να το υψώσει πάνω σ’ ένα ψηλό ξύλο στο μέσον του λαού. Στη συνέχεια οι Ισραηλίτες έλαβαν εντολή, όταν κάποιο δηλητηριώδες φίδι τους δαγκώνει, να στρέφουν το βλέμμα τους προς το χάλκινο φίδι και θα σώζονται.\n\n2.Προβλήματα κλιματικής αλλαγής, φτώχειας , κοινωνικές αδικίες, διαφθορά και πόλεμος- οι μεγάλες κρίσεις της εποχής μας και η σημασία της Μετάνοιας\n\n΄Ετσι και έγινε, με την επέμβαση του Θεού και την υπακοή στο Θεό οι Εβραίοι γλίτωσαν από το θάνατο. Το βλέμμα των Ισραηλιτών προς το χάλκινο φίδι εξουδετέρωνε τη δύναμη των δηλητηριωδών φιδιών. Οι Ισραηλίτες σώθηκαν.\n\nΕδώ φαίνεται με σαφήνεια ότι κάθε μορφή κρίσης, είτε οικολογική, είτε οικονομική, είτε κοινωνική, είτε απουσία ενότητας στη Διεθνή Κοινότητα, είτε ο πόλεμος στην Ουκρανία και αλλού, μπορούν να ξεπερασθούν μόνο με την Μετάνοια, όπως συνέβη στη σημερινή αναφορά του Ιησού με τα φαρμακερά θανατηφόρα φίδια, όπως συνέβη στην μεγάλη κρίση που ζούσε ο Λαός της Νινευί με τη μεγαλύτερη μορφή διαφθοράς που θα μπορούσε να φθάσει ο άνθρωπος.\n\nΤελικά ο Λαός της Νινευί σώθηκε με το κήρυγμα της Μετανοίας του Προφήτη Ιωνά που ούτε ο ίδιος πίστευε ότι αυτοί οι διεφθαρμένοι άνθρωποι θα μπορούσαν να μετανοήσουν και να επιστρέψουν εις την οδό του Κυρίου για κοινωνική δικαιοσύνη ανάμεσα τους, να ξαναγίνουν τίμιοι άνθρωποι. Γι’ αυτό κι ο Προφήτης Ιωνάς έτρεχε να φύγει μακριά από την αποστολή του που τον κάλεσε ο Θεός και μόνο με θαυματουργικό τρόπο έδειξε υπακοή, μετά την απίστευτη ιστορία με τη διαμονή του για τρεις ημέρες στην κοιλιά της φάλαινας.\n\nΩς άνθρωπος ο Προφήτης Ιωνάς ήταν περίλυπος ακόμη κι όταν είδε ότι οι πιο διεφθαρμένοι άνθρωποι επειδή μετανόησαν τους δέχθηκε ο Θεός ως τέκνα του, γι’ αυτό όταν μέσα στο καύσωνα ξεραίνεται η κληματαριά που του έδινε σκιά για να μη σκάσει από τη ζέστη, στενοχωρήθηκε πολύ μας λέει το κείμενο της Αγίας Γραφής. Και τότε ο Θεός του είπε, αν εσύ στενοχωρήθηκες για μια «κληματαριά» εγώ πως θα ένοιωθα για την καταστροφή ενός ολόκληρου Λαού.\n\nΟ Θεός μας αγαπάει όλους μας και θέλει τη σωτηρία μας, ακόμη και αυτούς που μας στεναχωρούν και μας χλευάζουν και μας υποτιμούν και μας συκοφαντούν και μας κατηγορούν, αυτούς δηλαδή που συναντούμε καθημερινά, έστω κι αν φορούν ράσα και εκπροσωπούν δήθεν τις Εκκλησίες τους, ή θεολόγους και μάλιστα Καθηγητές που νομίζουν ότι είναι οι πιο σπουδαίοι επειδή ο Θεός τους έδωσε το δώρο να διδάσκουν το Μάθημα της Ιστορίας των Δογμάτων επειδή οι πρωτοετείς φοιτητές το θεωρούν σπουδαίο, ή ακόμη όσοι έχουν δύναμη και εξουσία.\n\nΕπειδή ο Θεός του δίνει ο δώρο να γίνονται «άγιοι Γέροντες», και ασυνείδητα βάζουν στη θέση του Θεού τους εαυτούς τους, με αποτέλεσμα οι αμαρτωλές και άδικες πράξεις τους να επιφέρουν παντού αναστάτωση και προβλήματα, γιατί ζουν και σκέφτονται και ενεργούν αντίθετα από τη Δικαιοσύνη του Θεού. Είναι χριστιανοί που δεν ακολουθούν την αγία Γραφή. Κάνουν άνομα συνέδρια Γραμματέων και Φαρισαίων, όπως εκείνα του Άννα και του Καϊάφα, όχι για να ακολουθήσουν τον Χριστό, αλλά για να τον ξανασταυρώσουν και σήμερα, χωρίς να συνειδητοποιούν τις ευθύνες τους για τη συμβολή μας στην ενίσχυση της ορατής μας ενότητας στο χώρο των Εκκλησιών, στη ζωή των Χριστιανών και του Παγκόσμιου Πληθυσμού και φυσικά στη συνεργασία και στην επιλογή του ειρηνικού διαλόγου για τη λύση σοβαρών εμπόλεμων καταστάσεων και οικονομικών ανταγωνισμών που απειλούν επικίνδυνα την ειρηνική συνύπαρξη των Λαών και την παγκόσμια ασφάλεια και το μέλλον του Πλανήτη μας.\n\nΟι ισχυροί του κόσμου απαντούν στα καταστροφικά πυρά του πολέμου με ισχυρότερους καταστροφικούς πυραύλους, και οι δήθεν επικεφαλής μας που εκπροσωπούν οικουμενικές αξίες και θεσμούς με ‘ειρωνικά και σαρκαστικά γέλια», όπως εκείνα που απολάμβαναν οι μέθυσοι μετά του Ηρώδη όταν του έφεραν οι Ρωμαίοι φονιάδες στρατιώτες με τα μεγάλα σπαθιά στη μέση τους σε ασημένιο δίσκο την άγια Ματωμένη Κεφαλή του αγίου Ιωάννου του Προδρόμου.\n\nΦανάτιζαν ακόμη και αθώες νεανικές ψυχές που ήρθαν να μας βοηθήσουν να συμπεριφέρονται ασυνείδητα όπως οι Ρωμαίοι στρατιώτες του Πιλάτου να γίνεται η Δίκη του Ιησού στα άνομα συνέδρια των Ιουδαίων με ειρηνικό τρόπο και με υπακοή κουστουδία στρατιωτών να φρουρεί ακόμη και τον Τάφο του Νεκρού Εσταυρωμένου Ιησού Χριστού. Αυτό το συναίσθημα έζησα στην αρχή κατά τη συμμετοχή μου στη Γενική Συνέλευση του Παγκοσμίου Συμβουλίου Εκκλησιών. Ακούοντας τις κραυγές του πόνου και της στέρησης αυτών που υποφέρουν από τη φτώχεια από την Αφρική, Λατινική Αμερική και Ασία, συνειδητοποιούσα περισσότερο τη δύναμη της προσευχής για να έχουμε δικαιοσύνη επί της Γης.\n\nΧώρες που υπόφεραν από τα δεινά της αποικιοκρατίας ακόμη οι πληθυσμοί τους υποφέρουν. Και συνήθως η κακοποίηση των ανθρώπων και της Φύσης προερχόταν από χριστιανούς που δεν ακολουθούσαν τον Χριστό. Για όλες αυτές τις κοινωνικές αδικίες, αλλά και για την οικολογική κρίση, οικονομική κρίση, κρίση στην ενότητα της Διεθνούς κοινότητας για την αντιμετώπιση κοινών προβλημάτων και εμπόλεμων συρράξεων που μας απειλούν όλους μας, ακόμη και με πυρηνική αυτοκαταστροφή, άρχισα να ομιλώ με κάθε ευκαιρία με αναφορά τη σημερινή ΚΡΙΣΗ ζει ο Πλανήτης μας κι ότι ο μόνος τρόπος να τις αντιμετωπίσουμε όλες αυτές τις μορφές των κρίσεων είναι η ΜΕΤΑΝΟΙΑ μας, με ένα νέο τρόπο σκέψεως και δράσεων με κριτήριο το κοινό καλό της Ανθρωπότητας με δικαιοσύνη και τιμιότητα και με διάλογο, όπως μας καλεί ο Ιησούς Χριστός να ζούμε καθημερινά.\n\nΝα δώσουμε δηλαδή προτεραιότητα στη Θεολογία της Κένωσης, της ταπείνωσης και της διακονίας του διπλανού μας επιμένοντας στην αρετή της αγάπης να προστατεύουμε με κάθε τρόπο την αξία της ζωής ως δώρο Θεού και να βλέπουμε τη Δημιουργία του Θεού ως δώρο Θεού για όλους τους ανθρώπους. Με την εκ μέρους όλων μας για την αποκατάσταση της δικαιοσύνης ανάμεσα μας, τότε πράγματι, η αγάπη του Θεού μας οδηγεί στην συμφιλίωση και στην ενότητα.\n\nΗ ελπίδα της επιβίωσης της Ανθρωπότητας εξασφαλίζεται και ενισχύεται με το αγαθό της Ειρήνης με τη βελτίωση των όρων συμβιώσεως όλου του Πληθυσμού της Γης. Μια αδικία σε μια γωνιά της γης μοιάζει με μια επικίνδυνη εστία φωτιάς που αν δεν τη σταματήσουμε , με την αδιαφορία μας και την ανοχή μας είναι θέμα χρόνου ότι με σιγουριά θα φθάσει και στο σπίτι μας.\n\nΑυτή την ιστορία μας υπενθυμίζει ο Χριστός παραλληλίζοντάς την με τη δική του άνοδο επί του Σταυρού, ώστε όποιος πιστεύει σ’ Αυτόν να σώζεται.\n\nΜετά από το γεγονός αυτό της Παλαιάς Διαθήκης, τονίζεται η πορεία του απολυτρωτικού έργου που πρόσφερε η αγάπη του Θεού στον άνθρωπο με τον μονογενή του Υιό, τον Κύριο ημών Ιησού Χριστό. Αλλωστε αυτός είναι και ο λόγος που αναφέρεται το γεγονός αυτό από τον Χριστό και μάλιστα την Κυριακή πριν από την ύψωση του Τιμίου Σταυρού, που η Εκκλησία μας θα εορτάσει στις 14 του μηνός, την ερχόμενη Τετάρτη .\n\n3. Η συμβολική αναφορά του περιστατικού με τα φαρμακερά φίδια της ερήμου\n\nΜέσα από το περιστατικό αυτό, διακρίνονται κυρίως οι Εβραίοι που αντιπροσωπεύουν τον άνθρωπο, τα φίδια ταυτίζονται με την αμαρτία και το χάλκινο φίδι που προεικονίζει το Σταυρό του Χριστού.\n\nΕίναι γνωστό από το πρώτο βιβλίο της Π. Διαθήκης, το βιβλίο της Γενέσεως, ότι ο Θεός είχε καταστήσει τον άνθρωπο βασιλέα και κυρίαρχο ολόκληρης της Δημιουργίας. Τον κόσμησε με χαρίσματα ωραία και υψηλά. Του χάρισε τον λογικό νουν για να σκέπτεται, να ομιλεί και να προοδεύει. Αντί, λοιπόν, ο άνθρωπος να εκδηλώσει την απέραντη ευγνωμοσύνη του προς τον σοφό Δημιουργό του, αποστάτησε. Παραβίασε την εντολή του Θεού με άμεση συνέπεια ν’ αρχίσει να γεύεται τους πικρούς καρπούς της πτώσης του. Το προπατορικό αμάρτημα των πρωτοπλάστων λόγω της ενότητας της ανθρώπινης φύσεως είχε καταλυτικές συνέπειες σ’ όλο το ανθρώπινο γένος με την έννοια, ότι πλέον ο κάθε απόγονος του Αδάμ και της Εύας γεννιόταν με τη ροπή και την τάση να ελκύεται από το κακό, να αρέσκεται στο κακό και να ζει στην αμαρτία.\n\nΜε την απώλεια του Παραδείσου μπροστά στους ανθρώπους πλέον απλώνεται μια απέραντη και τρικυμιώδης θάλασσα, που δημιουργεί αβεβαιότητα, αγωνία, αγώνες, ασθένειες, δυστυχίες, κόπους, ιδρώτες, πόνους και συμφορές, χωρίς να υπάρχει η δυνατότητα της λυτρώσεως, παντού ο πόνος και ο θάνατος. Από την ζωή των ανθρώπων έλειπε ο προσανατολισμός που θα τους οδηγούσε στο λιμάνι της σωτηρίας.\n\nΒεβαίως, δεν έλειπαν οι ελάχιστοι φωτισμένοι από το περιούσιο λαό του Θεού που αποτελούσαν το μέσον κοινωνίας Θεού και ανθρώπου, όπως οι άγιοι Προφήτες. Αλλά και αυτοί δεν εισακούοντα από τα πλήθη, γιατί τα κάθε λογής φίδια, οι διάφορες αμαρτίες είχαν γίνει το περιεχόμενο της ζωής τους. Τις περισσότερες φορές μάλιστα τους κυνηγούσαν και τους σκότωναν.\n\n΄Οπως το δηλητήριο των φιδιών στην έρημο επέφερε το θάνατο στους Εβραίους έτσι και η αμαρτία επέφερε το θάνατο στην ανθρώπινη ψυχή, σκότιζε και διέστρεφε το νου του ανθρώπου, αδυνάτιζε τη θέληση, διέλυε τον θεσμό της οικογένειας, πότιζε τους ανθρώπους με ποτήρια γεμάτα οδύνες και πίκρες, διέλυε κάθε ελπίδα του ανθρώπου, καθιστώντας τον αιχμάλωτο κάποιου πάθους. Σ’ αυτήν την οικτρά κατάσταση βρισκόταν η ανθρωπότητα πριν από την έλευση του Χριστού στο κόσμο. Αλλά σ’ αυτή την προ Χριστού κατάσταση συνεχίζουν να βρίσκονται όσοι εξακολουθούν να ζουν μακριά από το Χριστό.\n\nΚι όσοι ευθύνονται για πολέμους και συρράξεις και για το θάνατο αθώων παιδιών που στερούνται νερού και τροφής και ιατρικής περίθαλψης λόγω φτώχειας και πολέμων και προβλημάτων οικολογικής και κλιματικής αλλαγής και διαφθοράς, απλώς έχουν το DNA του Κάϊν που σκότωσε ακόμη και τον αδελφό του και το DNA του Ηρώδη που διέταξε τον αποκεφαλισμό του Ιωάννου του Προδρόμου, αλλά και ενωρίτερα που διέταξε τη σφαγή αθώων χιλιάδων νηπίων, όπως οι Ρωμαίοι αυτοκράτορες που έσφαζαν τους χριστιανούς, και φυσικά όπως ο Χίτλερ και άνθρωποι της εξουσίας της εποχής μας που ευθύνονται για τα ίδια ανθρώπινα τραγικά εγκλήματα σε βάρος της Ανθρωπότητας.\n\n΄Ολοι εκείνοι που εξακολουθούν να είναι σκλάβοι και δέσμιοι των παθών τους, αυτοί που χωρίς πρόθεση για μετάνοια επιμένουν να ζουν μέσα στην κατάσταση της αμαρτίας. Η απέραντη αγάπη του Θεού ανέσυρε τον άνθρωπο από τη πτώση του θανάτου από το άγχος της ζωής, από την αμαρτία, το πόνο και τη δυστυχία. Ο Θεός πρόσφερε την απολύτρωση σ’ όλους τους ανθρώπους: «Ούτω γαρ ηγάπησεν ο Θεός τον κόσμον, ώστε τον υιόν αυτού τον μονογενή έδωκεν, «ίνα πας ο πιστεύων εις αυτόν μη απόληται, αλλ’ έχη ζωήν αιώνιον».\n\n΄Οπως μας λέει λοιπόν το σημερινό Ευαγγέλιον ο Χριστός ήρθε στη γη και σταυρώθηκε, «ίνα πας ο πιστεύων εις αυτόν μη απόληται, αλλ’ έχη ζωήν αιώνιον.» Το γεγονός αυτό, όπως είδαμε, προτυπώθηκε στην Παλαιά Διαθήκη όταν ο Μωϋσής ύψωσε το χάλκινο φίδι και σώθηκαν οι Εβραίοι από τα δηλητηριώδη φίδια, όταν το κοίταζαν με πίστη. Έτσι, και όποιος πιστεύει και ενώνεται με το Χριστό, που υψώθηκε στο Σταυρό, σώζεται από το θάνατο. ΄Εχει ζωή αιώνιον. Ο Χριστός νίκησε τον θάνατο.\n\n4. Η εποχή μας και οι ευθύνες των Χριστιανών για ένα καλύτερο κόσμο\n\nΗ σύγχρονη κοινωνία αποφεύγει να μιλά για τον θάνατο. Φοβάται μήπως και δημιουργήσει συναισθήματα φοβίας και κατάθλιψης στον άνθρωπο. Η στάση αυτή όμως αποτελεί σφάλμα γιατί σε καμιά περίπτωση η φυγή δεν αποτελεί αληθινή λύση. Αντίθετα η χριστιανική αγωγή παίρνει θέση απέναντι στο θάνατο. Μιλά γι’ αυτόν και οδηγεί στη νίκη εναντίον του. Συνδέει τον άνθρωπο με τον Χριστό και τον κάνει κατά χάριν Θεού, Αθάνατο. Το μόνο σίγουρο πράγμα για τον κάθε άνθρωπο είναι ότι όλοι θα πεθάνουμε.\n\nΤελικά το δράμα του θανάτου είναι καθαρά δράμα ανθρώπινο, που λύνεται μόνο όταν ο άνθρωπος ενωθεί με τον Θεάνθρωπο Χριστό. Τότε δεν υπάρχει θάνατος γιατί ο σωματικός θάνατος για τον εν Χριστώ άνθρωπον αποτελεί διάβαση που τον οδηγεί στην αθανασία. «Χριστός Ανέστη εκ νεκρών θανάτω θάνατον πατήσας και τοις εν τοις μνήμασιν ζωήν χαρισάμενος».\n\nΟ θάνατος του Χριστού μας χάρισε την αιώνιο ζωή. Η σωτηρία του κόσμου πραγματοποιήθηκε πάνω στο Σταυρό του Γολγοθά. Η Θυσία του Χριστού λύτρωσε την ανθρωπότητα. Μας πρόσφερε στην αυθεντική τους κατάσταση όλες τις αξίες που εξυψώνουν τον άνθρωπο στη σφαίρα της βασιλείας του Θεού, την αλήθεια, την αγάπη, την ελευθερία, την ειρήνη και επιπλέον έδωσε στο κάθε άνθρωπο τη δυνατότητα να φτάσει στη θέωση, να γίνει ισόθεος κατά χάριν.\n\nΔύο χιλιάδες χρόνια πέρασαν από τότε που υψώθηκε ο Σταυρός επάνω στο Γολγοθά. ΄Ομως ο άνθρωπος δεν αξιοποίησε τις δυνατότητες που του πρόσφερε ο Θεός. Περιφρόνησε τη θεϊκή αγάπη. Αρνήθηκε να εφαρμόσει την αλήθεια που έφερε στον κόσμο ο Χριστός. Οδηγήθηκε σε μια καινούργια αποστασία. Αντί να φτάσει στη θέωση, βαδίζοντας το δρόμο της χάριτος, έφτασε στη θεοποίηση των υλικών πραγμάτων ακολουθώντας το δρόμο της απολυτοποίησης του εαυτού του.\n\nΟ άνθρωπος της εποχής μας έστησε είδωλο τον εαυτό του και υποδουλώθηκε στα πάθη του. Στο βωμό της υλικής προόδου και της οικονομικής ευημερίας έχει τη τάση να θυσιάζει τα πάντα. Κι αυτήν ακόμα τη ψυχή του. ΄Ετσι ο σημερινός άνθρωπος, παρά τα τεχνικά επιτεύγματά του και τις υλικές κατακτήσεις του, νοιώθει ανήσυχος και κουρασμένος. ΄Εχει γεμάτο το στομάχι του και άδεια την ψυχή του. Βλέπει πως έρχεται η καταστροφή και δεν κάνει καμιά προσπάθεια για να τη σταματήσει. Απογοητευμένος από όλους κι από όλα, άφησε να παραλύσει μέσα του κάθε δύναμη αντιστάσεως και πίστεψε πως τα πάντα έχουν πια γι’ αυτόν χαθεί. Τούτο είναι το τραγικότερο λάθος του σημερινού ανθρώπου: η απελπισία του και η αδιαφορία του.\n\nΔεν πρέπει ποτέ να ξεχνούμε ότι ο Χριστός, όπως τότε που ζούσε ως άνθρωπος στη γη, έτσι και τώρα, βρίσκεται κοντά μας, για να μας οδηγήσει νικηφόρα στη δόξα της Αναστάσεως, στη βασιλεία του Πατρός και του Υιού και του Αγίου Πνεύματος. Ο Θεός μας έδωσε τα πάντα. Τα έδωσε και τα δίνει όλα άφθονα σε καλούς και κακούς. Στέλνει τ’ αγαθά Του σε δίκαιους και άδικους. Ανατέλλει τον ήλιο Του σε πονηρούς και αγαθούς. Αγαπάει φίλους και εχθρούς. Κατά τον ίδιο τρόπο ο Θεός θέλει να δίνουμε και εμείς. Θέλει να δίνουμε στους συνανθρώπους μας την καλοσύνη, την αγάπη, την δικαιοσύνη, την ταπείνωση. Θέλει να δίνουμε στους άλλους την παρηγοριά, την ελπίδα και τη χαρά. Θέλει να δίνουμε το καλό παράδειγμα της χριστιανικής ζωής. Να δίνουμε τόπο στην οργή, φως στο σκοτάδι, αλήθεια στο ψέμα, ελευθερία στη τυραννία. Θέλει να δίνουμε, όπως Αυτός, χωρίς υπολογισμούς, χωρίς ιδιοτέλεια, χωρίς βία. Κάθε τέτοια δόση είναι και μία ανάβαση, μία μεταμόρφωση, ένας προσανατολισμός, που οδηγεί στη χριστοποίηση του ανθρώπου.\n\nΓι’ αυτό η εντολή της αγάπης μας προς τον κάθε άνθρωπο τοποθετείται μετά ακριβώς από την εντολή της αγάπης μας προς το Θεό. Παραλείποντας να δείξουμε την αγάπη μας προς τον πλησίον μας, παραλείπουμε να εκδηλώσουμε την αγάπη μας στο Χριστό.\n\nΣε καμία περίπτωση όμως δεν πρέπει να συγχύζουμε το περιεχόμενο της αγάπης μας με την αποδοχή και τη στήριξη λανθασμένων και καταστροφικών απόψεων, αλλά αντίθετα με την αντίθεσή μας σ’ αυτές.\n\nΤο μαστίγιο που χρησιμοποίησε ο Χριστός στο ναό για να διώξει αυτούς που δεν είχαν σεβασμό προς το Θεό ήταν πράξη αγάπης.",
    "Για τη Ζιμπάμπουε αναχώρησε ανθρωπιστική αποστολή της οργάνωσης «Εθελοντές Γιατροί-Κύπρος»": "Για τη Ζιμπάμπουε αναχώρησε ανθρωπιστική αποστολή της οργάνωσης «Εθελοντές Γιατροί-Κύπρος» – Επιθεώρηση σε ορφανοτροφείο και επισκέψεις σε Νοσοκομεία στο πρόγραμμα\n\nΚατέβασε το APP της CYPRUS TIMES! ΕΔΩ για Android και ΕΔΩ για iOS\n\nΓια τη Ζιμπάμπουε αναχώρησε ανθρωπιστική αποστολή της οργάνωσης “Εθελοντές Γιατροί-Κύπρος“, με σκοπό την επιθεώρηση των εκεί υφιστάμενων εκπαιδευτικών και αναπτυξιακών προγραμμάτων της.\n\nΣύμφωνα με ανακοίνωση, αρχικά θα επιθεωρηθεί το ορφανοτροφείο και τα σχολεία τα οποία στηρίζει η Οργάνωση. Επίσης, θα πραγματοποιηθούν επισκέψεις σε τοπικά νοσοκομεία ώστε να αξιολογηθούν οι ανάγκες και κατά ποσό θα μπορούσε η Οργάνωση να συνδράμει στην επίλυση των όποιων προβλημάτων τους.\n\nΣτη συνέχεια θα αξιολογηθεί το αγρόκτημα το οποίο έχει υπό την εποπτεία της η Οργάνωση από εθελοντή γεωπόνο μας, ο οποίος θα μετέχει στην αποστολή. Θα πραγματοποιηθούν επίσης συναντήσεις με τοπικούς φορείς ώστε να αναπτυχθούν νέες συνεργασίες, προστίθεται.\n\nH αποστολή της οποίας θα ηγείται η επίτιμη πρόεδρος, Δρ Ελένη Θεοχάρους, θα απαρτίζεται από τα μέλη του Διοικητικού Συμβουλίου, Δρα Ανδρέα Κάουρο και τη φωτορεπόρτερ Κάτια Χριστοδούλου καθώς και τα μέλη μας, Μπέτη Τσαγγαρίδη και Γαβριήλ Γαβριήλ.\n\nΤονίζεται ότι η Οργάνωση θα καλύψει όλα τα έξοδα καθώς και την αγορά εργαλείων, αναλωσίμων και ιατρικών σκευασμάτων που ενδεχομένως θα χρειαστούν στο πεδίο δράσης. Θα δοθεί επίσης ανθρωπιστική βοήθεια ανάλογα με τις ανάγκες που θα προκύψουν.\n\n“Γνωρίζουμε πως οι ανάγκες στη Ζιμπάμπουε είναι τεράστιες και πως η δική μας προσπάθεια μοιάζει με σταγόνα στον ωκεανό, όμως τουλάχιστον ξέρουμε πως αυτή η σταγόνα κυλάει προς τη σωστή κατεύθυνση”, καταλήγει η ανακοίνωση.",
    "Ζιμπάμπουε Σεραφείμ: O βάρβαρος και άδικος αποκεφαλισμός του Ιωάννου του Προδρόμου και το φαινόμενο της Ανηθικότητας και της διαφθοράς": "ΖΙΜΠΑΜΠΟΥΕ ΣΕΡΑΦΕΙΜ: Ο θαυματουργικός τρόπος της Γέννησης του Αγίου Ιωάννου του Προδρόμου έχει σκοπό μέσα στην πρόνοια του Θεού, ο μεγάλος αυτός Προφήτης, να προετοιμάσει τον Δρόμο (προ-δρόμος) του Κυρίου ημών Ιησού Χριστού για την εν Χριστώ σωτηρία μας.\n\nΑποκορύφωμα της προετοιμασίας αυτής στάθηκε η θυσία της ζωής του, την άδικη και τραγική αποκεφάλιση του από το μεγαλύτερο διεφθαρμένο πολιτικό Ηγέτη της εποχής του. Η μεγάλη του «αμαρτία» για την αυθαίρετη θανατική του καταδίκη ήταν που δημόσια τόλμησε να πει στον βασιλιά Ηρώδη ότι ήταν ανήθικος. Δημόσια τόνισε ότι η απαράδεκτη πράξη του Βασιλιά Ηρώδη να ανακατευθεί στο γάμο του αδελφού του Φίλιππου και να πείσει την νύφη του να χωρίσει τον σύζυγο της και στη συνέχεια να παντρευτεί αυτός τη γυναίκα του αδελφού του, ήταν ανήθικη.\n\nΟ Ιωάννης ο Πρόδρομος εκπροσωπεί την ηθική εκείνη όπου μπορεί να οικοδομηθεί μια κοινωνία, που χαρακτηριστικό της είναι ο σεβασμός στους θεσμούς έτσι ώστε να λειτουργεί δίκαια προστατεύοντας τα κοινωνικά δικαιώματα των ανθρώπων. Γι’ αυτό τα χαρακτηριστικά της Ηθικής του Ιωάννου του Προδρόμου, ως ο κορυφαίος Προφήτης που προετοιμάζει τον δρόμο του Ιησού, δίνοντας ακόμη και τη ζωή του, μας εισάγουν στην Ηθική του Χριστιανισμού, που διακρίνεται για την αγάπη μας προς όλους τους ανθρώπους ως αποτέλεσμα του θείου ελέους που δείχνει ο Δημιουργός μας Θεός προς όλους μας. Ο Θεός δηλαδή, όπως μας λέει ο Ευαγγελιστής Ιωάννης είναι το «Φως το αληθινό που φωτίζει πάντα άνθρωπο ερχόμενο εις τον κόσμο» (Ιωαν. 1,9).\n\nΟ Ηρώδης ως ο επικεφαλής της Πολιτικής εξουσίας της τοπικής κοινωνίας εκπροσωπεί την ανηθικότητα των πολιτικών, που όταν ζουν ερήμην της παρουσίας του Θεού, η ζωή τους μετατρέπεται σε ανηθικότητα και διαφθορά. Ήταν έτοιμος να δώσει στην κόρη της Ηρωδιάδας μέχρι και το μισό του βασίλειο. Δεν είχε συνείδηση για τη πολιτική του ευθύνη να κυβερνά ένα ολόκληρο βασίλειο. Γι’ αυτό παρασυρόμενος από τα αμαρτωλά του πάθη, την ώρα της μέθης του, ήταν έτοιμος με ελαφρά τη συνείδηση να δωρίσει σε μια μισόγυμνη χορεύτρια μέχρι και το μισό του βασίλειο.\n\nΔυστυχώς εκτός από τους έντιμους πολιτικούς, υπάρχουν και ανήθικοι οι οποίοι με ελαφρά τη συνείδηση κατακλέβουν το δημόσιο χρήμα του λαού, μοιράζουν για ένα πιάτο φακές τη δημόσια περιουσία και έτσι η διαφθορά έρχεται ως ορμητικό ποτάμι που στο διάβα του τα παίρνει όλα δημιουργώντας μαζικές καταστροφές και κοινωνικές τραγωδίες (κουρέματα, απάτες στο χρηματιστήριο και ανεργία). Διαφθορά είναι και το απαράδεκτο φαινόμενο των χωματερών, να καταστρέφουμε τεράστιες ποσότητες τροφίμων την ώρα που εκατομμύρια άνθρωποι πεινούν, και μάλιστα να πληρώνουμε αυτούς που τα παράγουν κι αυτούς που τα καταστρέφουν. Η διαφθορά των κοινωνικών επιλογών της Ευρώπης την οδήγησε στην οικονομική κρίση με θύματα τις ευάλωτες κοινωνικές τάξεις.\n\nΑν η ανηθικότητα και η διαφθορά είναι έκφραση αδικίας και μάλιστα διάπραξη εγκληματική πράξης, η ηθική έρχεται να μας απαντήσει στο ερώτημα τι πρέπει να πράττω στη ζωή μου. Η χριστιανική Ηθική στηρίζεται στη Χριστιανική Δογματική, στο περιεχόμενο δηλαδή της διδασκαλίας του Χριστιανισμού όπως αυτή διασώζεται στην Αγία Γραφή, στις αποφάσεις των Οικουμενικών Συνόδων, στα κείμενα των Πατέρων της Εκκλησίας μας και στα κείμενα τοπικών Ιερών Συνόδων, ιδιαίτερα για την εποχή μας τα κείμενα της Αγίας και Μεγάλης Συνόδου της Κρήτης. Το περιεχόμενο της Χριστιανικής Δογματικής είναι η Ορθοδοξία της, δηλαδή η ορθή δόξα, η ορθή γνώμη, η ορθή διδασκαλία, γι’ αυτό και η Εκκλησία μας ονομάζεται Ορθόδοξη. Η Ορθοδοξία της Εκκλησίας μας οδηγεί τον ορθόδοξο πιστό στην ορθή πράξη, στην ορθή ηθική, δηλαδή στην ορθοπραξία.\n\nΗ χριστιανική Ηθική εκφράζει το περιεχόμενο της διδασκαλίας του Χριστιανισμού για τον άνθρωπο και τη δημιουργία του Θεού κι αναφέρεται στη σχέση μας προς τον Δημιουργό μας και Θεόν μας, στη σχέση μας προς τον πλησίον μας δηλαδή τον κάθε άνθρωπο που συναντούμε στη ζωή μας και στη σχέση μας με την Δημιουργία του Θεού.\n\nΣε πρώτο στάδιο η σχέση μας με τον Θεό (αγαπήσεις Κύριο τον Θεό σου εξ όλης της καρδίας σου και εξ όλης της ψυχής σου και εξ όλης της διανοίας σου) μας οδηγεί στην μετοχή της ζωής του Χριστού, με το Βάπτισμα και τη συμμετοχή μας στην αγιαστική ζωή της Εκκλησίας μας η ζωή μας γίνεται χριστοκεντρική και τότε, σε δεύτερο στάδιο, βλέπουμε όλους τους συνανθρώπους μας ως αδελφούς μας (και αγαπήσεις τον πλησίον σου ως σεαυτό). Θεωρούμε τα προβλήματα των συνανθρώπων μας ως δικά μας προβλήματα και αγωνιούμε όπως ο Ιησούς Χριστός και προσπαθούμε με τις προσευχές μας και τους αγώνες μας και τις θυσίες μας να τα λύσουμε. Αρχίζουμε να έχουμε ακόμη και τύψεις συνειδήσεως ότι για τα κοινωνικά προβλήματα που μαστίζουν τους συνανθρώπους μας κι αυτούς που είναι δίπλα μας κι αυτούς που ζουν μακριά μας, είμαστε σε κάποιο βαθμό υπεύθυνοι για τη δημιουργία τους και την αποτυχία μας να τα λύσουμε.\n\nΤο τρίτο στάδιο της χριστιανικής μας ηθικής αναφέρεται στην ευθύνη μας για τη προστασία της Δημιουργίας του Θεού, δηλαδή την προστασία του φυσικού Περιβάλλοντος. Όταν ο Θεός στο βιβλίο της Γενέσεως καλεί τον πρώτον άνθρωπο της Δημιουργίας του τον Αδάμ να δώσει ονόματα στα ζώα, εκεί φαίνεται η ηθική μας ευθύνη για την προστασία της δημιουργίας του Θεού. Τελικά ως μέλη του Περιβάλλοντος, προστατεύοντας το Περιβάλλον, προστατεύουμε τους εαυτούς μας.\n\nΤα κορυφαία μέλη της Εκκλησίας μας που ζουν στον ύψιστο βαθμό σύμφωνα με την χριστιανική της ηθική τους ονομάζουμε αγίους και προφήτες. Μια τέτοια μεγάλη μορφή Προφήτη και αγίου είναι κι ο άγιος Ιωάννης ο Πρόδρομος που σήμερα η Εκκλησία μας τιμά και μας καλεί να μιμηθούμε τις αρετές του και το θάρρος του, να τολμούμε για παράδειγμα να λέμε δημόσια σ’ αυτούς που έχουν σχέσεις και δεν παντρεύονται να παστρευτούν.\n\nΟ μόνος τρόπος για να αποτραπεί ή να περιορισθεί κάθε μορφή ανηθικότητας αυτών που είναι φορείς της Πολιτικής εξουσίας είναι με κάθε τρόπο με έκτακτη ειδική νομοθεσία να κτυπιέται ανελέητα και αμείλικτα η κάθε μορφή παρανομίας, να τελειώσει δηλαδή η υπόθεση της ατιμωρησίας με την σωστή λειτουργία των Δικαστικών μας Αρχών με τη παράλληλη βοήθεια ειδικής νομοθεσίας εκ μέρους των Μελών της Βουλής των Αντιπροσώπων του Λαού. Ο ρόλος των Πολιτικών και Εκκλησιαστικών Ηγετών είναι να προστατεύουν με τη ζωή τους και το έργο τους το σεβασμό μας σε κάποιες ηθικές αρχές που εγγυούνται την ομαλή λειτουργία μας κοινωνίας κι όχι τη διάλυση της.\n\nΗ εποχή μας και η κοινωνία μας, για να δούμε μια άσπρη μέρα, χρειάζονται δυναμικές και άμεσες πρωτοβουλίες να συντριβεί ή να περιοριστεί κάθε μορφή διαφθοράς απ’ όπου και να προέρχεται, χωρίς να γονατίζουμε μπροστά στο ρίσκο οποιουδήποτε πολιτικού κόστους και εξυπηρέτησης οικονομικών συμφερόντων. Μόνο έτσι θα μπορέσουμε να προλάβουμε τάσεις πολιτικής ανηθικότητας που βρίσκουμε στις επιλογές του ανήθικου και διεφθαρμένου βασιλιά Ηρώδη.\n\nΑκόμη θα μπορούσαμε να πούμε ότι κι αυτοι που είναι υπεύθυνοι για καταστροφικές εμπόλεμες συρραξεις όπως η εισβολή των Ρώσων στην Ουκρανία και στο παρελθόν η εισβολή των βάρβαρων τούρκων μουσουλμανων στην Κύπρο, έχουν το DNA του δολοφόνου Ηρώδη και το DNA Κάϊν που δολοφόνησε τον αδελφό του τον δίκαιο Άβελ.\n\nΤο DNA της καταστροφής το έχουν και όσοι μολύνουν τον Πλανήτη μας με τα ανεξέλεκτα πλέον προβλήματα της Κλιματικής Αλλαγής, αλλά και όσοι με την ασωτία τους είναι υπεύθυνοι για τα προβλήματα της φτώχειας που οδηγούν τους Λαούς που υποφέρουν στην προσφυγιά με τους πρόσφυγες και τους μετανάστες.",
    "Ζιμπάμπουε: Ανακαλύφθηκε ο αρχαιότερος δεινόσαυρος της Αφρικής (εικόνες)": "Τεχνολογία - Επιστήμη\n\nΖιμπάμπουε: Ανακαλύφθηκε ο αρχαιότερος δεινόσαυρος της Αφρικής (εικόνες)\n\nΔιάβασέ μου το... Your browser does not support the audio element.\n\nΤα χαρακτηριστικά του αρχαιότερου δεινοσαύρου που έχει ανακαλυφθεί ποτέ στην Αφρική.\n\nΜια διεθνής ομάδα παλαιοντολόγων ανακάλυψε και «βάφτισε» έναν άγνωστο έως τώρα πολύ πρώιμο δεινόσαυρο, τον Mbiresaurus raathi, ο οποίος είναι ο αρχαιότερος που έχει βρεθεί μέχρι σήμερα στην Αφρική, όπου ζούσε πριν περίπου 230 εκατομμύρια χρόνια. Ο σκελετός του βρέθηκε σε απρόσμενα μεγάλο βαθμό ανέπαφος στη Βόρεια Ζιμπάμπουε.\n\nΠρόκειται για έναν μικρό δεινόσαυρο με μακριά ουρά, που έφθανε σε μήκος περίπου τα δύο μέτρα και είχε βάρος 10 έως 30 κιλά. Ο Mbiresaurus στεκόταν στα δύο πόδια του και είχε σχετικά μικρό κεφάλι με μικρά τριγωνικά δόντια. Ήταν πιθανώς φυτοφάγος ή παμφάγος.\n\nΟι ερευνητές από τις ΗΠΑ, τη Ζιμπάμπουε, τη Ζάμπια και τη Βραζιλία, με επικεφαλής τον δρ Κρίστοφερ Γκρίφιν του Τμήματος Γεωεπιστημών του Πολυτεχνείου και του Πανεπιστημίου της Βιρτζίνια (Virginia Tech), οι οποίοι έκαναν τη σχετική δημοσίευση στο περιοδικό «Nature», δήλωσαν ότι «η ανακάλυψη κλείνει ένα κρίσιμο γεωγραφικό κενό στο αρχείο απολιθωμάτων των αρχαιότερων δεινοσαύρων».\n\nΟ Γκρίφιν ανέφερε ότι «πρόκειται για τον αρχαιότερο γνωστό δεινόσαυρο της Αφρικής, περίπου της ίδιας εποχής με τους αρχαιότερους δεινόσαυρους που έχουν βρεθεί αλλού στον κόσμο. Οι αρχαιότεροι γνωστοί δεινόσαυροι - που ζούσαν πριν περίπου 230 εκατομμύρια χρόνια κατά την Ύστερη Τριαδική περίοδο - είναι υπερβολικά σπάνιοι και έχουν ανακαλυφθεί σε λίγα μέρη του κόσμου, κυρίως στη βόρεια Αργεντινή, στη νότια Βραζιλία και στην Ινδία. Ποτέ δεν περιμέναμε να βρούμε έναν τόσο πλήρη και καλοδιατηρημένο σκελετό αρχαίου πρώιμου δεινοσαύρου».\n\nΗ ονοματοδοσία του οφείλεται στο ότι Mbire λέγεται η περιοχή όπου ανακαλύφθηκε το αρχαίο ζώο, ενώ είναι και το όνομα μιας ιστορικής δυναστείας που την κυβερνούσε στο παρελθόν. Το raathi δόθηκε προς τιμή του παλαιοντολόγου Michael Raath, ο οποίος πρώτος βρήκε απολιθώματα στη βόρεια Ζιμπάμπουε.\n\nΗ Αφρική, όπως όλες οι ήπειροι, αποτελούσε κάποτε τμήμα της υπερ-ηπείρου Παγγαίας. Οι πρώτοι δεινόσαυροι ήταν -λόγω κλίματος- περιορισμένοι αρχικά στη νότια Παγγαία και μόνο αργότερα στην ιστορία τους διεσπάρησαν ευρύτερα.\n\nΤο απολίθωμα του Mbiresaurus φυλάσσεται προσωρινά στο Virginia Tech, όπου καθαρίστηκε και μελετήθηκε, αλλά στη συνέχεια θα μεταφερθεί μόνιμα στο Μουσείο Φυσικής Ιστορίας της Ζιμπάμπουε.\n\nΕιδήσεις σήμερα:\n\nΠλημμύρες στο Πακιστάν: Προειδοποιήσεις για εξάπλωση ασθενειών (εικόνες)\n\nΟ Μπαράκ Ομπάμα πήρε Emmy\n\nΠετράλωνα: Νεκρός άνδρας από πυροβολισμούς",
    "Δείκτης Οικονομικής Ελευθερίας: Ουραγός η Ελλάδα – Κερδίζει Αργεντινή, Συρία, Ζιμπάμπουε, Σουδάν και Βενεζουέλα": "Η Ελλάδα είναι τελευταία στην ΕΕ, αναφορικά με τον δείκτη Οικονομικής Ελευθερίας, ενώ η πτώση για την περασμένη χρονιά (γίνεται χρήση των στοιχείων του 2020) είναι εντυπωσιακή, αφού στην σχετική κατάταξη υποχώρησε κατά εννέα θέσεις.\n\nΑυτά προκύπτουν από μελέτη που δημοσίευσε το ΚΕΦίΜ σε συνεργασία με το καναδικό Ινστιτούτο Fraser. Όπως προκύπτει από τα στοιχεία, στον Δείκτη Οικονομικής Ελευθερίας η Ελλάδα καταλαμβάνει την 85η θέση ανάμεσα σε 165 χώρες χάνοντας 9 θέσεις στην σχετική κατάταξη. Στην ΕΕ, δε, είναι ουραγός.\n\nΔΙΑΦΗΜΙΣΗ\n\nΠροκειμένου να καταρτιστεί η σχετική λίστα αξιοποιούνται δεδομένα του 2020 και με βάση αυτή, η Ελλάδα κατατάσσεται στη 12η χειρότερη θέση παγκοσμίως ως προς το μέγεθος του κράτους με τη συνολική της επίδοση στον Δείκτη Οικονομικής Ελευθερίας να την τοποθετεί ανάμεσα στην Σερβία και τη Σαουδική Αραβία.\n\nΙδιαίτερα προβληματικό είναι ακόμη το γεγονός ότι η χώρα μας καταλαμβάνει την τελευταία θέση ανάμεσα σε όλα τα κράτη-μέλη της ΕΕ, με την αμέσως προηγούμενη χώρα στην ΕΕ (Πολωνία, 80η) να βρίσκεται 5 θέσεις πιο ψηλά.\n\nΔΙΑΦΗΜΙΣΗ\n\nΗ κατάταξη της Ελλάδας στα πέντε βασικά πεδία του δείκτη είναι:\n\nΜέγεθος του κράτους: 153 η θέση\n\nΚράτος δικαίου και ιδιοκτησιακά δικαιώματα: 54 η θέση\n\nΠρόσβαση σε ισχυρό νόμισμα: 75η θέση\n\nΕλευθερία στο διεθνές εμπόριο: 18η θέση\n\nΡυθμιστικό περιβάλλον στην τραπεζική πίστη, τα εργασιακά και την επιχειρηματικότητα: 143 η θέση.\n\nΣτην κορυφή του δείκτη βρίσκονται και φέτος το Χονγκ Κονγκ και η Σιγκαπούρη, καταλαμβάνοντας την 1η και τη 2η θέση αντίστοιχα. Η Ελβετία, η Νέα Ζηλανδία και η Δανία συμπληρώνουν την πεντάδα των χωρών με τις καλύτερες επιδόσεις παγκοσμίως.\n\nΟι 5 χώρες με τη χαμηλότερη βαθμολογία στον φετινό δείκτη είναι η Αργεντινή, η Συρία, η Ζιμπάμπουε, το Σουδάν και τελευταία η Βενεζουέλα. Αυταρχικές χώρες όπως η Βόρεια Κορέα και η Κούβα δεν ταξινομούνται λόγω έλλειψης δεδομένων.\n\nΆλλες αξιοσημείωτες κατατάξεις περιλαμβάνουν τις ΗΠΑ (7η) την Ιαπωνία (12η), τη Γερμανία (25η), την Ιταλία (44η), τη Γαλλία (54η), το Μεξικό (64η), την Ινδία (89η), τη Ρωσία (94η), τη Βραζιλία (114η) και την Κίνα (116η).\n\nΟ πρόεδρος του ΚΕΦίΜ, Αλέξανδρος Σκούρας δήλωσε ότι «η πτώση 9 θέσεων που καταγράφει φέτος η Ελλάδα στον Δείκτη Οικονομικής Ελευθερίας μπορεί ως ένα βαθμό να οφείλεται στο μέγεθος της έκτακτης κρατικής στήριξης για την ενίσχυση της οικονομίας, όμως σε κάθε περίπτωση είναι μια πολύ ανησυχητική εξέλιξη που πρέπει να λειτουργήσει ως συναγερμός για τους αρμόδιους για τη χάραξη πολιτικών και ευρύτερα τους πολίτες της χώρας». Παράλληλα, ο νομικός και μέλος του διοικητικού συμβουλίου του ΚΕΦίΜ, Τάσος Αβραντίνης προσέθεσε ότι «η Ελλάδα από το 2000 έχει σημειώσει πτώση 50 ολόκληρων θέσεων ως προς την οικονομική ελευθερία, γεγονός που υπονομεύει σοβαρά τις αναπτυξιακές προοπτικές της χώρας, αλλά και τις ευκαιρίες δημιουργίας και προκοπής για τις Ελληνίδες και τους Έλληνες. Η κυβέρνηση και οι υγιείς πολιτικές δυνάμεις οφείλουν να μελετήσουν με προσοχή τα πορίσματα της έκθεσης και να λάβουν άμεσα αλλά και μακροπρόθεσμα μέτρα για την ουσιαστική ενίσχυση της οικονομικής ελευθερίας, ιδιαίτερα μάλιστα στα πεδία όπου οι σημερινές μας επιδόσεις είναι απογοητευτικές όπως το μέγεθος του κράτους και το ρυθμιστικό περιβάλλον. Ο διαθέσιμος χρόνος για την υλοποίηση των αναγκαίων αλλαγών ήδη έχει στενέψει δραματικά».\n\nΕπισημαίνεται ότι ο Δείκτης Οικονομικής Ελευθερίας μετρά τον τρόπο με τον οποίο οι πολιτικές και οι θεσμοί των 165 χωρών του Δείκτη υποστηρίζουν την οικονομική ελευθερία. Το Ινστιτούτο Fraser εκπονεί την ετήσια μελέτη για την Οικονομική Ελευθερία στον Κόσμο σε συνεργασία με ένα δίκτυο ανεξάρτητων ερευνητικών και εκπαιδευτικών ινστιτούτων από περίπου 100 χώρες, μεταξύ των οποίων είναι το ΚΕΦίΜ. Πρόκειται για μια πρωτότυπη μέτρηση της οικονομικής ελευθερίας, που υπολογίζεται βάσει των θεσμών και των πολιτικών που εφαρμόζει κάθε χώρα σε πέντε πεδία: το μέγεθος του κράτους· το κράτος δικαίου και τα ιδιοκτησιακά δικαιώματα · την πρόσβαση σε ισχυρό νόμισμα· την ελευθερία στο διεθνές εμπόριο· και το ρυθμιστικό περιβάλλον στην τραπεζική πίστη, τα εργασιακά και την επιχειρηματικότητα.",
    "Ο άνθρωπος που χαρτογραφεί περιοχές που δεν υπάρχουν στο Google Maps": "Έχετε δει το σπίτι της παιδικής σας ηλικίας στο Street View των Google Maps;\n\nΕνώ οι διευθύνσεις στην Αμερική και την Ευρώπη είναι συνήθως εύκολο να βρεθούν και να προβληθούν, μεγάλες εκτάσεις γης στην Αφρική και την Ασία παραμένουν χωρίς χαρτογράφηση στην μητέρα της αναζήτησης του διαδικτύου.\n\nΟ Tawanda Kanhema digital strategist και φωτογράφος από την Ζιμπάμπουε ήρθε αντιμέτωπος με το γεγονός αυτό όταν θέλησε να δείξει το πατρικό του σπίτι, ψηφιακά, σε έναν φίλο του, στη Χαράρε, την πρωτεύουσα της Ζιμπάμπουε.\n\nΕμπνευσμένος, ο φωτογράφος από το Μπέρκλεϊ επέστρεψε στη Ζιμπάμπουε για να συμπληρώσει τον χάρτη. Συνεργαζόμενος με την Google και το Insta360, ο Kanhema ταξίδεψε περίπου 2.000 μίλια με τα πόδια, με σκάφος, το αυτοκίνητο και τον αέρα—όλα αυτά για να καταγράψει το περιβάλλον που μεγάλωσε με μια κάμερα.\n\n\n\n\n\nΟ Kanhema για το project εξήγησε στο NPR: «βρήκα αρκετά ενοχλητικό το γεγονός ότι πολλές χώρες στην περιοχή δεν ήταν στον χάρτη… Θα πρέπει να κάνουμε περισσότερα για να διασφαλίσουμε ότι αυτές οι κοινότητες εκπροσωπούνται».\n\nTα Google Maps χρησιμοποιούν τον δικό τους στόλο καμερών για να καταγράφουν θέα στο δρόμο σε αρκετές περιοχές και ιδιαίτερα σε μητροπολιτικές περιοχές με πολύ κόσμο και προσβάσιμους δρόμους. Ωστόσο, ο κόσμος είναι ένα τεράστιο μέρος και η ανάγκη για ακριβή απεικόνιση και ψηφιακούς χάρτες αυξάνεται αρκετά ανεξάρτητα από το πού ζει κανείς.\n\nΕπιπλέον, η εκπροσώπηση στα Google Maps μπορεί να είναι ένα όφελος για τον τουρισμό μιας περιοχής.\n\n\n\n\n\nΧρησιμοποιώντας κάμερες που δανείστηκαν από την Google και το Insta360, ο Kanhema ξεκίνησε να χαρτογραφεί τη Ζιμπάμπουε. Σε ένα μικρό μέρος του ταξιδιού τον ακολούθησε ένα συνεργείο κάμερας της Google που κατέγραψε την επική του διαδρομή πάνω από αμμόλοφους και στους δρόμους της πόλης.\n\nΟ Kanhema κρατούσε την κάμερα στην πλάτη του ενώ έκανε πεζοπορία, ποδηλασία και ιππασία ATV. Χρησιμοποίησε επίσης αυτοκίνητα, βάρκες και ελικόπτερα για να καλύψει διάφορα εδάφη.\n\nΤο ταξίδι του κάλυψε πάνω από 2.000 μίλια και χάρη σε αυτό υπάρχουν τα 500 μίλια Street View που είναι πλέον διαθέσιμα σε όλη τη Ζιμπάμπουε και στα Google Maps. Η κάλυψη των εξόδων γι αυτή την αποστολή έγινε κυρίως με δικά του χρήματα, συγκεκριμένα ξόδεψε περίπου 5.000 δολάρια.\n\nΚατά τη διάρκεια των ταξιδιών του - που συνεχίστηκαν στη Ναμίμπια - ο Kanhema απαθανάτισε πλάνα από πολλές γραφικές απόψεις. Γύρισε τους εμβληματικούς καταρράκτες Victoria, έναν από τους μεγαλύτερους καταρράκτες του κόσμου που βρίσκεται κατά μήκος των συνόρων της Ζάμπια και της Ζιμπάμπουε. Με κάμερα σε ταχύπλοο, συνάντησε έναν ελέφαντα και ιπποπόταμους κατά μήκος του ποταμού Zambezi.\n\n\n\n\n\nΟ Kanhema κατέγραψε επίσης ένα ναυάγιο — το διάσημο ναυάγιο Zeila κατά μήκος της ακτής της Ναμίμπια. Μετά τα ταξίδια του στη Ζιμπάμπουε, ο Kanhema συνέχισε να καταγράφει τον μη χαρτογραφημένο πλανήτη, δημιουργώντας έναν ιστότοπο με αυτές τις εικονικές περιηγήσεις. Τα ταξίδια του περιλαμβάνουν επίσης χαρτογράφηση εκατοντάδων μιλίων του Βόρειου Οντάριο.\n\nΌπως είπε ο Kanhema στο Good Morning America: «Ένας χάρτης δεν είναι ποτέ οριστικός και δεν ολοκληρώνεται ειδικά με τα τωρινά δεδομένα. Οι άνθρωποι προσθέτουν συνεχώς περισσότερο πλαίσιο, περισσότερες προοπτικές, προσθέτουν περισσότερες φωνές για τις αναπαραστάσεις αυτών των τόπων και έτσι για μένα είναι απλώς μια απαλή, σταδιακή και ρεαλιστική βελτίωση στην ψηφιακή κάλυψη των τοποθεσιών στην Αφρική.»\n\n\n\nΠηγή: modernmet",
    "19ο Αφρικανικό Φεστιβάλ Αθήνας: διήμερο με μουσική και γεύσεις": "efsyn.gr\n\nΜια πρόσκληση σε μικρούς και μεγάλους από τις πρεσβείες και τα επίτιμα προξενεία των Αφρικανικών χωρών, που είναι διαπιστευμένα στην Ελλάδα, για να γευτούν την μοναδική γοητεία της Αφρικής, αυτό το σαββατοκύριακο (24-25 Σεπτεμβρίου), στην Πρεσβευτική Κατοικία της Ν. Αφρικής (Διαμαντίδου 5, Παλαιό Ψυχικό).\n\nΣτο φεστιβάλ συμμετέχουν: Αλγερία, Λαϊκή Δημοκρατία του Κογκό, Αίγυπτος, Γκάμπια, Γκάνα, Ακτή του Ελεφαντοστού, Κένυα, Λιβυή, Μαδαγασκάρη, Μαρόκο, Νιγηρία, Σενεγάλη, Σεϋχέλλες, Ν. Αφρική, Σουδάν, Τανζανία, Ουγκάντα, Ζάμπια, Ζιμπάμπουε.\n\nΣτόχος, η γνωριμία του ελληνικού κοινού με τα μοναδικά ήθη και πλούσια έθιμα της κάθε χώρας, τις παραδοσιακές φορεσιές, τη μουσική και τους παραδοσιακούς χορούς της.\n\nΤο κοινό θα έχει την ευκαιρία κατά τη διάρκεια του φεστιβάλ να αγοράσει αυθεντικές αφρικανικές χειροτεχνίες, αυθεντικά ενδύματα, καθώς και να γευτεί μοναδικά φαγητά και ποτά των χωρών της Αφρικής.\n\nΜέρος των εσόδων θα διατεθούν στον οργανισμό «Το Χαμόγελο του Παιδιού» με σκοπό την προάσπιση των δικαιωμάτων των παιδιών.\n\nΏρες:\n\nΣάββατο 24 Σεπτεμβρίου 10:00 - 22:00\n\nΚυριακή 25 Σεπτεμβρίου 10:00 - 19:00\n\nΕίσοδος: 3 ευρώ για ενήλικες, ελεύθερη είσοδος για παιδιά κάτω των 10 ετών.",
    "Εξι μυθιστορήματα στο νήμα του Booker": "Σταυρινή Ιωαννίδου\n\nΤρεις γυναίκες και τρεις άντρες συγγραφείς από τέσσερις ηπείρους διεκδικούν το φετινό βραβείο Booker για έργα γραμμένα στην αγγλική γλώσσα.\n\nΜια πρώτη ματιά στη βραχεία λίστα φανερώνει την προτίμηση της επιτροπής σε βιβλία βασισμένα σε πραγματικά γεγονότα που είτε φωτίζουν σκοτεινές πτυχές της σύγχρονης ιστορίας, είτε αναδεικνύουν όψεις της ανθρώπινης εμπειρίας\n\nΣυνομιλώντας με τους νεκρούς\n\nΣτο The Seven Moons of Maali Almeida, ο Shehan Karunatilaka από τη Σρι Λάνκα καυτηριάζει τα δεινά του εμφύλιου πολέμου. Ο τυχοδιώκτης φωτογράφος Μάαλι ξυπνά στον άλλο κόσμο περιτριγυρισμένος από τις ψυχές των θυμάτων της εξέγερσης των Ταμίλ.\n\nΣύμφωνα με μια τοπική δοξασία, τις πρώτες εφτά μέρες μετά τον θάνατο, η ψυχή -μετέωρη μεταξύ θανάτου και ζωής- έχει την ευκαιρία να θυμηθεί προηγούμενες ενσαρκώσεις της πριν λησμονήσει οριστικά. Ετσι ο Μάαλι προσπαθεί στο σύντομο διάστημα των «εφτά φεγγαριών» να πείσει δυο φίλους του να βρουν τις φωτογραφίες-ντοκουμέντα που τράβηξε ο ίδιος και να τις δημοσιεύσουν με στόχο να ταρακουνήσουν την κοινή γνώμη. Με άφθονη δόση μαγικού ρεαλισμού και σαρδόνιο χιούμορ ο Karunatilaka συνθέτει τον αιματοβαμμένο καμβά του ενός έθνους παραδομένου στο χάος.\n\nΜια σύγχρονη «Φάρμα των ζώων» από την Αφρική\n\nΗ δράση του Glory, του δεύτερου μυθιστορήματος της NoViolet Bulawayo από τη Ζιμπάμπουε, τοποθετείται στην Τζιντάτα, μια φανταστική χώρα όπου ένα έθνος ζώων ασφυκτιά από τη σαραντάχρονη καταπίεση του πρώην επαναστάτη Old Horse. Πρόκειται για ένα ιστορικό μυθιστόρημα που διαβάζεται ως μια αλληγορία της «αποκαθήλωσης» του τυραννικού προέδρου της Ζιμπάμπουε, Ρόμπερτ Μουγκάμπε. Η ίδια η Bulawayo ομολογεί την επιρροή της Φάρμας των ζώων του Τζορτζ Οργουελ στη σύλληψη αυτού του ιδιαίτερου κειμένου με θέμα τη διαφθορά όσων αποκτούν εξουσία.\n\nΗ ιδιαίτερη αφηγηματική φωνή της συγγραφέα θολώνει τα όρια μεταξύ του κόσμου των ανθρώπων και των ζώων αναδεικνύοντας τις δυσκολίες της καθημερινότητας και πρωτίστως τη γυναικεία εμπειρία της ζωής σε αυταρχικά καθεστώτα.\n\nΗ κόλαση των γυναικών\n\nΗ Claire Keegan τοποθετεί τη δράση του μικρού σε έκταση μυθιστορήματός της Small Things Like These σε μια μικρή πόλη της Ιρλανδίας το 1985.\n\nΟ λιγομίλητος έμπορος κάρβουνου Μπιλ Φέρλονγκ ανακαλύπτει στο πίσω μέρος ενός μοναστηριού ένα από τα διαβόητα «Πλυντήρια της Μαγδαληνής» - τα κολαστήρια στα οποία κορίτσια με παραβατική συμπεριφορά ή «χαμηλής ηθικής» κρατούνταν και δούλευαν σαν σκλάβες. Ως πατέρας κοριτσιών βρίσκεται αντιμέτωπος μ’ ένα σοβαρό δίλημμα: να μιλήσει ανοιχτά για την κακοποίηση γυναικών ή να γίνει κι αυτός μέρος της συνωμοσίας σιωπής της θρησκόληπτης ιρλανδικής κοινωνίας.\n\nΝουάρ από τον αμερικανικό Νότο\n\nΟ πολυγραφότατος Αμερικανός Percival Everett επιστρατεύει το καυστικό του χιούμορ στο μυθιστόρημα The Trees, μια συναρπαστική ιστορία μυστηρίου που διαδραματίζεται σε μια μικρή πόλη του Μισισίπι. Μια ομάδα Αφροαμερικανών ντετέκτιβ προσπαθούν να εξιχνιάσουν μια σειρά φρικτών δολοφονιών τις οποίες συνδέει μια μακάβρια λεπτομέρεια: στη σκηνή κάθε εγκλήματος υπάρχουν πάντα δύο πτώματα, το ένα από τα οποία μοιάζει στον Εμετ Τιλ. Ο Αφροαμερικανός Τιλ ήταν υπαρκτό πρόσωπο· το 1955 σε ηλικία μόλις δεκατεσσάρων ετών κατηγορήθηκε για απρεπή συμπεριφορά σε βάρος μιας λευκής γυναίκας, λιντσαρίστηκε και οι λευκοί δολοφόνοι του αθωώθηκαν.\n\nΤο The Trees διαβάζεται ως μια ευρηματική πραγματεία για τον ρατσισμό ως διαχρονική «αξία» της Αμερικής στην εποχή της παντοδυναμίας των ΜΜΕ και θέτει το ερώτημα: πώς θα συνειδητοποιήσει επιτέλους η Αμερική την έκταση και την ένταση της συστημικής φυλετικής βίας.\n\nΗ επιστροφή της Λούσι Μπάρτον\n\nH βραβευμένη με Πούλιτζερ Αμερικανίδα συγγραφέας Elizabeth Strout ξανασυναντά στο Oh William! τη Λούσι Μπάρτον, μια ηρωίδα που αγαπήθηκε πολύ από το αγγλόφωνο αναγνωστικό κοινό. Εχοντας χάσει πρόσφατα τον δεύτερό της σύζυγο, η συγγραφέας Λούσι (alter ego της Strout) επανασυνδέεται με τον πρώτο της σύζυγο τον Ουίλιαμ, ο οποίος χώρισε πρόσφατα από τη σύντροφό του. Εχοντας ανάγκη από μια έμπιστη φίλη και εξομολόγο, ο Ουίλιαμ την προσκαλεί σε μια εκδρομή στο Μέιν όπου θα αποκαλυφθεί ένα καλά κρυμμένο οικογενειακό του μυστικό.\n\nH Strout με τη βαθιά ειλικρίνεια και ευαισθησία που διακρίνει τη γραφή της σκιαγραφεί τους ισχυρούς δεσμούς φιλίας μεταξύ δύο πρώην συντρόφων, προσθέτοντας μια καλογραμμένη σελίδα στην περιπέτεια της Λούσι Μπάρτον.\n\nΜυθιστόρημα ενηλικίωσης με φολκλόρ στοιχεία\n\nΟ Alan Garner, ο μεγαλύτερος σε ηλικία υποψήφιος στην ιστορία της βραχείας λίστας του Booker, έχει διαγράψει μια μακρά πορεία στη βρετανική λογοτεχνική σκηνή. Το σύντομο σε έκταση μυθιστόρημα Treacle Walker αφηγείται την ιστορία της απίθανης φιλίας του παλιατζή Τρικλ και του Τζόζεφ, ενός αγοριού με προβλήματα όρασης. Ο Garner αξιοποιεί θρύλους της αγγλικής λαϊκής παράδοσης σε μια «μυθική» εκδοχή του Bildungsroman με έντονο το στοιχείο του παραμυθιού και φήμες τον θέλουν να είναι το φετινό φαβορί.\n\nΣυμπερασματικά, η φετινή βραχεία λίστα συμπεριλαμβάνει νέες λογοτεχνικές φωνές αλλά και πιο ώριμες και κατασταλαγμένες παρουσίες. Στις 7 Οκτωβρίου θα μάθουμε ποιο από τα έξι ξεχωριστά αυτά μυθιστορήματα κέρδισε τις εντυπώσεις της κριτικής επιτροπής.",
    "Ζιμπάμπουε Σεραφείμ: Το Γενέθλιο της Παναγίας μας – Εορτή της Παναγίας του Κύκκου": "ΖΙΜΠΑΜΠΟΥΕ ΣΕΡΑΦΕΙΜ: Η εορτή της Γεννήσεως της Παναγίας έχει ιδιαίτερη θέση μέσα στο ετήσιο εορτολόγιο της Εκκλησίας μας που συνδέεται άμεσα με την μοναδικότητα του προσώπου της Παναγίας μας στο έργο της εν Χριστώ σωτηρίας μας.\n\nΑν η πρώτη γυναίκα της δημιουργίας του Θεού, η Εύα, με την ανυπακοή της μαζί με τον Αδάμ, μας οδήγησαν μακριά από τον Παράδεισο, με την έλευση του θανάτου στη ζωή μας, η υπακοή της Παναγίας μας στο θέλημα του Θεού μας οδήγησε στην Ανάσταση της Ανθρώπινης φύσεως στο Πρόσωπο του Ιησού Χριστού και κατά συνέπεια ολόκληρη την ανθρωπότητα.\n\nΗ Παναγία μας διαδραμάτισε σημαντικό και κορυφαίο ρόλο στην όλη ιστορική εμφάνιση του Χριστιανισμού στο προσκήνιο της παγκόσμιας Ιστορίας. Η όλη της ζωή είναι ένα αξιοθαύμαστο γεγονός, στην πραγματικότητα ένα θαύμα του Θεού. Γεννήθηκε με θαυματουργικό τρόπο από πολύ ηλικιωμένους, αλλά πολύ ευσεβείς και πιστούς γονείς, τους οποίους η Εκκλησία μας ονομάζει Θεοπατέρες, τον Ιωακείμ και την Άννα. Η Εκκλησία μας, αναφερόμενη στην Γέννηση της Θεοτόκου, τονίζει ότι η Γέννηση της «χαράν εμήνυσε πάση τη οικουμένη» διότι εξ αυτής «ανέτειλε ο ήλιος της Δικαιοσύνης» δηλαδή ο Ιησούς Χριστός που μας έσωσε.\n\nΗ πράξη της Παναγίας μας να απαντήσει θετικά στην κλήση του Θεού για τη σωτηρία μας δεν είχε ατομικό χαρακτήρα. Είχε χαρακτήρα συλλογικό, απαντά εκ μέρους ολόκληρης της Ανθρωπότητας, γιατί έπρεπε να διαφυλαχθεί το αγαθόν της ελευθερίας που ο Θεός χάρισε στους πρωτοπλάστους, το αυτεξούσιο. Έτσι το έργο της Θείας Οικονομίας διά την εν Χριστώ σωτηρία μας πραγματοποιείται και με τη δική μας ανθρώπινη συγκατάθεση. Η Παναγία μας ως ο κορυφαίος ευσεβής άνθρωπος της παγκόσμιας κοινωνίας με την παρουσία της από της μικρής της ηλικίας στον χώρο του Ναού, έστω και ορφανή, προσευχόμενη και δεόμενη δι’ όλους μας, έγινε η «κεχαριτωμένη», έγινε η «ανύφευτoς Νύμφη», που έδωσε την δική της σάρκα στον Υιό και Λόγο του Θεού διά την εν Χριστώ σωτηρία μας.\n\nΩς άνθρωπος η Παναγία μας υπόφερε πολύ, έζησε την ορφάνια, που μπορεί να ζήσει το κάθε παιδί στην ηλικία της και στην συνέχεια, όσοι δεν μπορούσαν να δουν την παρουσία του Θεού στη ζωή της, όταν γέννησε στην φάτνη των αλόγων το Βρέφος Ιησού, ήσαν έτοιμοι να την πετροβολήσουν, ως άπιστη πλανεμένη γυναίκα που έμεινε έγκυος χωρίς να παντρευτεί. Κι αυτός ακόμη ο αρραβωνιαστικός της ήταν έτοιμος να την εγκαταλείψει. Ο Ιωσήφ ο Μνήστωρ έμεινε μαζί της επειδή επενέβηκε ο Θεός στη ζωή του με τον Αρχάγγελο. Μόλις γεννήθηκε το Βρέφος Ιησού, ο μεγαλύτερος δυνάστης της εποχής ο κακούργος Βασιλιάς Ηρώδης κυνηγούσε το Βρέφος με ολόκληρο στρατό να το δολοφονήσει. Τελικά σκότωσε χιλιάδες αθώα βρέφη. Όσοι ευθύνονται για το θάνατο αθώων και μάλιστα παιδιών συμπεριφέρονται όπως τον Ηρώδη και όπως τον Κάϊν που δολοφόνησε ακόμη και τον αδελφό του τον Άβελ.\n\nΤα μεγαλύτερα κακά μπορούν να μας τα κάνουν αυτοί που έχουν κάθε μορφή δύναμης και εξουσίας και βρίσκονται μακριά από το Θεό. Mας κάνουν να υποφέρουμε, αλλά στο τέλος με τη κακία τους τιμωρούν περισσότερο τους εαυτούς τους μέχρι που να πεθάνουν για να ησυχάσουμε (οι γονείς του Ιησού επέστρεψαν από την Αίγυπτο όταν οι ζητούντες την ψυχή του «παιδίου» πέθαναν).",
    "Κεντρική Ομιλία του Γ.Γ. Απόδημου Ελληνισμού και Δημόσιας Διπλωματίας στο 19ο Φεστιβάλ Αφρικανικού Πολιτισμού": "Την προσήλωση της Ελλάδας στην πολύπλευρη και συστηματική ανάπτυξη των σχέσεών της με χώρες της Αφρικανικής ηπείρου και στους στενούς δεσμούς που αναπτύσσει με αυτές, ειδικά τα τελευταία χρόνια, καθώς και στον ρόλο και τη συνεισφορά της ελληνικής Ομογένειας, αναφέρθηκε ο Γενικός Γραμματέας Αποδήμου Ελληνισμού και Δημόσιας Διπλωματίας, κ. Ιωάννης Χρυσουλάκης, απευθυνόμενος ως κεντρικός ομιλητής στο 19ο Φεστιβάλ Αφρικανικού Πολιτισμού που διοργανώθηκε στην Πρεσβευτική κατοικία της Νοτίου Αφρικής στην Αθήνα, στις 24 και 25 Σεπτεμβρίου.\n\nΟ κ. Χρυσουλάκης αναφέρθηκε στους ιστορικούς δεσμούς της Ελλάδας με την Αφρικανική ήπειρο και τον ρόλο «γέφυρας» συνδεσιμότητας της Μεσογείου στο παρελθόν αλλά και σήμερα. Τα τελευταία χρόνια, τόνισε, η ελληνική κυβέρνηση έχει αναλάβει συστηματικές προσπάθειες για τη δημιουργία στενότερων σχέσεων με την Αφρικανική ήπειρο, αναγνωρίζοντας παράλληλα τις τεράστιες δυνατότητες και τον δυναμισμό της. Απέναντι δε στις υφιστάμενες προσκλήσεις, ιδίως εκείνων που συνδέονται με την επισιτιστική ασφάλεια, την κλιματική κρίση, την δημόσια υγεία και άλλες αναπτυξιακές ανάγκες των αφρικανικών εθνών (που επιδεινώθηκαν πρόσφατα από τον πόλεμο στην Ουκρανία), η Ελλάδα στηρίζει την οικονομική ανάπτυξη, την πολιτική σταθερότητα και την προαγωγή των Ανθρωπίνων Δικαιωμάτων στις χώρες της Αφρικανικής ηπείρου. Σε πολυμερές επίπεδο, Η Ελλάδα παραμένει σταθερός υποστηρικτής της ενίσχυσης των σχέσεων της ΕΕ με την Αφρικανική ήπειρο. Σε διμερές επίπεδο, η ενεργή παρουσία της ελληνικής διπλωματίας στην Αφρικανική ήπειρο, ιδιαίτερα κατά τα τελευταία έτη, το άνοιγμα περισσότερων Πρεσβειών και διπλωματικών Αρχών εκεί, η οργάνωση επισκέψεων υψηλού επιπέδου, η συστηματική δωρεά εκατομμυρίων δόσεων εμβολίων και η χρηματοδότηση πολλών αναπτυξιακών έργων και προγραμμάτων σε πολλές περιοχές της ηπείρου, αντικατοπτρίζουν το ενδιαφέρον και τη δέσμευσή της Ελλάδας για την Αφρική. Σημαντικός είναι επίσης ο ρόλος του Ελληνορθόδοξου Πατριαρχείου Αλεξανδρείας και πάσης Αφρικής στην Αλεξάνδρεια της Αιγύπτου με ιστορία δύο χιλιάδων ετών στην Αίγυπτο και στην Αφρικανική ήπειρο.\n\nΟ κ. Χρυσουλάκης αναφέρθηκε, επίσης, στον σημαίνοντα ρόλο των ελληνικών Κοινοτήτων στην Αφρική για την κοινωνική και οικονομική ανάπτυξη κρατών που τις φιλοξενούν και την προώθηση της αμοιβαίας φιλίας και συνεργασίας. Χαρακτηριστικά αναφέρθηκε στην εμβληματική συμβολή του Γιώργου Μπίζου, ένθερμου προασπιστή των ανθρωπίνων δικαιωμάτων και στενού φίλου και νομικού υπερασπιστή του Nelson Mandela, ο οποίος αντιτάχθηκε στο καθεστώς του απαρτχάιντ και συνέβαλε στη διαμόρφωση του νέου Συντάγματος της Νότιας Αφρικής. Σημείωσε, επίσης, την πρωτοβουλία της Γενικής Γραμματείας για την προβολή, για πρώτη φορά στην Ελλάδα, του ντοκιμαντέρ “George Bizos Icon” στο Φεστιβάλ ντοκιμαντέρ «Πέρα από τα Σύνορα» στο Καστελόριζο τον Αύγουστο τ.ε., με την συμμετοχή εκπροσώπων της Πρεσβείας της Νοτίου Αφρικής και του Nelson Mandela Foundation. Η προβολή του ντοκιμαντέρ, υπενθύμισε από το ακριτικό Καστελόριζο στην εσχατιά της Ευρώπης, τις διαχρονικές και οικουμενικές αξίες της Δημοκρατίας, εν μέσω μάλιστα αυξανόμενων και συνεχιζόμενων απειλών που επιδιώκουν να υπονομεύσουν, να περιορίσουν ή να επαναπροσδιορίσουν αυτές τις αξίες, μέσα από νέα τείχη αυταρχισμού, εθνικισμού, ιστορικού αναθεωρητισμού και μισαλλοδοξίας.\n\nΣτις συμμετέχουσες χώρες στο 19ο Φεστιβάλ Αφρικανικού Πολιτισμού περιλαμβάνονταν η Αίγυπτος, Αλγερία, Γκάμπια, Γκάνα, Ακτή του Ελεφαντοστού, Ζάμπια, Ζιμπάμπουε, Κένυα, Λ.Δ. Κονγκό, Λιβύη, Μαδαγασκάρη, Μαρόκο, Ν. Αφρική, Νιγηρία, Ουγκάντα, Σενεγάλη, Σεϋχέλλες, Σουδάν και Τανζανία.",
    "": "",
    "Ο πληθωρισμός τροφίμων σε υψηλά επίπεδα": "Επιμένουν οι ανατιμήσεις σε βασικά τρόφιμα, με πληθώρα χωρών, ανεξαρτήτως του βιοτικού επιπέδου, να βρίσκονται υπό πίεση. Σε σύγκριση με τον Σεπτέμβριο του 2021, οι τιμές σιταριού, καλαμποκιού και ρυζιού έχουν αυξηθεί κατά 17%, 29% και 6% αντίστοιχα, σύμφωνα με δεδομένα της Παγκόσμιας Τράπεζας.\n\nΟ πόλεμος στην Ουκρανία έχει επηρεάσει σημαντικά τα routes του παγκόσμιου εμπορίου, την παραγωγή αλλά και την κατανάλωση. Εκτιμάται ότι η επίδρασή του θα παραμείνει εμφανής μέσω των πληθωριστικών πιέσεων έως και τα τέλη του 2024. Μάλιστα, ο αριθμός των ανθρώπων που αντιμετωπίζουν επισιτιστική κρίση αναμένεται να αγγίξει τα 205,1 εκατ.\n\nΟι επιπτώσεις του πληθωρισμού είναι εμφανείς εντονότερα σε χώρες της Αφρικής, της Μέσης Ανατολής, της Λατινικής Αμερικής και της Ευρώπης. Μάλιστα, στην κατάταξη των χωρών που έχουν σημειώσει τις μεγαλύτερες αυξήσεις στις τιμές τροφίμων συγκαταλέγονται η Ζιμπάμπουε, η Αιθιοπία και η Ρουάντα.\n\nΤην ίδια ώρα, οι κυρώσεις και οι περιορισμοί που έχουν επιβληθεί από την αρχή του πολέμου δυσχεραίνουν σε ορισμένες περιπτώσεις την κατάσταση. Σύμφωνα με δεδομένα από τις 15 Σεπτεμβρίου 2022, υπογραμμίζει η Παγκόσμια Τράπεζα, 21 χώρες έχουν επιβάλει απαγόρευση εξαγωγών σε 30 κατηγορίες τροφίμων, ενώ έξι χώρες έχουν λάβει περιοριστικά μέτρα όσον αφορά τις εξαγωγές.",
    "Εορτολόγιο: Τι γιορτή είναι σήμερα, Τετάρτη 31 Αυγούστου": "Εορτολόγιο: Σήμερα, Τετάρτη 31 Αυγούστου 2022, είναι Ανάμνησις της καταθέσεως της Αγίας Ζώνης της υπεραγίας Θεοτόκου, Των εν Νικομηδεία αγίων Μαρτύρων.\n\nΔεν γιορτάζει κάποιο γνωστό όνομα*\n\nΓεγονότα στις 31 Αυγούστου\n\n1056 Τερματίζεται η Μακεδονική Δυναστεία με το θάνατο της Αυτοκράτειρας Θεοδώρας του Βυζαντίου χωρίς να αφήσει παιδιά.\n\n1788 Ο Λάμπρος Κατσώνης καταναυμαχεί και τρέπει σε φυγή τουρκική μοίρα κοντά στην Κάρπαθο.\n\n1866 Κρητική Επανάσταση του 1866: Σφακιανοί και Αποκορωνιώτες επαναστάτες πολιορκούν τους Αιγυπτίους στις Βρύσες Χανίων και υποχρεώνουν τελικά τον σμαήλ Πασά σε συνθηκολόγηση.\n\n1876 Εκδιώκεται ο Σουλτάνος της Τουρκίας, Μουράτ Ε΄ εξαιτίας διανοητικού προβλήματος. Τον διαδέχεται ο αδερφός του, Αμπντούλ Χαμίτ Β΄.\n\n1886 Από σεισμό στο Τσάρλεστον της Νότιας Καρολίνας σκοτώνονται 100 άνθρωποι.\n\n1897 Ο Τόμας Έντισον κατοχυρώνει την εφεύρεση κινητοσκόπιο, τον πρώτο προβολέα κινηματογράφου.\n\n1907 Υπογράφεται μεταξύ Αγγλίας και Ρωσίας συμφωνία με την οποία ολοκληρώνεται η Τριπλή Συνεννόηση\n\n1913 Ιδρύεται η ποδοσφαιρική ομάδα Αϊντχόφεν στην ομώνυμη πόλη της Ολλανδίας.\n\n1922 Μικρασιατική Εκστρατεία: Η ελληνική 11η Μεραρχία, αφού κυκλώνεται στην περιοχή των Μουδανιών, παραδίδεται στους Τούρκους. Καταστροφή της Σμύρνης: Οι Τούρκοι συνεχίζουν πυρπολήσεις στις ελληνικές και αρμενικές συνοικίες της Σμύρνης.\n\n1923 Συνεπεία επεισοδίου παρά τα αλβανικά σύνορα (φόνος Ιταλών αξιωματικών της επιτροπής χάραξης των ελληνο\n\n1932 Με υπουργική απόφαση στην Ελλάδα επαναφέρεται η παλιά ώρα, αντί της θερινής.\n\n1955 Παρουσιάζεται το πρώτο ηλιακό αυτοκίνητο από τον Γουίλιαμ Γκομπ της εταιρείας Τζένεραλ Μότορς.\n\n1957 Η Μαλαισία γίνεται ανεξάρτητη από το Ηνωμένο Βασίλειο.\n\n1959 Ιδρύεται ανεξάρτητη πατρίδα από την ΕΤΑ, βασισμένη στις μαρξιστικές αρχές στις βόρειες επαρχίες της Ισπανίας.\n\n1961 Παραδίδεται στον υπουργό Συγκοινωνιών ο πρώτος ελληνικός Κώδικας Οδικής Κυκλοφορίας.\n\n1961 Ψηφίζεται το νομοσχέδιο με το οποίο επικυρώνεται η συμμετοχή της Ελλάδας στον Ο.Ο.Σ.Α.\n\n1962 Τα νησιά Τρινιντάντ και Τομπάγκο γίνονται ανεξάρτητο κράτος.\n\n1968 Σεισμός μεγέθους 7,4 βαθμών της κλίμακας Ρίχτερ έχει αποτέλεσμα να χάσουν τη ζωη τους 12.000 άτομα στο βορειανατολικό Ιράν.\n\n1971 Ο Ντέιβ Σκοτ γίνεται ο πρώτος άνθρωπος που οδηγεί αυτοκίνητο στη Σελήνη.\n\n1980 Ιδρύεται το εργατικό συνδικάτο Αλληλεγγύη στην Πολωνία.\n\n1986 Σε μετωπική σύγκρουση του σοβιετικού επιβατηγού πλοίου \"Ναύαρχος Ναχίμοφ\" με το φορτηγό \"Πιοτρ Βάσεφ\" στη Μαύρη Θάλασσα χάνουν τη ζωή τους 423 άνθρωποι (1η Σεπτεμβρίου ώρα Ρωσίας).\n\n1991 Η Κιργισία κηρύττει την ανεξαρτησία της από τη Σοβιετική Ένωση.\n\n1992 Τερματίζεται η μαρξιστική διακυβέρνηση στο Κονγκό (Μπραζαβίλ). Πρόεδρος ορκίζεται ο Πασκάλ Λιζούμπα.\n\n1994 Ο ΙRA (Ιρλανδικός Δημοκρατικός Στρατός) κηρύττει κατάπαυση του πυρός για πρώτη φορά στα 25 χρόνια ζωής του.\n\n1994 Αποσύρονται από τη Γερμανία, έπειτα από 50 χρόνια, τα τελευταία ρωσικά στρατεύματα.\n\n1995 Από συντριβή αεροσκάφους τύπου Αντόνοφ της κρατικής εταιρείας του Μαλί, πάνω σε τοίχο κτιρίου στη Θέρμη Θεσσαλονίκης, σκοτώνονται και οι 6 αξιωματικοί του Μαλί που επιβαίνουν σ’ αυτό (προσπαθούσε να προσγειωθεί στο αεροδρόμιο \"Μακεδονία\" εξαιτίας απώλειας καυσίμων).\n\n1999 Υπογράφεται συμφωνία εκεχειρίας στη Λουσάκα από τους αντάρτες στο Κονγκό (θα εγκατασταθεί δύναμη του ΟΗΕ στη χώρα αφού αποχωρήσουν όλα τα ξένα στρατεύματα της Ουγκάντας, Ζιμπάμπουε, Ρουάντας, Αγκόλας και Ναμίμπιας).\n\n1999 Από συντριβή αεροσκάφους Μπόινγκ στο Μπουένος Άιρες της Αργεντινής, σκοτώνονται 80 από τους 103 επιβάτες (η χειρότερη αεροπορική τραγωδία στην ιστορία της Αργεντινής).\n\n1999 Ο νεότερος γκραντ μάστερ στο σκάκι στον κόσμο γίνεται ο Βρετανός Ντέιβιντ Χάουελ, 8, που καταφέρνει να νικήσει το Βρετανό πρωταθλητή κόσμου.\n\n2002 Τίθεται σε τροχιά ο πρώτος δορυφόρος Κύπρου\n\n2004 Πραγματοποιείται με επιτυχία η πρώτη μεταμόσχευση αστραγάλου στην Ευρώπη από τον Ιταλό χειρουργό Σάντρο Τζανίνι στο ραλίστα Σιλβάνο Μπόρντον.\n\n2005 Από πανικό σε γέφυρα στη Βαγδάτη χάνουν τη ζωή τους 1.199 άνθρωποι.\n\nΟι πιο πρόσφατες Ειδήσεις\n\n\n\nΔιαβάστε πρώτοι τις Ειδήσεις για ό,τι συμβαίνει τώρα στην Ελλάδα και τον Κόσμο στο thetoc.gr",
    "Χαρακόπουλος στην Καρλσρούη: Καταδίκη της βάρβαρης τουρκικής απόφασης για Γενοκτονία της Μνήμης": "«Είναι ιδιαίτερη η ικανοποίησή μας για την απήχηση που είχε η καμπάνια μας για την Αγία Σοφία στο πλαίσιο της Γενικής Συνέλευσης του Παγκοσμίου Συμβουλίου Εκκλησιών στην Καρλσρούη, καθώς σε αυτήν προσήλθαν σημαντικές προσωπικότητες από διάφορες Εκκλησίες. Είχαμε και εδώ την ευκαιρία να διαδώσουμε το μήνυμα για την ανάγκη ομόθυμης καταδίκης της βάρβαρης τουρκικής απόφασης για τη μετατροπή της Αγίας Σοφίας και άλλων χριστιανικών ναών σε τζαμιά. Ένα οργανωμένο σχέδιο που στόχο έχει, μετά τη Γενοκτονία των Χριστιανών της Ανατολής (Αρμενίων, Ελλήνων και Ασσυρίων), τη Γενοκτονία της Μνήμης. Και ο λόγος μας νομίζω βρήκε ευήκοα ώτα, κρίνοντας και από την αμέριστη συμπαράσταση που προσέφερε, με την δημόσια τοποθέτησή του, στην εκστρατεία αφύπνισης της διεθνούς κοινής γνώμης, ο Γενικός Γραμματέας του Παγκοσμίου Συμβουλίου Εκκλησιών, π. Ioan Sauca».\n\nΤα παραπάνω τόνισε ο Γενικός Γραμματέας της Διακοινοβουλευτικής Συνέλευσης Ορθοδοξίας (ΔΣΟ), Μέλος της Βουλής των Ελλήνων, δρ Μάξιμος Χαρακόπουλος μετά το πέρας των επαφών που είχε στην Καρλσρούη, στο πλαίσιο της 11ης Γενικής Συνέλευσης του Παγκοσμίου Συμβουλίου Εκκλησιών, όπου παρουσιάστηκε ο Τόμος «Αγία Σοφία: Οι Ναοί της Αγίας της του Θεού Σοφίας ανά τον κόσμο».\n\nΙεραποστολικό έργο\n\nΟ Μάξιμος Χαρακόπουλος, μαζί με τον βουλευτή του Ρουμανικού Κοινοβουλίου κ. Ion Vulpescu, και τον βουλευτή της Κυπριακής Βουλής κ. Μαρίνο Μουσιούτα, συνοδευόμενοι από τον Γενικό Πρόξενο της Ελλάδος στη Στουτγάρδη κ. Συμεών Λιναρδάκη, παρέστησαν στη Λειτουργία, που χοροστάτησε ο Γέρων Μητροπολίτης Χαλκηδόνος κ. Εμμανουήλ με εκπρόσωπους των Ορθόδοξων αποστολών στο Παγκόσμιο Συμβούλιο Εκκλησιών που διεξήχθη στη γερμανική πόλη.\n\nΑκολούθως, ο επικεφαλής της ΔΣΟ αντήλλαξε απόψεις για τις εργασίες του Παγκοσμίου Συμβουλίου Εκκλησιών με τον επικεφαλής της αντιπροσωπείας της Εκκλησίας της Ελλάδος, μητροπολίτη Νέας Ιωνίας κ. Γαβριήλ, ο οποίος χαρακτήρισε σημαντικό το γεγονός ότι παρουσιάστηκε ο Τόμος της ΔΣΟ για τις Αγίες Σοφίες στο πλαίσιο της Γενικής Συνέλευσης του Παγκοσμίου Συμβουλίου Εκκλησιών.\n\nΕπίσης, ο Μάξιμος Χαρακόπουλος ενημερώθηκε από την αντιπροσωπεία του Πατριαρχείου Αλεξανδρείας, υπό τον Μητροπολίτη Ζιμπάμπουε κ. Σεραφείμ, για το ιεραποστολικό έργο που διεξάγει το δευτερόθρονο Πατριαρχείο στη Μαύρη Ήπειρο και τους συνεχάρη για τα αποτελέσματα των προσπαθειών τους, που επιτυγχάνονται υπό δυσχερείς συνθήκες. Μάλιστα, οι Ορθόδοξοι Αφρικανοί, στο πρόσωπο του Έλληνα βουλευτή, εξέφρασαν τις ευχαριστήριες τους προς τον Ορθόδοξο ελληνικό λαό για την συμβολή του στον ευαγγελισμό των λαών της Αφρικής με τη στήριξη της ιεραποστολής.\n\nΕπιπλέον, ο Έλληνας βουλευτής με τον βουλευτή της Κυπριακής Βουλής κ. Μαρίνο Μουσιούτα προσέφεραν στον εκπρόσωπο του Οικουμενικού Πατριαρχείου, Γέροντα Μητροπολίτη Χαλκηδόνος κ. Εμμανουήλ, αναμνηστικό με κλάδο ελαίας, σύμβολο ειρηνικής συνύπαρξης, για τις προσπάθειες που το Οικουμενικό Πατριαρχείο καταβάλλει διαχρονικά για την ενότητα των Ορθοδόξων στον διαθρησκειακό διάλογο.\n\nΟ επικεφαλής της ΔΣΟ στη δήλωσή του σημείωσε ότι «στις επαφές με εκπροσώπους των Εκκλησιών, υπογραμμίσαμε σε όλους τους τόνους, τη θέση μας για την αποκατάσταση της ειρήνης, της διεθνούς νομιμότητας, και την ανάγκη συμβολής των Εκκλησιών στην ανεύρεση κοινού τόπου συνεννόησης. Και ομολογώ ότι μας χαροποίησε το σφρίγος που συνεχίζει να δείχνει η οικουμενική Ορθοδοξία, η οποία εκπροσωπήθηκε εδώ στην Καρλσρούη, και ιδιαίτερα οι αντιπρόσωποι από τις περιοχές που εργάζονται, σιωπηρά αλλά τόσο γόνιμα, οι ιεραποστολές».\n\nΦωτ. 1. Ο κ. Μάξιμος Χαρακόπουλος με τον επικεφαλής της Εκκλησίας της Ελλάδος στο Παγκόσμιο Συμβούλιο Εκκλησιών, μητροπολίτη Νέας Ιωνίας κ. Γαβριήλ.\n\nΦωτ. 2. Ο ΓΓ της ΔΣΟ με μέλη του Πατριαρχείου Αλεξανδρείας και τον Μητροπολίτη Ζιμπάμπουε κ. Σεραφείμ.\n\nΦωτ. 3. Ο κ. Μάξιμος Χαρακόπουλος με τον Γέροντα Μητροπολίτη Χαλκηδόνος κ. Εμμανουήλ και τον Γενικό Πρόξενο της Ελλάδος στη Στουτγάρδη κ. Συμεών Λιναρδάκη.\n\nΦωτ. 4. Ο επικεφαλής της ΔΣΟ κ. Μάξιμος Χαρακόπουλος και ο βουλευτής της Κυπριακής Βουλής κ. Μαρίνος Μουσιούτας προσφέρουν αναμνηστικό στο εκπρόσωπο του Οικουμενικού Πατριαρχείου, μητροπολίτη κ. Εμμανουήλ.\n\nΦωτ. 5. Η υπό τον Μάξιμο Χαρακόπουλο αντιπροσωπεία της ΔΣΟ εκκλησιάστηκε στην λειτουργία, στην οποία συμμετείχαν οι εκπρόσωποι των Ορθόδοξων αποστολών στην Καρλσρούη.",
    "Ούτε τώρα το χατ-τρικ για τον Σαλάχ με την Αίγυπτο! (vids)": "Ευκαιρία για να ανακτήσει την χαμένη του ψυχολογία βρήκε ο Μοχάμεντ Σαλάχ στο φιλικό της Αιγύπτου με τον Νίγηρα, με τον επιθετικό της Λίβερπουλ να κάνει το 1-0 στο 43ο λεπτό και εν συνεχεία να σημειώνει δεύτερο γκολ στο 55’, πράγμα που σήμαινε πως απέμεναν 35 λεπτά, για να «γράψει» ιστορία.\n\nΤο δεύτερο προήλθε από το σημείο του πέναλτι, αλλά έκτοτε, ο Αιγύπτιος δεν κατάφερε να βρει δίχτυα εκ νέου και κάπως έτσι, έχασε ακόμη μία ευκαιρία, για να σημειώσει τρία τέρματα με την χώρα του, μετά από 9 χρόνια.\n\nEgypt 🇪🇬 lead Niger 🇳🇪 1-0 courtesy of this goal by Mo Salah pic.twitter.com/ETagoNS6aI\n\n— Eric Njiru (@EricNjiiru) September 23, 2022\n\nΗ τελευταία άλλωστε, χρονολογείται τον Ιούνιο του 2013, στα προκριματικά του Κυπέλλου Εθνών Αφρικής, απέναντι στη Ζιμπάμπουε, η οποία αποτελεί και τη μοναδική φορά που πέτυχε χατ-τρικ με την Αίγυπτο, είτε σε επίσημο, είτε σε ανεπίσημο ματς.\n\nMohamed Salah converts his penalty to give him his 2nd goal of the night🤩pic.twitter.com/fJjZVKa7qJ\n\n— Salah Central (@SalahCentral) September 23, 2022\n\nΔημήτρης Μανάκος\n\nnews.\n\n\n\nhttps://freegossip.gr/\n\nShare this: Tweet\n\n\n\n",
    "Η ακραία πείνα αυξήθηκε κατά 126% από το 2016 λόγω κλιματικής αλλαγής": "Σύμφωνα με την βρετανική Oxfam οι χώρες που ευθύνονται λιγότερο για την κλιματική κρίση είναι αυτές που υποφέρουν από αυτήν σημειώνοντας πως οι χώρες της G20 ευθύνονται για περισσότερα από τα τρία τέταρτα των παγκόσμιων εκπομπών άνθρακα.\n\nΑκραίες ξηρασίες, καταστροφικές πλημμύρες, ερημοποίηση: σε έξι χρόνια η «οξεία πείνα» υπερδιπλασιάστηκε στις χώρες που είναι οι περισσότερο εκτεθειμένες στις κλιματικές καταστροφές, σύμφωνα με την μη κυβερνητική οργάνωση Oxfam, η οποία κάλεσε τις βιομηχανικές χώρες να μειώσουν μαζικά τις εκπομπές τους αερίων που προκαλούν το φαινόμενο του θερμοκηπίου και να επανορθώσουν για τις ζημιές που έχουν προκληθεί.\n\nΣε έκθεσή της που δόθηκε σήμερα στη δημοσιότητα, η Oxfam αποτιμά ότι η οξεία πείνα αυξήθηκε κατά 123% από το 2016 σε δέκα χώρες που βρίσκονται ανάμεσα στις πιο εκτεθειμένες στους κλιματικούς κινδύνους.\n\nΣτις χώρες αυτές, Σομαλία, Αϊτή, Τζιμπουτί, Κένυα, Νίγηρας, Αφγανιστάν, Γουατεμάλα, Μαδαγασκάρη, Μπουρκίνα Φάσο και Ζιμπάμπουε, 48 εκατομμύρια άνθρωποι υποφέρουν από οξεία διατροφική ανασφάλεια και χρειάζονται επειγόντως βοήθεια για να επιβιώσουν. Δεκαοκτώ εκατομμύρια από αυτούς θεωρούνται μάλιστα ότι βρίσκονται στα πρόθυρα του λιμού.\n\nΜολονότι οι συγκρούσεις και οι οικονομικές κρίσεις παραμένουν οι βασικοί υπεύθυνοι της πείνας, «τα ακραία καιρικά φαινόμενα, τα οποία είναι ολοένα και περισσότερα και βίαια, μειώνουν και αυτά την ικανότητα των φτωχών πληθυσμών να αντιμετωπίσουν την πείνα και να αντεπεξέλθουν στα μελλοντικά σοκ», υπογραμμίζει η ΜΚΟ.\n\nΗ Σομαλία, η οποία είναι μία από τις λιγότερο καλά προετοιμασμένες χώρες για την αντιμετώπιση της κλιματικής έκτακτης ανάγκης, αντιμετωπίζει για παράδειγμα την χειρότερη ξηρασία στην ιστορία της και ένα εκατομμύριο άνθρωποι έχουν ήδη εγκαταλείψει τις εστίες τους σε αυτή. Στη Γουατεμάλα, η έλλειψη νερού έχει επίσης προκαλέσει την απώλεια του 80% της σοδειάς καλαμποκιού και αποδεκατίσει τις φυτείες καφέ, οδηγώντας πολλούς κατοίκους να εγκαταλείψουν τη χώρα.\n\nΓια την Oxfam το γεγονός ότι οι χώρες που ευθύνονται λιγότερο για την κλιματική κρίση είναι αυτές που υποφέρουν από αυτήν περισσότερο «είναι μια κραυγαλέα απόδειξη της ύπαρξης παγκόσμιων ανισοτήτων». Οι βιομηχανικές χώρες και κυρίως αυτές της G20 «ευθύνονται για περισσότερα από τα τρία τέταρτα των παγκόσμιων εκπομπών άνθρακα», ενώ αυτές οι δέκα πιο ευάλωτες δεν εκπέμπουν παρά όλες μαζί ένα 0,13%, υπογραμμίζει η ΜΚΟ. «Σε λιγότερο από 18 μέρες, τα κέρδη των επιχειρήσεων ορυκτών καυσίμων θα αρκούσαν για να χρηματοδοτήσουν το σύνολο των εκκλήσεων για ανθρωπιστική βοήθεια του ΟΗΕ για το 2022», που ανέρχεται σε 49 δισ. δολάρια, σημειώνει η οργάνωση.\n\nΣτην Γενική Συνέλευση του ΟΗΕ για το 2022, η οποία άρχισε την Τρίτη, και στην COP27, η οποία προβλέπεται να διεξαχθεί τον Νοέμβριο, οι παγκόσμιοι ηγέτες οφείλουν να δεσμευτούν για τη μαζική μείωση των εκπομπών τους και «να προσφέρουν αποζημίωση στις περισσότερο πληγείσες χώρες για τις ζημιές» που υφίστανται, προσθέτει. Η διαγραφή του χρέους των ευάλωτων αυτών χωρών θα τους επέτρεπε επίσης να επενδύσουν στην καταπολέμηση της κλιματικής έκτακτης ανάγκης.",
    "Σάρωσε ξανά ο Τάσος Δούσης στο Open - Το επεισόδιο των «Εικόνων» σε επανάληψη που κέρδισε στην τηλεθέαση": "Οι «Εικόνες» συνεχίζουν κανονικά να προβάλλονται μέσα από το Open και τα υπέροχα στιγμιότυπα που μας μεταφέρει ο Τάσος Δούσης συνεχίζουν να μαγεύουν το κοινό ακόμη και σε επανάληψη, κάτι που συνέβη και χθες (25/9) με το επεισόδιο στο Κέιπ Τάουν.\n\nΟ εκδότης και παρουσιαστής μας ξενάγησε στο Ακρωτήριο της Καλής Ελπίδας, εκεί όπου ο Ινδικός συναντά τον Ατλαντικό ωκεανό και εξερευνούν τον φάρο Κέιπ Πόιντ με τη θέα που κόβει την ανάσα.\n\nPGRpdiBzdHlsZT0iIiBjbGFzcz0ibWFpbl9iYW5uZXIgdmlzaWJsZS1zbSB2aXNpYmxlLXhzIj4KCQkJPHNjcmlwdCBhc3luYyBzcmM9Ii8vcGFnZWFkMi5nb29nbGVzeW5kaWNhdGlvbi5jb20vcGFnZWFkL2pzL2Fkc2J5Z29vZ2xlLmpzIj48L3NjcmlwdD4NCjwhLS0gQXRoZW5zX0FydGljbGVfSW5saW5lX01vYmlsZSAtLT4NCjxpbnMgY2xhc3M9ImFkc2J5Z29vZ2xlIg0KICAgICBzdHlsZT0iZGlzcGxheTppbmxpbmUtYmxvY2s7d2lkdGg6MzAwcHg7aGVpZ2h0OjI1MHB4Ig0KICAgICBkYXRhLWFkLWNsaWVudD0iY2EtcHViLTU5MzcxNDc4NDM1NzA1MjQiDQogICAgIGRhdGEtYWQtc2xvdD0iMTQ1MTc0MDQ4NiI+PC9pbnM+DQo8c2NyaXB0Pg0KKGFkc2J5Z29vZ2xlID0gd2luZG93LmFkc2J5Z29vZ2xlIHx8IFtdKS5wdXNoKHt9KTsNCjwvc2NyaXB0PgkJCTwvZGl2Pg==\n\nΑκόμα, οι «Εικόνες», επισκέφθηκαν τη ριβιέρα του Κέιπ Τάουν και στο κοσμοπολίτικο Καμπς Μπέι, το Χόουτς Μπέι, όπου τάισαν φώκιες στο στόμα, και το Σίμον, την έδρα των φασαριόζων πιγκουίνων του Κέιπ Τάουν!\n\nΜας ξενάγησαν ακόμα, στην περίφημη Λονγκ Στριτ για απίθανη βραδινή διασκέδαση και απόλαυσαν την οινογευσία σε ένα πέτρινο οινοποιείο της περιοχής.\n\nPGRpdiBzdHlsZT0iIiBjbGFzcz0ibWFpbl9iYW5uZXIiPgoJCQk8ZGl2IGlkPSJFTkdBR0VZQV9XSURHRVRfMTYzMDEwIj48L2Rpdj4NCjxzY3JpcHQgZGF0YS1jZmFzeW5jPSJmYWxzZSI+DQooZnVuY3Rpb24oRSxuLEcsQSxnLFksYSl7RVsnRW5nYWdleWFPYmplY3QnXT1nO0VbZ109RVtnXXx8ZnVuY3Rpb24oKXsgKEVbZ10ucT1FW2ddLnF8fFtdKS5wdXNoKGFyZ3VtZW50cyl9LEVbZ10ubD0xKm5ldyBEYXRlKCk7WT1uLmNyZWF0ZUVsZW1lbnQoRyksIGE9bi5nZXRFbGVtZW50c0J5VGFnTmFtZShHKVswXTtZLmFzeW5jPTE7WS5zcmM9QTthLnBhcmVudE5vZGUuaW5zZXJ0QmVmb3JlKFksYSl9KSh3aW5kb3csZG9jdW1lbnQsJ3NjcmlwdCcsJy8vd2lkZ2V0LmVuZ2FnZXlhLmNvbS9lbmdhZ2V5YV9sb2FkZXIuanMnLCdfX2VuZ1dpZGdldCcpOw0KX19lbmdXaWRnZXQoJ2NyZWF0ZVdpZGdldCcsDQp7d3dlaTonRU5HQUdFWUFfV0lER0VUXzE2MzAxMCcscHViaWQ6MTgwMTYxLHdlYmlkOjE2NTIzOSx3aWQ6MTYzMDEwfSk7DQo8L3NjcmlwdD4JCQk8L2Rpdj4=\n\nΠαρόλο που η εκπομπή έπαιξε σε επανάληψη, κατάφερε να κάνει εντυπωσιακά ποσοστά τηλεθέασης. Συγκεκριμένα, οι «Εικόνες» σημείωσαν στο δυναμικό κοινό κατά μέσο όρο 11,9%, ενώ σε τέταρτο έφτασαν μέχρι και το 13,9 (11,3 - 13,9 - 11,0 - 11,3) και κατέκτησαν την πρωτιά στην ζώνη 17:45 με 18:45, ενώ ήταν το πιο δυνατό πρόγραμμα του Open για την Κυριακή 25/9.\n\nΗ τηλεθέαση της Κυριακής (25/9)\n\nΝωρίς το πρωί\n\nMega: Mega Σαββατοκύριακο 14,0\n\nOpen: Τώρα Μαζί 8,2\n\nΣΚΑΙ: Καλημέρα 9,4\n\nΑΝΤ1: Στούντιο με θέα 12,2\n\nALPHA: Θα σε δω στο πλοίο 6,9\n\nΕΡΤ: Σαββατοκύριακο από τις 6 4,3\n\nΠρωινή ζώνη\n\nΣΚΑΪ: Οι Δεκατιανοί 6,9\n\nMega: Χαμογέλα και πάλι 16,4\n\nALPHA: Σαββατοκύριακο με τον Μάνεση 16,2\n\nOpen: Open Weekend 6,4\n\nSTAR: Πέππα το γουρουνάκι 6,7\n\nΑΝΤ1: Υγεία πάνω από όλα 3,8\n\nΜεσημεριανή ζώνη\n\nΣΚΑΙ: Γεια Σου 7,4\n\nSTAR: Τα φιλαράκια 12,0\n\nALPHA: Kitchen Lab (Ε) 11,2\n\nALPHA: Καλύτερα δε γίνεται 18,8\n\nMEGA: Μαρία η άσχημη (Ε) 7,5\n\nΑπογευματινή ζώνη\n\nΑΝΤ1: Ποιος Παπαδόπουλος (Ε) 8,6\n\nΣΚΑΙ: Happy traveller (Ε) 5,9\n\nMEGA: Σαββατογεννημένες 9,3\n\nOPEN: Εικόνες (Ε) 11,9\n\nALPHA: Το σόι σου 8,6\n\nStar: Κακιά πεθερά 9.8\n\nΔελτία ειδήσεων\n\nΑΝΤ1: News, 12,8\n\nALPHA: Νews, 17,5\n\nΣΚΑΙ: News, 9,2\n\nSTAR: News 8,6\n\nOPEN: News, 7,6\n\nMega: News, 9,6\n\nΕΡΤ: News, 3,0\n\nPrime time\n\nALPHA: Μην αρχίζεις τη μουρμούρα 18,6\n\nOPEN: Το Κόκκινο Ποτάμι 2,2\n\nOPEN: Λάβα 5,8\n\nSTAR: Ο στρίγγλος που έγινε αρνάκι 7,3\n\nMega: Γη της Ελιάς 16,3\n\nΑΝΤ1: Παγιδευμένοι (Ε) 8.0\n\nΣΚΑΙ: Εχθρός προ των πυλών\n\nΕΡΤ: Κι όμως είμαι ακόμα εδώ 3,6\n\nALPHA: Σασμός 29,0\n\nLate night",
    "Τα ταξίδια της βασίλισσας Ελισάβετ που έμειναν στην ιστορία": "Ο ιδιαίτερος συμβολισμός της επίσκεψης της βασίλισσας Ελισάβετ Β’ επιβεβαιώθηκε συχνά κατά τη διάρκεια επίσημων ταξιδιών της.\n\nΟρισμένα από τα ταξίδια που ξεχώρισαν στη διάρκεια της πολυετούς βασιλείας της, ήταν:\n\n1964: Της γύρισαν την πλάτη στο Κεμπέκ\n\nΤα ταξίδια της Ελισάβετ Β’ στον Καναδά στιγματίστηκαν επανειλημμένως από αυτονομιστικές εξάρσεις στο Κεμπέκ. Κατά την πρώτη της επίσκεψη το 1964, τη βασίλισσα Ελισάβετ Β’ περίμενε μια φιλειρηνική ομάδα διαδηλωτών. «Μια ομάδα νεαρών, στην άκρη του πεζοδρομίου, της γύρισε την πλάτη επιδεικτικά», έγραφε το Γαλλικό Πρακτορείο (AFP). Αστυνομικοί διέλυσαν βίαια πολλές διαδηλώσεις αυτονομιστών.\n\nΤο 1990, όταν η χώρα περνούσε μια συνταγματική κρίση που συνδέθηκε με το Κεμπέκ, η βασίλισσα Ελισάβετ Β’ εκφώνησε μια παθιασμένη ομιλία της στο Κοινοβούλιο, την οποία έγραψε η ίδια και στενοί συνεργάτες της. «Εύχομαι από τα βάθη της καρδιάς μου, οι Καναδοί να ενωθούν και να μείνουν ενωμένοι, αντί να επιμένουν στις διαφορές που μπορούν μόνο να σπείρουν διχασμό», είπε μεταξύ άλλων.\n\n1965: Στο τείχος του Βερολίνου\n\nΣτις 27 Μαΐου 1965, πάνω από ένα εκατομμύριο Βερολινέζοι συγκεντρώθηκαν για να επευφημήσουν τη βασίλισσα Ελισάβετ Β’ της Βρετανίας κατά τη διάρκεια της εξάωρης επίσκεψής της στη διαιρεμένη πόλη. «Με την παρουσία της και τον ενθουσιασμό που πυροδότησε, παρά τις επανειλημμένες δηλώσεις που προέρχονταν από την άλλη πλευρά του τείχους, η βασίλισσα Ελισάβετ Β’ (της Βρετανίας) επιβεβαίωσε ότι το Δυτικό Βερολίνο ανήκει στην οικογένεια της Δύσης», έγραφε το Γαλλικό Πρακτορείο (AFP).\n\nΜπροστά στο τείχος, το αυτοκίνητο της βασίλισσας στάθηκε για περίπου τρία λεπτά. «Σε αντίθεση με άλλους επιφανείς προσκεκλημένους, η Ελισάβετ Β’ δεν άφησε τη θέση της για να ανέβει στην πλατφόρμα που θα της επέτρεπε να δει τι συνέβαινε στο Ανατολικό Βερολίνο. Δεν θα άρμοζε σε μια βασίλισσα», περιέγραψε η δημοσιογράφος του AFP.\n\nΣτη διάρκεια της ομιλίας της, δεν μιμήθηκε τον πρώην πρόεδρο των ΗΠΑ Τζον Φιτζέραλντ Κένεντι, ο οποίος φώναξε το 1962 «Είμαι ένας Βερολινέζος». Αλλά «μια βασίλισσα δεν εκφράζεται με συνθήματα», ενώ το πλήθος και οι ζητωκραυγές του δεν είχαν να ζηλέψουν σε τίποτα την αξέχαστη επίσκεψη του προέδρου Κένεντι, μετέδωσε τότε το Γαλλικό Πρακτορείο.\n\n1977: Στο Όλστερ παρά τα «προβλήματα»\n\nΤο 1977, η βασίλισσα Ελισάβετ Β’ της Βρετανίας γιόρταζε τη συμπλήρωση 25 ετών από τη στέψη της και θέλησε να επισκεφθεί τη Βόρεια Ιρλανδία, όπου μαίνονταν επί οκτώ χρόνια οι συγκρούσεις μεταξύ προτεσταντών και καθολικών.\n\nΤις ημέρες που προηγήθηκαν της άφιξής της, εμπρηστικοί μηχανισμοί προκάλεσαν εκτεταμένες καταστροφές στο Μπέλφαστ. Για την προστασία της βασίλισσας, που συνοδευόταν από τον πρίγκιπα Φίλιππο και τους δύο μικρότερους γιους τους, ένα αντιτορπιλικό του πολεμικού ναυτικού συνόδευε τη θαλαμηγό Britannia. Περισσότεροι από 32.000 αστυνομικοί και στρατιώτες είχαν κινητοποιηθεί για τη βασιλική επίσκεψη.\n\nΣτις 11 Αυγούστου, η βασίλισσα επισκέφθηκε το πανεπιστήμιο του Κολερέιν (80 χλμ βορειοδυτικά του Μπέλφαστ). Λίγο πριν από την άφιξή της, ο IRA απείλησε με τοποθέτηση βόμβας. Η βασίλισσα Ελισάβετ Β’ προσευχήθηκε για την επικράτηση της ειρήνης, προτρέποντας στην ομιλία της προτεστάντες και καθολικούς να βάλουν τέλος στην «παράλογη βία».\n\n1991: Η πρόσκληση «έκπληξη» στον Μαντέλα\n\nΤο 1991, ο Νέλσον Μαντέλα, ο οποίος είχε μόλις αποφυλακιστεί, ήταν καλεσμένος στη σύνοδο κορυφής της Κοινοπολιτείας στη Χαράρε (Ζιμπάμπουε). Τότε, απλός ηγέτης του Αφρικανικού Εθνικού Κογκρέσου, σε μια χώρα που βρισκόταν σε μεταβατική περίοδο, ο Μαντέλα δεν είχε κάποιο αξίωμα που θα του επέτρεπε να παραστεί στη δεξίωση της βασίλισσας. Η Ελισάβετ Β’ αποφάσισε όμως να παραβεί το πρωτόκολλο και να τον προσκαλέσει.\n\nΝωρίτερα, είχε ήδη εκφράσει την ικανοποίησή της για το γεγονός ότι το απαρτχάιντ «πέθαινε» στη Νότια Αφρική.\n\nΣτις αρχές της δεκαετίας του 1980, η βασίλισσα είχε υποστηρίξει διακριτικά τον καναδό πρωθυπουργό Μπράιαν Μαλρόνι, ο οποίος αγωνιζόταν για οικονομικές κυρώσεις σε βάρος της Νοτίου Αφρικής, ενώ η βρετανίδα ομόλογός του, η «Σιδηρά Κυρία» Μάργκαρετ Θάτσερ, ήταν αντίθετη.\n\nΠηγή: ΑΠΕ-ΜΠΕ",
    "Τα μπράτσα της Νικόλ Κίντμαν έγιναν αντικείμενο χλευασμού για όλους τους λάθος λόγους": "Η Νικόλ Κίντμαν είναι 55 ετών. Και μια γυναίκα τόσο διάσημη που το πρόσωπό της είναι αναγνωρίσιμο από την Καισαριανή μέχρι το Παρίσι και από τη Νέα Υόρκη μέχρι τη Ζιμπάμπουε. Το πρόσωπό της, κυρίως, είναι αντικείμενο πολλών ντροπιαστικών άρθρων που κάνουν λόγο για Botox και πλαστικές. Τα τελευταία χρόνια αντικείμενο σχολιασμού έγινε και το σώμα της είτε για τις στιλιστικέςτης επιλογές (να φορέσει ένα επώνυμο σύνολο που θυμίζει σχολή μαθήτριας) είτε για τα καλογυμνασμένα μπράτσα της. Αυτά σχολίασε η αρθογράφος του Guardian που θεωρεί υποτιμητική την προσπάθεια γυναικών να δείνχουν τα μισά τους χρόνια. Όλα ξεκίνησαν από το εξώφυλλο του περιοδικού Perfect, βασικά όλα ξεκίνησαν όταν η αρθογράφος συνειδητοποίησε ότι μάλλον πέρασε στην δεκαετία της αορατότητας. Δεν έβλεπε τον εαυτό της (γυναίκες της ηλικίας της δηλαδή) στα μπαρ και στα εστιατόρια που έβγαινε.\n\nΜε ειρωνικό ύφος η Υβόν Ρόμπερτς σχολιάζει τη φωτογράφιση της Κίντμαν στο εξώφυλλο του περιοδικού Perfect λέγοντας ότι τα νεοαποκτηθέντα μπράτσα της είναι ένα ακόμη όπλο της στον ακήρυχτο πόλεμο που έχει με το γήρας. Θεωρεί ότι έχουν πέσει οι γυναίκες (δεν αναφέρεται πουθενά στους άντρες μέσα στο κείμενο, κι αυτό το λες κάπως σεξιστικό) στην παγίδα της θηλυκότητας επειδή αποφάσισαν στα 50 τους να αποκτήσουν το σώμα που δεν είχαν στα 30 τους. Ότι ίσως περνούν μια κρίση μέσης ηλικίας κυνηγώντας την νεότητα. Κι αναπαράγει παλιομοδίτικα/ξεπερασμένα φεμινιστικά αφηγήματα για το επιπόλαια απαιτητικό κυνήγι της αψεγάδιαστης ομορφιάς και της τέλειας εμφάνισης. Αναφέρεται, σεξιστικά, στην Μαντόνα. Και στο παιχνίδι της επανεφεύρεσης. Ηλικιακό ρατσισμό κάνει.\n\nΛέει ότι κάθε γυναίκα αυταπατάται τρέχοντας σε γυμναστήρια, κάνοντας διατροφές και επεμβάσεις. Θεωρεί ότι οι γυναίκες που το κάνουν είναι ανταγωνιστικές με τις υπόλοιπες γυναίκες. Θεωρεί ότι αυτές οι προσπάθειες να μείνουμε νέες λειτουργούν ως εμπόδια στην ενδοσκόπηση και δεν μπορούμε να δεχθούμε τον ελαττωματικό, πλην αληθινό, εαυτό μας. Μας κουνάει το δάχτυλο δηλαδή η συγκεκριμένη κυρία επειδή θεωρεί ανακουφιστικό -και μπράβο της- να αφήσει την άσπρη της ρίζα άβαφη και τις σακούλες κάτω από τα μάτια της να μεγαλώνουν. Δεν την κάνει βέβαια αυτό καλύτερη από μια γυναίκα που κάνει Botox. Δεν υπάρχει κάποιο αντίστροφο προνόμιο για τις γυναίκες που \"γερνούν με αξιοπρέπεια\" όπως λένε μόνες τους. Δεν θα τους δώσει κάνεις κάποιο μετάλλιο επειδή βαριούνται να τρέχουν στα γυμναστήρια και τρώνε ψωμί και τηγανιτά κολοκυθάκια. Δεν έχουν μεγαλύτερη αυτοπεποίθηση από τις γυναίκες που επικρίνουν. Μια ψυχαναλυτική σχολή θα έλεγε ότι τις φθονούν για αυτό απελπισμένα θέλουν να τις τιμωρήσουν με τα σχόλια μας. Επειδή δεν έγιναν αόρατες.\n\nΤουναντίον, είναι κουραστικές. Αν είσαι γυναίκα, πάντα κάποιος έχει άποψη για το σώμα σου. Κουραστήκαμε να ακούμε σχόλια για τα κιλά μας, τις ρυτίδες ή την έλλειψή τους, για τα ρούχα μας, για τον τρόπο που επιλέγουμε να ζούμε, για την ηλικία των συντρόφων μας, για το δικαίωμα μας στην μητρότητα, για τους μύες μας, για τις πλαστικές που έχουμε δικαίωμα ή όχι να κάνουμε, για τα Botox μας και τα υαλουρονικά στα χείλη.\n\nΔεν ξέρω γιατί θεωρεί υποτιμητικό για μια γυναίκα άνω των 50 να πηγαίνει γυμναστήριο 5 φορές την εβδομάδα. Δεν έχω μάλλον διαβάσει το εγχειρίδιο με τις οδηγίες που λέει ότι όταν φτάσω τα 50 μπορώ να πάρω παντελόνια με λάστιχο στη μέση και να αφήσω την όρεξη μου ανεξέλεγκτη να τρώει πιτόγυρα μετά τις 10 το βράδυ, καθισμένη στον καναπέ, με άβαφη ρίζα και να δείχνω μισογυνίστικα αντανακλαστικά σε όποια γυναίκα τολμά να παραμείνει σέξι και να διεκδικεί το δικαίωμα στην αυτοδιάθεση. Δεν μου ήρθε το memo ότι μετά τα 50 τα μόνο χόμπι που είναι ταιριαστά για την ηλικία μου είναι το πλέξιμο σε μια κουνιστή πολυθρόνα. Τα έχουμε ξαναγράψει: Υπάρχει συμπερίληψη στο Χόλιγουντ, για κάθε Νικόλ Κίντμαν υπάρχει μια Ολίβια Κόλμαν, μια Έμα Τόμσον, μια Κέιτ Γουίνσλετ. Απλά, στεκόμαστε στο εξώφυλλο της ψήλης, ξανθιάς, αδύνατης με το σουπέρ μίνι και τους καλογυμνασμένους κοιλιακούς γιατί παίρνουμε πιο σοβαρά την εικόνα από την πραγματικότητα.\n\nH μεταφεμινιστική θεωρία μου έμαθε ότι δεν πρέπει να σχολιάζω τις γυναίκες που αγαπούν το νυστέρι ή τις γυναίκες που θέλουν να αφήσουν τα μαλλιά τους λευκά αλλά να τις θαυμάζω για τη μοναδικότητα τους. Δεν θεωρώ προνόμιο τους μύες των σελέμπριτι και των σταρ. Δεν κοστίζει καθόλου ακριβά μια συνδρομή σε τοπικό γυμναστήριο για βάρη κι όργανα αποκλειστικά. Το να προσέχεις την διατροφή σου είναι ένα πολύπλοκο ζήτημα αλλά σίγουρα δεν είναι προνόμιο των πλουσίων. Δεν θα κάνουμε fit shaming σε ανθρώπους που προσπαθούν να διατηρήσουν το βάρος του, δεν κάνουμε fat shaming σε άτομα που έχουν πολλά κιλά.\n\nΑν η Νικόλ Κίντμαν και η διπλάνη σου στο γραφείο βρίσκει χρόνο να πηγαίνει πέντε φορές γυμναστήριο και στο διαιτολόγο της για να κατεβάσει το ποσοστό λίπους της δεν έχει σχέση με σένα που κάνεις δωδεκάωρα και πασχίζεις να βρεις χρόνο να πας σουπερμάρκετ και να μαγειρέψεις για τα τρία σου παιδιά, δεν είναι κάποιος άτυπος διαγωνισμός η ζωή που συγκρινόμαστε καθημερινά με άλλες γυναίκες και κρατάμε σκορ ποια κερδίζει. Δεν είναι υποχρεωτικό να μοιάζεις με την Νικόλ Κίντμαν στα 55 και την Τζένιφερ Λόπεζ στα 52. Μπορεί όμως τα εξώφυλλα τους να είναι ενδυναμωτικά. Να σου δείξουν ότι δεν υπάρχει τελικά η δεκαετία της αορατότητας για τις γυναίκες.",
    "Από το Τσαντ και το Μαλάουι μέσω Ινδονησίας και Κουρασάο: Ξένοι παίκτες στη Super League από απίθανες χώρες!": "Ο Αστέρας Τρίπολης ανακοίνωσε πριν από λίγες μέρες το νέο του μεταγραφικό απόκτημα, Μπαγκούς Καφί Αλφίκρ ι από την Ινδονησία και το BN Sports έψαξε και σας παρουσιάζει περιπτώσεις παικτών που έπαιξαν στο ελληνικό πρωτάθλημα, προερχόμενοι από χώρες «άγονης γραμμής».\n\nΚάτοικος Τρίπολης είναι και επισήμως ο νεαρός Ινδονήσιος, Μπαγκούς Καφί Αλφίγκρι, ο οποίος ενάμιση χρόνο πίσω, έκανε το πρώτο του μεγάλο άλμα, αφήνοντας την πατρίδα του,\n\nγια την Ολλανδία και την Ουτρέχτη. Εκεί όμως δεν τα κατάφερε να διακριθεί και λίγους μήνες μετά αποχαιρέτησε για άλλες πολιτείες. Τις ελληνικές.\n\nO Amiruddin Bagus Kahfi Alfikri στον ΑΣΤΕΡΑ!https://t.co/ngrtEI64sI pic.twitter.com/qHw22IUJHY — Asteras FC (@AsterasfcTwit) August 22, 2022\n\nΜπορεί να ακούγεται πρωτοφανές να έρθει στα μέρη μας ποδοσφαιριστής από την Ινδονησία και η αλήθεια είναι πως είναι. Παρόλα αυτά, όσο και αν έχουμε συνηθίσει να συναντάμε στη Super League αλλοδαπούς αθλητές από την Ιβηρική ή τις γνωστές , ποδοσφαιρικά, χώρες της Λατινικής Αμερικής ή των Βαλκανίων, υπάρχουν ενίοτε αρκετές περιπτώσεις που καθιστούν την ελληνική λίγκα… πολυταξιδεμένη.\n\nΤο BN Sports, με αφορμή την έλευση του Μπαγκούς Καφί Αλφίγκρι, «σκάλισε» το θέμα και υπενθυμίζει παρουσίες παικτών, στην πρώτη κατηγορία του ελληνικού πρωταθλήματος, από χώρες που… δεν πάει το μυαλό σου.\n\nΜπένιν: Μόισε Αντιλέχου (Κέρκυρα και κυρίως Λεβαδειακός), Ρούντι Γκεστέδε (Με εμπειρία ετών από την Championship και την Premier League, το πέρασμά του από τον Παναιτωλικό κράτησε μόνο 73’ λεπτά).\n\nΜπουρκίνα Φάσο: Αμπντούλ Ντιαλό (Πέρασε σχεδόν όλη του την καριέρα στην Ελλάδα, με τη φανέλα του Πανθρακικού έζησε την Α’ Εθνική), Σουλεϊμάν Σαουαντογκό (Λεβαδειακός), Πατρίκ Ζουντί (Αστέρας Τρίπολης, Πανσερραϊκός), Ραχίμ Ουεντραογκό (Σκόντα Ξάνθη), Χαμπίμπ Μπαμόγκο (Παναιτωλικός), Ισμαΐλα Ουεντραογκό (ΠΑΟΚ Β’, στον Βόλος ΝΠΣ δανεικός φέτος), Μπράιν Νταμπό (Άρης).\n\n\n\nΠράσινο Ακρωτήρι: Νόνι Λίμα (Πανιώνιος), Φερνάντο Βαρέλα (ΠΑΟΚ), Γκάρι Ροντρίγκεζ (ΠΑΟΚ, Ολυμπιακός), Μπρίτο (Σκόντα Ξάνθη), Λισάντρο Σεμέδο (ΟΦΗ), Ζέρσον Καμπράλ (Ιωνικός), Τόνι Βαρέλα (Λεβαδειακός), Βάλντο (Αστέρας Τρίπολης), Καρλίτος (Ηρακλής).\n\n\n\nΚεντροαφρικανική Δημοκρατία: Φρέντερικ Νιμανί (ΟΦΗ, ΠΑΟΚ), Νταβίντ Μάνγκα (Λεβαδειακός), Λιονέλ Ζουμά (Αστέρας Τρίπολης).\n\nΤσαντ: Αζράκ Μαχαμάτ (Πλατανιάς, Λεβαδειακός)\n\nΚομόρες: Ελ Φαρντού Μπεν (Από τους πιο αναγνωρίσιμους αθλητές της λίστας, έχει αγωνιστεί κατά σειρά σε Βέροια, Λεβαδειακό, Πανιώνιο και Ολυμπιακό), Μοχάμεντ Γιουσούφ (Βέροια, Εργοτέλης, Λεβαδειακός), Χαλίφα Σουλέ (Βέροια, ΟΦΗ στη Football League).\n\n\n\nΚουράσαο: Τσάρλτον Βισέντο (ΠΑΣ Γιάννινα).\n\nΓαλλική Γουιάνα: Ζαν-Κλοντ Νταρσεβίλ (Από τα μεγάλα ονόματα της εποχής Ψωμιάδη στην Καβάλα).\n\n\n\nΓρενάδα: Κρέγκ Ροκάστλ (Θρασύβουλος Φυλής).\n\nΓουαδελούπη: Λένι Νανγκίς (Λεβαδειακός), Φρανκ Γκραντέλ (Σκόντα Ξάνθη).\n\nΑϊτή: Κιμ Τζάγκι (Σκόντα Ξάνθη), Φραντζ Μπερτίν (ΟΦΗ, Βέροια), Ζαν-Ζακ Πιερ (Πανιώνιος).\n\nΧονγκ-Κονγκ: Άλεν Μπαϊκούσα (Αιγάλεω).\n\nΜαδαγασκάρη: Ερίκ Ραμπεσαντρατανά (Παρουσιαστικό και παρελθόν που δεν το ξεχνάς. Στην ΑΕΚ όμως δεν έπιασε, λόγω προέδρου όπως έχει δηλώσει), Φρανκ Ραμπαριβονί (Ποδοσφαιριστής με παραστάσεις από το Champions League με τη φανέλα της Οσέρ, ο οποίος πέρασε στη δύση της καριέρας του από την Ξάνθη).\n\n\n\nΜαλάουι: Ταβόνγκα Τσιμόντζι (Πλατανιάς).\n\nΜαρτινίκα: Λουντοβίκ Κλεμέν (Πανθρακικός), Κέβιν Ολίμπα (Πλατανιάς), Μπέντι Μπουβάλ (Πανθρακικός, Πανιώνιος), Μίκαελ Μάλσα (Πλατανιάς), Σόνι Σεφίλ (Αστέρας Τρίπολης).\n\nΜαυρίκιος: Λίντσει Ρόουζ (Άρης).\n\nΜοζαμβίκη: Σιμάο (Από τους καλύτερους Αφρικανούς που έχουν περάσει από τον Παναθηναϊκό, μέλος της ομάδας που κατέκτησε το τελευταίο πρωτάθλημα στην ιστορία του συλλόγου με σημαντική συμβολή), Κλέσιο Μπάουκε (Παναιτωλικός), Μανού (Πανθρακικός), Παϊτο (Ξάνθη).\n\n\n\nΝικαράγουα: Πάμπλο Γκαγιέχο (Άρης).\n\nΠαναμάς: Χούλιο Σεγκούντο (Βέροια).\n\nΡεουνιόν: Μπερτράντ Ρομπέρ (Πανθρακικός, ΠΑΟΚ).\n\nΡουάντα: Έντιν Ουόν (Λεβαδειακός), Φριτζ Έμεραν (Λεβαδειακός).\n\nΣεντ Μάρτεν: Κυρίλ Καλί (Αστέρας Τρίπολης, Πανσερραϊκός, Βέροια, Παναιτωλικός), Γουίλφριντ Νταλμάτ (Παναιτωλικός).\n\nΣάο Τομέ και Πρινσίπ: Ζορντάο Ντιόγκο (Πανσερραϊκός, Πανθρακικός, Κέρκυρα, Λεβαδειακός).\n\nΣεντ Κιτς και Νέβις: Κιθ Γκαμπς (Πανιώνιος)\n\nΣουρινάμ: Ντιέγκο Μπίσεσβαρ (Ο «μαέστρος» του ΠΑΟΚ, από την κατάσταση του οποίου καθορίζονται πολλά στο παιχνίδι του «δικεφάλου»), Λεάντρο Καπέλ (Δόξα Δράμας, Παναιτωλικός), Ρόλαντ Άλμπεργκ (Πανιώνιος), Νάιτζελ Χάσελμπαινκ (Βέροια).\n\nΤαϊτή: Μαράμα Βαριχούα (Πανθρακικός)\n\nΓκάμπια: Νιόγκου Ντεμπά Νιρέν (Άρης, Παναθηναικός, Κέρκυρα), Μουσταφά Καμάλ Εντό (Βέροια), Εντρίσσα Σόνκο (Ξάνθη).\n\nΤρινιντάντ και Τομπάγκο: Λίβαϊ Σάμιουελ Γκαρσία (βασικότατο στέλεχος της ΑΕΚ από το καλοκαίρι του 2021)\n\nΟυγκάντα: Άλεξ Κακούμπα (ΠΑΣ Γιάννινα)\n\nΟυζμπεκιστάν: Στεπάν Αταγιάν (Προοδευτική), Τζαφάρ Ιρισμέτοφ (Οι προσδοκίες ήταν πολλές, τα πεπραγμένα ελάχιστα στον Παναθηναϊκό), Αμντικαχόρ Μαριφαλίεφ (Ο Μαραντόνα της Τασκένδης πέρασε και δεν ακούμπησε στον ΠΑΟΚ).\n\nΖάμπια: Κρίστοφερ Κατόνγκο (Ξάνθη), Ρότζερς Κόλα (Βέροια), Άσιους Μέλου (Απόλλων Πόντου).\n\nΖιμπάμπουε: Κένεντι Ναγκόλι (Ο Πελέ εισηγήθηκε την απόκτησή του στη Σάντος και ο Άρης τον «χάρηκε» για μια πενταετία όπου δέσποζε στο κέντρο του. Αγωνίστηκε και στον ΠΑΣ Γιάννινα), Σένζο Μόγιο (Χαλκηδώνα), Λίνκολν Ζβασίγια (ΟΦΗ).\n\n\n\n\n\nΜάνος Φυρογένης\n\nwww.bnsports.gr",
    "Μητροπολίτης Δωδώνης Χρυσόστομος: Δεν υπάρχει βιασμός χωρίς συναίνεση": "Ο μητροπολίτης είπε ότι τάσσεται κατά των αμβλώσεων, ακόμα και όταν υπάρχει βιασμός.\n\nΜάλιστα δε δίστασε να πει ότι δεν υπάρχει βιασμός χωρίς συναίνεση. «Δεν κάθεται μία γυναίκα να βιαστεί χωρίς να το θέλει», είπε, προκαλώντας την οργή των δημοσιογράφων, οι οποίοι μάταια προσπαθούσαν να του εξηγήσουν τι σημαίνει βιασμός.\n\nΣυνεχίζοντας το παραλήρημά του ο Μητροπολίτης Δωδώνης ανέφερε ότι δεν μπορεί να γίνει σύλληψη όταν υπάρχει βιασμός, χωρίς ωστόσο να εξηγήσει τι ήθελε να πει με την τοποθέτησή του αυτή.\n\nΜε αφορμή το κήρυγμα που θα γίνει την Κυριακή σε όλους τους ναούς κατά των αμβλώσεων, ο Μητροπολίτης ανέφερε ότι η Ιερά Σύνοδος «αφουγκράζεται την κοινωνία», πως η άμβλωση είναι έγκλημα και πως «δεν είναι δυνατόν να επιτρέπεται η καταστροφή ενός νηπίου, ενός παιδιού που όταν συλληφθεί έχει ήδη αρχίσει να έχει ζωή».\n\nΔείτε εδώ ολόκληρη τη συνέντευξη του Μητροπολίτη Δωδώνης:\n\nΓια τις περιπτώσεις που ένα έμβρυο έχει σοβαρά προβλήματα υγείας, τόνισε ότι θα πρέπει να ζητηθεί άδεια από την Εκκλησία για να γίνει άμβλωση και πως όντως θα πρέπει να αποδεικνύεται επιστημονικά και όχι «με χρηματική εξασφάλιση της αποφάσεως του γιατρού».\n\n«Αν ο εγκέφαλος του παιδιού είναι ότι θα βγει προβληματικό, τότε θα πρέπει να ζητήσει την βοήθεια της εκκλησίας και να δεχθεί να κάνει άμβλωση αλλά με ( …) επιστημονική και όχι με χρηματική εξασφάλιση της αποφάσεως του γιατρού», είπε χαρακτηριστικά.\n\nΟ Μητροπολίτης Χρυσόστομος, είπε επίσης ότι η Εκκλησία είναι εναντίον και της προφύλαξης κατά τη διάρκεια της σεξουαλικής επαφής, καθώς όπως σημείωσε ο μοναδικός λόγος να υπάρξει σεξουαλική επαφή είναι η τεκνοποίηση.\n\nΠηγή: protothema.gr",
    "Η βραχεία λίστα για τα φετινά βραβεία Booker": "diastixo.gr Δημοσιεύτηκε 09 Σεπτεμβρίου 2022\n\nΣτα 88 του χρόνια, ο βετεράνος συγγραφέας Alan Garner είναι πλέον ο γηραιότερος συγγραφέας που έχει καταφέρει να φτάσει μέχρι τη βραχεία λίστα των βραβείων Booker. O Garner είναι υποψήφιος για το βιβλίο Treacle Walker, που καταπιάνεται με την ασυνήθιστη φιλία ανάμεσα σε ένα αγόρι και έναν περιπλανώμενο θεραπευτή και χρειάστηκε οκτώ χρόνια για να το ολοκληρώσει.\n\nΣημειωτέον μάλιστα ότι ο Garner είναι ο μοναδικός Βρετανός που βρίσκεται στη φετινή βραχεία λίστα, έχοντας να συναγωνιστεί τη NoViolet Bulawayo από τη Ζιμπάμπουε, τον Αμερικανό Percival Everett, την Αμερικανίδα Elizabeth Strout, την Ιρλανδή Claire Keegan και τον Shehan Karunatilaka από τη Σρι Λάνκα. Από αυτούς, μόνο η Bulawayo και η Strout έχουν φτάσει ξανά μέχρι τη βραχεία λίστα του Booker, το 2013 και το 2006 αντίστοιχα.\n\nΣύμφωνα με τον πρόεδρο της κριτικής επιτροπής, τον ιστορικό Neil MacGregor, τα έξι βιβλία που είναι υποψήφια για το φετινό βραβείο Booker «μιλούν με δύναμη για σημαντικά πράγματα» και πληρούν τα κριτήρια της επιτροπής, που αναζητούσε βιβλία όπου συμβαίνει κάτι μνημειώδες και παράλληλα η γραφή «δίνει σχήμα στην ανθρώπινη κατάσταση».\n\nO νικητής ή η νικήτρια του βραβείου θα ανακοινωθεί στις 17 Οκτωβρίου.\n\nΑκολουθεί η βραχεία λίστα:\n\nGlory της NoViolet Bulawayo\n\nThe Trees του Percival Everett\n\nTreacle Walker του Alan Garner\n\nThe Seven Moons of Maali Almeida του Shehan Karunatilaka\n\nSmall Things Like These της Claire Keegan\n\nOh William! της Elizabeth Strout",
    "Και τώρα τι;": "Αλέξης Κροκιδάς*\n\nΠρώτα ήταν η πανδημία, μετά ο πόλεμος στην Ουκρανία, όπου νάναι θα εμφανιστεί και κάποια παράξενη μαύρη τρύπα στο σύμπαν που θα απειλεί να μας καταπιεί. Κι αν δεν εμφανιστεί, θα την ζωγραφίσουμε. Ο τρόμος μη μας καταπιεί, ο ίδιος θάναι. Για να είμαστε λιγάκι πιο ακριβείς. Πρώτα δεν ήταν η πανδημία βέβαια. Λίγο πριν, ένα τσακ πριν, το 2019, ήταν η χρονιά των εξεγέρσεων, όπως ονομάστηκε. Χιλή, Εκουαντόρ, Λίβανος, Γαλλία, Χονγκ Κονγκ, Ζιμπάμπουε, Κολομβία, Ιράν και αλλού. Ούτε αυτή ήταν πρώτα. Ούτε πιο πριν η Αραβική Ανοιξη όπως ονομάστηκε το κύμα των διαδηλώσεων που απλώθηκε στη Βόρεια Αφρική και στη Μέση Ανατολή. Δεν ήταν καν η παγκόσμια χρηματοπιστωτική κρίση πριν απο καμμιά δεκαριά-συν-κάτι χρόνια. Ούτε το κραχ το 1929. Ούτε η εξέγερση των δούλων στα μεταλλεία ασημιού στο Λαύριο.\n\nΜα τι ήταν στην αρχή; Κατ' αρχήν, στην αρχή δεν ήταν ο λόγος, αλλά η πράξη, όπως έλεγε κι ο Φάουστ. \"Im Anfang war die Tat!\" Στον ύστερο και από πάντα δύστροπο Wittgenstein άρεσε ιδιαίτερα η ατάκα του Φάουστ και την έκανε πράξη. Φιλοσοφική πράξη. Στα λόγια δηλαδή.\n\nΙσως όμως η αρχή δεν υπήρξε ποτέ παρά μόνο ως νοσταλγική φαντασίωση μιας κληρονομιάς που δεν μας ανήκει, αλλά που επιμένουμε πεισματικά να διεκδικούμε, ή τέλος πάντων κάποιοι την διεκδικούν για πάρτη τους.\n\nΑλλά αν δεν υπάρχει η αρχή, τι μένει; Ισως ένα αδιάφορο και αδυσώπητο εδώ και τώρα. Μια μηχανή που παράγει μνήμες του μέλλοντος. Ενός μέλλοντος που έχει φτάσει ήδη, αλλά παραμένει μέλλον.\n\nΕνα έγκλημα από μόνο του εξάλλου δεν φτάνει. Ποτέ. Αυτό το ήξερε καλά ο Σαίξπηρ (δες, ή καλύτερα διαβασε, το Μακβεθ) και οι σεναριογράφοι του \"Better call Saul\" και \"Breaking Bad\" (δες, αν δεν τις έχεις δει ήδη, τις σειρές στο Netflix).\n\nΤα εγκλήματα στο Αιγαίο και στον Εβρο, χρειάζονται τα εγκλήματα των υποκλοπών (αναίμακτα αυτά) και το έγκλημα με τις λαμαρίνες στα Εξάρχεια (κι αυτό αναίμακτο, προς το παρόν τουλάχιστον, η δολοφονία του Αλέξη Γρηγορόπουλου ήταν προοιμιακή) όσο και τα εγκλήματα των καρτελ στην ενέργεια. Οσον αφορά τα τελευταία, ο Νίκος Φίλης έδωσε και ονόματα αν και δεν τα χαρακτήρισε εγκλήματα, για να είμαστε ακριβείς. Λάτσης, Βαρδινογιάννης, Περιστέρης, Μυτιληναίος και φυσικά ιδιωτικοποιημένη ΔΕΗ. Τα οικολογικά εγκλήματα των αιολικών πάρκων. Οι ανθρωποκτονίες του Βασίλη Μάγγου και του Νίκου Σαμπάνη.\n\nΝαι τα χρειάζονται όπως «Tο θάνατό μας χρειάζεται η άμετρη γύρω φύση» (ναι, κάτι ξέρει η φύση).\n\nΕπειδή περιέλαβα τα Εξάρχεια στην οργανική (δηλαδή άρρηκτα συνδεδεμένη) λίστα των εγκλημάτων που διαπράττονται εδώ και τώρα, μια σύντομη επεξήγηση ίσως είναι αναγκαία. Απλά μιλώντας, ο φασισμός είναι έγκλημα. Είτε συμβαίνει στα κατεχόμενα στην Παλαιστίνη, εκεί δολοφονούν παιδιά και γέρους βέβαια, είτε στα Εξάρχεια όπου Ισραηλινοί και Κινέζοι επενδυτές γλύφουν τα χείλια τους βλέποντας επιτέλους τις λαμαρίνες που προστατεύουν τις επενδύσεις τους. Η παρούσα κυβέρνηση ξέρει ακριβώς τι κάνει και πού στοχεύει. Ο Πλεύρης που το προανήγγειλε ψιθυριστά πρωί πρωί, χαράματα, πριν τις τελευταίες εκλογές, κάτι ήξερε κι ας μην έχει εκφραστεί στο παρελθόν με ιδιαίτερη τρυφερότητα για τους Ισραηλινούς. Το κέρδος εθνικότητες και θρησκείες δεν κοιτά κι όπου βρεθεί χορεύει. Φτάνει. Επεξηγήσεις τέλος.\n\nΔεν προσβλέπω στο μέλλον. Ούτε στη πιθανή επάνοδο του ΣΥΡΙΖΑ στην εξουσία. Ναι βέβαια, η βαρβαρότητα έχει διαβαθμίσεις και αποχρώσεις, όπως το γκρί και δεν αμφιβάλλω ότι ο ΣΥΡΙΖΑ, αν επανέλθει στις επικείμενες εκλογές, θα γλύψει κάπως αγαπητικά, έστω για λίγο, τις πληγές του κοινωνικού σώματος. Αμφιβάλλω όμως ότι θα τολμήσει να αφοπλίσει το χέρι που κραδαίνει το στιλέτο. Δεν το τόλμησε στο παρελθόν. Θα το τολμήσει τώρα;\n\nΤι μένει λοιπόν; Και τώρα τι; Ισως μόνο η αντίσταση. Αυτή ίσως που προσπαθεί να δαμάσει η ψυχανάλυση. Ισως μόνο αυτή.",
    "Βόλος: Πιάστηκαν στα χέρια μέσα σε λεωφορείο του Αστικού ΚΤΕΛ": "Οι προστατευτικές μάσκες για τον κορωνοϊό ήταν η αφορμή να δημιουργηθεί επεισόδιο σήμερα το απόγευμα σε δρομολόγιο των Αστικών Συγκοινωνιών Βόλου. Σύμφωνα με όσα καταγράφει το TheNewspaper.gr, ένα ζευγάρι μεσήλικων πιάστηκε στα χέρια με παρέα νεαρών, που δε φορούσαν τις μάσκες τους και γελούσαν με την επιμονή των μεγαλύτερων.\n\nΗ μία κουβέντα έφερε την άλλη και ξεκίνησε άγριος καυγάς, με αποτέλεσμα ο οδηγός του αστικού λεωφορείου να σταματήσει το όχημα στην άκρη του δρόμου, για να λυθεί το επεισόδιο παρουσία της Αστυνομίας.\n\nthenewspaper.gr",
    "Μειώνεται στα 10 χρόνια ο χρόνος παραγραφής μη βεβαιωμένων οφειλών στον ΕΦΚΑ": "(ΓΙΑΝΝΗΣ ΠΑΝΑΓΟΠΟΥΛΟΣ / EUROKINISSI)\n\nΠοιες αλλαγές εγκρίθηκαν από το υπουργικό συμβούλιο\n\nΟχτώ σημαντικές αλλαγές περιλαμβάνει το μίνι ασφαλιστικό νομοσχέδιο που εγκρίθηκε από το υπουργικό συμβούλιο, οι οποίες παρουσιάστηκαν στη χθεσινή συνέντευξη Τύπου του υπουργού Εργασίας και Κοινωνικών Υποθέσεων κ. Κωστή Χατζηδάκη. Παρόντες ήταν και ο υφυπουργός κ. Πάνος Τσακλόγλου και η γενική γραμματέας Κοινωνικών Ασφαλίσεων κ. Παυλίνα Καρασιώτου.\n\nΠαραγραφή και ρύθμιση οφειλών στον ΕΦΚΑ\n\nΗ μείωση του χρόνου παραγραφής μη βεβαιωμένων οφειλών στον ΕΦΚΑ σε 10 χρόνια (από 20), ο διπλασιασμός των δόσεων για πάγια ρύθμιση ασφαλιστικών οφειλών σε 24 δόσεις (από 12), η κατάργηση της ειδικής εισφοράς 1% των ασφαλισμένων του τ. Ταμείου Προνοίας Δημοσίων Υπαλλήλων (ΤΠΔΥ) και η επέκταση της «μάχιμης πενταετίας» σε όλους τους ένστολους είναι μερικές από τις σημαντικότερες ρυθμίσεις του νομοσχεδίου για τον εξορθολογισμό του ασφαλιστικού συστήματος.\n\nΑναλυτικά οι βασικοί άξονες των αλλαγών έχουν εξής:\n\n1. Μειώνεται σε 10 χρόνια (από 20 σήμερα) ο χρόνος που έχει στη διάθεσή του ο e-ΕΦΚΑ προκειμένου να βεβαιώσει και να εισπράξει απαιτήσεις από ασφαλιστικές εισφορές που δεν καταβλήθηκαν. Εάν η απαίτηση του ΕΦΚΑ δεν βεβαιωθεί μέσα σε αυτό το διάστημα, οι οφειλές παραγράφονται. Με τη ρύθμιση αυτή επιτυγχάνεται η συμμόρφωση με την απόφαση του ΣτΕ που έκρινε ότι η 20ετία για την παραγραφή απαιτήσεων του ΕΦΚΑ («νόμος Κατρούγκαλου») ήταν υπερβολικά μεγάλο διάστημα και έθεσε την 10ετία ως εύλογο χρόνο παραγραφής. Σημειώνεται ότι από 1η Ιανουαρίου 2027, η παραγραφή των μη βεβαιωμένων οφειλών προς τον ΕΦΚΑ γίνεται πενταετής, με εναρμόνιση των χρονικών ορίων παραγραφής των ασφαλιστικών οφειλών με ό,τι ισχύει για τις φορολογικές οφειλές.\n\n2. Αυξάνονται από 12 σε 24 οι μηνιαίες δόσεις των υπό ρύθμιση ασφαλιστικών οφειλών, με ελάχιστο μηνιαίο ποσό τα 50 ευρώ. Η αίτηση ρύθμισης γίνεται ηλεκτρονικά στο ΚΕΑΟ. Με την προτεινόμενη διάταξη εξισώνονται οι δόσεις για πάγια ρύθμιση χρεών σε ΕΦΚΑ και Εφορία και διευκολύνονται οι οφειλέτες ληξιπρόθεσμων ασφαλιστικών οφειλών στην τήρηση της ρύθμισης.\n\nΕιδική εισφορά δημοσίων υπαλλήλων και «μάχιμη πενταετία» για τους ένστολους\n\n3. Καταργείται η ειδική εισφορά 1% των ασφαλισμένων του πρώην Ταμείου Πρόνοιας των Δημοσίων Υπαλλήλων (ΤΠΔΥ), η οποία θεσπίστηκε για τη στήριξη της βιωσιμότητας του εν λόγω Ταμείου. Το ΤΠΔΥ είναι πλέον βιώσιμο και δεν υπάρχει λόγος συνέχισης της ειδικής εισφοράς που σταματά να παρακρατείται από τους δημοσίους υπαλλήλους, για τους οποίους η κράτηση δεν ήταν ανταποδοτική.\n\n4. Επεκτείνεται σε όλους τους ένστολους το δικαίωμα της «μάχιμης πενταετίας», δηλαδή της αναγνώρισης έως και πέντε επιπλέον ετών ασφάλισης, καταβάλλοντας τις αντίστοιχες εισφορές. Πλέον όσοι ένστολοι εξαιρούνταν (π.χ. ορισμένες κατηγορίες πυροσβεστών, λιμενικών, αστυνομικών και υπηρετούντων στην αεροπορία) από τη σχετική ρύθμιση αποκτούν πλέον το δικαίωμα αυτό, ανεξαρτήτως μονάδας υπηρεσίας, αν είναι παλαιοί ή νέοι ασφαλισμένοι (προ ή μετά το 2011) και ανεξαρτήτως της σχέσης εργασίας με την οποία υπηρετούν (μόνιμοι και μη).\n\nΠαύει η υφ’ όρον ποινική δίωξη\n\n5. Παύει η υφ’ όρον ποινική δίωξη των οφειλετών ρυθμισμένων ασφαλιστικών οφειλών για όσο διάστημα εξυπηρετείται η ρύθμιση. Με τον τρόπο αυτό αποφεύγεται η επαναλαμβανόμενη επιβεβαίωση τήρησης της ρύθμισης στο δικαστήριο. Είναι μια ρύθμιση σεβασμού της αξιοπρέπειας των πολιτών και παράλληλα επιτυγχάνεται η ελάφρυνση των πινακίων και του αντίστοιχου φόρτου των δικαστηρίων.\n\nΠλαφόν στις επικουρικές\n\n6. Θεσπίζεται πλαφόν σε προκλητικά υψηλές επικουρικές συντάξεις, ίσο με το 6/20 του πλαφόν κύριας σύνταξης (1.382,40€ /μήνα). Ειδικότερα, με βάση τη νομοθεσία του 2015-2016 οι επικουρικές συντάξεις υπολογίζονται, κατά ένα μέρος τους, με βάση τις εισφορές που είχαν καταβληθεί κατά το χρονικό διάστημα 2002-2014. Όμως σε κάποιες περιπτώσεις οι εισφορές αυτές ενσωμάτωναν και κοινωνικούς πόρους, με αποτέλεσμα να καταλήγουν θεωρητικά σε πάρα πολύ υψηλές επικουρικές συντάξεις (ακόμα και 15.000 ευρώ το μήνα ή ακόμα και παραπάνω).\n\nΜε το πλαφόν περιορίζεται το ανώτατο ύψος των επικουρικών συντάξεων σε αυτό, που αντιστοιχεί στις νόμιμες προσδοκίες που είχαν δημιουργηθεί στους ασφαλισμένους κατά τον καιρό που κατέβαλαν τις εισφορές, οι οποίες ενσωμάτωναν και κοινωνικούς πόρους. Η επιβολή πλαφόν (που εφαρμόζεται στις κύριες συντάξεις, αλλά όχι στις επικουρικές) σε αυτές τις προκλητικά υψηλές επικουρικές συντάξεις καθίσταται επιβεβλημένη για να αποκατασταθεί η ισορροπία μεταξύ παλαιών και νέων ασφαλισμένων. Παράλληλα ικανοποιείται το περί δικαίου αίσθημα ανάμεσα σε όλους τους συνταξιούχους σε σχέση με το θεμιτό ύψος των επικουρικών συντάξεων και το τι πράγματι είναι εισφορές.\n\nΕνιαίοι κανόνες για τις αναπηρικές συντάξεις\n\n7. Ξεκινά η διαδικασία ενιαιοποίησης των κανόνων για τις συντάξεις αναπηρίας. Συγκεκριμένα, επέρχεται μείωση του ποσοστού αναπηρίας (από 67% σε 50%) για συγκεκριμένες ομάδες ασφαλισμένων, ως προϋπόθεση λήψης παροχών αναπηρίας, ώστε να υπάρξει εναρμόνιση με όσα ισχύουν για τους ασφαλισμένους των υπόλοιπων πρώην Ταμείων. Από τη νέα ρύθμιση καλύπτονται πρωτίστως οι «παλαιοί ασφαλισμένοι» (προ 1993), ιδίως του πρώην ΟΑΕΕ, ΟΓΑ, ΝΑΤ. Επίσης, θεσπίζεται ενιαία ημερομηνία καταβολής σύνταξης αναπηρίας, από την πρώτη ημέρα υποβολής της αίτησης συνταξιοδότησης λόγω αναπηρίας.\n\nΣημειώνεται ότι το συνολικό πλαίσιο προστασίας των ατόμων με αναπηρία βρίσκεται υπό εξέταση, με στόχο τη διόρθωση στρεβλώσεων, την απλοποίηση και την κωδικοποίηση της νομοθεσίας και την αποκατάσταση αδικιών που προκύπτουν από τη διαφοροποίηση των κανόνων των πρώην Ταμείων που εντάχθηκαν στον ΕΦΚΑ. Για το θέμα αυτό έχει συγκροτηθεί Ομάδα Εργασίας με συμμετοχή και της Εθνικής Συνομοσπονδίας Ατόμων με Αναπηρία (ΕΣΑΜΕΑ).\n\nΠαράνομη λήψη επιδομάτων\n\n8. Τέλος, λαμβάνοντας υπόψη ότι ο ΟΠΕΚΑ στο πλαίσιο ελέγχων εντόπισε -καθυστερημένα – πολλές περιπτώσεις πολιτών που λάμβαναν επιδόματα – κυρίως αναπηρικά, συνήθως μέσω Δήμων – χωρίς να τα δικαιούνται, στη συντριπτική τους πλειοψηφία καλόπιστα και διέκοψε την καταβολή τους, αναζητώντας αναδρομικά τα αχρεωστήτως καταβληθέντα ποσά, ενισχύεται η προστασία των ιδιαίτερα ευάλωτων ομάδων με την παύση αναζήτησης εκκρεμών οφειλών από τα ποσά που έλαβαν καλόπιστα.\n\nΓια τις υπόλοιπες περιπτώσεις αχρεωστήτως καταβληθεισών παροχών υιοθετούνται ευνοϊκά μέτρα, με διάκριση μεταξύ αμέλειας και δόλου, όπως η τριετής παραγραφή οφειλών, η δυνατότητα εξόφλησής τους με δόσεις ή συμψηφισμούς με μελλοντικές καταβολές, καθώς και η μη αναζήτηση πολύ χαμηλών οφειλών (κάτω των 50 ευρώ). Λαμβάνεται έτσι υπόψη η καθυστέρηση του κράτος στους ελέγχους και γίνεται σεβαστή η καλή πίστη των αναπήρων για τα επιδόματα.\n\nΔείτε επίσης: Κ. Χατζηδάκης: Σημαντική αύξηση στις συντάξεις, ακόμα και για τα δεδομένα της προμνημονιακής περιόδου",
    "Ποια είναι τα νέα μέλη της κεντρικής επιτροπής του ΠΣΕ από την Εκκλησία της Ελλάδος και το Οικουμενικό Πατριαρχείο": "Με συντριπτική πλειοψηφία εξελέγησαν πριν από λίγο τα μέλη της κεντρικής επιτροπής του Παγκοσμίου Συμβουλίου Εκκλησιών.\n\nΣτην ψηφοφορία που διεξήχθη, από τους 546 εκπροσώπους, τα νέα μέλη ψηφίστηκαν από τη συντριπτική πλειοψηφία\n\nΣυνεπώς, από την ψηφοφορία προέκυψε ότι μεταξύ των 150 μελών της κεντρικής επιτροπής του ΠΣΕ, θα βρίσκονται ο Μητροπολίτης Ζιμπάμπουε κ. Σεραφείμ από το Πατριαρχείο Αλεξανδρείας, ο Αρχιμανδρίτης Βενέδικτος Ιωάννου από την Εκκλησία της Κύπρου, ο Μητροπολίτης Νέας Ιωνίας κ. Γαβριήλ και η Καθηγήτρια Μαρίνα Κολοβοπούλου από την Εκκλησία της Ελλάδος, ο Γέρων Μητροπολίτης Χαλκηδόνος κ. Εμμανουήλ, ο Μέγας Σύγκελλος κ. Ιάκωβος Κρότσακ (Krochak), ο Πρωτοπρεσβύτερος κ.Νικόλαος Καζαριάν και η Καθηγήτρια Αγγελική Ζιάκα από το Οικουμενικό Πατριαρχείο και ο Μητροπολίτης Απολλώνιας και Φίερι κ. Νικόλαος από την Εκκλησία της Αλβανίας.\n\nΕπίσης, από την Εκκλησία της Ρωσίας μέλη της κεντρικής επιτροπής του Παγκοσμίου Συμβουλίου Εκκλησιών είναι οι Μητροπολίτης Βολοκολάμσκ κ. Αντώνιος, ο Αρχιμανδρίτης κ. Φιλάρετος Μπουλέκοφ, ο Πρωθιερέας Μιχαήλ Γκουντιάεφ, ο ιερομόναχος κ. Στέφανος Ιγκούμνοφ, και η κ. Μαργαρίτα Νελίμποβα.\n\nΑπό το Πατριαρχείο Αντιοχείας, ψηφίστηκαν ο Καθηγητής Δρ. Γεώργιος Ταμέρ και η κ. Μαρία Γιαζίγι, ενώ από το Πατριαρχείο Ιεροσολύμων υποψήφιοι η κ. Μαρία Λούμπατ και ο Δρ. Audeh Quawas.\n\nΑπό την Εκκλησία της Σερβίας υποψήφιοι ήταν η Δρ. Τζούλια Νάετ Βίντοβιτς και ο Πρωτοπρεσβύτερος Βλαντισλαβ Τοπαλοβιτς.\n\nΥπενθυμίζεται ότι χθες εξελέγη ο Μητροπολίτης Κωνσταντίας κ. Βασίλειος, πρόεδρος του Παγκοσμίου Συμβουλίου Εκκλησιών για την Ανατολική Ορθόδοξη Εκκλησία.",
    "Ο Σπύρος Ανδριόπουλος μιλάει στο iRun για το 28:07.17 που γίνεται σήμερα 35 ετών!": "Στις 29 Αυγούστου 1987 ο Σπύρος Ανδριόπουλος έτρεξε στα 10000μ. του παγκοσμίου πρωταθλήματος στίβου που διεξήχθη στη Ρώμη.\n\nΟ 25χρονος τότε δρομέας κατετάγη 7ος σε σύνολο 28 αθλητών, σημειώνοντας νέο πανελλήνιο ρεκόρ, 28:07.17, το οποίο γίνεται σήμερα 35 ετών!\n\nTo iRun σκάλισε πριν από λίγη ώρα τη μνήμη του Πατρινού ρέκορντμαν, ο οποίος αναφέρθηκε στην ιστορική κούρσα και όχι μόνο.\n\nΜίλησε στον Σάββα Σπανούδη\n\nΣπύρος Ανδριόπουλος\n\nΤην ημερομηνία τη φέρνετε στο μυαλό σας κάθε χρόνο;\n\nΟχι, δεν τη θυμάμαι. Ξέρω μόνο ότι είναι κάπου κοντά σε αυτήν την ημερομηνία.\n\nΤι σας έχει μείνει από τον αγώνα;\n\nΜια πολύ ευχάριστη ανάμνηση. Σημαντικό είναι ότι άντεξα στους πρωτοπόρους.\n\nΜε τι τακτική ήρθε η πανελλήνια επίδοση;\n\nΕκείνη τη χρονιά είχα κάνει πολύ καλή προετοιμασία, στα Πυρηναία. Είχα πει στον προπονητή μου Σπήλιο Ζαχαρόπουλο ότι πάω για ρεκόρ από 27.50 ως 28.00. Το πρώτο πεντάρι πήγε πολύ αργά, ενώ το δεύτερο ήταν πολύ γρήγορο.\n\nΤο ότι δεν ακολούθησα τους πρώτους δρομείς μετά την αλλαγή στο 6ο χλμ. ίσως ήταν λάθος, διότι θα μπορούσα να τα είχα πάει και καλύτερα.\n\nΠώς ήταν ο καιρός στη Ρώμη στις 29 Αυγούστου του 1987;\n\nΗταν ζεστός καιρός. Δεν βοήθησε ιδιαίτερα. Για αυτό και δρομείς με πολύ μεγάλα ρεκόρ δεν πήγαν καλά. Ο Αντίμπο ο Ιταλός τερμάτισε 16ος. Την επόμενη χρονιά βγήκε 2ος στους Ολυμπιακούς Αγώνες.\n\nΗταν καλός χρόνος για την εποχή του; Πιστεύατε τότε ότι θα κρατήσει για πολύ;\n\nΕντάξει, ήταν ένας πολύ καλός χρόνος. Πίστευα να τον κατεβάσω εγώ, αλλά τελικά έμεινε.\n\nΕχετε δει στο παρελθόν ή υπάρχει τώρα κάποιος δρομέας που είπατε «αυτός είναι ικανός να σπάσει το ρεκόρ μου»;\n\nΥπήρχε παλαιότερα ο Κανελλόπουλος, ο οποίος έκανε 28.27 στο Κ23 στο πανευρωπαϊκό πρωτάθλημα. Ηταν ένας αθλητής που θα μπορούσε να το σπάσει.\n\nΤώρα ένας πολύ καλός αθλητής είναι αυτός από τη Λαμία, ο Αναγνώστου. Αλλά θα πρέπει να κατεβαίνει κάτω από 29 συνέχεια για να τα καταφέρει.\n\nΕχετε δει την κούρσα στο youtube;\n\nΝαι, την έχω δει.\n\nΕχετε κάποιο αναμνηστικό από το παγκόσμιο πρωτάθλημα;\n\nΤον αριθμό μου.\n\nΘα γιορτάσετε με κάποιο τρόπο;\n\nΜπα, σπίτι!\n\nΤρέχετε ακόμα;\n\nΛίγο, έτσι για μας!\n\nΝικητής στην κούρσα που έγινε το πανελλήνιο ρεκόρ αναδείχτηκε ο Πολ Κίπκοετς με 27:38.63, που ήταν τότε νέο ρεκόρ αγώνων (σήμερα είναι το 26:46.31 του Κενενίσα Μπεκέλε από το 2009).\n\nΠίσω από τον Κενυάτη, ο οποίος έφυγε από τη ζωή το 1995 σε ηλικία 32 ετών λόγω ασθένειας, τερμάτισε ο Φραντσέσκο Πανέτα (27:48.98) και 3ος ήταν ο Χάνσγιοργκ Κούντσε (Ανατολική Γερμανία, 27:50.37).\n\nΟ συνομήλικος (60) του Σπύρου Ανδριόπουλου, Μανώλης Χάντζος, έχει τη δεύτερη καλύτερη επίδοση στην Ελλάδα με 28:18.82 από το 1985, που ήταν και η επίδοση που κατέρριψε ο Ανδριόπουλος στο παγκόσμιο πρωτάθλημα της Ρώμης. Την τρίτη καλύτερη επίδοση στην Ελλάδα την έχει ο Γιάννης Κανελλόπουλος με 28:27.02 από το 2004.\n\nΔείτε την κούρσα των 10000μ. εδώ\n\nΤα αποτελέσματα της κούρσας των 10.000μ. στο παγκόσμιο πρωτάθλημα της Ρώμης το 1987 που έγινε το πανελλήνιο ρεκόρ του Σπύρου Ανδριόπουλου:\n\n1) Πολ Κίπκοετς Κένυα 27:38.63\n\n2) Φραντσέσκο Πανέτα Ιταλία 27:48.98\n\n3) Χάνσγιοργκ Κούντσε Ανατολική Γερμανία 27:50.37\n\n4) Αρτούρο Μπάριος Μεξικό 27:59.66\n\n5) Στιβ Μπινς Μεγάλη Βρετανία 28:03.08\n\n6) Μάρτιν Φράμπελ Τσεχοσλοβακία 28:05.59\n\n7) Σπύρος Ανδριόπουλος Ελλάδα 28:07.17 πανελλήνιο ρεκόρ\n\n8) Στιβ Πλασένσια ΗΠΑ 28:11.38\n\n9) Ζαν Λουί Πριανόν Γαλλία 28:19.47\n\n10) Ρολάντο Βέρα Ισημερινός 28:20.24\n\n11) Εζέκιελ Κανάριο Πορτογαλία 28:28.24\n\n12) Ματς Εριξον Σουηδία 28:29.08\n\n13) Πολ Αρπέν Γαλλία 28:29.21\n\n14) Ζανγκ Γκουγουέι Κίνα 28:30.00\n\n15) Τζον Σόλι Μεγάλη Βρετανία 28:31.97\n\n16) Σαλβατόρε Αντίμπο Ιταλία 28:33.77\n\n17) Μάρκους Ρίφελ Ελβετία 28:34.58\n\n18) Μπράιαν Σέριφ Ζιμπάμπουε 28:34.96\n\n19) Πολ ΜακΚλόι Καναδάς 28:41.89\n\n20) Κόζου Ακούτσου Ιαπωνία 28:45.89\n\n21) Εντ Αϊστοουν ΗΠΑ 29:00.33\n\n22) Σόμε Μούγκε Κένυα 29:06.40\n\n23) Χάτζι Μπουλμπούλα Αιθιοπία 29:10.45\n\n24) Γοντάγιο Μπούλτι Αιθιοπία 29:17.09\n\n25) Χαμπίμπ Ρομντανί Τυνησία 29:21.35\n\n26) Τζον Τρέισι Ιρλανδία 29:22.14\n\nΜάρτι Βάινιο Φινλανδία δεν τερμάτισε\n\nΠολ Γουίλιαμς Καναδάς δεν τερμάτισε\n\nΔιαβάστε ακόμα:\n\n24 Ιουνίου 2000: Το 91.69 του Γκατσιούδη (vid)\n\n21 Ιουνίου 1992: Το 2.36 του Λάμπρου Παπακώστα\n\n13 Αυγούστου 1997: Το ακατάρριπτο πανελλήνιο ρεκόρ στα 800μ.!",
    "Φέντερερ: Ο δεκάλογος του «βασιλιά Ρότζερ» που αναβάθμισε το τένις! (video)": "Ο σπουδαίος Ρότζερ Φέντερερ ανακοίνωσε πως ρίχνει τίτλους τέλους, μετά το Laver Cup (23-25/9) στην γεμάτη επιτυχίες καριέρα του και το BN Sports επιχειρεί να του πει το δικό του αντίο, μέσα από ένα «βασιλικό» top-10.\n\nΌλα τα ωραία κάποτε τελειώνουν. Τι συμβαίνει όμως με τα μυθικά; Μένουν στην ιστορία γιατί έχουν αφήσει ανεξίτηλο το στίγμα τους. Έτσι θα συμβεί και με τον Ρότζερ Φέντερερ, δίχως αμφιβολία. Μπορεί να αφήσει τη ρακέτα από το χέρι του μετά από 20 (όσα και τα grand slams του) και πλέον χρόνια μιας τεράστιας καριέρας, ωστόσο τα επιτεύγματά του και κάποιες παραστάσεις του θα συνεχίσουν να αποτελούν διδαχή για τους νεότερους και γλυκιά ανάμνηση για τους πρεσβύτερους.\n\nΤο τέλος πλησίαζε, ήταν κοινό μυστικό. Ένας προαναγγελθέν γεγονός που έμενε να οριστικοποιηθεί, κάτι που επέλεξε ο ίδιος ο Φέντερερ να κάνει το μεσημέρι της Πέμπτης (15/9). To ΒΝ Sports ετοίμασε έναν δεκάλογο για να τον αποχαιρετήσει, στο λιγότερο που θα μπορούσε να κάνει για έναν άνθρωπο που επαναπροσδιόρισε το τένις, έναν GOAT του αθλήματος.\n\n\n\nTo my tennis family and beyond,\n\n\n\nWith Love,\n\nRoger pic.twitter.com/1UISwK1NIN — Roger Federer (@rogerfederer) September 15, 2022\n\nΤο έναυσμα ως… ball boy\n\nΌχι δεν είναι παραμύθι, αλλά η πραγματικότητα. Όπως παραδέχθηκε και ο ίδιος στην ανακοίνωση της συνταξιοδότησής του από το τένις, συνεισέφερε ως ball boy κατά τη διάρκεια τουρνουά και Masters στην Βασιλεία και οι εικόνες που ζούσε, του έδιναν ακόμα μεγαλύτερο κίνητρο. «Συνήθιζα να βλέπω τους αθλητές με μία αίσθηση θαυμασμού. Ήταν σαν γίγαντες για μένα και κάπου εκεί άρχισα να ονειρεύομαι. Αυτά τα όνειρα ήταν που με οδήγησαν να προσπαθώ περισσότερο και που άρχισα να πιστεύω στον εαυτό μου».\n\n\n\n\"At heart, I am always going to be a ball boy\" - Roger Federer ❤️ pic.twitter.com/YjfUB8ypDC — Luigi Gatto (@gigicat7_) September 15, 2022\n\nΑπό τα τζούνιορ έδειξε τι θα επακολουθούσε\n\nΑπό νωρίς φάνηκε ότι το Γουίμπλνετον ήταν το αγαπημένο του τουρνουά, αφού το 1998 κέρδισε τον τίτλο στην κατηγορία juniors τόσο στο μονό όσο και στο διπλό (μαζί με τον Όλιβερ Ρόχους). Μάλιστα την ίδια χρονιά έφτασε μέχρι τον τελικό και του US Open, όμως ο Ντέιβιντ Ναλμπάντιαν τον κέρδισε. Παρά ταύτα τα επιτεύγματά του έκαναν «κρότο», κατακτώντας συνολικά 4 ITF τίτλους τζούνιορ και φτάνοντας στην κορυφή του ranking πριν η φήμη του περάσει σε επαγγελματικό επίπεδο ανδρών.\n\n\"It all started for me here. I played the quallies here in '99, the juniors in '98. Always loved coming here, you know.\" -#Federer#AusOpen pic.twitter.com/tzBVUqk8ce — #AusOpen (@AustralianOpen) January 29, 2017\n\n19 years since #Federer won the #Wimbledon Juniors title... Would be apt to grab Grand Slam No.19 today pic.twitter.com/oXGn0PYfSK — Alex Sharp (@Sharpy_89) July 16, 2017\n\nΟ πρώτος από τους 103 συνολικά τίτλους\n\nΈπρεπε να περάσουν τρία περίπου χρόνια από το ντεμπούτο του (στη γενέτειρά του Βασιλεία και το Swiss Indoors) για να κατακτήσει τον πρώτο του τίτλο στο μονό. Αυτός ήρθε στις αρχές του Φλεβάρη του 2001 στο Μιλάνο, αφού είχε προηγηθεί βέβαια στο Challenger Tour το 1999 στο διπλό με τον Ολλανδό Σαντέρ Γκροέν, ανήμερα των 18ων γενεθλίων του. Ο Φέντερερ είχε ήδη συμμετάσχει σε Grand Slam φυσικά ενώ η αρχή θα είχε γίνει νωρίτερα αν δεν τον κέρδιζε ο Μαρκ Ροσέ στη Μασσαλία το 2000.\n\n\n\n1 - On this day in 2001, Roger #Federer won his first ATP title in Milan against Julien Boutter in final: he is one amongst two players with 100+ career tournaments won (103) in the Open Era, alongside Jimmy Connors (109). Inception.#ATP #ATPTour pic.twitter.com/GfQckKQMXO — OptaAce (@OptaAce) February 4, 2022\n\nΗ εκκίνηση της αυτοκρατορίας!\n\nΣτα court του Λονδίνου και του Wimbledon ήρθε ο πρώτος grand slam τίτλος. Ο Ελβετός, έπρεπε να ξεπεράσει το εμπόδιο του Άντι Ρόντικ στα ημιτελικά και του Μαρκ Φιλιππούση στον τελικό, πράγμα που έκανε. Αν και κυνήγησε το No1 δεν είχε έρθει ακόμα η ώρα, η οποία βέβαια δεν άργησε να φανεί.\n\nThe day Sue Barker made #Federer cry - after he beat Mark Philippoussis to win his very first Grand Slam title at Wimbledon in 2003.\n\n\n\nIt's almost TWENTY years ago!pic.twitter.com/cXoBnN3xph — Andy Schooler (@SchoolerSport) September 15, 2022\n\n\n\nΤην αμέσως επόμενη χρονιά, τα σάρωσε σχεδόν όλα. Κατέκτησε 3/4 Όπεν (το γαλλικό μόνο του ξέφυγε) και έγινε ο πρώτος τενίστας που το κατάφερνε μετά τον Ματς Βιλαντερ το 1988. Συνολικά έφτασε μέχρι το τέλος της διαδρομής σε 11 τουρνουά σε ένα χρόνο, με ρεκόρ 74-6, ανεβαίνοντας ταυτόχρονα και στην κορυφή του ranking.\n\nΤο έντονο φιλανθρωπικό του έργο\n\nΑπό πολύ μικρή ηλικία, ο Ρότζερ Φέντερερ έδειξε την ευαίσθητη και καλοσυνάτη πλευρά του εαυτού του. Από το 2003 είναι πρόεδρος του ιδρύματος που φέρει το όνομά του (Roger Fereder Foundation) και υποστηρίζει εκπαιδευτικά προγράμματα σε χώρες της νότιας Αφρικής και της Ελβετίας. Το RFF ασχολείται με σχολικά προγράμματα σε έξι χώρες της Αφρικής (Νότια Αφρική, Λεσότο, Μαλάουι, Ζιμπάμπουε, Ναμίμπια, Ζάμπια) και έχει βοηθήσει πάνω από 1,9 εκατομμύρια παιδιά, να λάβουν καλύτερη ποιότητα στην πρωτοβάθμια εκπαίδευση τους.\n\nRoger Federer is an incredible player & will end his career with more than $1 billion in earnings.\n\n\n\nBut he has also spent ~$15 million to open 80+ schools in Africa & donated $1 million to provide 64,000 African children meals while schools were closed due to COVID.\n\n\n\nLegendary ? pic.twitter.com/w29kFmiQkM — Joe Pompliano (@JoePompliano) September 15, 2022\n\nO συγκλονιστικός χαμένος τελικός του 2008 στο Wimbledon και η επόμενη χρονιά που έγραψε ιστορία\n\nTo 2008 ταλαιπωρήθηκε από λοιμώδη μονοπυρήνωση και πόνους στη μέση, γεγονότα που δεν του επέτρεπαν να βρίσκεται στο 100 %. Παρόλα αυτά, κέρδισε τον Άντι Μάρει στον τελικό του αμερικανικού όπεν και κατέκτησε μαζί με τον Στάνισλαβ Βαβρίνκα το χρυσό μετάλλιο στους Ολυμπιακούς Αγώνες του Πεκίνο. Έναν και κάτι μήνα πριν, είχε παίξει έναν αλησμόνητο σε εξέλιξη τελικό με το αντίπαλο δέος, Ραφαέλ Ναδάλ, στο Wimbledon, που δεν… έλεγε να τελειώσει και ο οποίος ολοκληρώθηκε με νίκη του Ισπανού σε 6 παρά κάτι ώρες παιχνιδιού στο μισοσκόταδο του Λονδίνου.\n\n\n\nΤο 2009 ξεκινούσε με ένα τεράστιο στόχο. Την κατάκτηση τουλάχιστον δύο Grand Slams και την προσπέραση του Πιτ Σάμπρας στην κορυφή της λίστας. Φανταστείτε τι έγινε. Ο Φέντερερ τα κατάφερε. Μπορεί να μην ξεκίνησε ιδανικά τη σεζόν αφού ο Ναδάλ τον κέρδισε στη Μελβούρνη ωστόσο «πήρε το αίμα» του πίσω στο Παρίσι. Έστω και αν χρειάστηκε ο Σόντερλινγκ να κάνει τη μισή δουλεία και να «πετάξει» εκτός συνέχειας τον κορυφαίο του είδους, Ράφα. Αυτό ήταν και το μοναδικό Rolland Garros που πανηγύρισε. Ο 15 τίτλος GS ήρθε στο αγαπημένο του Λονδίνο και ο Φέντερερ έγραψε ιστορία. Ο Ελβετός βέβαια έχει έναν ακόμα λόγο για να θυμάται το 2009 αφού παντρεύτηκε την Μίρκα και μαζί απέκτησαν τις δίδυμες κόρες τους.\n\n\n\n\n\nΤο Νο1 ήταν το δεύτερο «σπίτι» του\n\nΟ Φέντερερ δεν είχε υψοφοβία. Αισθανόταν καλά στο Νο1 του ranking και όταν έφτανε σε αυτό, «ξεχνούσε» να κατέβει. Ο Ρότζερ έμεινε στην κορυφή του ATP Ranking για 310 εβδομάδες συνολικά, από το Φεβρουάριο του 2004 που «σκαρφάλωσε» για πρώτη φορά εκεί. Από αυτές, οι 237 ήταν συνεχόμενες, αποτελώντας φυσικά ρεκόρ το οποίο δύσκολα θα σπάσει. Μάλιστα αποτελεί και το γηραιότερο αθλητή που έχει βρεθεί ποτέ στο No1, σε ηλικία 36 ετών και 10 μηνών. Με μία λέξη αειθαλής.\n\n? 24 years.\n\n? 1526 singles matches.\n\n? 1,251 wins.\n\n? 310 weeks as No. 1.\n\n? 103 titles.\n\n2️⃣0️⃣ Grand Slams.\n\n? 0 match retirements.\n\n\n\nRoger. Federer.@rogerfederer | #RForever pic.twitter.com/fJsAafHVCi — ATP Tour (@atptour) September 15, 2022\n\nΗ χρονιά της «αναγέννησης» που ήταν και η τελευταία\n\nΚαι ενώ όλα ήταν μετέωρα για την κατάσταση στην οποία θα γυρνούσε μετά από ένα μακρύ διάστημα απουσίας, εκείνος απέδειξε εμφατικά γιατί είναι GOAT. Το 2017 κατέκτησε τον πέμπτο του τίτλο στη Μελβούρνη και τον πρώτο μετά από μία πενταετία για να ακολουθήσει τον Αύγουστο το 8ο και τελευταίο Wimbledon, επικρατώντας άνετα του Τσίλιτς στον τελικό, στο οποίο είναι πολυνίκης.\n\n\n\n\n\nΈσοδα που… ζαλίζουν\n\nΟ Ελβετός άσος αποσύρεται από την ενεργό δράση έχοντας κερδίσει 131 εκατομμύρια δολάρια από έπαθλα σε αυτή την 24ετη του καριέρα. Ο αριθμός αυτός τον καθιστά τρίτο στην λίστα πίσω από τον Τζόκοβιτς (159 εκατομμύρια) και το Ναδάλ (132), ωστόσο η δημοτικότητά του και οι επιχειρηματικές του κινήσεις τον κάνουν κατά πολύ πλουσιότερο. Σύμφωνα με το Forbes κάθε χρόνο που περνάει βλέπει τον τραπεζικό του λογαριασμό κατά 90 εκατομμύρια δολάρια αυξημένο, όντας φυσικά πρωτοπόρος στο χώρο του τένις. Φιγουράρει στην 7η θέση των πιο υψηλά αμειβόμενων αθλητών για το 2022 (δύο χρόνια πίσω ήταν στην κορυφή της λίστας), ενώ στο άθλημά του είναι πρώτος επί 17 συναπτά έτη.\n\nRoger Federer will retire as tennis’ greatest of all-time — financially speaking, at least https://t.co/DToaLZdtpG — Brett Knight (@thebrettknight) September 15, 2022\n\nΚεφάλαιο τραυματισμοί\n\nΤο τένις είναι ένα εξαιρετικά επίπονο άθλημα, με τεράστια και συνεχή σωματική πίεση. Παιχνίδια που μπορεί να κρατήσουν για ώρες και αθλητές που καταπονούν συνεχώς το σώμα τους. Μέχρι αυτό να «διαμαρτυρηθεί» όπως βλέπουμε ότι συμβαίνει και στην περίπτωση του Ναδάλ.\n\n\n\nΤη διετία 2013-14 εμφανίστηκαν τα πρώτα προβλήματα τραυματισμού για τον «βασιλιά», με τον ίδιο να ταλαιπωρείται από έντονους πόνους στη μέση. Το 2016 ήρθε και η πρώτη επέμβαση στο γόνατο εξαιτίας ρήξης στο μηνίσκο μετά από έναν χαμένο ημιτελικό στην Αυστραλία από τον Τζόκοβιτς. Και ενώ επέστρεφε πλήρως, ξανατραυματίστηκε και έχασε όλο το υπόλοιπο της σεζόν , πέφτοντας μάλιστα για πρώτη φορά εκτός top-10. Στο φινάλε του 2018 είχε κάποιους πόνους στο χέρι, ενώ από το 2020 και μετά πιο συχνά ήταν «απών» παρά έπαιρνε μέρος. Χωρίς βέβαια να εγκαταλήπει ΠΟΤΕ αγώνα.\n\nRoger Federer, winner of 20 Grand Slam titles, has announced his retirement from tennis at the age of 41 after a string of injurieshttps://t.co/OxofiBPic6 pic.twitter.com/0rYPdG3pyl — Financial Times (@FinancialTimes) September 15, 2022\n\nΤα γόνατά του είχαν ταλαιπωρηθεί και αναγκαστικέ μετά το χαμένο προημιτελικό στο Γουίμπλεντον από το Χουρκάζ (έγινε ο γηραιότερος σε ηλικία 39 ετών που φτάνει ως εκεί) να διαβεί ξανά την πόρτα του χειρουργείου μήπως και καταφέρει να επιμηκύνει το τέλος. Το σώμα του όμως αρνείτο κατηγορηματικά και πεισματικά και ουσιαστικά τον ανάγκασε να πάρει την απόφαση να αποσυρθεί από τα court.\n\n\n\nwww.bnsports.gr",
    "Η ΕΚΤ και το μοντέλο της «Ζimbabwe» - Οι γραφειοκράτες των Βρυξελλών οδηγούν την οικονομία σε «ελεύθερη πτώση»": "Μπορεί η Lagarde να πετάξει όλα τα ψίχουλα που θέλει στις μικρές γερμανικές επιχειρήσεις και στους πολύ αποδοτικούς Ολλανδούς αγρότες, όμως δεν είναι αρκετά για να κρατήσουν τα φώτα αναμμένα, και τις επιχειρήσεις βιώσιμες.\n\nΗ οικονομία σε πανικό, τα επιτόκια στον «Θεό» αλλά στην ΕΚΤ και στην Ε.Ε όλα τα βλέμματα είναι στραμμένα στην Ουκρανία και στο πως να καταστρέψουν τον V.Putin και τη Ρωσία εν τω συνόλω, αφήνοντας όπως όλα δείχνουν τη Ευρώπη και να «παγώσει, αλλά και να χρεωκοπήσει».\n\n\n\nΌπως γνωρίζουμε, αν και η λειτουργία των κεντρικών τραπεζών της Ευρώπης, της Γερμανίας, της Ιαπωνίας και της Ζimbabwe είναι να επιτρέψουν την αξιοπιστία και την αποτελεσματικότητα της οικονομικής πλευράς των αντίστοιχων οικονομιών τους, έτσι ώστε η πραγματική πλευρά των οικονομιών τους να επιτύχει τους ευρύτερους μακροοικονομικούς στόχους της χώρας, οι κεντρικές τράπεζες του ΝΑΤΟ έχουν προφανώς και εγκατείψει καταστροφικά αυτές τις εργασίες για λόγους που μόνο εκείνες και οι τραπεζίτες τους κατανοούν.\n\nΌμως, επειδή η Ζimbabwe, όπως και η Δημοκρατία της Βαϊμάρης της Γερμανίας πριν από αυτήν, έχει φτάσει σε ετήσιους ρυθμούς πληθωρισμού 90 εκατομμυρίων % ετησίως, η Ευρώπη δεν θα πρέπει να μιμείται το χρηματοοικονομικό καλάθι αποτυχημένων προσπαθειών.\n\n\n\nΣτον ίδιο δρόμο και η Γερμανία\n\n\n\nΌ,τι και να γίνει με τη Ζimbabwe, η Γερμανία έχει ακολουθήσει περίφημα αυτό το δρόμο στο παρελθόν και, σε μια ολική ανατροπή των προηγούμενων μεταπολεμικών πολιτικών, φαίνεται αποφασισμένη να τον ξαναδιαβεί.\n\nΗ Ευρωπαϊκή Κεντρική Τράπεζα, με έδρα τη Φρανκφούρτη, τυπώνει ευρώ τόσο γρήγορα όσο οι συνάδελφοί της στη Ζιμπάμπουε τυπώνουν δολάρια Ζimbabwe.\n\n\n\nΚαι οι Κεντρικές τράπεζες την ίδια πολιτική\n\n\n\nΟι κεντρικές τράπεζες της Ευρώπης ακολουθούν αυτήν ακριβώς την πολιτική και σήμερα, καθώς δίνουν δισεκατομμύρια για να διευκολύνουν τους λογαριασμούς ενέργειας, να δωροδοκήσουν τους αγρότες και, το πιο γνωστό, να τροφοδοτήσουν την χούντα του Κιέβου του Ζελένσκι.\n\nΗ προσφορά χρήματος, πάνω από 15 τρισεκατομμύρια ευρώ , βρίσκεται σε επίπεδα ρεκόρ και τα πραγματικά επιτόκια βρίσκονται σε αρνητικό έδαφος, εξαθλιώνοντας τους συνταξιούχους και αποτυγχάνοντας να διασώσουν τις λιμοκτονικές οικονομίες τους.\n\nΟ πληθωρισμός, ο όλεθρος της Γερμανίας, είναι και πάλι σε αυξητική πορεία, ενώ και η στερλίνα έχει αυξηθεί σε τιμή κατά 50% τους τελευταίους μήνες.\n\n\n\nΟι ονειρώξεις των ευρωπαίων ηγετών\n\n\n\nΚαθώς οι ηγέτες της Ευρωπαϊκής Κεντρικής Τράπεζας δεν έχουν προς το παρόν άλλο χαρτί να παίξουν, πρέπει να πιστεύουν, ότι τα τυπογραφεία τους είναι αρκετά για να επικρατήσουν στην Ουκρανία και να επιτρέψουν στους Ευρωπαίους να τρώνε και να ζεσταθούν αυτόν τον χειμώνα.\n\n\n\nΟ στόχος του ευρώ και η Lagarde\n\n\n\nΟ κύριος στόχος του ευρώ ήταν να έχει τη σταθερότητα του γερμανικού μάρκου και του ολλανδικού φιορίνι και να μην είναι τόσο ασταθές όσο το γαλλικό φράγκο της Λαγκάρντ, το οποίο υποτιμήθηκε τέσσερις φορές από το 1945.\n\nΗ Ευρώπη της Λαγκάρντ λειτουργεί με διαφορετικό ρυθμό, τυπώνοντας ευρώ κατά δισεκατομμύριο, τόσο για το καθεστώς του Ζελένσκι, όσο και για να αποτρέψει την εκκρεμή κατάρρευση της Ευρώπης, η οποία χρειάζεται δράση στην πραγματική πλευρά της οικονομίας.\n\nKαι όμως. Αντί να χαρίζει ανεξέλεγκτα μετρητά σε εταιρείες πετρελαίου για να επιβιώσουν, η σωτηρία της Ευρώπης θα έπρεπε να προσανατολίζεται στην φθηνότερη ενέργεια, όπου μπορεί να βρεθεί για την παραγωγή γερμανικών και ολλανδικών προϊόντων υψηλής προστιθέμενης αξίας.\n\nΜέχρι τη στιγμή που οι Αμερικανοί διέταξαν το κλείσιμο του Nord Stream 2 , αυτή η προσιτή ενέργεια ήταν ρωσική, η οποία τώρα έχει απορριφθεί υπέρ της εκτύπωσης δισεκατομμυρίων επιπλέον ευρώ για να φύγει ο Zelenski.\n\n\n\nΝομισματική τρέλα\n\n\n\nΗ νομισματική τρέλα μπορεί να αποτυπωθεί και στα ευρωπαϊκά επιτόκια χρέους , στα ποσοστά του δημόσιου χρέους και στα ποσοστά των επενδύσεων που καταρρέουν και δείτε την άβυσσο που διαφαίνεται μπροστά.\n\nΑν και η Ιρλανδία , για να πάρουμε ένα από τα πιο ακραία παραδείγματα, έχει εξωτερικό χρέος 700% του μεγέθους του ΑΕΠ της, η κυβέρνησή της εξακολουθεί να μοιράζει άφθονες δωροδοκίες για να καθυστερήσει την αναπόφευκτη κατάρρευσή της.\n\nΚαθώς οι μοναδικές αντιπροσωπείες της στον δείκτη EuroStoxx50 των κορυφαίων μετοχών σε ευρώ είναι η CRH , ένας πάροχος κατασκευαστών που πλήττεται από διαφθορά, η Flutter Entertainment , μια εταιρεία τζόγου που αντιμετωπίζει ηθικά προβλήματα και η Linde PLC , μια πολυεθνική γερμανική εταιρεία που εδρεύει στην Ιρλανδία για λόγους φοροδιαφυγής.\n\nΗ Ιρλανδία δεν έχει καμία πιθανότητα να αποπληρώσει το χρέος της ούτε σε αυτόν τον κόσμο ούτε στον άλλο και οι υποσχέσεις της για ανοικοδόμηση της Ουκρανίας επομένως δεν αξίζουν και ιδιαίτερα.\n\nΠαράλληλα, αν εξετάσουμε τις ηπειρωτικές ευρωπαϊκές εταιρείες του δείκτη EuroStoxx50 , οι οποίες περιλαμβάνουν ένα μείγμα επιχειρήσεων αυτοκινήτου, αλκοόλ, χρηματοοικονομικών, τροφίμων, ειδών πολυτελείας, χημικών, αθλητικών ειδών, λιανικής και εταιρειών ενοικίασης ακινήτων, βλέπουμε την ίδια ιστορία.\n\nΜπορεί η Lagarde να πετάξει όλα τα ψίχουλα που θέλει στις μικρές γερμανικές επιχειρήσεις και στους πολύ αποδοτικούς Ολλανδούς αγρότες, όμως δεν είναι αρκετά για να κρατήσουν τα φώτα αναμμένα, και τις επιχειρήσεις βιώσιμες.\n\nΑυτό μπορεί να γίνει μόνο με την ενστάλαξη της σταθερότητας στην οικονομία και της εμπιστοσύνης στο μέλλον, των ειδών σταθερότητας και της εμπιστοσύνης, έννοιες που η ΕΚΤ δείχνει να μην κατανοεί και ιδιαίτερα.\n\n\n\nwww.bankingnews.gr",
    "ΦΩΣ στο Στοίχημα: Με φόρα η Κέιπ Τάουν": "Για το πρωτάθλημα της Νότιας Αφρικής η Κέιπ Τάουν υποδέχεται τη Σεκουνούνε. Η Κέιπ Τάουν άφησε πίσω της το κάκιστο ξεκίνημα στο πρωτάθλημα και με δύο μαζεμένες νίκες αρχίζει να καλύπτει το χαμένο έδαφος. Πολύ καλή εμφάνιση και κόντρα στην Γκάλαξι, θα μπορούσε να πετύχει και άλλα τέρματα. Κράτησε για δεύτερη φορά καθαρή εστία και αυτό ήταν βασικό ζητούμενο στην διαδικασία επανεκκίνησης που επιχείρησαν οι «χρυσαφί». Σε Under 2,5 γκολ εξελίχθηκαν τα τέσσερα πιο πρόσφατα ματς. Ο προπονητής Έρικ Τίνκλερ δεν υπολογίζει στον αριστερό μπακ Μασέγκο.\n\nΗ Σεκουνούνε δεν μπόρεσε να δώσει συνέχεια στο ενθαρρυντικό ξεκίνημα στο πρωτάθλημα. Στα τέσσερα πιο πρόσφατα ματς μετρά μόνο έναν κερδισμένο πόντο και υποχώρησε στη ζώνη των πλέι άουτ για την παραμονή στην κατηγορία. Αρνητικό σημείο αναφοράς η αμυντική λειτουργία, καθώς δέχεται πολύ εύκολα τέρματα και έτσι πάει στράφι και η συνέπεια στο σκοράρισμα. Σε γκολ-γκολ εξελίχθηκαν τα τρία πιο πρόσφατα ματς. Ο προπονητής από την Ζιμπάμπουε Καετάνο Τέμπο δεν υπολογίζει στον γκολκίπερ Ενσαμπάτα και στον στόπερ Μοτσέπο. Άλλη κλάση η φορμαρισμένη Κέιπ Τάουν. Υπερδιπλασιάζει το ποντάρισμα ο άσος.\n\nΔιαβάστε Επίσης Ολυμπιακός: Η επιλογή του Μίτσελ με Βρουσάι\n\nΠΡΟΤΑΣΗ\n\nΚέιπ Τάουν-Σεκουνούνε 1 (2,10)\n\nΠερισσότερες προτάσεις στην έντυπη έκδοση του ΦΩΤΟΣ",
    "Βασίλισσα Ελισάβετ: 10 πράγματα που δεν ήξερες για εκείνη": "Η βασίλισσα Ελισάβετ έζησε μία ζωή γεμάτη ανατροπές των βεβαιοτήτων της. Εκεί που πίστευε ότι ο θρόνος ήταν κάτι που σίγουρα δεν την αφορούσε, ο θείος της παραιτήθηκε, ο πατέρας της έγινε βασιλιάς και εκείνη ετοιμάστηκε για τη διαδοχή. Εκεί που πίστευε ότι θα ζήσει μία ζωή χωρίς σκάνδαλα κάποια από τα παιδιά της φρόντισαν να πάρουν διαζύγιο, κάποια να εμπλακούν με υποθέσεις trafficking (λέγε με πρίγκιπα Andrew), αλλά και να ξαναπαντρευτούν ακόμα κι αν η εκκλησία της οποίας υπήρξε αρχηγός λόγω θέσης απαγόρευε κάτι τέτοιο. Υπολόγιζε τα εγγόνια της να είναι πάντα στο πλευρό της κι όμως ο Harry την εγκατέλειψε για μία «πιο κανονική» ζωή. Η ζωή της ήταν ανατρεπτική αλλά από την άλλη ανατρεπτική ήταν και η ίδια. Η βασίλισσα Ελισάβετ πέθανε αλλά άφησε πίσω της μία ζωή μυθιστορηματική.\n\nΗ βασίλισσα Ελισάβετ παρά τις ανατροπές της ζωής της, τα Annus horribilis της και τις αναταραχές, ήταν εκείνη που σταθερά για 70 χρόνια κράτησε το τιμόνι της οικογένειάς της και της Βρετανίας, ακόμα κι αν το τελευταίο το έκανε χωρίς να της επιτρέπεται να εκφραστεί πολιτικά μόνο με το κύρος και τη διακοσμητική αξία του ρόλου της.\n\nΗ βασίλισσα Ελισάβετ γεννήθηκε στις 21 Απριλίου 1926. Στα 96 χρόνια της πολύ δημόσιας ζωής της ίσως κατάφερες να μάθεις τα πάντα γι’ αυτήν. Ίσως και όχι. Ακολουθούν μερικά λιγότερα γνωστά πράγματα για τη μακροβιότερη μονάρχη της σύγχρονης ιστορίας, που αποχώρησε την Πέμπτη 8 Σεπτεμβρίου, «ήρεμη στο Balmoral το απόγευμα», σύμφωνα με την ανακοίνωση του παλατιού του Buckingham.\n\nΗ βασίλισσα Ελισάβετ γεννήθηκε σε ένα σπίτι του Λονδίνου\n\nΜπορεί να έγινε βασίλισσα αλλά η Ελισάβετ δεν γεννήθηκε σε παλάτι. Γεννήθηκε σε ένα σπίτι στο Mayfair, μία καλή συνοικία του Λονδίνου. Το σπίτι όπου γεννήθηκε το πρώτο παιδί του τότε δούκα και της δούκισσας του York, δηλαδή του μετέπειτα βασιλιά Γεώργιου και της βασιλομήτωρος βρισκόταν στο νούμερο 17 της Bruton Street. To σπίτι αυτό ανήκε στους παππούδες της από την πλευρά της μητέρας της και τελικά κατεδαφίστηκε το 1937. Πλέον στέκει στη θέση του ένα κτίριο γραφείων, που στο πλάι του έχει ένα κινέζικο εστιατόριο.\n\nΌλοι μιλούσαν για την αίσθηση του χιούμορ της\n\nΗ βασίλισσα Ελισάβετ μπορεί να είχε ταχθεί στο καθήκον της αλλά δεν έχανε ποτέ την αίσθηση του χιούμορ της. Λίγο πριν ανακοινωθεί ο θάνατός της, δημοσιογράφος του BBC διηγήθηκε τη στιγμή που είχε συναντήσει έναν Αμερικανό τουρίστα στους κήπους του Buckingham όπου περπατούσε φορώντας το μαντίλι της και κανένα πολύχρωμο ταγέρ από αυτά με τα οποία την είχαμε συνηθίσει. Ο δημοσιογράφος τη ρώτησε αν είχε συναντήσει ποτέ τη βασίλισσα και η Ελισάβετ απάντησε δείχνοντας τον άνθρωπο που τη συνόδευε: «Εγώ όχι, αλλά αυτός ναι».\n\nΟ πρίγκιπας Harry είχε μιλήσει πολλές φορές ακόμα και μετά την αποχώρησή του από τη Βρετανία και τον ρόλο του ως εργαζόμενο μέλος της βασιλικής οικογένειας για το χιούμορ της που τους ένωνε και που ήταν για εκείνον το καλύτερο χαρακτηριστικό της. Ήταν επίσης πολύ καλή μίμος κατά γενική ομολογία όσων την γνώρισαν.\n\nΤα πολλαπλά της γενέθλια\n\nΜπορεί να γεννήθηκε στις 21 Απριλίου του 1926 αλλά οι πολλαπλοί εορτασμοί τους θα μπορούσαν να μπερδέψουν τον καθένα. Δεν υπήρχε σταθερή ημερομηνία για τα επίσημα γενέθλιά της. Γιορτάζονταν είτε το πρώτο, το δεύτερο ή το τρίτο Σάββατο του Ιουνίου και την ημερομηνία καθόριζε κάθε φορά η κυβέρνηση.\n\nΣτην Αυστραλία γιόρταζαν τα γενέθλιά της τη δεύτερη Δευτέρα του Ιουνίου, ενώ στον Καναδά τα γιόρταζαν την πλησιέστερη Δευτέρα στις 24 Μαΐου, στα γενέθλια της βασίλισσας Βικτωρίας.\n\nΜόνο η βασίλισσα Ελισάβετ και οι κοντινοί της άνθρωποι γιόρταζαν τα γενέθλιά της ιδιωτικά την αληθινή ημερομηνία της γέννησής της.\n\nΉταν η πρώτη γυναίκα μέλος της βασιλικής οικογένειας που ήταν ενεργό μέλος των ενόπλων δυνάμεων\n\nΥπήρχαν πριγκίπισσες πριν από εκείνη που είχαν υπηρετήσει τιμητικά ως στρατηγοί τμημάτων του στρατού αλλά η βασίλισσα Ελισάβετ πήρε έναν πιο ενεργό ρόλο στις ένοπλες δυνάμεις κατά τη διάρκεια του Β Παγκοσμίου Πολέμου. Το 1945 έμαθε μάλιστα να οδηγεί στρατιωτικά οχήματα και υπηρέτησε στο τμήμα γυναικών του Βρετανικού Στρατού. Την ημέρα που η Ευρώπη γιόρτασε τη νίκη κατά του ναζισμού στον Β’ Παγκόσμιο πόλεμο, η βασίλισσα Ελισάβετ βγήκε στους δρόμους του Λονδίνου για την αυτοσχέδια, αυθόρμητη γιορτή φορώντας τη στρατιωτική στολή της. Ήταν άλλωστε η μονάρχης, που ως βασίλισσα είναι η αρχηγός των ενόπλων δυνάμεων.\n\nΑφιέρωσε τη ζωή της στην υπηρεσία του λαού στα 21α της γενέθλια\n\nΤο 1947 η μέλλουσα βασίλισσα Ελισάβετ ανέλαβε την πρώτη της περιοδεία στη Νότιο Αφρική και τη Ζιμπάμπουε, με τους γονείς της και τη μικρότερη αδερφή της, πριγκίπισσα Μαργαρίτα. Γιόρτασε τα 21α της γενέθλια στο Cape Town και σε ένα ραδιοφωνικό της μήνυμα προς το λαό της Κοινοπολιτείας υποσχέθηκε να αφιερώσει τη ζωή της στην εξυπηρέτηση του δημοσίου συμφέροντος.\n\nΗ βασίλισσα Ελισάβετ πήρε περισσότερα από 2,5 χιλιάδες δώρα γάμου όταν παντρεύτηκε τον πρίγκιπα Φίλιππο το 1947\n\nΑφού αρραβωνιάστηκε με τον πρίγκιπα Φίλιππο, στις 9 Ιουλίου 1947, οι καλεσμένοι στον γάμο όπως και οι πολίτες κλήθηκαν από το παλάτι να ξεκινήσουν να στέλνουν γαμήλια δώρα για να γιορτάσουν το γεγονός. Ο Καναδος πρωθυπουργός William Lyon Mackenzie King, έστειλε ασημικά αντίκες κι ένα παλτό mink ως επίσημα γαμήλια δώρα του Καναδά.\n\nΠολίτες από όλο τον κόσμο της έστειλαν φαγητό σε κονσέρβες (καθώς ήταν ακόμα πολύ πρόσφατος ο Β’ Παγκόσμιος Πόλεμος και η ελλείψεις φαγητού ήταν σημαντικές) και καλσόν. Ο πρίγκιπας Φίλιππος και η βασίλισσα Ελισάβετ παντρεύτηκαν στις 20 Νοεμβρίου 1947 και παρέμειναν μαζί μέχρι τον θάνατο του. Έκλεισαν 73 χρόνια γάμου. Απέκτησαν μαζί 4 παιδιά, 8 εγγόνια και 12 δισέγγονα.\n\nΉταν η πρώτη μονάρχης που στέφθηκε σε τελετή που μεταδόθηκε από την τηλεόραση\n\nΣτις 6 Φεβρουαρίου 1952 ο βασιλιάς Γεώργιος πέθανε και στις 2 Ιουνίου 1953, η Ελισάβετ στέφθηκε βασίλισσα στο Westminster Abbey. Ήταν η πρώτη μονάρχης που στέφθηκε μπροστά σε τηλεοπτικές κάμερες. Όλη η διαδικάσια της στέψης εκτός από το μύρωμά της, κινηματογραφήθηκαν και μεταδόθηκαν σε 277 εκατομμύρια τηλεθεατές σε όλο τον κόσμο. Πολλοί άνθρωποι πήραν μάλιστα την πρώτη τους τηλεόραση με αυτή την αφορμή.\n\nΗ βασίλισσα Ελισάβετ είχε περισσότερα από 30 corgis στη ζωή της\n\nΤα hobbies της βασίλισσας περιλάμβαναν το να περνάει χρόνο στην εξοχή, να κάνει ιππασία και να βγάζει βόλτα τους σκύλους της. Η αγαπημένη της ράτσα ήταν τα Pembroke Welsh corgi. Το corgi της, Susan την ακολούθησε στο ταξίδι του μέλιτός της, ενώ ένα κουτάβι corgi ήταν το δώρο της οικογένειάς της την άνοιξη του 2021. Τα βασιλικά corgis έγιναν μέρος της δημόσιας εικόνας της ως βασίλισσα. Μάλιστα ένα βρετανικό νόμισμα που κυκλοφόρησε στο χρυσό Ιωβηλαίο της, το 2002, απεικόνιζε τη βασίλισσα με ένα corgi.\n\nΈκανε τα περισσότερα ταξίδια ως μονάρχης στην ιστορία\n\nΟι γονείς και οι παππούδες της βασίλισσας Ελισάβετ είχαν ταξιδέψει πολύ στην βρετανική Αυτοκρατορία, μία συνήθεια που απογείωσε εκείνη. Η βασίλισσα Ελισάβετ έχει το ρεκόρ των περισσότερων χωρών που έχει επισκεφτεί ένας μονάρχης: Περισσότερες από 120 χώρες σε 6 ηπείρους.\n\nΥπήρξε η μακροβιότερη μονάρχης στην ιστορία της Βρετανίας και της κοινοπολιτείας\n\nΣτις 9 Σεπτεμβρίου 2015 η βασίλισσα Ελισάβετ έγινε η μακροβιότερη μονάρχης της Βρετανίας και στην ιστορία της Κοινοπολιτείας, όταν πέρασε την βασίλισσα Victoria που ήταν μονάρχης για 64 χρόνια.",
    "Μάριος Φραγκούλης: Η μητέρα του σπουδαίου τενόρου και η άγνωστη ιστορία πίσω από την υιοθεσία του": "Θέλετε να δείτε τη μητέρα του σπουδαίου τενόρου, Μάριου Φραγκούλη και να μάθετε την άγνωστη ιστορία πίσω από την υιοθεσία του;\n\nΟ Μάριος Φραγκούλης είναι διεθνούς φήμης σπουδαίος Έλληνας τενόρος και ηθοποιός. Πρόκειται για έναν από τους κορυφαίους καλλιτέχνες του είδους του με σπουδαίες δουλειές και πολλές διακρίσεις. Ο Μάριος Φραγκούλης από τα τέσσερα χρόνια της ζωής του μεγάλωσε με μία εξαιρετική γυναίκα που χάρισε απλόχερα όλη της την αγάπη, παρόλο που δεν ήταν βιολογικό της παιδί.\n\nΜάριος Φραγκούλης: Η ηλικία, η καταγωγή και η σπουδαία καριέρα\n\nΟ Μάριος Φραγκούλης είναι Έλληνας τενόρος και ηθοποιός.\n\nΓεννήθηκε στις 18 Δεκεμβρίου 1966.\n\nΕίναι 56 ετών και Τοξότης στο ζώδιο.\n\nΤο Instagram του είναι mariofrangoulis.\n\nΔείτε αυτή τη δημοσίευση στο Instagram. Η δημοσίευση κοινοποιήθηκε από το χρήστη Mario Frangoulis (@mariofrangoulis)\n\nΟ Μάριος Φραγκούλης κατάγεται από την Κάσο της Δωδεκανήσου και από την Κέρκυρα.\n\nΓεννήθηκε στις 18 Δεκεμβρίου 1966 στην τότε Νότιο Ροδεσία της Αφρικής, αλλά μεγάλωσε και πήγε σχολείο στην Αθήνα, όπου τον μεγάλωσαν η αδελφή της μητέρας του και ο άντρας της, τους οποίους και θεωρεί ως γονείς του.\n\nΟ Μάριος Φραγκούλης σπούδασε βιολί επί 12 χρόνια – 4 με τον Βατικιώτη στο Ελληνικό Ωδείο και 8 με τον Δεσποτίδη στο Ωδείο Αθηνών.\n\nΔείτε αυτή τη δημοσίευση στο Instagram. Η δημοσίευση κοινοποιήθηκε από το χρήστη Mario Frangoulis (@mariofrangoulis)\n\nΣε ηλικία 11 ετών ο Μάριος Φραγκούλης πραγματοποίησε την πρώτη του μικρή δισκογραφική του δουλειά, τραγουδώντας το ρόλο του Issachar στο μιούζικαλ του Άντριου Λόυντ Γουέμπερ «Joseph and his amazing technicolour raincoat».\n\nΤότε πραγματοποίησε και την πρώτη του γνωριμία με το «Άξιον εστί» του Θεοδωράκη, όπου τραγούδησε ως σολίστ.\n\nΟ Μάριος Φραγκούλης στα δεκαοκτώ του πήγε στο Λονδίνο για σπουδές στη δραματική και μουσική σχολή Guildhall School of Music and Drama, στο Barbican Centre, όπου στεγάζεται και το Βασιλικό Σαιξπηρικό Θέατρο.\n\nΤο Φεβρουάριο του 1988, ενώ ήταν στο Γ΄ έτος της σχολής και χωρίς να έχει κάνει ποτέ σχετικά μαθήματα, συμμετείχε σε ακρόαση για την Υποτροφία Μαρία Κάλλας, την οποία μάλιστα κέρδισε.\n\nΛίγους μήνες αργότερα έλαβε μέρος σε ακρόαση για το ρόλο του Marius, του νεαρού πρωταγωνιστή στο μιούζικαλ «Les Misérables» («Οι Άθλιοι»).\n\nΤον Δεκέμβριο του 1989, ο Μάριος άφησε το Λονδίνο πηγαίνοντας στην Ιταλία, στην Ακαδημία Βέρντι στο Μπουσσέτο, γενέτειρα του συνθέτη, με δάσκαλο τον περίφημο τενόρο Κάρλο Μπεργκόντσι.\n\nΟ Μάριος Φραγκούλης έξι μήνες αργότερα πήρε το δίπλωμά του από την Ακαδημία.\n\nTo 1992 κέρδισε την υποτροφία του ιδρύματος Ωνάση, με τη βοήθεια της οποίας συνέχισε τις σπουδές του στην όπερα στην περίφημη Σχολή Τζούλιαρντ της Νέας Υόρκης.\n\nΣτην Αμερική έμεινε τρία χρόνια, εποχή μεγάλης οικονομικής δυσκολίας, σπουδάζοντας και δουλεύοντας παράλληλα σε παιδικό σταθμό.\n\nΟ Μάριος Φραγκούλης το 1994 κέρδισε τον Παγκόσμιο Διαγωνισμό Luciano Pavarotti στη Φιλαδέλφεια των Η.Π.Α.\n\nΔείτε αυτή τη δημοσίευση στο Instagram. Η δημοσίευση κοινοποιήθηκε από το χρήστη Mario Frangoulis (@mariofrangoulis)\n\nΉταν ο πρώτος Έλληνας που διακρίθηκε στο διαγωνισμό αυτό, ο οποίος αναδεικνύει 34 νικητές σε διάφορες φωνητικές κατηγορίες από 4.000 συμμετέχοντες απ’ όλο τον κόσμο.\n\nΟ Μάριος Φραγκούλης δούλεψε ως ηθοποιός σε γνωστές τηλεοπτικές σειρές στο Λονδίνο, ενώ επί σκηνής υποδύθηκε με μεγάλη επιτυχία το ρόλο του Διόνυσου στις «Βάκχες» του Ευριπίδη, καθώς και τον Puck στο «Όνειρο καλοκαιρινής νύχτας» του Σαίξπηρ.\n\nΤο ντεμπούτο του στην Ελλάδα έγινε το 1993, όταν συμμετείχε σε μια συναυλία στη μνήμη της Μαρίας Κάλλας που έγινε στο Μέγαρο Μουσικής.\n\nΤο 2004 εν όψει των Ολυμπιακών Αγώνων παρουσίασε δύο συναυλίες, στη Βεργίνα και στον Πειραιά, στο πλαίσιο της προώθησης της ιδέας του εθελοντισμού, στις 25 Ιουλίου και 11 Αυγούστου αντίστοιχα.\n\nΤραγούδησε επίσης στην τελετή έναρξης των Παραολυμπιακών Αγώνων τον Σεπτέμβριο.\n\nΣτη συνέχεια έκανε αμέτρητες εμφανίσεις στο Μέγαρο Μουσικής Αθηνών, στην Εθνική Λυρική Σκηνή και στο Ηρώδειο, χαρίζοντας στο κοινό μαγευτικές στιγμές.\n\nΔείτε αυτή τη δημοσίευση στο Instagram. Η δημοσίευση κοινοποιήθηκε από το χρήστη Mario Frangoulis (@mariofrangoulis)\n\nΜάριος Φραγκούλης: Η μητέρα του σπουδαίου τενόρου! Η άγνωστη ιστορία πίσω από την υιοθεσία του\n\nΑπό ηλικία 4 ετών ο Μάριος Φραγκούλης μεγάλωσε στην Ελλάδα με την αδερφή της μητέρας του, τη θεία Λούλα και τον σύζυγό της που έγιναν οι γονείς της καρδιάς του. Ο σπουδαίος καλλιτέχνης έχει αναφερθεί πολλές φορές στην υιοθεσία του και στην αγάπη του προς τη γυναίκα που έγινε μάνα του και δεν βρίσκεται πλέον στη ζωή.\n\n“Γεννήθηκα στη σημερινή Ζιμπάμπουε, την τότε Ροδεσία. Όταν ήμουν τεσσάρων ετών, ήρθαμε με τους γονείς μου για διακοπές, όπως νόμιζα, στην Αθήνα, αλλά στο ταξίδι της επιστροφής προς την Αφρική δεν ήμουν μαζί τους: με είχαν αφήσει στη θεία Λούλα, την αδελφή της μητέρας μου. Στο εξής, εκείνοι και ο αδελφός μου θα ήταν όλοι μαζί. Εγώ όχι”, είχε πει ο Μάριος Φραγκούλης στην “Καθημερινή”.\n\nΔείτε ένα απόσπασμα από συνέντευξη που έδωσε ο Μάριος Φραγκούλης στην “Καθημερινή”:\n\nΜεγάλη ανατροπή στη ζωή σου…\n\nΑισθάνθηκα εγκαταλελειμμένος, προδομένος. Γιατί κράτησαν τον αδελφό μου και όχι εμένα; Τι τους είχα κάνει; Καταλαβαίνεις πώς σκέφτεται ένα παιδί αυτής της ηλικίας. Αλλά η θεία Λούλα με αγάπησε με όλη της την ψυχή, μου έδωσε δύναμη, με έκανε να νιώσω αυτοπεποίθηση και σιγουριά. Όποτε έκλαιγα, κυρίως γιατί τα παιδιά στο σχολείο με κορόιδευαν επειδή δεν είχα γονείς –αντιμετώπισα άγριο μπούλινγκ–, εκείνη με έσφιγγε στην αγκαλιά της. «Μην ανησυχείς, Μαριούτσο μου (έτσι με φώναζε τρυφερά), εγώ είμαι εδώ για σένα», μου έλεγε. Με λάτρευε και τη λάτρεψα κι εγώ. Έπειτα από λίγα χρόνια, όταν οι γονείς μου ήρθαν για να με πάρουν ξανά μαζί τους, πάτησα πόδι. Η θεία Λούλα ήταν πια η μαμά μου και δεν σκόπευα να την αφήσω.\n\nΩς ενήλικας πια, το συζήτησες ποτέ με τους γονείς σου;\n\nΦυσικά. Ήθελα να καταλάβω γιατί με έβγαλαν από τη ζωή τους με αυτόν τον τρόπο. Δεν κατάφεραν να μου δώσουν μια πειστική απάντηση. Άλλη ήταν η εκδοχή του πατέρα μου κι άλλη της μητέρας μου: η έκρυθμη κατάσταση στην Αφρική, οι κακές δικές τους σχέσεις – ακόμα δεν ξέρω τι μέτρησε περισσότερο.\n\nΤους συγχώρεσες;\n\nΤη βιολογική μητέρα μου τη συγχώρεσα, γιατί η μητέρα μου το ζήτησε πριν φύγει από τη ζωή. «Θέλω να τη φροντίζεις», μου είπε. Το κάνω. Ζει στην Αθήνα, πλέον. Τον πατέρα μου τον συγχώρεσα όταν πέθανε. Μέχρι τότε, είχα πολύ θυμό για εκείνον μέσα μου.\n\nΜάριος Φραγκούλης: Δείτε τη μητέρα του σπουδαίου τενόρου:\n\nΗ τελευταία δημόσια εμφάνιση του Μάριου Φραγκούλη με τη μητέρα του ήταν το 2016:\n\nΔείτε παλιότερη εμφάνιση του Μάριου Φραγκούλη με τη μητέρα του:\n\nΔείτε ακόμα: Μόνικα Μπελούτσι: Η εμφάνισή της στη σκηνή του Ηρωδείου ως Μαρία Κάλλας- Ποιοι έδωσαν το “παρόν”;\n\nΔείτε ακόμα: Η Ευγενία Δημητροπούλου για την υιοθεσία της κόρης της: “Έχω χάσει το κομμάτι της βρεφική ηλικίας του παιδιού μου”\n\nΔείτε ακόμα: Έλενα Ακρίτα: Προχωρά σε μήνυση για την υιοθεσία του γιου της\n\nPhotos: NDP, Instagram",
    "Συνάντηση των Ορθοδόξων Εκκλησιών στο ΠΣΕ: Να γίνει η Συνέλευση φάρος ελπίδας και συμφιλίωσης": "Αποστολή του orthodoxtimes.gr στην Καρλσρούη\n\nΣε ήπιο κλίμα πραγματοποιήθηκε χθες αργά το απόγευμα η προγραμματισμένη συνάντηση όλων των Ορθοδόξων που συμμετέχουν με αντιπροσωπείες στην 11η Συνέλευση του Παγκόσμιου Συμβουλίου Εκκλησιών στην Καρλσρούη της Γερμανίας.\n\nΣτη συνάντηση παρούσα ήταν και η ρωσική αντιπροσωπεία, με επικεφαλής τον πρόεδρο του τμήματος εξωτερικών εκκλησιαστικών σχέσεων του Πατριαρχείου Μόσχας, Μητροπολίτη Βολοκολάμσκ κ. Αντώνιο.\n\nΣτην εισαγωγική του ομιλία ο Μητροπολίτης Γέρων Χαλκηδόνος κ. Εμμανουήλ δήλωσε πως είναι “ευλογία” και προνόμιο να συγκεντρωνόμαστε ως εκπρόσωποι των Μητέρων Εκκλησιών μας, δίνοντας τη μαρτυρία για τις ιστορικές πνευματικές μας παραδόσεις και την αποστολική εμπειρία της χριστιανικής πίστης, όπως βιώνεται στα διάφορα πλαίσια των κοινοτήτων μας ως Oriental και Eastern Orthodox”.\n\nΟ κ. Εμμανουήλ σημείωσε χαρακτηριστικά πως οι Ορθόδοξες Εκκλησίες έχουν έναν πολύ σημαντικό ρόλο να διαδραματίσουν στη ζωή, στον προσανατολισμό και στο μέλλον του Παγκόσμιου Συμβουλίου Εκκλησιών, ιδιαίτερα μετά την έγκριση των αποτελεσμάτων των εργασιών της Ειδικής Επιτροπής για την Ορθόδοξη Συμμετοχή στο Παγκόσμιο Συμβούλιο Εκκλησιών του 2005.\n\nΑναφέρθηκε ακόμη στις δύσκολες πραγματικότητες που αντιμετωπίζουν οι Εκκλησίες, από την Ουκρανία έως τη Μέση Ανατολή, από την Αφρική μέχρι την Αρμενία. “Θύματα συγκρούσεων και πολέμων, αλλά επίσης θύματα κοσμικών και πνευματικών αρχών που επιδιώκουν να εμποδίσουν τους Χριστιανούς από το να ακολουθήσουν τη διδασκαλία του Χριστού περί ειρήνης και συγχώρεσης”.\n\nΟ Μητροπολίτης Γέρων Χαλκηδόνος έκανε λόγο για μια θλιβερή πραγματικότητα: “οι Εκκλησίες μας αποξενώνονται”. Εξέφρασε ωστόσο την ελπίδα ότι η Συνέλευση μπορεί να γίνει ένας φάρος ελπίδας και συμφιλίωσης.\n\n‘Έχουμε την κρίσιμη ευκαιρία να διευκολύνουμε τη συμφιλίωση που είναι τόσο επειγόντως απαραίτητη, προωθώντας την ειρήνη και τη δικαιοσύνη σε πνεύμα κοινωνίας και αγάπης”.\n\nΤον λόγο πήρε στη συνέχεια ο Μητροπολίτης Ζιμπάμπουε κ. Σεραφείμ του Πατριαρχείου Αλεξανδρείας, ο οποίος τόνισε ότι κατά το παρελθόν, όταν βρισκόταν σε άλλες επιτροπές του Παγκοσμίου Συμβουλίου Εκκλησιών, “όταν μιλούσαμε για Ορθοδοξία, πολλοί γελούσαν. Πρέπει να συμπεριφερόμαστε σαν οικογένεια, σαν μέλη μιας Εκκλησίας. Αν μιλάμε για αιρετικούς και σχισματικούς, δεν θα μας πάρει κανείς σοβαρά έτσι. Αν θέλουμε να διατηρήσουμε ό,τι πρεσβεύουμε, ας κάνουμε αυτά που λέμε”.\n\nΟ εκπρόσωπος του Πατριαρχείου Ιεροσολύμων, τόνισε την ανάγκη να στηριχτούν τα μέλη της Ορθόδοξης Εκκλησίας που υποφέρουν. “Και μιλάω για το Πατριαρχείο Ιεροσολύμων που βρίσκεται υπό κατοχή”. Στη συνέχεια εξέφρασε την αντίθεσή του με τα όσα δήλωσε ο πρόεδρος της Γερμανίας Φρανκ Σταϊνμάιερ για τη συμμετοχή της Ρωσικής Εκκλησίας στη Συνέλευση του ΠΣΕ, κάνοντας λόγο για “προσβολή”.\n\nΕκπρόσωποι της ουκρανικής Εκκλησίας ζήτησαν την στήριξη των “ορθοδόξων αδελφών μας”, ενώ ευχαρίστησαν για τη βοήθεια που προσφέρεται ήδη, ειδικά στους πρόσφυγες.\n\nΑπαντώντας στα ζητήματα που τέθηκαν, ο Μητροπολίτης Χαλκηδόνος τόνισε πως ο θεολογικός διάλογος που ξεκίνησε πριν λίγες δεκαετίες δεν κατόρθωσε να εκπληρώσει τους στόχους του, “και είμαστε όλοι υπεύθυνοι για αυτό.\n\nΜη νομίζετε ότι η ενότητα θα έρθει με θαύματα. Χρειαζόμαστε περισσότερες προσευχές και προσπάθειες από όλους”, σημείωσε χαρακτηριστικά.\n\nΔιευκρίνισε δε ότι κανείς δεν μπορεί να είναι υπεύθυνος για τις όποιες δηλώσεις γίνονται από πολιτικούς (αναφερόμενος στο θέμα που τέθηκε για τον Γερμανό πρόεδρο), τονίζοντας ότι βρισκόμαστε σε μια ελεύθερη δημοκρατική χώρα, όπου μπορεί κανείς να εκφράζεται ελεύθερα. Επισήμανε δε ότι οι δηλώσεις του γενικού γραμματέα Fr. Dr. Ioan Saucă, είναι η θέση που εκφράζει το ΠΣΕ.\n\nΟ Μητροπολίτης Νήφων του Πατριαρχείου της Ρουμανίας, επισήμανε τη σημασία του ότι μέσω του Παγκοσμίου ΣΥμβουλίου Εκκλησιών, μπορούν και κάθονται και συναντιούνται κατά καιρούς οι Ορθόδοξοι.\n\n“Είναι καλό να είμαστε όλοι μαζί, αλλά θα ήθελα να υπογραμμίσω ότι είναι σημαντικό να συνεχίσετε τον διάλογο μεταξύ των οικογενειών μας. Τα πρακτικά ζητήματα θα μπορούσαν να λυθούν με αυτόν τον τρόπο, με τον διάλογο”.",
    "Σαν σήμερα 12 Σεπτεμβρίου 2022": "Όσα έγιναν σαν σήμερα στην Ελλάδα και τον κόσμο.\n\n490 π.Χ: Ολοκληρώνεται η Μάχη του Μαραθώνα. Οι Πέρσες, υπό τον Δάτι και τον Αρταφέρνη, αφήνουν στο πεδίο της μάχης 6.500 νεκρούς, ενώ οι απώλειες από την ελληνική πλευρά είναι μόλις 192, ανάμεσά τους και ο Καλλίμαχος. Η ακριβής ημερομηνία αμφισβητείται από πολλούς ιστορικούς, οι οποίοι υπολογίζουν ότι η μάχη διεξήχθη στις 13 ή 14 Αυγούστου.\n\n1185: Ο αυτοκράτορας Ανδρόνικος Α΄ Κομνηνός θανατώνεται βάναυσα στην Κωνσταντινούπολη.\n\n1213: Ο Σιμόν ντε Μονφόρ νικά τον Πέτρο Β’ της Αραγωνίας στη μάχη του Μιρέ.\n\n1609: Ο Βρετανός εξερευνητής και θαλασσοπόρος, Χένρι Χάντσον, ανακαλύπτει τον ποταμό που αποτελεί φυσικό σύνορο ανάμεσα στη Νέα Υόρκη και το Νιου Τζέρσι, στον οποίο δίνει το όνομά του.\n\n1683: Συνασπισμός ευρωπαϊκών δυνάμεων νικά τον Οθωμανικό Στρατό στη μάχη της Βιέννης.\n\n1829: Διεξάγεται η μάχη στο στενό Πέτρας ανάμεσα στη Θήβα και τη Λιβαδειά, με περήφανη νίκη των Ελλήνων, η οποία ήταν και η τελευταία της Επανάστασης. Την εποχή εκείνη ήταν μία στενή δίοδος, που σχημάτιζαν οι όχθες της Λίμνης Κωπαΐδας και το βουνό Ζαγαρά. Ήταν η πρώτη και μοναδική φορά κατά τη διάρκεια της Εθνεγερσίας, που μία επίλεκτη τουρκική στρατιά συνθηκολόγησε επί του πεδίου της μάχης.\n\n1848: Η Ελβετία γίνεται ομοσπονδιακό κράτος.\n\n1906: Παραιτείται ο αρμοστής της Κρήτης, πρίγκιπας Γεώργιος, και αντικαταστάτης του αναλαμβάνει ο Αλέξανδρος Ζαΐμης.\n\n1921: Η Τουρκία ζητά να της δοθούν η Σμύρνη και η Αδριανούπολη. Η Ελλάδα απορρίπτει κάθε παρόμοια σκέψη.\n\n1923: Η Νότια Ροδεσία, το σημερινό Ζιμπάμπουε, προσαρτάται από το Ηνωμένο Βασίλειο.\n\n1943: Κατά τον Β’ Παγκόσμιο Πόλεμο, πραγματοποιείται η Επιχείρηση Δρυς. Ο Μπενίτο Μουσολίνι, δικτάτορας της Ιταλίας, διασώζεται από τον κατ’ οίκον περιορισμό στο Γκραν Σάσο στο Αμπρούτσο, από Γερμανούς καταδρομείς υπό τον Ότο Σκορτσένι.\n\n1944: Ο βασιλιάς Γεώργιος αναχωρεί για το Λονδίνο, όπου θα παραμείνει μέχρι ο ελληνικός λαός αποφασίσει με δημοψήφισμα, αν θα επανέλθει στον θρόνο του.\n\n1944: Απελευθερώνεται η Λευκάδα από τον ΕΔΕΣ, ο οποίος εξόντωσε τη γερμανική φρουρά του νησιού.\n\n1948: Αεροπειρατεία εκδηλώνεται σε αεροσκάφος της ΤΑΕ, που εκτελεί το δρομολόγιο Αθήνα – Θεσσαλονίκη. Οι έξι νεαροί αεροπειρατές, μέλη της ΕΠΟΝ, αναγκάζουν τον πιλότο να οδηγήσει το σκάφος στη Γιουγκοσλαβία. Είναι μία από τις πρώτες αεροπειρατείες στην ιστορία της πολιτικής αεροπορίας.\n\n1958: Ο Τζακ Κίλμπι παρουσιάζει το πρώτο ολοκληρωμένο κύκλωμα, ενώ εργάζεται στην Texas Instruments.\n\n1959: Αρχίζουν στις Βρυξέλλες συνομιλίες για την ένταξη της Ελλάδας στην ΕΟΚ.\n\n1959: Η Σοβιετική Ένωση εκτοξεύει το «Luna 2» στη Σελήνη.\n\n1966: Εκτοξεύεται το «Gemini 11», η προτελευταία αποστολή του ομώνυμου προγράμματος της NASA.\n\n1967: Η Αστυνομία και ο δήμος Πειραιώς προβαίνουν στο κλείσιμο των κακόφημων μπαρ και των οίκων ανοχής στην περιοχή της Τρούμπας.\n\n1970: Παλαιστίνιοι τρομοκράτες ανατινάζουν τρία αεροπλάνα στην Ιορδανία, συνεχίζοντας να κρατούν τους επιβάτες ομήρους σε διάφορες μη ανακοινωμένες θέσεις στο Αμάν.\n\n1972: Ισλανδική κανονιοφόρος βυθίζει δυο βρετανικά ψαράδικα στη Βόρεια Θάλασσα. Πρόκειται για τις πρώτες εχθροπραξίες του λεγόμενου και «Πολέμου του Βακαλάου».\n\n1974: Ο αυτοκράτορας της Αιθιοπίας, Χαϊλέ Σελασιέ Α’, ο «Μεσσίας» του κινήματος των Ρασταφάρι, καθαιρείται μετά από στρατιωτικό πραξικόπημα, δίνοντας τέλος σε μία βασιλεία 58 ετών.\n\n1977: Ο Νοτιοαφρικανός ακτιβιστής κατά του απαρτχάιντ, Στίβεν Μπίκο, πεθαίνει ενώ βρίσκεται υπό αστυνομική κράτηση.\n\n1979: Η εθνική Ελλάδας νικά τη Σοβιετική Ένωση με 1-0 στο γήπεδο της Λεωφόρου και προκρίνεται για πρώτη φορά στα τελικά του Ευρωπαϊκού Πρωταθλήματος Ποδοσφαίρου.\n\n1980: Οι στρατιωτικοί αναλαμβάνουν με πραξικόπημα την εξουσία στην Τουρκία. Ο Κενάν Εβρέν ανατρέπει την κυβέρνηση του Σουλεϊμάν Ντεμιρέλ και αναλαμβάνει επικεφαλής του «Εθνικού Συμβουλίου», που κυβερνά πλέον τη χώρα.\n\n1981: Περίπου 40.000 θεατές συνωστίζονται στο γήπεδο της Νέας Φιλαδέλφειας για να απολαύσουν το Ρόρι Γκάλαχερ, σε μία από τις πρώτες ροκ συναυλίες στην Ελλάδα, η οποία θα συνοδευτεί από σοβαρά επεισόδια, ενώ η όλη εκδήλωση έλαβε μυθικές διαστάσεις με το πέρασμα των χρόνων.\n\n1995: Η Παγκόσμια Οργάνωση Μετεωρολογίας κρούει τον κώδωνα του κινδύνου για τη ραγδαία μείωση του στρώματος του όζοντος, που προστατεύει τη Γη από την υπεριώδη ακτινοβολία.\n\n2013: Επίθεση από 50 μέλη της Χρυσής Αυγής δέχονται λίγο πριν από τα μεσάνυχτα 20 μέλη της ΚΝΕ και του ΚΚΕ, που πραγματοποιούν αφισοκόλληση στο Πέραμα, μερικά μέτρα από την πύλη της ναυπηγοεπισκευαστικής ζώνης στη λεωφόρο Δημοκρατίας.\n\n2020: Η πρεσβεία των Ηνωμένων Πολιτειών στη Λιβύη αναφέρει ότι ο Λιβυκός Εθνικός Στρατός (ΛΕΣ), υπό τη διοίκηση του Χαλίφα Χάφταρ, δεσμεύτηκε να τερματίσει τον πολύμηνο αποκλεισμό των πετρελαϊκών εγκαταστάσεων.\n\n2020: Ο Έλληνας πρωθυπουργός Κυριάκος Μητσοτάκης ανακοινώνει συμφωνία εξοπλισμών με τη Γαλλία για την αγορά μαχητικών αεροσκαφών Dassault Rafale και φρεγατών πολλαπλών χρήσεων FREMM, καθώς και τη στρατολόγηση 15.000 επιπλέον στρατιωτών, εν μέσω της συνεχιζόμενης έντασης στην ανατολική Μεσόγειο.\n\n2021: Ο υπουργός Παιδείας των Ταλιμπάν Abdul Baqi Haqqani ανακοινώνει μια σειρά περιορισμών στην εκπαίδευση των γυναικών και των κοριτσιών, συμπεριλαμβανομένων των χωρισμένων κατά φύλο αιθουσών διδασκαλίας και του υποχρεωτικού χιτζάμπ.\n\n2021: Στο τουρνουά του απλού ανδρών, ο Ρώσος τενίστας Ντανίλ Μεντβέντεφ νικά τον Σέρβο Νόβακ Τζόκοβιτς με 6-4, 6-4, 6-4, 6-4 σετ και κατακτά τον πρώτο του τίτλο στο Grand Slam.\n\nΓεννήσεις\n\n1492 – Λαυρέντιος των Μεδίκων, δούκας του Ουρμπίνο\n\n1494 – Φραγκίσκος Α’, βασιλιάς της Γαλλίας\n\n1829 – Άνσελμ Φόιερμπαχ, Γερμανός ζωγράφος\n\n1888 – Μορίς Σεβαλιέ, Γάλλος ηθοποιός και τραγουδιστής\n\n1892 – Φατμά Ουλβιγιέ Σουλτάνα, Οθωμανή πριγκίπισσα\n\n1894 – Μπίλι Γκίλμπερτ, Αμερικανός ηθοποιός\n\n1897 – Ειρήνη Ζολιό-Κιουρί, Γαλλίδα φυσικοχημικός\n\n1901 – Ραμόν Σεράνο Σούνιερ, Ισπανός πολιτικός\n\n1913 – Τζέσε Όουενς, Αμερικανός αθλητής\n\n1921 – Στάνισλαβ Λεμ, Πολωνός συγγραφέας\n\n1924 – Αμίλκαρ Καμπράλ, πολιτικός από τη Γουινέα-Μπισσάου\n\n1944 – Μπάρι Γουάιτ (κατά κόσμον Μπαρι Γιουτζίν Κάρτερ), Αμερικανός τραγουδιστής\n\n1945 – Μίλο Μανάρα, Ιταλός συγγραφέας και καλλιτέχνης\n\n1951 – Μπέρτι Αχέρν, Ιρλανδός πολιτικός\n\n1952 – Νιλ Πιρτ, Καναδός ντράμερ\n\n1957 – Χανς Ζίμερ, Γερμανός συνθέτης και παραγωγός\n\n1959 – Ζίγκμαρ Γκάμπριελ, Γερμανός πολιτικός\n\n1960 – Στέφανος Κορκολής, Έλληνας συνθέτης και πιανίστας\n\n1961 – Μιλέν Φαρμέρ, Γαλλίδα τραγουδίστρια\n\n1962 – Ντίνο Μέρλιν, Βόσνιος τραγουδιστής\n\n1966 – Ανουσέχ Ανσαρί, Ιρανή επιχειρηματίας\n\n1967 – Λούις Σέκελι, Αμερικανός ηθοποιός\n\n1973 – Πολ Γουόκερ, Αμερικανός ηθοποιός\n\n1976 – Ματσέι Ζουράφσκι, Πολωνός ποδοσφαιριστής\n\n1978 – Μπεν ΜακKένζι, Αμερικανός ηθοποιός\n\n1980 – Γιάο Μινγκ, Κινέζος καλαθοσφαιριστής\n\n1980 – Σίσσυ Χρηστίδου, Ελληνίδα παρουσιάστρια\n\n1984 – Πέτρα Μάρκλουντ, Σουηδή τραγουδίστρια\n\n1986 – Άλφι Άλεν, Άγγλος ηθοποιός\n\n1986 – Γιούτο Ναγκατόμο, Ιάπωνας ποδοσφαιριστής\n\n1986 – Έμμυ Ρόσουμ, Αμερικανίδα τραγουδίστρια και ηθοποιός\n\nΘάνατοι\n\n490 π.Χ. – Φειδιππίδης, Αθηναίος δρομέας\n\n1015 – Λάμπερτ Α’, κόμης του Λουβαίν\n\n1185 – Ανδρόνικος Α’ Κομνηνός, Βυζαντινός αυτοκράτορας\n\n1213 – Πέτρος Β’, βασιλιάς της Αραγωνίας\n\n1362 – Πάπας Ιννοκέντιος ΣΤ’\n\n1544 – Κλεμάν Μαρό, Γάλλος ποιητής\n\n1683 – Αλφόνσο ΣΤ’, βασιλιάς της Πορτογαλίας\n\n1764 – Ζαν-Φιλίπ Ραμό, Γάλλος συνθέτης\n\n1819 – Γκέμπχαρντ Λέμπερεχτ φον Μπλίχερ, Πρώσος στρατιωτικός\n\n1970 – Κριστιάν Ζερβός, Γάλλος τεχνοκριτικός\n\n1977 – Ρόμπερτ Λόουελ, Αμερικανός ποιητής\n\n1981 – Εουτζένιο Μοντάλε, Ιταλός συγγραφέας\n\n1992 – Άντονι Πέρκινς, Αμερικανός ηθοποιός\n\n1995 – Τζέρεμι Μπρετ, Άγγλος ηθοποιός\n\n1999 – Άλεν Στακ, Αμερικανός κολυμβητής\n\n2003 – Τζόνι Κας, Αμερικανός τραγουδοποιός\n\n2012 – Κρίστοφερ Στίβενς, Αμερικανός διπλωμάτης\n\n2014 – Ίαν Πέισλι, Βορειοϊρλανδός πολιτικός\n\n2019 – Ακιλίσι Ποχίβα, πολιτικός και ακτιβιστής από την Τόνγκα, πρωθυπουργός της Τόνγκα",
    "ΚΚΕ: Συναυλία-αφιέρωμα στον Μίκη Θεοδωράκη στις φυλακές Ωρωπού - Επισκέψιμο και το κελί του": "Με τίτλο της εκδήλωσης, τον στίχο του Μάνου Ελευθερίου, «Κοντά σας όλη μου η ζωή», από το τραγούδι του Μίκη Θεοδωράκη «Επιστολή», η Κομματική Οργάνωση Αττικής του ΚΚΕ διοργανώνει την Παρασκευή 2 Σεπτεμβρίου - ημέρα κατά την οποία συμπληρώνεται ένας χρόνος από τον θάνατο του μεγάλου μουσικοσυνθέτη - μεγάλη συναυλία στη μνήμη του. Η συναυλία που θα ξεκινήσει στις 20.00, θα γίνει στον χώρο των φυλακών Ωρωπού.\n\nΣτην εκδήλωση θα μιλήσει ο Θοδωρής Χιώνης, μέλος του Πολιτικού Γραφείου της Κεντρικής Επιτροπής του ΚΚΕ και θα παρευρεθεί ο γενικός γραμματέας της ΚΕ του ΚΚΕ Δημήτρης Κουτσούμπας.\n\nΣτη συναυλία - αφιέρωμα θα συμμετέχουν, με αλφαβητική σειρά, οι: Ρίτα Αντωνοπούλου, Βιολέτα Ίκαρη, Δημήτρης Κανέλλος, Πολυξένη Καράκογλου, Μαριλίζα Λούντζη, Κώστας Τριανταφυλλίδης. Η καλλιτεχνική επιμέλεια είναι του Μανόλη Ανδρουλιδάκη. Θα παίξουν οι μουσικοί Γιώργος Κατσίκας, Περικλής Μαλακατές, Νίκος Παπαναστασίου, Στάθης Σαββίδης, Ορφέας Τσακτσίρας, Μαρίνα Τσοκάνη και ο ίδιος ο Μανόλης Ανδρουλιδάκης, που θα έχει και τη διεύθυνση της ορχήστρας.\n\nΤη μέρα της εκδήλωσης το ιστορικό κελί του Μίκη στις φυλακές του Ωρωπού θα είναι ανοιχτό από νωρίς (5 μ.μ.) για επισκέψεις του κοινού, όπως ενημερώνει το ΚΚΕ. Επιπλέον, στον χώρο θα εκτεθούν σειρά ντοκουμέντων του αντιδικτατορικού αγώνα από το Αρχείο του ΚΚΕ. Πρόκειται για ανατυπώσεις από επιστολές κρατουμένων, αφίσες και τρικάκια του ΚΚΕ και της ΚΝΕ της περιόδου της δικτατορίας, φωτογραφίες και ντοκουμέντα που συνδέονται με την εξέγερση του Πολυτεχνείου κ.ά. Οι ανατυπώσεις αυτές στη συνέχεια θα δωρισθούν από το κόμμα στον Δήμο Ωρωπού. Με σκοπό, να παραμείνουν και να αξιοποιηθούν στο χώρο με τον οποίο συνδέονται ιστορικά και να είναι προσβάσιμες στο κοινό.",
    "Φέρνει δανεικό εξτρέμ από Μπορντό": "Τον 23χρονο Αλγερινό Μεχντί Ζερκάν φέρνει ο ΟΦΗ στο Ηράκλειο και θα αποτελέσει την 7η φετινή μεταγραφή. Ο Ζερκάν αγωνίζεται στην θέση του δεξιού εξτρέμ, προέρχεται από την Μπορντό (η οποία υποβιβάστηκε φέτος στην Liga 2)στην οποία αγωνιζόταν τα τελευταία τρία χρόνια και έρχεται ως δανεικός για ένα χρόνο με οψιόν αγοράς.\n\nΟ Ζερκάν γεννήθηκε στις 15 Ιουλίου 1999 στο Κλερμόν της Γαλλίας από Αλγερινό πατέρα και Μαροκινή μητέρα και ξεκίνησε την καριέρα του από την Μονακό το 2017 και έπαιξε στην δεύτερη ομάδα της μέχρι το 2019 που έφυγε για το Μπορντό.\n\nΜε τους «Γιρονδίνους» αγωνίστηκε για δυο χρόνια στο Σαμπιονά έχοντας την πρώτη χρονιά 27 συμμετοχές και 1 γκολ και την 2η 6 συμμετοχές. Πάντως ο Ζερκάν έχει να αγωνιστεί από τις 3 Οκτωβρίου 2021 όταν και έπαιξε για 22’ εναντίον της πρώην του ομάδας της Μονακό στην εκτός έδρας ήττα με σκορ 3-0. Ο 23χρονος παίκτης είναι διεθνής μια φορά με την εθνική Αλγερίας τον Νοέμβριο του 2020 κόντρα στην Ζιμπάμπουε για τα προκριματικά του Κόπα Άφρικα. Πέρυσι είχε δείξει ενδιαφέρον για την απόκτηση του η Άστον Βίλα αλλά η μεταγραφή του δεν προχώρησε.\n\nΟ Ζερκάν έρχεται σήμερα (11:40 π.μ.) στο Ηράκλειο για να περάσει από ιατρικές εξετάσεις και να υπογράψει. Στην Μπορντό είχε συμβόλαιο μέχρι το 2024 και από τον ΟΦΗ βγαίνει ότι η οψιόν αγοράς που υπάρχει για του χρόνου είναι στα μέτρα του. Το ερώτημα είναι πόσο έτοιμος μπορεί να είναι ο παίκτης που έχει να αγωνιστεί σε επίσημο ματς περίπου 11 μήνες.\n\nΜετά την απόκτηση του Ζερκάν ο ΟΦΗ πάει και για τον φορ για τον οποίο όπως γράψαμε ήδη έγινε το ταξίδι στις αρχές της εβδομάδας ενώ δεν αποκλείεται να αποκτηθεί και ένας ακόμα παίκτης για την μεσαία γραμμή.\n\nΣτο μεταξύ ο ΟΦΗ ολοκληρώνει την προετοιμασία του για το παιχνίδι της Κυριακής κόντρα στον Βόλο με το Νίκο Νιόπλια να αποκαλύπτει τι ζητάει από τους παίκτες του. Ο τεχνικός της κρητικής ομάδας μιλώντας στο επίσημο κανάλι της ΠΑΕ δήλωσε για το αυριανό ματς:\n\n«Πρέπει ν’ αφήσουμε πίσω τα δύο παιχνίδια, να κοιτάξουμε μπροστά και να εστιάσουμε στους παίκτες που είναι εδώ, να μπουν στο παιχνίδι με καλή διάθεση, εξυπνάδα και να έχουμε καθαρό μυαλό και αγωνιστικότητα. Έχουμε προβλήματα όμως δεν πρέπει να καθόμαστε να κλαιγόμαστε γιατί αυτούς που έχουμε, είναι υγιείς και αυτοί θα παίξουν. Ο Βόλος προέρχεται από ένα μεγάλο αποτέλεσμα, την ξέρουμε, είναι καλός αντίπαλος και αυτό που θέλω να πω στα παιδιά είναι ότι πρέπει να δώσουν τον καλύτερο εαυτό τους και μόνο έτσι μπορούμε να βγούμε από τα δύο άτυχα αποτελέσματα».\n\nΗ αποστολή αναχωρεί σήμερα με τον Νίκο Νιόπλια να συμπληρώνει με το ζόρι 20άδα εφόσον πάρει μαζί του και τους 4 τερματοφύλακες. Παρά τα προβλήματα θα προσπαθήσει να σπάσει το ρόδι παίρνοντας τους πρώτους του βαθμούς στο πρωτάθλημα. Είναι πολύ πιθανό ο Νιόπλιας να αλλάξει το σύστημα από 4-3-3 σε 3-5-2. Θα παίξει δηλαδή με Στίβενς στα δοκάρια στα δύο άκρα της άμυνας τους Λάρσον και Τοράρινσον και στο κέντρο της άμυνας Γιαννούλη, Βούρο, Γιοχού με την τριάδα των χαφ να είναι οι Ντιουσέ, Μεγιάδο, Μπουζούκη και ένα επιθετικό δίδυμο με Αποστολάκη και Ντίκο ή Θεοδοσουλάκη.",
    "Βασιλιάς Κάρολος: Ανησυχία για το αν θα παραμείνει… Ηνωμένο το Βασίλειο": "Ο βασιλιάς Κάρολος Γ’ αναμένεται να έχει μια σύντομη περίοδο χάριτος όσο το έθνος έχει νωπή την απώλεια της βασίλισσας. Αναλαμβάνει τον θρόνο σε μια ρευστή περίοδο για το Ηνωμένο Βασίλειο και την Κοινοπολιτεία των Εθνών εν μέσω οικονομικών και κοινωνικών ταραχών και, όπως σημειώνουν οι αναλυτές, θα δυσκολευτεί να ακολουθήσει τον βηματισμό της μητέρας του. Εχουν ήδη τεθεί ερωτήματα σχετικά με το τι να περιμένει κανείς από τον νέο βασιλιά και αν θα είναι παρεμβατικός ή πολιτικοποιημένος. Οι ειδικοί παρατηρούν ότι η απομάκρυνση κρατών από την Κοινοπολιτεία είναι δεδομένη, καθώς η δυναμική για αλλαγή είτε του ίδιου του πολιτεύματος είτε στοιχείων της μοναρχίας αυξάνεται.\n\nΗ ανεξαρτησία της Σκωτίας, η ένωση της Ιρλανδίας και οι αποσχίσεις από την Κοινοπολιτεία\n\nΗ συνταγματική μοναρχία του Ηνωμένου Βασιλείου ουσιαστικά διεκπεραιώνει τυπικούς ρόλους και λειτουργίες που αφορούν το κράτος. Ο βασιλιάς Κάρολος θα κληθεί πολύ σύντομα να επιδείξει γρήγορα αντανακλαστικά για να διατηρήσει την ενότητα της Αγγλίας και της Ουαλίας με τη Σκωτία και τη Βόρεια Ιρλανδία. Οι επισκέψεις του αυτήν την εβδομάδα στις τέσσερις χώρες δείχνουν ότι αντιλαμβάνεται τους κινδύνους που ενέχει το μέλλον. «Η πρώτη μεγάλη πρόκληση για τον βασιλιά Κάρολο είναι οι πένες που στάζουν μελάνι», γράφει σκωπτικά το «New Yorker Magazine» σχολιάζοντας τον εμφανή εκνευρισμό του μονάρχη στην προσπάθειά του να υπογράψει ένα έγγραφο. Ο τρόπος που θα αντιμετωπίσει τις προκλήσεις θα καθορίσει και το μέλλον της μοναρχίας.\n\nΜεγάλο ποσοστό των Σκωτσέζων επιθυμεί την ανεξαρτησία και η πρωθυπουργός Νίκολα Στέρτζιον προωθεί νέο δημοψήφισμα το 2023.\n\nΠαράλληλα, το Brexit και οι εγχώριες πολιτικές ανακατατάξεις στη Βόρεια Ιρλανδία, όπου το Σιν Φέιν γιγαντώθηκε στις τελευταίες βουλευτικές εκλογές, έχουν ενισχύσει τη διάθεση για ένωση της Β. Ιρλανδίας με την υπόλοιπη Ιρλανδία.\n\nΚοινοπολιτεία των Εθνών\n\nΗ Ελισάβετ έμαθε για τον θάνατο του πατέρα της και την άνοδο στον θρόνο σε ηλικία 25 ετών ενώ βρισκόταν στην Κένυα στο πλαίσιο της 30ήμερης περιοδείας της στη Βρετανική Κοινοπολιτεία το 1952. Μία δεκαετία αργότερα, η Κένυα ανεξαρτητοποιήθηκε από τη βρετανική ηγεμονία και ένα κύμα αντιαποικιακών κινημάτων ξέσπασε σε Αφρική και Ασία, καθώς δεκάδες χώρες ανακήρυξαν την ανεξαρτησία τους από τις ευρωπαϊκές αυτοκρατορικές δυνάμεις.\n\nΤο 1926, με τη Διακήρυξη του Μπάλφουρ, συγκροτήθηκε η Βρετανική Κοινοπολιτεία, αναγνωρίζοντας στα κράτη-μέλη την αυτονομία τους. Ολα τα κράτη που συμμετείχαν είχαν ως επικεφαλής τους τον Βρετανό μονάρχη. Αλλά η Ινδία, που εθεωρείτο «το διαμάντι του θρόνου», αγωνίστηκε για την ανεξαρτησία της, την οποία απέκτησε το 1947. Η Κοινοπολιτεία είναι μία «εθελοντική ένωση 56 ανεξάρτητων και ισότιμων κρατών» που φιλοξενούν 2,5 δισεκατομμύρια ανθρώπους, των οποίων οι κυβερνήσεις «έχουν συμφωνήσει να μοιράζονται στόχους, όπως η ανάπτυξη, η δημοκρατία και η ειρήνη». Συνολικά 14 από τα κράτη (συμπεριλαμβανομένων του Καναδά, της Νέας Ζηλανδίας και της Αυστραλίας) έχουν ως αρχηγό κράτους τον Βρετανό μονάρχη.\n\nΟι υπέρ και οι κατά\n\nΗ Νεοζηλανδή πρωθυπουργός, Τζασίντα Αρντέρν, ξεκαθάρισε ότι δεν θα ανοίξει η συζήτηση για ενδεχόμενη απομάκρυνση της χώρας από το στέμμα, παρά τις κατά καιρούς αιχμές που αφήνουν μέλη της αντιπολίτευσης.\n\nΟι Αυστραλοί εμφανίστηκαν διχασμένοι στο δημοψήφισμα του 1999, όπου οριακά επικράτησε το «Ναι» στη μοναρχία, ωστόσο δείχνουν απρόθυμοι να ανακινήσουν το ζήτημα. Ο Καναδάς -η χώρα που επισκέφθηκε τις περισσότερες φορές η βασίλισσα- είναι η χώρα που ίσως συνδέεται πιο στενά με τη βασιλεία.\n\nΟ Καναδός πρωθυπουργός, Τζάστιν Τριντό, επισφράγισε την αφοσίωση του έθνους στον νέο βασιλιά. Τη στήριξή τους στο στέμμα επιβεβαίωσαν τις τελευταίες ημέρες οι ηγέτες της Παπούα-Νέας Γουινέας, των Νήσων του Σολομώντος και του Τουβαλού.\n\nΤα νησιά της Καραϊβικής βρίσκονται σε ρήξη με το βρετανικό στέμμα, εγείροντας ερωτήματα για τον ρόλο που μπορεί να διαδραματίσει ο νέος Βρετανός μονάρχης. Τα νησιά Μπαρμπάντος αποφάσισαν να γίνουν προεδρική δημοκρατία μετά τον Μαυρίκιο, που ήταν η τελευταία χώρα που είχε κάνει κάτι ανάλογο, και με τις Παρθένους Νήσους να ετοιμάζονται να οργανώσουν σχετικό δημοψήφισμα.\n\nΟ πρωθυπουργός της Τζαμάικα ανακοίνωσε δημόσια τον Μάρτιο πως η χώρα της Βρετανικής Κοινοπολιτείας σκοπεύει να γίνει πλήρως ανεξάρτητη. Η Καραϊβική ως σύνολο ζητά αποζημιώσεις για τη δουλεία εκατομμυρίων Αφρικανών που πουλήθηκαν ως σκλάβοι μεταξύ του 15ου και του 19ου αιώνα.\n\nΜετά την ανακήρυξη του ονόματος του βασιλιά Καρόλου ο πρωθυπουργός της Αντίγκουα και Μπαρμπούντα, Γκαστόν Μπράουνι, ανακοίνωσε ότι θα διεξαγάγει δημοψήφισμα για τη στροφή στην αβασίλευτη δημοκρατία τα επόμενα τρία χρόνια. Ο πρωθυπουργός των νησιών Αγιος Βικέντιος και Γρεναδίνες, Ραλφ Γκονσάλβες, πρότεινε ένα αντίστοιχο δημοψήφισμα τον Ιούλιο μόνο αν υπάρχει διακομματική υποστήριξη.\n\nΣκεπτικισμός επικρατεί στη Γρενάδα, όπου εκφράζεται έντονα το γεγονός ότι η μοναρχία έχει χάσει τη σπουδαιότητά της σήμερα. Τον Απρίλιο τα νησιά Αγιος Χριστόφορος και Νέβις ανακοίνωσαν ότι σκοπεύουν να μελετήσουν τη σχέση με τη μοναρχία. Στη διάρκεια ενός ταραχώδους ταξιδιού που έκαναν στην Καραϊβική ο δούκας και η δούκισσα του Κέιμπριτζ, τον Μάρτιο του 2022, ο πρίγκιπας Ουίλιαμ κατέστησε σαφές ότι οποιαδήποτε απόφαση από την Τζαμάικα, την Μπελίζε και τις Μπαχάμες να σπάσουν τις σχέσεις τους με τη βρετανική μοναρχία θα υποστηριχθεί «με σεβασμό» εκ μέρους της Βρετανίας.\n\nΜνήμες καταπίεσης στις πρώην αποικίες\n\nΠέρα από τα επίσημα συλλυπητήρια μηνύματα που χαιρετίζουν την αφοσίωση και τη μακρά βασιλεία της, η Ελισάβετ έχει αφήσει μια πικρία στην Αφρική, στην Καραϊβική και αλλού. Η συζήτηση έχει μετατοπιστεί στην κληρονομιά της αποικιοκρατίας – τη δουλεία, τη σωματική τιμωρία σε μερικά σχολεία και τα λεηλατημένα αντικείμενα που βρίσκονται σε βρετανικά ιδρύματα. Για πολλούς η βασίλισσα εκπροσωπούσε όλες τις «πληγές» τους στη διάρκεια των επτά δεκαετιών στον θρόνο.\n\nΗ Ελισάβετ ήταν αυτόπτης μάρτυρας της σκληρά κερδισμένης ανεξαρτησίας των αφρικανικών χωρών από την Γκάνα έως τη Ζιμπάμπουε, μαζί με μια σειρά από νησιά της Καραϊβικής και έθνη στο άκρο της Αραβικής Χερσονήσου. Ορισμένοι ιστορικοί τη βλέπουν ως μονάρχη που βοήθησε στην επίβλεψη της κυρίως ειρηνικής μετάβασης από την Αυτοκρατορία στην Κοινοπολιτεία, μια εθελοντική ένωση 56 εθνών με ιστορικούς και γλωσσικούς δεσμούς. Αλλά ήταν επίσης το σύμβολο ενός έθνους που συχνά αδιαφορούσε εντελώς για τους ανθρώπους που υπέταξε.\n\nΗ Ινδία και ο πρωθυπουργός της, Ναρέντρα Μόντι, ανανέωσαν τις προσπάθειες για την απομάκρυνση αποικιακών ονομάτων και συμβόλων.\n\nΤι μπορεί να αλλάξει ο Κάρολος\n\nΔιαρροές από το παλάτι σημειώνουν πως ο βασιλιάς θα επιδιώξει να ηγηθεί με ένα «λιτό» μοντέλο, όπου λίγα μέλη της βασιλικής οικογένειας θα έχουν ενεργό ρόλο, ώστε το προφίλ της μοναρχίας να ταιριάζει στον 21ο αιώνα και να μειωθεί το κόστος διατήρησης του στέμματος για τους πολίτες, πολλοί από τους οποίους ήδη δυσκολεύονται να αντεπεξέλθουν στα καθημερινά οικονομικά προβλήματα.\n\nΑναφορικά με την Κοινοπολιτεία, ο Κάρολος αναμένεται να επιδείξει ενσυναίσθηση στις κοινωνικές αλλαγές. Ηδη ως διάδοχος, πρίγκιπας της Ουαλίας είχε εκφράσει τη βαθιά θλίψη για τις θηριωδίες, τα βάσανα και τη δουλεία που υπέστησαν οι άνθρωποι, ενώ ο πρίγκιπας Ουίλιαμ σημείωσε στο ταξίδι του στην Τζαμάικα πως πρόκειται για «μια θηριωδία που στιγματίζει την ιστορία μας».\n\nΕλληνοτουρκικά: Επιστολή «κόλαφος» Μπορέλ σε Τσαβούσογλου – «Αδιαπραγμάτευτη η κυριαρχία της Ελλάδας στα νησιά»\n\nΟικονόμου για γκάφα BBC: «Το πώς αυτοαποκαλείται ο Παύλος Γλύξμπουργκ είναι δικό του θέμα»",
    "Μνημόσυνο στην Βούρμπιανη για τους πεσόντες του Ελληνικού Στρατού": "Ι.Μ. ΚΟΝΙΤΣΗΣ: Tην Κυριακή 28-08-2022, με πρωτοβουλία της Ενώσεως Αποστράτων Αξιωματικών Στρατού (Ε.Α.Α.Σ.), και με τις ευλογίες της Ιεράς Μητροπόλεως Δρυϊνουπόλεως, Πωγωνιανής και Κονίτσης, τελέστηκε το ιερό Μνημόσυνο των πεσόντων του Ελληνικού Στρατού, της Ελληνικής Βασιλικής Χωροφυλακής και η επέτειος της νίκης του Γράμμου και Βίτσι του 1949, έναντι των κομμουνιστών του λεγόμενου ΔΣΕ.\n\nΣτην Θεία Λειτουργία και στο Μνημόσυνο παραβρέθηκε ο Σεβασμιώτατος Μητροπολίτης Κονίτσης κ. Ανδρέας. Επίσης παρών ήταν και ο ανεξάρτητος Βουλευτής κ. Κ. Μπογδάνος, ο οποίος απηύθυνε έναν σύντομο χαιρετισμό.\n\nΤον πανηγυρικό λόγο της ημέρας εκφώνησε ο Υποστράτηγος ε.α. κ. Μπολώσης Χρήστος, τονίζοντας την αξία της νίκης των Ενόπλων Δυνάμεων του 1949 για την διάσωση της εδαφικής ακεραιότητας της χώρας από το διεθνή κομμουνισμό.\n\nΟ Μητροπολίτης κ. Ανδρέας δήλωσε ότι θα συνεχίσει να τιμά με την παρουσία του τους ηρωικούς πεσόντες του Γράμμου. Όσο ζει θα συνεχίσει το έργο του μακαριστού Σεβαστιανού, αλλά και την παρακαταθήκη που του άφησε ο 100ετης Ιερολοχίτης και μαχητής του Γράμμου, Στρατηγός ε.α., Κόρκας Κωνσταντίνος, που εκοιμήθη ειρηνικά πριν λίγους μήνες.\n\nΗ σεμνή εκδήλωση μνήμης έκλεισε με την κατάθεση πολλών στεφάνων και την ανάκρουση του Εθνικού Ύμνου.\n\nΤέλος, Τρισάγιο τελέστηκε στο Κοιμητήριο της Πυρσόγιαννης Κονίτσης για τους πεσόντες άνδρες της Χωροφυλακης, στην μάχη του 1948.",
    "Πανηλειακή συγκέντρωση για την υγεία στην Ηλεία": "Κοινή σύσκεψη των συλλόγων εργαζομένων Ν.Μ. Πύργου –Αμαλιάδας με την ΠΟΕΔΗΝ και εκπρόσωπο της ΑΔΕΔΥ\n\nΤα νοσοκομεία Αμαλιάδας και Πύργου επισκέφτηκε χθες το πρωί ο πρόεδρος της ΠΟΕΔΗΝ Μιχάλης Γιαννάκος, συνοδευόμενος από τον Γενικό Σύμβουλο Χρήστο Σουγλέρη και τον γενικό σύμβουλο της ΑΔΕΔΥ Κώστα Πετρόπουλο. Όπως επισημάνθηκε το μείζον ζήτημα των νοσοκομείων της Ηλείας έχει να κάνει με την έλλειψη ιατρικού και λοιπού προσωπικού και θα πρέπει από πλευράς της Κυβέρνησης να δοθούν ουσιαστικά κίνητρα προκειμένου οι νοσηλευτικές μονάδες της Ηλείας να προσελκύσουν γιατρούς. Οι κκ. Γιαννάκος, Σουγλέρης και Πετρόπουλος, συμμετείχαν και στην σύσκεψη που πραγματοποιήθηκε στο αμφιθέατρο του Νοσοκομείου Πύργου όπου συζήτησαν με τους εργαζομένους τα προβλήματα που υπάρχουν. Για πρώτη φορά στο ίδιο τραπέζι κάθισαν και ο πρόεδρος του Συλλόγου Εργαζομένων του Νοσοκομείου Πύργου Γιάννης Γεωργίου και ο γραμματέας του Σωματείου Εργαζομένων Αμαλιάδας Βασίλης Μιχαλόπουλος, οι οποίοι προανήγγειλαν Πανηλειακή συγκέντρωση σε συνεργασία και με τους φορείς των δήμων Πύργου και Αμαλιάδας για τα θέματα της Δημόσια υγείας.\n\nΤη ΝΜ Αμαλιάδας επισκέφτηκαν στελέχη της ΠΕΔΗΝ και της ΑΔΕΔΥ χθες το πρωί.\n\nΑναφερόμενος στη χθεσινή συνάντηση- σύσκεψη ο Γ. Γεωργίου, τόνισε μεταξύ άλλων: «Η συγκέντρωση αυτή έρχεται σε συνέχεια της προσπάθειας μας για να επικοινωνήσουμε όσο μπορούμε καλύτερα την υποστελέχωση του νοσοκομείου μας και τα προβλήματα που υπάρχουν αυτή τη στιγμή. Το νοσοκομείο Πύργου βρίσκεται σε μία ιδιαίτερα δύσκολη καμπή ειδικά όσον αφορά την παθολογική κλινική. Κάθε μήνας που περνάει τα πράγματα γίνονται και χειρότερα. Δίνεται αγώνας για το πώς θα βγουν οι εφημερίες καλώντας γιατρούς από όμορους νομούς καθώς κάνεις γιατρός δεν υπάρχει εδώ με οργανική θέση παρά μόνο ένας μετακινούμενος από την Αμαλιάδα ο κος. Αλεξόπουλος. Λειτουργούμε μία παθολογική και μία covid κλινική χωρίς παθολόγους και χωρίς έναν πνευμονολόγο. Οι διαγωνισμοί βγαίνουν διαρκώς άγονοι, οι θέσεις μένουν κενές. Είχαμε τονίσει και στην κυρία Γκάγκά ότι για να καρποφορήσουν αυτοί οι διαγωνισμοί θα πρέπει να δοθούν επιπλέον κίνητρα, είτε αυτό λέγεται άγονο, είτε όποια άλλα μπορούν να θεσπίσουν κυρίως οικονομικά. Ο χαρακτηρισμός ως «άγονη» δεν έγινε. Δυστυχώς δεν εισακουστήκαμε και συνεχίζουμε σε μία αδιέξοδη κατάσταση. Συνεχίζουμε τις επαφές μας, με όλους τους φορείς της Ηλείας και προσανατολιζόμαστε το επόμενο διάστημα για ένα Πανηλειακό συλλαλητήριο μήπως αφυπνίσουμε ακόμα περισσότερους. Διεκδικούμε καλύτερες υπηρεσίες υγείας για όλο το νομό και σε αυτό θέλουμε τη συστράτευση όλων. Κανένας δεν περισσεύει από τον αγώνα αυτό. Θέλουμε ένα νοσοκομείο που να καλύπτει τις περισσότερες ανάγκες και δύο νοσοκομεία δορυφόρους που θα βοηθάνε».\n\nΑπό τη σύσκεψη που πραγματοποιήθηκε χθες στο νοσοκομείο Πύργου παρουσία των στελεχών της ΠΟΕΔΗΝ και της ΑΔΕΔΥ.\n\nΑπό την πλευρά του ο Β. Μιχαλόπουλος σημείωσε: «Δυστυχώς η κατάσταση έχει φτάσει στο απροχώρητο για τις δομές στο νομό Ηλείας. Πρώτα από όλα στο μεγάλο νοσοκομείο του νομού μας, στο νοσοκομείο του Πύργου και βέβαια και στα υπόλοιπα δύο νοσοκομεία σε Αμαλιάδα και Κρέστενα. Αυτό το φαινόμενο που συναντάμε εδώ δεν έχει προηγούμενο. Σε όλη την Ελλάδα υπάρχουν προβλήματα και έλλειψης, αλλά αυτό που γίνεται στην Ηλεία είναι ανεπανάληπτο και οφείλουμε να το αναδείξουμε. Κάποιοι ίσως είτε θέλοντας να καλύψουν είτε την ανεπάρκειά τους είτε την οποιαδήποτε άλλη σκοπιμότητα τους μεταθέτουν τη ρίζα του προβλήματος αλλού. Τι έχει ανάγκη το νοσοκομείο του Πύργου το νοσοκομείο της Αμαλιάδας το νοσοκομείο της Κρέστενας; Γιατρούς θέλουμε. Είναι πρωτόγνωρο ένας ολόκληρος νόμος να καλύπτεται από έναν παθολόγο ιατρό. Αυτά δεν γίνονται ούτε στη Ζιμπάμπουε. Εμείς οι εργαζόμενοι δεν έχουμε να χωρίσουμε απολύτως τίποτα. Πρέπει να είμαστε ενωμένοι…όλοι φοβούνται την ενότητα των εργαζομένων. Για εμάς υπάρχει ένας δρόμος που πρέπει να ακολουθήσουμε. Αυτό που είπε ο Γ. Γεωργιου για ένα Πανηλειακό συλλαλητήριο το έχουμε συζητήσει αρκετές φορές. Έχω προτείνει να συνεδριάζουμε ανά διαστήματα τα δύο διοικητικά συμβούλια μαζί για να έχουμε άποψη και κοινές προτάσεις και η κοινωνία να εμπιστευτεί ξανά τον εργαζόμενο. Να γίνει ένα Πανηλειακό συλλαλητήριο σε συνεννόηση με τα δύο σωματεία και τους φορείς των δύο πόλεων να κάνουμε μία δυναμική κινητοποίηση -διαμαρτυρία να καταλάβουν επιτέλους ότι ο νομός Ηλείας δεν μπορεί να ακολουθήσει αυτό το ρυθμό».\n\nΟι θέσεις ΠΟΕΔΗΝ και ΑΔΕΔΥ\n\nΑπό την πλευρά του ο Μ. Γιαννάκος σημείωσε ότι η πανδημία ανέδειξε τον ανεκτίμητο ρόλο της δημόσιας υγείας καθώς ο ιδιωτικός τομέας έμεινε «θεατής» και είδε την πανδημία ως ευκαιρία αύξησης των κερδών του «Παρά τις ελλείψεις που υπήρχαν σε προσωπικό ο δημόσιος τομέας υγείας έδωσε μάχες και έσωσε πραγματικά πολλούς ανθρώπους όχι μόνο από κορωνοϊο αλλά και από άλλες παθήσεις σε αντίξοες συνθήκες ως εκ τούτου λοιπόν είναι μονόδρομος για την κυβέρνηση να ενισχύσει το δημόσιο σύστημα υγείας με στελέχωση αλλά και χρηματοδότηση καθότι η ακρίβεια τσακίζει και τους προϋπολογισμούς των νοσοκομείων. Εμείς δουλεύουμε με 10.000 άτομα λιγότερο προσωπικό σε σχέση με πέρσι καθώς δεν είναι μόνο οι αναστολές είναι και οι συνταξιοδοτήσεις και οι αποχωρήσεις οι οποίες δεν έχουν καλυφθεί. Στην προκήρυξη που τρέχει τώρα γίνονται οι αιτήσεις και στην καλύτερη των περιπτώσεων με τις χρονοβόρες διαδικασίες του ΑΣΕΠ θα είναι στα νοσοκομεία μετά από ένα χρόνο και μάλιστα με ανακύκλωση του ήδη υπηρετούντος προσωπικού, καθώς πολλοί συμβασιούχοι συνάδελφοι κάνουν αίτηση για να προσληφθούν ως μόνιμοι, άρα οι θέσεις τους ως επικουρικό προσωπικό θα χαθούν. Πρέπει λοιπόν να προσληφθεί προσωπικό, να αρθούν οι αναστολές και ταυτόχρονα θα πρέπει η πολιτεία όχι μόνο να κάνει προκηρύξεις και να βγαίνουν αγώνες (που είναι σαφές πια ότι θα βγουν αγώνες) θα πρέπει να βελτιώσει και τα κίνητρα στους επαγγελματίες υγείας. Εμείς οι υγειονομικοί σε πολλές περιπτώσεις λαμβάνουμε μισθό κάτω από τον κατώτατο μισθό του ανειδίκευτου εργάτη… Δεν πρέπει μόνο να βελτιωθούν τα κινητά μέσω του χαρακτηρισμού ως αγώνες περιοχές καθώς έχουμε κι άλλα μέρη της χώρας που έχουν χαρακτηριστεί άγονα αλλά και πάλι τα κίνητρα αυτά δεν φτάνουν. Είναι απαράδεκτο σε ένα νόμο με 300.000 κατοίκους εν μέσω κορωνοϊού να μην έχουμε παθολογική κάλυψη -ένας παθολόγος ίσον κανένας. Θα πρέπει να λειτουργεί παθολογική κλινική, πνευμονολογική κλινική, χωρίς κανέναν πνευμονολόγο. Όλα αυτά πραγματικά δεν μπορούν να στέκουν σε μία σύγχρονη κοινωνία που λέει ότι έχει κοινωνικό κράτος» σημείωσε χαρακτηριστικά ο κ. Γιαννάκος τονίζοντας παράλληλα ότι «Δεν επιτρέπεται νοσοκομεία να λειτουργούν ανταγωνιστικά στον ίδιο νομό αλλά οφείλουν να λειτουργούν συμπληρωματικά. Εδώ και πολλά χρόνια έχει ξεκινήσει μία διαδικασία συγχωνεύσεων- καταργήσεων υγειονομικών μονάδων που βρίσκονται κοντά σε άλλα νοσοκομεία και μάλιστα πολλά έχουν απολέσει και τη νομική τους υπόσταση».\n\n«Θεωρώ ότι η σημερινή κίνηση είναι μία αρχή για κάποιες κινητοποιήσεις, σε συνεργασία και με τους φορείς» τόνισε ο Χρ. Σουγλέρης επισημαίνοντας παράλληλα: «Δεν λογίζεται δύο νοσοκομεία να μην προσφέρουν υπηρεσίες που πρέπει να προσφέρει ένα νοσοκομείο δημόσιο. Έχει καταντήσει το νοσοκομείο Αμαλιάδας να μην είναι καν κέντρο υγείας καθώς δεν μπορείς να έχεις έναν γενικό ιατρό σε ένα νοσοκομείο και δίπλα στο κέντρο υγείας να υπάρχουν επτά γενικοί ιατροί. Οφείλει η πολιτεία να πάρει αποφάσεις. Στον Πύργο δεν νοείται να υπάρχει μόνο ένας παθολόγος για 70- 80 ασθενείς. Πρέπει να βρεθεί λύση…».\n\nΑπό τη πλευρά του ο Κ. Πετρόπουλος σημείωσε ότι πολλές φορές η ΑΔΕΔΥ έχει αναδείξει τα προβλήματα στο δημόσιο σύστημα υγείας και στηρίζει τις κινητοποιήσεις της ΠΟΕΔΗΝ.",
    "Σακελλαροπούλου για Αρβελέρ: «Σφράγισε με το έργο της τον σύγχρονο ελληνικό πολιτισμό και τον δημόσιο βίο»": "Στην ανεκτίμητη προσφορά, στο σπουδαία έργο και την προσωπικότητα της Ελένης Αρβελέρ, που σφράγισε τον σύγχρονο ελληνικό πολιτισμό, αναφέρθηκε η Πρόεδρος της Δημοκρατίας Κατερίνα Σακελλαροπούλου, κατά τον χαιρετισμό της στη χθεσινή εκδήλωση του Ευρωπαϊκού Πολιτιστικού Κέντρου Δελφών προς τιμήν της κορυφαίας Ελληνίδας Βυζαντινολόγου.\n\nΌπως τόνισε η Πρόεδρος της Δημοκρατίας «Η κυρία Ελένη Αρβελέρ, η οποία αποχωρεί από την θέση της προέδρου του Ευρωπαϊκού Πολιτιστικού Κέντρου Δελφών έπειτα από 29 χρόνια γόνιμης προσφοράς, είναι μια προσωπικότητα που σφράγισε με το έργο της τον σύγχρονο ελληνικό πολιτισμό, και με το αξιακό της παράδειγμα τον δημόσιο βίο».\n\nΠαράλληλα, σημείωσε ότι «στις τρεις σχεδόν δεκαετίες της προεδρικής θητείας της στο Κέντρο υλοποιήθηκαν πολύ σημαντικά διεθνή συμπόσια, συναντήσεις αρχαίου δράματος, μουσικής και μουσικολογίας, εικαστικές εκθέσεις και εκπαιδευτικά προγράμματα, όπως τα Σεμινάρια αρχαίας ελληνικής γλώσσας και πολιτισμού ή οι Πανελλήνιοι μαθητικοί αγώνες επιχειρηματολογίας. Χαλκέντερη και εμπνευσμένη, επίμονη και ακατάβλητη, προσέλκυσε στους Δελφούς κορυφαίους εκπροσώπους των τεχνών, των γραμμάτων και της πολιτικής και συνέβαλε τα μέγιστα στην καθιέρωση του Κέντρου ως πνευματικού πυρήνα με διεθνή ακτινοβολία».\n\nΥπογράμμισε, επίσης, ότι «η Ελένη Αρβελέρ, επιφανής βυζαντινολόγος με έργο μεγάλης εμβέλειας, επιβλήθηκε με τη λάμψη της στην ανδροκρατούμενη γαλλική ακαδημαϊκή κοινότητα και έγινε πρώτη γυναίκα πρύτανης του Πανεπιστημίου της Σορβόννης» και πρόσθεσε «Μια Ελληνίδα παγκόσμια όχι μόνο για τη διδασκαλία της, όχι μόνο για τα γραπτά της, αλλά και για τη στάση της απέναντι στα φλέγοντα ζητήματα του καιρού μας. Πάντοτε ανεξάρτητη, ακατάβλητα δημιουργική, πορευόμενη σε όλη τη ζωή της με οδηγό έναν απαρέγκλιτα ανθρωπιστικό ηθικό κώδικα, βαθιά πολιτική υπό την ευρύτερη έννοια, ενσαρκώνει με τον πληρέστερο τρόπο την έννοια του ενεργού πολίτη».\n\nΚαταλήγοντας η Πρόεδρος της Δημοκρατίας επισήμανε: «Τιμώ την ανεκτίμητη προσφορά της στην επιστήμη και τον πολιτισμό, το καταστάλαγμα σοφίας που μοιράζεται αφειδώλευτα με όλους μας, τον έξοχο τρόπο με τον οποίο γονιμοποιεί τον δημόσιο διάλογο, παραδίδοντας μαθήματα ευρωπαϊκής και εθνικής αυτογνωσίας».",
    "Απογραφή: Πού αυξήθηκε και πού μειώθηκε ο πληθυσμός": "Κοινωνία\n\nΑπογραφή: Πού αυξήθηκε και πού μειώθηκε ο πληθυσμός\n\nΔιάβασέ μου το... Your browser does not support the audio element.\n\nΤα πρώτα αποτελέσματα της απογραφής του πληθυσμού του 2021 αναλύουν δύο καθηγητές των πανεπιστημίων Θεσσαλίας και Πατρών.\n\n«Από την πρώτη ανάλυση των προσωρινών αποτελεσμάτων της απογραφής του πληθυσμού της Ελλάδας του 2021 διαπιστώνονται σημαντικές διαφοροποιήσεις από τον εθνικό μέσο όρο (μείωση του πληθυσμού κατά 3,5%) σε διοικητικά επίπεδα χαμηλότερα των 13 Περιφερειών. Έτσι, με βάση πάντοτε τα δεδομένα αυτά, 13 μόνον Περιφερειακές Ενότητες αύξησαν τον πληθυσμό τους και 61 είχαν μείωση, με τη μέγιστη αύξηση να καταγράφεται στην ΠΕ Κω (+10,5%), και τη μέγιστη μείωση στην ΠΕ Γρεβενών (-16%). Οφείλουμε όμως ταυτόχρονα να σημειώσουμε ότι τα μικρά ποσοστά μεταβολής (θετικά ή αρνητικά, από -1,5 έως +1,5%) σε 14 Περιφερειακές Ενότητες (μια σχεδόν στις 5) αφήνουν να διαφανεί μια σχετική σταθερότητα του πληθυσμού τους ανάμεσα στο 2001 και το 2021».\n\nΤα προαναφερθέντα αποτελούν κάποια από τα συμπεράσματα έρευνας των καθηγητών Βύρωνα Κοτζαμάνη (Παν. Θεσσαλίας) και Βασίλη Παππά (Παν. Πατρών) και παρατίθενται στο τελευταίο ψηφιακό τεύχος της σειράς «FlashNews» με θέμα «Η απογραφή πληθυσμού του 2021, μια πρώτη ανάλυση των προσωρινών αποτελεσμάτων της», ένα ψηφιακό ενημερωτικό δελτίο που δημιουργήθηκε στο πλαίσιο του χρηματοδοτούμενου από το ΕΛΙΔΕΚ (και υλοποιούμενο από τον ΕΛΚΕ του Παν. Θεσσαλίας) Ερευνητικού Προγράμματος «Δημογραφικά Προτάγματα στην Έρευνα και Πρακτική στην Ελλάδα».\n\nΣε επίπεδο δήμων, σύμφωνα με τα ίδια στοιχεία διαπιστώνεται ότι αύξηση του πληθυσμού καταγράφεται μόνον στο 25% του συνόλου (81/325), ενώ οι αυξομειώσεις είναι πολύ μικρές (από -2% έως +2%), σε έναν σχεδόν στους πέντε δήμους (61/325). Επίσης, οι περισσότεροι από όσους «κέρδισαν» πληθυσμό εντοπίζονται στην Περιφερειακή Ενότητα Δωδεκανήσων και περιμετρικά των δύο μητροπολιτικών κέντρων Αθήνας και Θεσσαλονίκης (δευτερευόντως δε στην Κρήτη και στις Κυκλάδες), ενώ η πλειοψηφία όσων έχουν ποσοστά μείωσης σαφώς αρνητικότερα του μέσου εθνικού όρου (>-5%) συγκεντρώνονται σχεδόν όλοι στον ηπειρωτικό χώρο (η πλειοψηφία τους δε στη Β. Ελλάδα και τη Θεσσαλία).\n\nΗ απογραφή του 2021, αναφέρουν οι δύο ερευνητές, που είναι η ογδόη μεταπολεμικά που γίνεται στην Ελλάδα, διεξήχθη σχεδόν 10,5 χρόνια μετά την προηγουμένη και διαφοροποιείται από αυτήν σε τρία βασικά σημεία: α) στην περίοδο διεξαγωγής της (εν μέσω της επιδημιολογικής κρίσης), β) στην πολύ μεγαλύτερη διάρκειά της (μήνες έναντι ημερών), και, γ) στο σύστημα συλλογής των στοιχείων (συμπλήρωση έντυπων ερωτηματολογίων όπως και το 2011 με προσωπική συνέντευξη, «ηλεκτρονική αυτό-απογραφή» μέσω ειδικά σχεδιασμένης διαδικτυακής εφαρμογής, και, επικουρικά, συλλογή πληροφοριών από τρίτους).\n\nΗ απογραφή αυτή αναφέρουν επίσης, αναμενόταν να δώσει -όπως έδωσε και αυτή του 2011- έναν μικρότερο μόνιμο πληθυσμό από τον εκτιμώμενο, καθώς και το 2021 υπάρχει ένα σφάλμα (μια μη απογραφή τμήματος του πληθυσμού μας). Όπως και έγινε, διευκρινίζουν, καθώς με βάση τα προσωρινά αποτελέσματα οι απογραφέντες μόνιμοι κάτοικοι της χώρας μας το 2021 ανέρχονται σε 10,432 εκατ. έναντι των εκτιμώμενων 10,620 εκατ. Τα προσωρινά στοιχεία δίδουν έτσι μια μείωση 385 χιλ. ανάμεσα στις δυο απογραφές, μικρότερη της εκτιμώμενης (-485 χιλ.) και ένα έμμεσα εκτιμώμενο αρνητικό μεταναστευτικό ισοζύγιο μόλις 75 χιλ. (έναντι των 175 χιλ. με βάση τις τελευταίες εκτιμήσεις της ΕΛΣΤΑΤ για την ίδια περίοδο). Για να καταλήξουν τονίζοντας πως η δημοσιοποίηση των τελικών αποτελεσμάτων από την ΕΛΣΤΑΤ αναμένεται με ιδιαίτερο ενδιαφέρον, καθώς εκτός του ότι θα ανακοινωθεί ο πληθυσμός όλων των διοικητικών επίπεδων με διαχωρισμό σε ημεδαπούς και αλλοδαπούς, θα ανακοινωθούν τόσο η εκτίμηση του σφάλματος όσο και το πλήθος των απογραφέντων αναλόγως του τρόπου απογραφής τους.\n\nΟ Βύρων Κοτζαμάνης μιλώντας στο Αθηναϊκό -Μακεδονικό Πρακτορείο Ειδήσεων τονίζει: «Η εξαγωγή συμπερασμάτων σε χαμηλότερα του εθνικού επίπεδα με βάση τα προσωρινά αποτελέσματα απαιτεί ιδιαίτερη προσοχή καθώς το 2021 το σφάλμα κάλυψης στις Περιφέρειες, τις Περιφερειακές Ενότητες (και κυρίως στους δήμους διαφέρει πιθανότατα από το σφάλμα του 2011. Οι υπολογιζόμενες αυξομειώσεις του πληθυσμού ανάμεσα στο 2021 και το 2011 στις προαναφερθείσες διοικητικές ενότητες επηρεάζονται αναπόφευκτα από το γεγονός αυτό (όπως επηρεάζονται σε κάποιους δήμους και από το διαφοροποιημένο στις δυο απογραφές ποσοστό των ατόμων που δήλωσαν δήμο μόνιμης κατοικίας διαφορετικό από αυτόν της μόνιμης διαμονής τους). Έτσι, αν οι καταγραφείσες τάσεις σε επίπεδο μεγάλων Περιφερειών και ΠΕ δεν αφίστανται πιθανότατα σημαντικά της πραγματικότητας, δεν ισχύει κατ' ανάγκη το ίδιο τόσο για τους μικρότερους Δήμους όσο και για τις μικρότερες ΠΕ».\n\nΟ ίδιος δε σημειώνει ότι «από μια πρώτη ανάλυση των μεταβολών που κάναμε στους δήμους σε συνδυασμό με τα Φυσικά τους ισοζύγια (γεννήσεις - θάνατοι ανάμεσα στις δυο απογραφές) προκύπτουν σημαντικά ερωτηματικά όσον αφορά τις αυξομειώσεις για κάποιους από αυτούς. Ειδικότερα, εκτός του ότι σε αρκετούς η μεταβολή σε απόλυτες τιμές ανάμεσα στις δυο απογραφές ταυτίζεται σχεδόν με τα Φυσικά τους ισοζύγια, έχουμε δήμους που καταγράφουν αύξηση του πληθυσμού τους (μερικές δε φορές ισχυρότατη) με πολύ αρνητικά φυσικά ισοζύγια, δήμους με υψηλότατα θετικά μεν φυσικά ισοζύγια αλλά μείωση του πληθυσμού όπως και δήμους με αρνητικότατα φυσικά ισοζύγια και αναντίστοιχες, σε σχέση με αυτά, μειώσεις».\n\nΕιδήσεις σήμερα:\n\nΖιμπάμπουε: Ανακαλύφθηκε ο αρχαιότερος δεινόσαυρος της Αφρικής (εικόνες)\n\nΟ Μπαράκ Ομπάμα πήρε Emmy\n\nΠετράλωνα: Νεκρός άνδρας από πυροβολισμούς\n\n\n\n",
    "Από τον Β’ Παγκόσμιο Πόλεμο στο Brexit: 10 ιστορικά γεγονότα που έζησε η βασίλισσα Ελισσάβετ": "96 χρόνια ζωής και 70 χρόνια βασιλείας. Η βασίλισσα Ελισάβετ χάρη στη μακροζωία της υπήρξε μάρτυρας ιστορικών γεγονότων: έζησε το τέλος του Β’ Παγκοσμίου Πολέμου, βίωσε τον Ψυχρό Πόλεμο, έχρισε 15 πρωθυπουργούς, γνώρισε 13 προέδρους των ΗΠΑ, είδε τη χώρα της να μπαίνει και να βγαίνει από την Ευρωπαϊκή Ένωση.\n\nΤον Ιούνιο που μας πέρασε μάλσιτα, με μια εντυπωσιακή παρέλαση και πάρτι έλαβε χώρα το Πλατινένιο Ιωβηλαίο της βασίλισσας Ελισάβετ, μια γιορτή προς τιμήν της πρώτης και μοναδικής Βρετανίδας μονάρχη που συμπλήρωσε 70 χρόνια στον θρόνο.\n\n1963: Δολοφονία Κένεντι\n\n58 χρόνια πέρασαν από την δολοφονία που συντάραξε τον κόσμο. «Μη ρωτάς τι μπορεί να κάνει η χώρα σου για σένα, αλλά τι μπορείς να κάνεις εσύ για τη χώρα σου», τάδε έφη Τζον Κένεντι. Στις 22 Νοεμβρίου 1963 ο Τζον Φίντζεραλντ Κένεντι έπεσε νεκρός χτυπημένος από μία σφαίρα στο κεφάλι, στο Ντάλας του Τέξας. Ακόμα και σήμερα η δολοφονία του παραμένει άλυτο μυστήριο ενώ έχουν διατυπωθεί αρκετές θεωρίες συνομωσίας. Δύο χρόνια νωρίτερα, ο τότε πρόεδρος των ΗΠΑ, Τζον Κένεντι και η σύζυγός του, Τζάκι, πέρασαν το κατώφλι του Μπάκιγχαμ για επίσημο δείπνο με τη βασίλισσα Ελισάβετ και τον πρίγκιπα Φίλιππο. Η βασίλισσα φοβόταν πως η δημοτικότητα που είχε η Τζάκι θα επισκίαζε τη δική της παρουσία στο δείπνο.\n\nΤο 1965, ενάμιση χρόνο μετά τη δολοφονία του προέδρου Κένεντι, η Βρετανία αφιέρωσε ένα μνημείο στον εκλιπόντα πρόεδρο -50 σκαλοπάτια από γρανίτη που οδηγούν σε μια πέτρινη πλάκα χαραγμένη με ένα απόσπασμα από την εναρκτήρια ομιλία του JFK. Το μνημείο βρίσκεται σε ένα στρέμμα γης που χαρίστηκε στις ΗΠΑ από τον λαό της Βρετανίας.\n\nΣτην ομιλία της, η βασίλισσα Ελισάβετ σημείωσε τον συμβολισμό της τοποθεσίας του μνημείου – το Runnymede, το οποίο βρίσκεται στις όχθες του ποταμού Τάμεση στο Surrey, περίπου 20 μίλια δυτικά του Κεντρικού Λονδίνου. Εκεί υπογράφηκε η Magna Carta το 1215. Στο απόσπασμα ειδήσεων ακούγεται να λέει:\n\n«Εδώ στο Runnymede, πριν από 750 χρόνια, υπογράφηκε η Magna Carta. Από τα πρώτα μας καταστατικά, δικαίως θεωρήθηκε ως ο ακρογωνιαίος λίθος εκείνων των ελευθεριών που αργότερα κατοχυρώθηκαν στη δημοκρατική μας κυβέρνηση υπό το κράτος δικαίου. Αυτό είναι ένα μέρος της κληρονομιάς που μοιράζεται μαζί μας ο λαός των Ηνωμένων Πολιτειών. Ως εκ τούτου, είναι απολύτως κατάλληλο ότι εδώ θα πρέπει να είναι το μνημείο της Βρετανίας στον εκλιπόντα Πρόεδρο John F. Kennedy. Αυτό το στρέμμα αγγλικού εδάφους κληροδοτήθηκε τώρα για πάντα στον αμερικανικό λαό στη μνήμη του Τζον Φιτζέραλντ Κένεντι, τον οποίο ο λαός μου θα θρηνεί στο θάνατο, και όσο ήταν εν ζωή αγάπησε και θαύμασε πολύ».\n\nΜάιος 1965: Τείχος του Βερολίνου\n\nΣτις 27 Μαΐου 1965, πάνω από ένα εκατομμύριο Βερολινέζοι συγκεντρώθηκαν για να επευφημήσουν τη βασίλισσα Ελισάβετ Β’ της Βρετανίας κατά τη διάρκεια της εξάωρης επίσκεψής της στη διαιρεμένη πόλη.\n\n«Με την παρουσία της και τον ενθουσιασμό που πυροδότησε, παρά τις επανειλημμένες δηλώσεις που προέρχονταν από την άλλη πλευρά του τείχους, η βασίλισσα Ελισάβετ Β’ επιβεβαίωσε ότι το Δυτικό Βερολίνο ανήκει στην οικογένεια της Δύσης», είχε γράψει το Γαλλικό Πρακτορείο. Στη διάρκεια της ομιλίας της σχολίασε, όπως το κάνει συχνά, ότι «μια βασίλισσα δεν εκφράζεται με συνθήματα», ενώ το πλήθος ζητωκραύγαζε.\n\nΦυσικά, η βασίλισσα έζησε να δει και την πτώση του τείχους του Βερολίνου, γεγονός που άλλαξε τον κόσμο. Το τείχος του Βερολίνου που χώριζε την κομμουνιστική Ανατολική Γερμανία από τη Δυτική Γερμανία κατέρρευσε στις 9 Νοεμβρίου του 1989, πέντε μέρες αφότου μισό εκατομμύριο άνθρωποι είχαν ξεχυθεί στους δρόμους του Ανατολικού Βερολίνου.\n\n14 Οκτωβρίου 1969: Όταν ο άνθρωπος πάτησε στο φεγγάρι\n\nΚατά τη διάρκεια της βασιλείας της Ελισάβετ, η τεχνολογική και επιστημονική πρόοδος είναι καταφανής. Στην κορυφή με τα επιτεύγματα, όμως, βρίσκεται η εξερεύνηση των διαστήματος. Οι πρώτοι άνθρωποι που προσγειώθηκαν στο φεγγάρι, Νιλ Άρμστρονγκ, Μάικλ Κόλινς και Μπαζ Όλντριν, ξεκίνησαν μια παγκόσμια περιοδεία με τελικό προορισμό τα Ανάκτορα του Μπάκιγχαμ στις 14 Οκτωβρίου 1969. Αργότερα μαθεύτηκε ότι ο Άρμστρονγκ ήταν άρρωστος εκείνη την ημέρα και σκεφτόταν να παραλείψει την εκδήλωση, ωστόσο τελικά παραβρέθηκε και κατέληξε να βήχει απευθείας στο πρόσωπο της βασίλισσας.\n\n29 Οκτωβρίου 1969: Η εφεύρεση του ίντερνετ\n\nΗ πρώτη διαδικτυακή σύνδεση μεταξύ δύο υπολογιστών συνέπεσε χρονικά με την πρώτη προσελήνωση. Η προσεδάφιση του ανθρώπου στην επιφάνεια της Σελήνης το 1969 ήταν ένα γεγονός το οποίο επισκίασε, φυσικά, κάθε άλλη εξέλιξη και είδηση από το χώρο της επιστήμης. Η γέννηση του ίντερνετ ξεκίνησε στις 29 Οκτωβρίου του 1969, όταν ο φοιτητής Πληροφορικής Τσαρλς Κλάιν επιχειρούσε να στείλει ένα μήνυμα από υπολογιστή του Πανεπιστημίου Καλιφόρνια του Λος Άντζελες (UCLA) σε υπολογιστή που βρισκόταν σε απόσταση 500 και πλέον χλμ. στο Stanford Research Institute (SRI). O Κλάιν ήθελε να στείλει τη λέξη «LOGIN», αλλά μετά από δύο μόλις γράμματα το σύστημα κατέρρευσε. Μία ώρα αργότερα η λέξη έφτασε τελικά στον προορισμό της. Πριν από 50 χρόνια κατέστη για πρώτη φορά εφικτό να ανταλλάξουν πληροφορίες και υπολογιστές με διαφορετικά λειτουργικά συστήματα. Έτσι, η 29η Οκτωβρίου του 1969 θεωρείται η ημερομηνία γέννησης του ίντερνετ.\n\n1979: Όταν η Θάτσερ έγινε η πρώτη γυναίκα πρωθυπουργός\n\nΗ Μάργκαρετ Θάτσερ, η «Σιδηρά Κυρία» ήταν η πρώτη γυναίκα Πρωθυπουργός που διορίστηκε από τη Βασίλισσα Ελισάβετ Β’ και η σχέση μεταξύ των δύο προσώπων ελεγχόταν συχνά εξονυχιστικά. Η Θάτσερ έγραψε αργότερα σχετικά με τις κατηγορίες για τη στενή σχέση τους ότι «οι ιστορίες συγκρούσεων μεταξύ “δύο ισχυρών γυναικών” ήταν πολύ καλές για να μην τις κατασκευάσεις».\n\n«Πάντα βρίσκω την στάση της βασίλισσας απέναντι στη δουλειά της κυβέρνησης εξαιρετικά σωστή», είχε πει. Σίγουρα υπήρχε αμοιβαίος σεβασμός, αλλά οι σχέσεις τους δεν ήταν ιδιαίτερα θερμές. Μάλιστα δεν έλειπαν και συγκρούσεις και διαφωνίες σε ζητήματα κοινωνικά όπως αυτό του άπαρτχαϊντ στη Νότια Αφρική.\n\n1986: Τσέρνομπιλ\n\nΤο πυρηνικό δυστύχημα του Τσερνόμπιλ έλαβε χώρα στις 26 Απριλίου του 1986, στον αντιδραστήρα αρ. 4 του Πυρηνικού Σταθμού Παραγωγής Ενέργειας του Τσερνόμπιλ της Σοβιετικής Ένωσης, ο οποίος σήμερα βρίσκεται σε εδάφη της Ουκρανίας. Το ατύχημα ήταν της τάξης του μέγιστου προβλεπόμενου ατυχήματος στην Διεθνή Κλίμακα Πυρηνικών Γεγονότων, διατάραξε σοβαρότατα τις οικονομικές και κοινωνικές συνθήκες που επικρατούσαν στις γύρω περιοχές και είχε σημαντικές επιπτώσεις στο περιβάλλον και στην υγεία. Εν μέσω του Ψυχρού Πολέμου και την αυξανόμενη ένταση μεταξύ των ΗΠΑ και της ΕΣΣΔ, η Σοβιετική Ένωση προσπάθησε να κρατήσει κρυφή την σοβαρότητα του Τσερνομπίλ με το κλείσιμο των συνόρων και το μπλακάουτ των μέσων ενημέρωσης.\n\nΑπό το ατύχημα πέθαναν επιτόπου 2 από τους εργάτες του σταθμού. Μέσα σε τέσσερις μήνες, από τη ραδιενέργεια και από εγκαύματα λόγω της θερμότητας, πέθαναν 28 πυροσβέστες που έσπευσαν στο χώρο του ατυχήματος και διαπιστώθηκαν 19 επιπλέον θάνατοι ως το 2004. Επιπλέον, υπολογίζεται ότι επηρεάστηκε η υγεία εκατοντάδων χιλιάδων ανθρώπων εξαιτίας της επιβάρυνσης του περιβάλλοντος με ραδιενέργεια. Οι ποσοστιαίες αυξήσεις των καρκίνων ήταν άνω του 15% στους πληθυσμούς που εκτέθηκαν, με χιλιάδες θανάτους από καρκίνο και λευχαιμία να συνδέονται με το ατύχημα. Περίπου 5 εκατ. άνθρωποι ζουν ακόμα σε περιοχές εκτεθειμένες σε ραδιενέργεια.\n\n1991: O Μαντέλα και η απελευθέρωσή του\n\nΟ Νέλσον Μαντέλα το 1991 μόλις είχε αποφυλακιστεί και ήταν καλεσμένος στη σύνοδο κορυφής της Κοινοπολιτείας στη Χαράρε (Ζιμπάμπουε). Τότε, ως απλός ηγέτης του Αφρικανικού Εθνικού Κογκρέσου, σε μια χώρα που βρισκόταν σε μεταβατική περίοδο, ο Μαντέλα δεν είχε κάποιο αξίωμα που θα του επέτρεπε να παραστεί στη δεξίωση της βασίλισσας. Η Ελισάβετ Β’ αποφάσισε όμως να παραβεί το πρωτόκολλο και να τον προσκαλέσει.\n\nΝωρίτερα, είχε ήδη εκφράσει την ικανοποίησή της για το γεγονός ότι το απαρτχάιντ στη Νότια Αφρική «πέθαινε». Μάλιστα, στις αρχές της δεκαετίας του 1980, η βασίλισσα είχε υποστηρίξει διακριτικά τον καναδό πρωθυπουργό Μπράιαν Μαλρόνι, ο οποίος αγωνιζόταν για οικονομικές κυρώσεις σε βάρος της Νοτίου Αφρικής, ενώ η βρετανίδα ομόλογός του, η Σιδηρά Κυρία Μάργκαρετ Θάτσερ, ήταν αντίθετη.\n\nΤον Ιούλιο του 1996, ο Νοτιοαφρικανός πρόεδρος Νέλσον Μαντέλα έφτασε στη Βρετανία για μια τετραήμερη κρατική επίσκεψη στον πρώην αποικιστή της χώρας του. Ενώπιον των μελών του βρετανικού κοινοβουλίου, κατήγγειλε τον ρατσισμό ως «μια μάστιγα στην ανθρώπινη συνείδηση».\n\nΤότει, η βασίλισσα και ο Μαντέλα φαίνεται πως ανέπτυξαν μια αμοιβαία αγάπη που κράτησε πολλά χρόνια. Μάλιστα, σε ένα πάρτι στο Royal Albert Hall, ο Μαντέλα κατάφερε μέχρι και να «σηκώσει» την Ελισάβετ στην πίστα του χορού.\n\nΑύγουστος 1997: Θάνατος της πριγκίπισσας Νταϊάνας\n\nΉταν 31η Αυγούστου του 1997, όταν η πριγκίπισσα Νταϊάνα άφησε την τελευταία της πνοή στη σήραγγα Ponte del’ Alma του Παρισιού, ενώ την κυνηγούσαν δεκάδες παπαράτσι. Η χώρα έμοιαζε συγκλονισμένη σαν σε μαζική υστερία και οι τίτλοι στα πρωτοσέλιδα φώναζαν «Δείξε μας ότι σε νοιάζει». Η βασίλισσα Ελισάβετ έμεινε στο Balmoral, στο κτήμα της στη Σκωτία, παρηγορώντας τους νεαρούς πρίγκιπες, Γουίλιαμ και Χάρι, καθώς ήταν σίγουρη ότι η άμεση ανάγκη ήταν να έχουν μια γιαγιά κι όχι μια βασίλισσα.\n\nΣε ομιλία που είχε δώσει στην Guardian το 1997 είχε εκφράσει: «Όλοι έχουμε προσπαθήσει με διαφορετικούς τρόπους να αντεπεξέλθουμε. Δεν είναι εύκολο να εκφράσεις την αίσθηση της απώλειας, αφού το αρχικό σοκ συχνά διαδέχεται ένα μείγμα άλλων συναισθημάτων: δυσπιστία, ακατανοησία, θυμό – και ανησυχία για όσους παραμένουν. Όλοι έχουμε νιώσει αυτά τα συναισθήματα αυτές τις τελευταίες μέρες. Αυτό που σου λέω τώρα, ως βασίλισσα σου και ως γιαγιά, το λέω μέσα από την καρδιά μου».\n\n«Πρώτα, θέλω να αποτίσω φόρο τιμής στην Νταϊάνα. Ήταν ένας εξαιρετικός και προικισμένος άνθρωπος. Σε καλές και κακές στιγμές, δεν έχασε ποτέ την ικανότητά της να χαμογελά και να γελάει, ούτε να εμπνέει τους άλλους με τη ζεστασιά και την καλοσύνη της. Τη θαύμαζα και τη σεβάστηκα – για την ενέργειά της και τη δέσμευσή της στους άλλους, και ειδικά για την αφοσίωσή της στα δύο αγόρια της… Κανείς που γνώριζε την Νταϊάνα δεν θα την ξεχάσει ποτέ. Εκατομμύρια άλλοι που δεν τη γνώρισαν ποτέ, αλλά ένιωσαν ότι τη γνώριζαν, θα τη θυμούνται.»\n\n2001: Τρομοκρατικές επιθέσεις της 11ης Σεπτεμβρίου\n\nΜια σειρά από τέσσερις συντονισμένες επιθέσεις σε αμερικανικό έδαφος από την Αλ Κάιντα, την Τρίτη 11 Σεπτεμβρίου 2001, συγκλόνισαν τον κόσμο. Οι επιθέσεις οδήγησαν σε μια σημαντική αλλαγή στην αμερικανική διοίκηση, ενώ τα αποτελέσματα εξακολουθούν να γίνονται αισθητά παγκοσμίως σήμερα με τον συνεχιζόμενο πόλεμο κατά της τρομοκρατίας που ξεκίνησε ως αντίποινα για τις επιθέσεις της 11ης Σεπτεμβρίου.\n\nΗ βασίλισσα Ελισάβετ Β’ επισκέφτηκε τη Νέα Υόρκη αρκετές φορές κατά τη διάρκεια της 70χρονης βασιλείας της, αλλά ξέρατε ότι έχει έναν κήπο στη Νέα Υόρκη που τιμά τα θύματα της 11ης Σεπτεμβρίου; Μετά τα νέα του θανάτου της, οι Νεοϋορκέζοι επισκέφτηκαν τον κήπο που βρίσκεται στην πλατεία Ανόβερο 11 στην Οικονομική Περιφέρεια, ο οποίος πήρε το όνομά της για να αποτίσουν φόρο τιμής. Τον Ιούλιο του 2010, ο πρώην δήμαρχος της Νέας Υόρκης Μάικλ Μπλούμπεργκ καλωσόρισε τη βασίλισσα Ελισάβετ Β’ και τον πρίγκιπα Φίλιππο, δούκα του Εδιμβούργου, για να ανοίξουν επίσημα τον κήπο. Εκεί η βασίλισσα συνάντησε τις οικογένειες των Βρετανών θυμάτων των τρομοκρατικών επιθέσεων της 11ης Σεπτεμβρίου.\n\n2020: To έτος που η Μ. Βρετανία έφυγε από την ΕΕ κι έκανε πράξη το Brexit\n\nH απόφαση της βασίλισσας Ελισάβετ να εγκρίνει το αίτημα του Μπόρις Τζόνσον για λουκέτο επί πέντε εβδομάδες στη Βουλή ώστε να εμποδίσει τους αντιπάλους του να βάλουν φρένο σ’ ένα άτακτο Brexit προκάλεσε θύελλα αντιδράσεων στη Βρετανία όχι μόνον κατά του συντηρητικού πρωθυπουργού αλλά και κατά της ίδιας της βασίλισσας Ελισάβετ.\n\nΗ βασίλισσα Ελισάβετ, η οποία θεωρείται …ύποπτη για φιλο-Brexitικές απόψεις, αναφέρθηκε για πρώτη φορά στο Brexit κατά τη διάρκεια επίσημου δείπνου για τον Ολλανδό βασιλιά Βίλεμ-Αλέξανδρο και τη σύζυγό του βασίλισσα Μάξιμα, το 2018.\n\nΜιλώντας ενώπιον του βασιλικού ζεύγους της Ολλανδίας και της τότε πρωθυπουργού Τερέζα Μέι, η βασίλισσα Ελισάβετ δήλωσε ότι «το Ηνωμένο Βασίλειο προσβλέπει σε μια νέα σχέση συνεργασίας με την Ευρώπη».\n\n«Καθώς προσβλέπουμε σε μια νέα σχέση συνεργασίας με την Ευρώπη, είναι οι κοινές μας αξίες και η αμοιβαία αφοσίωσή μας, που αποτελούν το μεγαλύτερο πλεονέκτημα μας και αποδεικνύουν ότι ακόμα και με την αλλαγή, η επί μακρόν συμμαχία μας παραμένει ισχυρή και ως πρωτοπόροι, έμποροι και διεθνιστές κοιτάζουμε με αυτοπεποίθηση το μέλλον», δήλωσε χαρακτηριστικά.\n\nΗ «Λίλιμπετ», όπως την φώναζε στοργικά ο Φίλιππος, έσπασε πολλά ρεκόρ: έγινε η γηραιότερη και η μακροβιότερη μονάρχης σε όλο τον κόσμο, επισκέφθηκε πάνω από 80 χώρες κατά τη βασιλεία της, ενώ το πρόσωπό της έχει εμφανιστεί σε νομίσματα τουλάχιστον 45 χωρών. Δύο μόλις μέρες πριν πεθάνει, υπηρέτησε την πατρίδα της, διορίζοντας τη νέα πρωθυπουργό της Βρετανίας, Λιζ Τρας.",
    "Δυο παραγωγές για τα 100 χρόνια από τη Μικρασιατική Καταστροφή": "Τιμώντας τα 100 χρόνια από τη Μικρασιατική Καταστροφή, η θεατρική ομάδα «Σόλο για Τρεις» παρουσιάζει δυο παραγωγές με αφορμή τα τραγικά γεγονότα της επετείου αυτής.\n\nΈναρξη της νέας θεατρικής περιόδου θα κάνει το έργο «Φωτεινή» της Ευρυδίκης Περικλέους – Παπαδοπούλου το οποίο παρουσιάστηκε με μεγάλη επιτυχία στη διάρκεια του καλοκαιριού σε κοινότητες των ορεινών περιοχών στο πλαίσιο του Προγράμματος της Πολιτιστικής Αποκέντρωσης του Υφυπουργείου Πολιτισμού των Πολιτιστικών Υπηρεσιών.\n\nΗ επόμενη παραγωγή συνεχίζει το αφιέρωμα στη Μικρασιατική Καταστροφή με το κλασικό πια έργο του Στρατή Δούκα, «Ιστορία ενός Αιχμαλώτου» με προγραμματισμένη πρεμιέρα στις 19 Οκτωβρίου στο θέατρο Χώρα.\n\nΜε την τρίτη παραγωγή αλλάζουμε εντελώς θέμα με ένα σκηνοθετημένο αναλόγιο του έργου «Ισλανδία ή Λογιστικός Έλεγχος» των Andrew Westerside και Proto-Type Theater, που αφορά στην οικονομική κρίση του 2008 και το οποίο θα έχει πρεμιέρα στις 25 Νοεμβρίου στο θέατρο Χώρα.\n\n«Φωτεινή»\n\nΕυρυδίκη Περικλέους – Παπαδοπούλου\n\nΈνα έργο, που αγγίζει τους ήλους μιας τραυματισμένης ανθρωπότητας. Μια τοιχογραφία των αλησμόνητων πατρίδων της Ιωνίας, μέσα από την πανδαισία των ήχων και μελωδιών που συνέθεσε ο γνωστός συνθέτης Γιώργος Καλογήρου. Παράλληλα, το έργο είναι μια ενδοσκόπηση της ανθρώπινης ψυχής, καταγράφοντας την αλγεινή εμπειρία του ξεριζωμού.\n\nΗ συγγραφέας τιμά έτσι, τη μνήμη μιας από τις πιο τραγικές ιστορικές περιόδους του Ελληνισμού και αποτίει φόρο τιμής στους ξεριζωμένους Έλληνες, αλλά και Αρμενίους, που κουβάλησαν στην προσφυγιά τον πλούτο του πολιτισμού, την θρησκεία και την γλώσσα τους.\n\nΤο έργο, ακολουθεί τη ζωή της Φωτεινής που καταφέρνει να διαφύγει μαζί με την κορούλα της τη σφαγή, που διαδραματίζεται στην προκυμαία της Σμύρνης τον Αύγουστο του 1922. Μέσα από δραματικές συνθήκες, που βιώνει σε ένα καράβι με άλλους πρόσφυγες, φτάνει στην Λάρνακα αποφασισμένη να στεριώσει την νέα ζωή. Το έργο εκτυλίσσεται στη δεκαετία του ’50 στην αποικιοκρατική τότε Κύπρο. Ζει μαζί με την εγγονή της, την Ευαγγελία, αφού η κόρη της, πεθαίνει στη γέννα της. Ένας νεαρός Αρμένιος, ο Αράμ, ταρακουνάει τα ήσυχα νερά της μονότονης και σκληρής ζωής των δύο γυναικών, αποκαλύπτοντας θαμμένα μυστικά, αναμνήσεις που ενταφιάστηκαν, κειμήλια που ασφυκτιούν στα συρτάρια ενός σκονισμένου αρχείου.\n\nΣυντελεστές:\n\nΔραματουργία – Σκηνοθεσία: Μαρία Μανναρίδου – Καρσερά\n\nΣκηνικά – Κοστούμια: Θέλμα Κασουλίδου\n\nΜουσική Σύνθεση και Ερμηνεία Τραγουδιών επί Σκηνής: Γιώργος Καλογήρου\n\nΤραγούδια Ιωνίας Ελληνικά και Αρμένικα: Έρικα Μπεγέτη, Χριστιάνα Λάρκου, Χάρης Αττώνης\n\nΣτίχοι Τραγουδιών: Ευρυδίκη Περικλέους - Παπαδοπούλου\n\nΣχεδιασμός Φωτισμού: Καρολίνα Σπύρου\n\nΧειρισμός Φωτισμού – Ήχου: Αντρέας Καρσεράς\n\nΕρμηνεύουν: Έρικα Μπεγέτη, Χριστιάνα Λάρκου, Χάρης Αττώνης\n\nΠαραστάσεις\n\n24 Σεπτεμβρίου, 8.30, Αμφιθέατρο Λακατάμιας\n\nΚάτω από την Αιγίδα της Ιεράς Μητρόπολης Ταμασού και Ορεινής και του Δήμου Λακατάμιας.\n\n26 Σεπτεμβρίου, 8.30, Δημοτικό Θέατρο Στροβόλου\n\nΔιοργάνωση: Δήμος Στροβόλου, Σύνδεσμος Μικρασιατών Κύπρου, Αρμενικός Σύνδεσμος Μέριμνας.\n\n«Ιστορία ενός Αιχμαλώτου»\n\nΣτρατή Δούκα\n\nΑκολουθεί το έργο «Ιστορία ενός αιχμαλώτου», ενός από τα πλέον αξιόλογα έργα της πεζογραφίας μας. Αμέσως με τη δημοσίευσή του το 1929, απέσπασε εγκωμιαστικές κριτικές για τις αρετές που το διακρίνουν, τόσο σε επίπεδο περιεχομένου, όσο και μορφής, και αποτέλεσε πηγή έμπνευσης για πολλούς μεταγενέστερους συγγραφείς. Έργο φιλειρηνικό και βαθιά αντιπολεμικό, η «Ιστορία ενός αιχμαλώτου» αντιμετωπίζει —σχεδόν ταυτόχρονα με τη «Ζωή εν τάφω» του Στρατή Μυριβήλη και «Το νούμερο 31328» του Ηλία Βενέζη— τον πόλεμο όχι στην επική, ηρωική του διάσταση, αλλά ως βασικό υπεύθυνο της απώλειας χιλιάδων ατόμων και του εξευτελισμού της ανθρώπινης αξιοπρέπειας. Παράλληλα, αναδεικνύει κάτι βαθύτερο και πιο ουσιαστικό, την παγκόσμια συναδέλφωση, πρόθεση την οποία άλλωστε ο συγγραφέας δηλώνει στην προμετωπίδα: «Αφιερώνεται στα κοινά μαρτύρια των λαών».\n\nΗ υπόθεση του έργου αναφέρεται στην αιχμαλωσία, τις περιπέτειες και την τελική διάσωση ενός Έλληνα στρατιώτη, ο οποίος κατά την καταστροφή της Σμύρνης συνελήφθη και οδηγήθηκε στο εσωτερικό της Τουρκίας. Με τρόπο παραστατικό και ύφος γλαφυρό εξιστορούνται οι κακουχίες, τα δεινά, η φυσική και ηθική ταλαιπωρία του βασικού προσώπου, και αναδεικνύεται το ψυχικό του σθένος, καθώς, στην προσπάθεια για επιβίωση, αναγκάζεται να υποδυθεί τον Τούρκο και, εργαζόμενος για μεγάλο διάστημα σε κάποιο υποστατικό της Μ. Ασίας, καταφέρνει τελικά να δραπετεύσει και να σωθεί.\n\nΌπως ο ίδιος ο συγγραφέας μας αναφέρει, το περιστατικό το πληροφορήθηκε από κάποιον πρόσφυγα σ' ένα χωριό της περιφέρειας Αικατερίνης, γι' αυτό και η αφήγηση τελειώνει με το όνομα του αληθινού πρωταγωνιστή και αφηγητή, του Νικόλα Κοζάκογλου.\n\nΜε ένα εκλεκτό επιτελείο συνεργατών, η ομάδα στοχεύει στη δραματοποίηση του λογοτεχνικού έργου του Στρατή Δούκα, ζωντανεύοντάς το επί σκηνής ως μια άρτια θεατρική παράσταση, που θα αποκαλύψει τις αρετές του κειμένου και θα διεισδύσει στην ιστορία, τον χαρακτήρα του αφηγητή, το κοινωνικό και ιστορικό κλίμα της εποχής.\n\nΣυντελεστές:\n\nΔραματουργία: Μαρία Μανναρίδου – Καρσερά / Φώτης Αποστολίδης\n\nΣκηνοθεσία: Μαρία Μανναρίδου – Καρσερά\n\nΣκηνικά – Κοστούμια: Μαρίζα Παρτζίλη\n\nΜουσική Σύνθεση: Γιώργος Καλογήρου\n\nΣχεδιασμός Φωτισμού: Σταύρος Τάρταρης\n\nΧειρισμός Φωτισμού – Ήχου: Αντρέας Καρσεράς\n\nΣτον ρόλο του Νικόλα Κοζάκογλου ο Φώτης Αποστολίδης\n\nΠαραστάσεις\n\nΠρεμιέρα 19 Οκτωβρίου, 8.30, Θέατρο Χώρα, Κοραή 1 (Πλατεία Αρχιεπισκοπής)\n\nΤακτικές Παραστάσεις: Τετάρτη, Κυριακή, Δευτέρα (εκτός Κυριακής 23 Οκτωβρίου)\n\nΣκηνοθετημένο Θεατρικό Αναλόγιο\n\nΙσλανδία ή Λογιστικός Έλεγχος»\n\nτων Andrew Westerside και Proto-Type Theater\n\nΤο έργο «Λογιστικός έλεγχος ή Ισλανδία, ένας μοντέρνος μύθος» είναι γραμμένο το 2018 από τον Andrew Westerside και τους Proto-Type Theater. Η «Σόλο για Τρεις» είναι διαχρονικά μια ομάδα που καλεί να συνεργαστούν μαζί της καλλιτέχνες από όλο το φάσμα της θεατρικής τέχνης, ειδικά νέους ανθρώπους, που πολλές φορές στερούνται ευκαιριών.\n\nΗ Proto-type Theatre είναι μια ομάδα διεπιστημονικών/διαθεματικών καλλιτεχνών με επικεφαλής τους Rachel Baynton, Gillian Lees και Andrew Westerside. Έχουν δημιουργήσει πρωτότυπα θεατρικά έργα, τα οποία έχουν παρουσιάσει -εκτός του Ηνωμένου Βασιλείου- σε ΗΠΑ, Ολλανδία, Ρωσία, Κίνα, Αρμενία, Γαλλία, Ζιμπάμπουε. Κριτικοί έχουν χαρακτηρίσει το έργο τους «συναρπαστική οπτική» (New York Times) και «εγκεφαλικά έξυπνο… χαλαρά λογικό θέατρο» (The Guardian).\n\nΤο έργο εξετάζει την παγκόσμια οικονομική κρίση και την σύγχρονη πολιτική, μέσα από την πρόσφατη ιστορία της Ισλανδίας και τις προσπάθειες του ισλανδικού λαού και έθνους να υψώσει την φωνή του και να διαδηλώσει. Το έργο έχει να κάνει με την ανάκτηση των δυνάμεων του ανθρώπου, την ανατροπή ενός κόσμου σχεδιασμένου να μας κρατά υπόδουλους και πώς η συλλογική δύναμη μπορεί να αλλάξει –έστω και με ένα μικρό βήμα κάθε φορά- τον κόσμο μας.\n\nΣτόχος μας είναι η παρουσίαση του συγκεκριμένου έργου και η γνωριμία του κοινού με το εν λόγω έργο, το οποίο πρώτη φορά μεταφράζεται στην Ελληνική γλώσσα, σε μορφή σκηνοθετημένου αναλογίου. Παρά το γεγονός ότι η Κύπρος πέρασε αρκετές οικονομικές κρίσεις, έρευνες του Τεχνολογικού Πανεπιστημίου, σε συνεργασία με την Κεντρική Τράπεζα, δείχνουν ότι υπάρχει υψηλό επίπεδο χρηματοοικονομικού αναλφαβητισμού στον γενικό πληθυσμό της χώρας μας και ιδιαίτερα στους νέους. Για αυτό στόχος, είναι μια νεανική και φρέσκια πρόταση, έτσι ώστε να προσελκύσει τόσο το ευρύτερο κοινό αλλά και τους νέους θεατές-πολίτες.\n\nΤο έργο παρουσιάζει την παγκόσμια οικονομική κρίση του 2008 μέσα από ένα νέο αφήγημα, ή το αφήγημα των νέων ανθρώπων, της Εύας (της «πρωτόπλαστης» Ισλανδής) συγκεκριμένα. Αλλά ταυτόχρονα το ιδιαίτερα ενδιαφέρον αφήγημα, το οποίο εξηγεί τον κόσμο του σήμερα, παντρεύεται με την παλιά γενιά, τον παππού της Εύας, ο οποίος ανατρέχει στο παρελθόν και στην μυθολογία να εξηγήσει τα σύγχρονα κοινωνικά φαινόμενα.\n\nΑυτούς τους δύο κόσμους θα παντρέψουμε κι εμείς δημιουργικά. Δύο νέοι δημιουργοί, δύο νέοι πολίτες, με μια κάποια αποστασιοποίηση και χωρίς διδακτισμό ή προπαγάνδα, μοιράζονται ελεύθερα τις σκέψεις τους για την οικονομία και την πολιτική. Μέσα στην διαδρομή αυτή, της κατανόησης του κόσμου στον οποίο ζουν, εισέρχεται και η ιστορία της Εύας από την Ισλανδία, μιας συνομήλικης, μίας εν δυνάμει φίλης, γνωστής, και του παππού της.\n\nΣυντελεστές:\n\nΜετάφραση: Φώτης Φωτίου\n\nΣκηνοθεσία: Μαρία Μανναρίδου – Καρσερά\n\nΣκηνικά – Κοστούμια: Θέλμα Κασουλίδου\n\nΕπιμέλεια Μουσικής: Φώτης Φωτίου\n\nΣχεδιασμός Φωτισμού / Χειρισμός Φως - ’Ηχος: Αντρέας Καρσεράς\n\nΕρμηνεύουν οι Ηθοποιοί: Τερέζα Ευριπίδου, Φώτης Φωτίου\n\nΠαραστάσεις\n\nΗ πρεμιέρα προγραμματίζεται για τις 25 Νοεμβρίου, 8.30 στο Θέατρο Χώρα, Κοραή 1 (Πλατεία Αρχιεπεισκοπής)\n\nΑκολουθούν παραστάσεις στις 26, 27 Νοεμβρίου και 2, 3, 4 Δεκεμβρίου",
    "Θεία λειτουργία στην Αγία Φωτεινή Καρλσρούης χοροστατούντος του Μητροπολίτη Γέροντος Χαλκηδόνος κ. Εμμανουήλ (ΦΩΤΟ)": "Θεία λειτουργία τελέστηκε το πρωί της Κυριακής, 4 Σεπτεμβρίου, στον Ιερό Ναό της Αγίας Φωτεινής στην Καρλσρούη.\n\nΣτη θεία λειτουργία, την οποία τέλεσαν οι τοπικοί ιερείς και τα μέλη των αντιπροσωπειών των Ορθοδόξων Εκκλησιών που βρίσκονται στην Καρλσρούη για την 11η Συνέλευση του Παγκοσμίου Συμβουλίου Εκκλησιών, χοροστάτησε ο Γέρων Μητροπολίτης Χαλκηδόνος κ. Εμμανουήλ.\n\nΠαρόντες ήταν ο Μητροπολίτης Νέας Ιωνίας κ. Γαβριήλ, ο Μητροπολίτης Πισιδίας κ. Ιώβ, ο Επίσκοπος Ναζιανζού κ. Αθηναγόρας, ο Μητροπολίτης Μπουένος Άιρες κ. Ιωσήφ, ο Μητροπολίτης Απολλωνίας και Φίερι κ. Νικόλαος, ο Μητροπολίτης Ζιμπάμπουε κ. Σεραφείμ."
}