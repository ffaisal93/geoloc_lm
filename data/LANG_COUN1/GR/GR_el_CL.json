{
    "Χιλή: Η χώρα που ψάχνει τις απώλειες της, μα και τη Δημοκρατία": "Η 4η Σεπτεμβρίου ξημέρωσε με χιλιάδες πολίτες να πηγαίνουν στις κάλπες στη Χιλή. Καλούνταν να πουν «Ναι» ή «Όχι» στο νέο σύνταγμα της χώρας. Η πορεία για ένα νέο, δημοκρατικό σύνταγμα στην μετα-Πινοσέτ εποχή ξεκίνησε το 2020 και ήταν το αποτέλεσμα του αγώνα των κοινωνικών κινημάτων διαμαρτυρίας που κατέκλεισαν τους δρόμους το 2019. Εξελέγη συντακτική συνέλευση με ευρεία συμμετοχή για προετοιμασία προσχεδίου του νέου συντάγματος, αλλά το προσχέδιο που εκπόνησε απορρίφθηκε από το 68% των ψηφοφόρων στο δημοψήφισμα της 4ης Σεπτεμβρίου.\n\nΠριν από το δημοψήφισμα, αντιπροσωπεία της Ομάδας της Αριστεράς στο Ευρωπαϊκό Κοινοβούλιο μετέβη στη Χιλή για να παρακολουθήσει τη διαδικασία. Ήμουν ανάμεσα στους συμμετέχοντες, και έτσι, είχα την ευκαιρία να παρακολουθήσω από κοντά τις συζητήσεις.\n\nΛόγω του του φυσικού συνόρου που σχηματίζουν οι Άνδεις, η Χιλή χωρίζεται από τις άλλες χώρες της Λατινικής Αμερικής, και σίγουρα ξεχωρίζει. Αν και δεν μπορεί να θεωρηθεί κράτος πρόνοιας λόγω των τεράστιων κοινωνικών ανισοτήτων, είναι μια σχετικά πλούσια χώρα. Είναι μια από τις πιο ανοιχτές χώρες της Λατινικής Αμερικής στον κόσμο.\n\nΌμως η πολιτική της μοίρα είναι τραγική. Ο λαός της μετρά εκατοντάδες θύματα από τα πραξικοπήματα και την κρατική τρομοκρατία. Οι σφαγές της εποχής του Πινοσέτ εξακολουθούν να είναι χαραγμένες στη μνήμη του λαού και η αναζήτηση αγνοουμένων της εποχής, συνεχίζεται. Μόλις το 2019, πενήντα άνθρωποι έχασαν τη ζωή τους και εκατοντάδες τραυματίστηκαν μετά που η αστυνομία άνοιξε πυρ με πραγματικά πυρά στις εκδηλώσεις διαμαρτυρίας που συντάραξαν τη χώρα.\n\nΤο σχέδιο νέου συντάγματος γράφτηκε κυριολεκτικά για να δημιουργήσει μια νέα Χιλή. Στο προσχέδιο, το οποίο αποδίδει μεγάλη σημασία στα κοινωνικά δικαιώματα, η εξάλειψη των μεγάλων ανισοτήτων, ο τερματισμός των νεοφιλελεύθερων πολιτικών και η παρέμβαση του κράτους στην οικονομία αποτελούσαν τα κύρια άρθρα. Επίσης, η κοινωνική δικαιοσύνη, η δωρεάν υγεία και παιδεία, η πρόσβαση των πολιτών στα μέσα μαζικής συγκοινωνίας και η επανακρατικοποίηση της διανομής νερού ήταν από τα σημαντικότερα άρθρα του συντάγματος.\n\nΠέραν τούτου, το νέο σύνταγμα υπογράμμιζε ότι η Χιλή είναι ένα «πλουραλιστικό- πολυεθνικό» (“Plurinational”) κράτος, το οποίο, κατά τη γνώμη μου, ήταν το πιο σημαντικό και ριζοσπαστικό στοιχείο του συντάγματος. Ένα άρθρο, στο οποίο επικέντρωσε την εκστρατεία της η συντηρητική δεξιά της χώρας για καταψήφιση του προσχεδίου συντάγματος.\n\nΗ ύπαρξη των Μαπούτσε και άλλων αυτόχθονων κοινοτήτων, που πολέμησαν μαζί με τα υπόλοιπα κομμάτια του χιλιανού λαού, περιθωριοποιήθηκαν, αγνοήθηκαν και καταστάληκαν μετά την ανεξαρτησία. Από αυτή την άποψη, μας θυμίζει την κατάσταση των Κούρδων στην Τουρκία. Το νέο σύνταγμα προέβλεπε ευρεία αυτονομία για αυτό το τμήμα του πληθυσμού και άλλες αυτόχθονες κοινότητες.\n\nΟ εκπρόσωπος των Μαπούτσε, απευθυνόμενος στο τεράστιο συλλαλητήριο στο κλείσιμο της προεκλογικής εκστρατείας για το δημοψήφισμα, στο οποίο συμμετείχαν μισό εκατομμύριο άνθρωποι, ανάμεσά τους και εγώ, είπε: «Είμαι πολύ χαρούμενος που αναγνωρίστηκε η ιστορική μας ύπαρξη».\n\nΔυστυχώς αυτό δεν έγινε, αλλά το ταξίδι δεν τελείωσε. Μετά το δημοψήφισμα, οι προσπάθειες θα συνεχιστούν ώστε η Χιλή να απαλλαγεί από το σύνταγμα Πινοσέτ και να αποκτήσει ένα νέο σύνταγμα. Ο αριστερός πρόεδρος Μπόριτς δεσμεύτηκε να συνεχίσει τον δρόμο για τη σύνταξη ενός νέου συντάγματος. Το πιθανότερο είναι ότι θα διεξαχθεί νέο δημοψήφισμα με αλλαγές στο παρόν προσχέδιο.\n\nΚοινωνία των πολιτών\n\nΗ Χιλή έχει μια ισχυρή κοινωνία των πολιτών. Τα φοιτητικά, τα νεανικά, τα οικολογικά και τα φεμινιστικά κινήματα έχουν εξαιρετική επιρροή. Ειδικότερα, ο αγώνας των γυναικών για ισότητα αποτελεί παράδειγμα προς μίμηση. Οι μη κυβερνητικές οργανώσεις που κατέβαλαν μεγάλη προσπάθεια για το νέο σύνταγμα δεν θα μείνουν αδρανείς μετά το δημοψήφισμα και θα συνεχίσουν να αγωνίζονται για μια πιο δημοκρατική και πιο ισότιμη Χιλή.\n\nΗ μεγάλη ανισότητα που υπάρχει στη χώρα και το βαθύ χάσμα που χωρίζει διάφορα τμήματα της κοινωνίας, είναι εντυπωσιακό ακόμη και όταν περπατάς στους δρόμους του Σαντιάγο. Ενώ ορισμένα μέρη της πόλης θυμίζουν μια πλούσια ευρωπαϊκή πόλη, η στέρηση και η φτώχεια τραβούν την προσοχή σε άλλα μέρη. Το χαρακτηριστικότερο παράδειγμα ίσως να είναι το νεκροταφείο του Σαντιάγο. Από τη μια τα μαυσωλεία που μοιάζουν με μικρά παλάτια, και από την άλλη, τάφοι κρυμμένοι στις τρύπες άλλων ταφικών διαμερισμάτων.\n\nΕπιτροπή Χώρων Μνήμης και Αλήθειας\n\nΟι μελέτες μνήμης στη Χιλή έχουν εξαπλωθεί σε διάφορους τομείς της ζωής. Οι χώροι μνήμης, όπου τιμούνται τα θύματα της κρατικής τρομοκρατίας είναι συνηθισμένο θέαμα. Εν τω μεταξύ, οι έρευνες για τον εντοπισμό αγνοουμένων συνεχίζονται.\n\nΝαι, ο λαός της Χιλής ψάχνει τις απώλειές του, μα και τη δημοκρατία και φαίνεται αδύνατο να αντιστραφεί αυτή η διαδικασία...\n\nΟλοκληρώνοντας, θα ήθελα να τονίσω τη σημασία και τη συμβολική αξία του μήνα Σεπτεμβρίου στη Χιλή. Η 18η Σεπτεμβρίου είναι η ημέρα της ανεξαρτησίας της Χιλής. Ο σοσιαλιστής ηγέτης Σαλβαδόρ Αλιέντε ήρθε στην εξουσία στις 4 Σεπτεμβρίου 1970. Το φασιστικό πραξικόπημα Πινοσέτ έγινε στις 11 Σεπτεμβρίου 1973. Και το δημοψήφισμα για νέο σύνταγμα έγινε στις 4 Σεπτεμβρίου 2022.\n\nΠοιος ξέρει, ίσως τον επόμενο Σεπτέμβρη να μας έρθουν καλά νέα από τη Χιλή...",
    "Χιλή: Σαρωτική απόρριψη του νέου Συντάγματος στο δημοψήφισμα της Κυριακής": "Οι Χιλιανοί απέρριψαν στη μεγάλη τους πλειοψηφία την Κυριακή την πρόταση για το νέο Σύνταγμα, που θεωρητικά επρόκειτο να αντικαταστήσει αυτό που αποτελεί την κληρονομιά της δικτατορίας του Αουγκούστο Πινοτσέτ (1973-1990), σύμφωνα με τα ακόμη μερικά αποτελέσματα, έπειτα από την καταμέτρηση σχεδόν του 90% (επακριβώς του 88%) των ψηφοδελτίων.\n\nΠερί το 62% των ψηφοφόρων, με άλλα λόγια σχεδόν 7 εκατομμύρια πολίτες, ψήφισε «το απορρίπτω», ενώ 4,2 εκατ. (το 38%) είπαν «το εγκρίνω» στην υποχρεωτική ψηφοφορία, στο δημοψήφισμα για τη συνταγματική αναθεώρηση.\n\nΗ αναμφίβολη απόρριψη της πρότασης αναστέλλει, τουλάχιστον προς το παρόν, τη διαδικασία κατάρτισης νέου θεμελιώδους νόμου, που ξεκίνησε έπειτα από τον βίαιο λαϊκό ξεσηκωμό το 2019 με κεντρικό αίτημα περισσότερη κοινωνική δικαιοσύνη.\n\nΣτο πρώτο δημοψήφισμα, τον Οκτώβριο του 2020, η συντριπτική πλειοψηφία τάχθηκε υπέρ της κατάρτισης νέου Συντάγματος (79%), καθώς το ισχύον θεωρείται τροχοπέδη για οποιαδήποτε κοινωνική μεταρρύθμιση σε βάθος.\n\nΌμως ο καρπός ενός χρόνου δουλειάς των 154 μελών της Συντακτικής Συνέλευσης, που εξελέγησαν τον Μάιο του 2021 για να καταρτίσουν την πρόταση, μοιάζει να προσέκρουσε στον τοίχο του συντηρητισμού μεγάλου μέρους της κοινωνίας της Χιλής.\n\nΤο προτεινόμενο Σύνταγμα θα κατοχύρωνε νέα κοινωνικά δικαιώματα στη χώρα-προπύργιο του νεοφιλελευθερισμού με μεγάλες κοινωνικές ανισότητες. Είχε σκοπό να προσφέρεται στους πολίτες δημόσια παιδεία, δημόσια υγεία, εγγυημένη σύνταξη, εγγυημένη αξιοπρεπής στέγη.\n\nΚατοχύρωνε επίσης το δικαίωμα στην άμβλωση, ζήτημα που διχάζει βαθιά τη χώρα όπου οι επεμβάσεις του είδους δεν νομιμοποιήθηκαν παρά το 2017 για περιπτώσεις βιασμού και κινδύνου για τη ζωή της μητέρας ή του παιδιού, καθώς επίσης τα δικαιώματα των αυτοχθόνων λαών. Ο διάλογος για το κείμενο ήταν συχνά οξύς και θορυβώδης, σε μια προεκλογική εκστρατεία όπου η παραπληροφόρηση έδωσε και πήρε.\n\nΗ απόρριψη της πρότασης δεν σηματοδοτεί μολαταύτα το οριστικό πάγωμα των μεταρρυθμίσεων.\n\nΣύμφωνα με τη Σεσίλια Οσόριο του Πανεπιστημίου της Χιλής, «υπάρχει συναίνεση για το γεγονός ότι το Σύνταγμα του 1980 δεν είναι πλέον έγκυρο και πρέπει να αποκτήσουμε νέο», το οποίο θα κατοχυρώνει νέα «κοινωνικά, πολιτικά και οικονομικά δικαιώματα».\n\n«Ήττα για την επανίδρυση της Χιλής» είδε ο Χαβιέρ Μακάγια, ο πρόεδρος του υπερσυντηρητικού κόμματος UDI, κατά τη διάρκεια συνέντευξης Τύπου. «Θα συνεχίσουμε με την πρόθεση να καταρρίψουμε την αναθεωρητική διαδικασία», πρόσθεσε.\n\nΟ πρόεδρος Γκαμπριέλ Μπόριτς είχε προβλέψει αυτή την ήττα και ανήγγειλε ήδη πως θα ζητήσει από το κοινοβούλιο να ξεκινήσει νέα αναθεωρητική διαδικασία, από «το μηδέν», με την εκλογή νέας Συντακτικής Συνέλευσης, η οποία θα αναλάβει να καταρτίσει νέο κείμενο.\n\nΟ 36χρονος πρόεδρος της αριστεράς, που εξελέγη τον Δεκέμβριο του 2021, ήταν από τους πρώτους που πήγαν να ψηφίσουν, μαζί με τον πατέρα του και τον αδελφό του, στην Πούντα Αρένας, στο νότιο άκρο της Χιλής, απέναντι στο στενό του Μαγγελάνου.\n\n«Στη Χιλή πρέπει να επιλύουμε τις διαφορές μας με περισσότερη δημοκρατία, ποτέ με λιγότερη. Είμαι πολύ υπερήφανος που φθάσαμε εδώ», σχολίασε μέσω Twitter.\n\nΗ πρώην πρόεδρος Μισέλ Μπατσελέτ, που εγκατέλειψε το πόστο της στην Ύπατη Αρμοστεία του ΟΗΕ για τα Ανθρώπινα Δικαιώματα στη Γενεύη, όπου ψήφισε, ιδιαίτερα δημοφιλής στη χώρα της, είχε τονίσει πως εάν απορριπτόταν το κείμενο, «τα αιτήματα των Χιλιανών θα έμεναν ανικανοποίητα».\n\nΌπως εκείνη, περίπου 100.000 Χιλιανοί της διασποράς κλήθηκαν να εκφραστούν την Κυριακή, προαιρετικά στις δικές τους περιπτώσεις.\n\n«Είναι απαραίτητο να προχωρήσουμε σε αλλαγή και να αδράξουμε τις ευκαιρίες που μας δίνονται», είπε στο Γαλλικό Πρακτορείο η Καρίνα Πίντο, 33χρονη στιλίστρια που ζει στο Παρίσι και πήγε να ψηφίσει. Στην κοινότητα των Χιλιανών της Γαλλίας, επικράτησε με διαφορά η επιλογή «το εγκρίνω».\n\n«Εκκωφαντική ήττα»\n\nΌμως η βούληση για αλλαγή στο εξωτερικό και στην πρωτεύουσα Σαντιάγο, πάνω απ’ όλα στη νεολαία, δεν άρκεσε να ανατρέψει την απόρριψη του κειμένου «στο βόρειο και στο νότιο τμήμα της χώρας», σύμφωνα με την Μάρτα Λάγος, κοινωνιολόγο και ιδρύτρια του ινστιτούτου δημοσκοπήσεων MORI.\n\nΣύμφωνα με την ίδια, οι υποστηρικτές του «όχι» αποτελούνταν από «πολύ ετερογενείς» μερίδες του πληθυσμού, συμπεριλαμβανομένου ενός «λαϊκιστικού» ρεύματος που προσπάθησε να ενσταλάξει στους πολίτες τον «φόβο» πως θα αποστερηθούν ακόμα περισσότερα.\n\nΑυτές οι δύο περιοχές της Χιλής βιώνουν πολύ σοβαρά προβλήματα βίας και ανασφάλειας. Στον νότο, εξαιτίας των συνεχιζόμενων συγκρούσεων για γαίες διεκδικούμενες από ριζοσπαστικοποιημένες οργανώσεις αυτοχθόνων Μαπούτσε· στον βορρά, εξαιτίας των μαζικών μεταναστευτικών ροών, της φτώχειας, της εμπορίας ανθρώπων.\n\n«Κανένας δεν προέβλεψε αυτή τη διαφορά 20 και πλέον εκατοστιαίων μονάδων», συνόψισε η κυρία Λάγος μέσω Twitter, χαρακτηρίζοντας το αποτέλεσμα «εκκωφαντική ήττα».\n\n«Πολύς κόσμος εδώ προτίμησε την απόρριψη, διότι φοβάται την αλλαγή», έκρινε αφού ψήφισε ο Αλφρέδο Τολόσα, 47χρονος εργάτης ξυλουργείου στην Τουκαπέλ, κοινότητα 13.000 κατοίκων στην περιφέρεια Μπιομπίο (νότια).\n\nΠηγή: ΑΠΕ-ΜΠΕ",
    "Το Gran Abuelo στη Χιλή είναι ίσως το αρχαιότερο ζωντανό δέντρο στον κόσμο": "Σε μια απομονωμένη κοιλάδα στη νότια Χιλή, ένα μοναχικό κυπαρίσσι της Παταγονίας (Fitzroya cupressoides) στέκεται πάνω από τον θόλο ενός αρχαίου δάσους.\n\n«Ήταν σαν ένας καταρράκτης από πράσινο», θυμάται ο κλιματολόγος Τζόναθαν Μπαριτσίβιτς, όταν αντίκρυσε για πρώτη φορά το Gran Abuelo (Προπάππους).\n\nΟ Μπαριτσίβιτς μεγάλωσε κοντά στο εθνικό πάρκο Alerce Costero, 800 χιλιόμετρα νότια της πρωτεύουσας Σαντιάγο. Το πάρκο φιλοξενεί εκατοντάδες κωνοφόρα δέντρα που προέρχονται από τις κρύες, υγρές κοιλάδες των νότιων Άνδεων.\n\n«Ποτέ δεν σκέφτηκα πόσο παλιό μπορεί να είναι το Gran Abuelo», είπε. «Τα αρχεία δεν με ενδιαφέρουν πραγματικά». Ωστόσο, η πρωτοποριακή μελέτη του έδειξε ότι ο γίγαντας των 30 μέτρων θα μπορούσε να είναι το αρχαιότερο δέντρο στον κόσμο.\n\nΤον Ιανουάριο του 2020, ο επιστήμονας επισκέφθηκε το Gran Abuelo μαζί με τον μέντορα και φίλο του, τον δενδροχρονολόγο Αντόνιο Λάρα, για να πάρει ένα δείγμα από τον πυρήνα από τον κορμό του δέντρου. Κατάφεραν να φτάσουν μόνο στο 40% του δέντρου, καθώς το κέντρο του είναι πιθανότατα σάπιο. Ωστόσο, το δείγμα αυτό έδωσε ένα εύρημα περίπου 2.400 ετών.\n\nΟ Μπαριτσίβιτς χρησιμοποίησε έναν συνδυασμό υπολογιστικών μοντέλων και παραδοσιακών μεθόδων για να υπολογίσει την ηλικία του δέντρου. Λαμβάνοντας υπόψη τις γνωστές ηλικίες παρόμοιων δέντρων που βρίσκονται στο ίδιο πάρκο και συνυπολογίζοντας το κλίμα και τις φυσικές μεταβολές, ο ερευνητής ατέληξε στο συμπέρασμα ότι το Gran Abuelo έχει ηλικία 5.484 ετών. Είναι δηλαδή, 600 χρόνια μεγαλύτερο από τον Μαθουσάλα, το σημερινό αρχαιότερο δέντρο στον κόσμο που βρίσκεται στην Καλιφόρνια.\n\nΟ Μπαριτσίβιτς πιστεύει ότι υπάρχει 80% πιθανότητα το δέντρο να είναι πάνω από 5.000 χρόνια – αλλά ορισμένοι συνάδελφοί του αμφισβητούν αυτά τα ευρήματα. Υποστηρίζουν ότι μόνο οι πλήρεις αυξητικοί δακτύλιοι μπορούν να προσδιορίσουν σωστά την ηλικία ενός δέντρου. Πιστεύει επίσης ότι τα αρχαία δέντρα μπορούν να βοηθήσουν τους ειδικούς να κατανοήσουν πώς τα δάση αλληλεπιδρούν με το κλίμα.\n\n«Το Gran Abuelo δεν είναι απλώς παλιό, είναι μια χρονοκάψουλα που φέρει ένα μήνυμα για το μέλλον», είπε. «Έχουμε ένα αρχείο ζωής 5.000 ετών μόνο σε αυτό το δέντρο και μπορούμε να δούμε την αντίδραση ενός αρχαίου όντος στις αλλαγές που έχουμε επιφέρει στον πλανήτη», πρόσθεσε.\n\nΤον Ιανουάριο, ο Μπαριτσίβιτς, ο οποίος εργάζεται στο Εργαστήριο Κλίματος και Περιβαλλοντικών Επιστημών στο Παρίσι, έλαβε μια αρχική επιχορήγηση από το Ευρωπαϊκό Συμβούλιο Έρευνας ύψους 1,5 εκατ. ευρώ. Έτσι ξεκίνησε ένα πενταετές πρόγραμμα για την αξιολόγηση της μελλοντικής ικανότητας των δασών να δεσμεύουν άνθρακα, ελπίζοντας να προσθέσει για πρώτη φορά δεδομένα από δακτυλίους δέντρων από χιλιάδες τοποθεσίες σε όλο τον κόσμο σε προσομοιώσεις του κλίματος.\n\nΠροσθέτοντας δεδομένα για την ξυλογένεση, τον σχηματισμό του ξύλου δηλαδή, ο Μπαριτσίβιτς πιστεύει ότι θα μπορούσε να παρέχει προβλέψεις για 100 χρόνια και να φέρει επανάσταση στην ικανότητά μας να κατανοούμε και να μετριάζουμε τις επιπτώσεις της κλιματικής αλλαγής.\n\n«Αν οι δακτύλιοι των δέντρων είναι ένα βιβλίο, τότε εδώ και 40 χρόνια όλοι κοιτάζουν μόνο το εξώφυλλο», δήλωσε.\n\nΟ Αντόνιο Λάρα, μέντορας του Μπαριτσίβιτς και καθηγητής στη Σχολή Δασικών Επιστημών και Φυσικών Πόρων του Πανεπιστημίου Austral στη Χιλή, έχει αποδείξει ότι τα συγκεκριμένα δέντρα μπορούν να απορροφήσουν άνθρακα από την ατμόσφαιρα και να τον παγιδεύσουν για 1.500 έως 2.000 χρόνια μέσα σε όρθια νεκρά δέντρα. Οι θαμμένοι κορμοί μπορούν να συγκρατήσουν άνθρακα για περισσότερα από 4.000 χρόνια. Ο ερευνητής έχει επίσης εντοπίσει ακριβή κλιματικά γεγονότα μεταφράζοντας τους δακτυλίους των δέντρων σε αριθμούς, οι οποίοι μπορούν στη συνέχεια να διαβαστούν όπως ένας γραμμωτός κώδικας.\n\n«Το δέντρο αποτελεί θαύμα για τρεις λόγους – μεγάλωσε, επέζησε και ανακαλύφθηκε από τον παππού του Τζόναθαν», δήλωσε ο Λάρα.\n\nΣτα μέσα της δεκαετίας του 1940, ο παππούς του Μπαριτσίβιτς, Άνιμπαλ Ενρίκεζ, έφτασε από τη νότια πόλη Lautaro για να εργαστεί για τις εταιρείες εκμετάλλευσης ξύλου που υλοτομούσαν τα lahuan, όπως είναι γνωστά τα συγκεκριμένα δέντρα στη γλώσσα των ιθαγενών Mapudungun. Στη συνέχεια, ο Ενρίκεζ έγινε ο πρώτος φύλακας του πάρκου, αλλά πολλά γιγάντια δέντρα είχαν ήδη πέσει θύματα των υλοτόμων πριν η Χιλή καταστήσει παράνομη την υλοτομία τους το 1976.\n\nΟ Ενρίκεζ συνάντησε το Gran Abuelo ενώ βρισκόταν σε περιπολία στις αρχές της δεκαετίας του 1970. Αν και στην αρχή δίσταζε να αποκαλύψει το εύρημα, το νέο μαθεύτηκε σύντομα και ο κόσμος άρχισε να καταφθάνει. Σήμερα, περισσότεροι από 10.000 τουρίστες κατεβαίνουν στη μικρή ξύλινη πλατφόρμα δίπλα στο δέντρο κάθε καλοκαίρι. Άλλα δέντρα στην κοιλάδα έπεσαν θύματα των υλοτόμων ή των δασικών πυρκαγιών.\n\n«Σιγά-σιγά, το δέντρο πεθαίνει», δήλωσε ο Μαρσέλο Ντελγκάδο, ξάδελφος του Μπαριτσίβιτς που εργάζεται στο πάρκο ως δασοφύλακας.\n\nΗ ανθρώπινη παρουσία έχει καταστρέψει το λεπτό στρώμα φλοιού στις ρίζες του, επηρεάζοντας την πρόσληψη θρεπτικών συστατικών. Μετά τον βανδαλισμό 29 δέντρων από τουρίστες, η εθνική δασική εταιρεία της Χιλής, η οποία διαχειρίζεται τα εθνικά πάρκα της χώρας, έκλεισε το μονοπάτι επ’ αόριστον.\n\nΠΗΓΗ: Guardian",
    "Χιλή: Σε ανασχηματισμό της κυβέρνησης προχώρησε ο πρόεδρος Μπόριτς": "Μόλις έξι μήνες αφότου ανέλαβε την προεδρία, ο Μπόριτς προχώρησε στην αντικατάσταση των υπουργών Μεταλλείων, Ενέργειας και Εσωτερικών.\n\nΟ πρόεδρος της Χιλής Γκαμπριέλ Μπόριτς ανακοίνωσε απόψε τον ανασχηματισμό της κυβέρνησής του, μετά την απόρριψη από τους ψηφοφόρους του νέου Συντάγματος της χώρας, που ήταν «κλειδί» για τη φιλόδοξη πολιτική ατζέντα του.\n\nΜόλις έξι μήνες αφότου ανέλαβε την προεδρία, ο Μπόριτς προχώρησε στην αντικατάσταση των υπουργών Μεταλλείων, Ενέργειας και Εσωτερικών. Αντικατέστησε επίσης τον γενικό γραμματέα της προεδρίας, που επιβλέπει τη νομοθετική ατζέντα της κυβέρνησης.\n\nΣτη ομιλία του στο προεδρικό μέγαρο Λα Μονέδα, ο Μπόριτς είπε ότι ο ανασχηματισμός αυτός ήταν «ένα από τα δυσκολότερα πράγματα» που έχει κάνει, όμως ήταν αναγκαίος για να διευρυνθεί ο κυβερνητικός συνασπισμός. «Δεν μπορείς να κυβερνάς επιφανειακά. Δεν ήταν εύκολο, όμως οι αλλαγές ποτέ δεν είναι εύκολες», σχολίασε.\n\nΗ Καρολίνα Τόα, μια έμπειρη κεντρώα πολιτικός, πρώην δήμαρχος του Σαντιάγο και υπουργός επί προεδρίας της Μισέλ Μπατσελέτ, αναλαμβάνει το υπουργείο Εσωτερικών στη θέση της Ίσκια Σίτσες. Ο Τζόρτζιο Τζάκσον, πρώην ηγέτης του φοιτητικού κινήματος διαμαρτυρίας μαζί με τον Μπόριτς, θα αντικατασταθεί από την Άνα Λία Ουριάρτε στη γενική γραμματεία της προεδρίας. Θα παραμείνει όμως στην κυβέρνηση, αφού αναλαμβάνει υπουργός Κοινωνικής Ανάπτυξης στη θέση της Ζανέτ Βέγκα που παραιτήθηκε στα τέλη Αυγούστου.\n\nΟ Μπόριτς, ο νεότερος πρόεδρος της Χιλής, υποσχέθηκε φιλόδοξες κοινωνικές μεταρρυθμίσεις και ανήλθε στην εξουσία εν μέσω ενός κύματος αισιοδοξίας που πυροδοτήθηκε από την ελπίδα για ένα νέο, προοδευτικό Σύνταγμα. Όμως οι ψηφοφόροι το απέρριψαν με συντριπτική πλειοψηφία (62%) στο δημοψήφισμα της Κυριακής. Ο πρόεδρος είπε ότι σχεδιάζει να προτείνει ένα νέο Σύνταγμα, με τη στήριξη του κοινοβουλίου και άλλων πολιτικών παραγόντων.\n\nΕκατοντάδες φοιτητές που ζητούσαν μια νέα Συντακτική Συνέλευση είχαν συγκεντρωθεί έξω από το Λα Μονέδα λίγο πριν ανακοινωθεί ο ανασχηματισμός. Η αστυνομία διέλυσε το πλήθος χρησιμοποιώντας δακρυγόνα και νερό υπό πίεση.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Σεισμός 6,1 ρίχτερ ταρακούνησε τη Χιλή": "efsyn.gr\n\nΣεισμός μεγέθους 6,1 βαθμών της κλίμακας Ρίχτερ σημειώθηκε την Παρασκευή στον Ειρηνικό, στα ανοιχτά της νότιας Χιλής, με τις αρχές να μην έχουν ακόμη κάνει αναφορές για πρόκληση ζημιών ή άλλων επιπτώσεων από το περιστατικό.\n\nΤο Γεωλογικό Ινστιτούτο των ΗΠΑ ανέφερε ότι το επίκεντρο του σεισμού ήταν 10 χιλιόμετρα κάτω από την επιφάνεια της Γης, περίπου 142 χιλιόμετρα δυτικά της πόλης Ανκούδ, 1.120 χιλιόμετρα νότια του Σαντιάγο.\n\nΤο Εθνικό Γραφείο Έκτακτης Ανάγκης ανέφερε σε tweet ότι οι αρχές ελέγχουν για «πιθανές ζημιές σε ανθρώπους, βασικές υπηρεσίες ή υποδομές».\n\nΣε κάθε περίπτωση η Υδατογραφική και Ωκεανογραφική Υπηρεσία του Ναυτικού της Χιλής απέκλεισε το ενδεχόμενο τσουνάμι.\n\nΗ Χιλή βρίσκεται κατά μήκος του λεγόμενου «Δακτυλίου της Φωτιάς» του Ειρηνικού και έχει συχνούς σεισμούς. Το 2010, ένας σεισμός μεγέθους 8,8 βαθμών προκάλεσε ένα καταστροφικό τσουνάμι που σκότωσε 526 ανθρώπους και κατέρρευσε περισσότερα από 220.000 σπίτια στο νότιο-κεντρικό τμήμα της χώρας.",
    "Χιλή: Διχάζουν οι προτεινόμενες αλλαγές στο Σύνταγμα": "Υποστηρικτές και πολέμιοι του νέου Συντάγματος που προτείνεται στη Χιλή συγκρούστηκαν χθες Κυριακή στο κέντρο του Σαντιάγο, όπου συνέκλιναν δύο αντίπαλες πορείες, διαπίστωσε φωτοειδησεογράφος του Γαλλικού Πρακτορείου.\n\nΠορεία ποδηλατών που τάσσονται υπέρ του προτεινόμενου νέου θεμελιώδους νόμου, ο οποίος θα τεθεί σε δημοψήφισμα την 4η Σεπτεμβρίου, έφθασαν στην Πλατεία Ιταλίας, το επίκεντρο των μαζικών κινητοποιήσεων στη χώρα της Λατινικής Αμερικής από τον Οκτώβριο του 2019, όπου βρέθηκαν αντιμέτωποι με άλλους διαδηλωτές, κυρίως ανθρώπους που ήρθαν από την επαρχία, με άλογα και άμαξες, για να εναντιωθούν στο κείμενο.\n\nΣτην κυκλική κεντρική πλατεία της πρωτεύουσας οι δύο πλευρές αντάλλαξαν ύβρεις, πέταξαν πέτρες και ορισμένοι ποδηλάτες δέχθηκαν χτυπήματα με ρόπαλα.\n\nΣε βίντεο που μεταδόθηκε από τηλεοπτικά δίκτυα της Χιλής, μια από τις άμαξες εικονίζεται να ανατρέπει ποδηλάτες εισβάλλοντας με καλπασμό του αλόγου στην πορεία υπέρ του προτεινόμενου Συντάγματος.\n\nΤα επεισόδια καταγράφηκαν το τελευταίο σαββατοκύριακο της εκστρατείας πριν από το δημοψήφισμα της ερχόμενης Κυριακής, όταν δεκαπέντε από τα σχεδόν είκοσι εκατομμύρια των κατοίκων της Χιλής θα κληθούν στις κάλπες για να εγκρίνουν ή να απορρίψουν το νέο Σύνταγμα. Η συμμετοχή στη διαδικασία είναι υποχρεωτική.\n\nΑν το προτεινόμενο Σύνταγμα απορριφθεί, το ισχύον, κληρονομιά της στρατιωτικής δικτατορίας του Πινοτσέτ (1973-1990), κάποιες διατάξεις του οποίου έχουν αναθεωρηθεί μετά την αποκατάσταση της δημοκρατίας, θα παραμείνει σε ισχύ.\n\nΤον Μάρτιο 2022 η Συνέλευση, η οποία ήδη είχε λάβει πάνω από 1.200 προτάσεις και είχε ψηφίσει μέχρι τότε 84 άρθρα του σχεδίου Συντάγματος, έκανε χρήση της δυνατότητας τρίμηνης παράτασης των εργασιών της μέχρι τον Ιούλιο 2022, ενώ το δημοψήφισμα για την έγκριση του νέου Συντάγματος προσδιορίστηκε ήδη για τις 5 Σεπτεμβρίου 2022, ημερομηνία συμβολική, διότι συμπίπτει με την επέτειο της ορκωμοσίας του Σαλβαντόρ Αλιέντε.\n\nΗ δημοκρατική διαδικασία θέσπισης νέου Συντάγματος στην Χιλή με την συμμετοχή των πολιτών και κύριο άξονα τα δύο δημοψηφίσματα –ένα αρχικό για να αποφασιστεί εάν θα αλλάξει το Σύνταγμα και με ποια διαδικασία και ένα τελικό για την έγκρισή του σχεδίου συντάγματος που θα καταρτιστεί- έχει προκαλέσει παγκόσμιο ενδιαφέρον.",
    "Χιλή: Συμπλοκή κοινοβουλευτικών λίγα 24ωρα πριν από το δημοψήφισμα για την αναθεώρηση του Συντάγματος": "Συμπλοκή μεταξύ κοινοβουλευτικών ξέσπασε στο Κογκρέσο της Χιλής την Τρίτη, εξέλιξη που αυξάνει περαιτέρω την ένταση στη χώρα, τέσσερις ημέρες προτού διεξαχθεί δημοψήφισμα για την έγκριση ή μη του σχεδίου του νέου Συντάγματος.\n\nΟ ακροδεξιός βουλευτής Γκονσάλο δε λα Καρέρα χτύπησε με τη γροθιά του το δεξί μάτι του αντιπροέδρου της Βουλής, του Αλέξις Σεπούλβεδα, του Ριζοσπαστικού Κόμματος (κεντροαριστερά), εν μέσω αντεγκλήσεων κατά τη διάρκεια συνεδρίασης του Κογκρέσου στη Βαλπαραΐσο (κεντρική Χιλή).\n\n«Είδα συνάδελφο να υφίσταται φραστική επίθεση (από τον Γκονσάλο δε λα Καρέρα), βρήκα πως αυτό δεν ήταν πρέπον και ζήτησα από τον βουλευτή αυτόν να μην είναι τόσο επιθετικός, κάτι στο οποίο αντέδρασε βίαια», είπε ο κ. Σεπούλβεδα στον Τύπο, προσθέτοντας πως δέχθηκε «μια γροθιά και μερικές κλωτσιές». Από την πλευρά του, ο κ. Δε λα Καρέρα παραδέχθηκε ότι επιτέθηκε στον κ. Σεπούλβεδα, αλλά υποστήριξε πως ο κοινοβουλευτικός της κεντροαριστεράς του επιτέθηκε πρώτος, τον χτύπησε «με το στήθος του» με αποτέλεσμα «εγώ να αμυνθώ».\n\nΟ βουλευτής της άκρας δεξιάς εναντιώνεται στο σχέδιο Συντάγματος που προτείνεται στη Χιλή. Τα πεπραγμένα του αποκηρύχτηκαν από συναδέλφους του, κατόπιν καταγγέλθηκε στην επιτροπή Δεοντολογίας της Βουλής και αποκλείστηκε από τα έδρανα του Ρεπουμπλικανικού κόμματος. Το σκάνδαλο στο Κογκρέσο καταγράφεται με φόντο την κλιμάκωση της έντασης στη χώρα. Το Σαββατοκύριακο συγκρούστηκαν στο κέντρο της πρωτεύουσας Σαντιάγο υποστηρικτές και πολέμιοι του νέου Συντάγματος. Τουλάχιστον ένας άνθρωπος τραυματίστηκε.\n\nΠάνω από δεκαπέντε εκατομμύρια ψηφοφόροι στη Χιλή καλούνται στις κάλπες την Κυριακή για το δημοψήφισμα στο οποίο θα πρέπει να εγκρίνουν ή να απορρίψουν το νέο Σύνταγμα, το οποίο θα αντικαταστήσει εάν εγκριθεί το ισχύον, κληρονομιά της στρατιωτικής δικτατορίας του Αουγκούστο Πινοτσέτ (1973-1990). Η συμμετοχή στη διαδικασία είναι υποχρεωτική. Αν το προτεινόμενο κείμενο απορριφθεί, το σημερινό —αρκετές διατάξεις του έχουν τροποποιηθεί στο πλαίσιο των περίπου δέκα αναθεωρητικών διαδικασιών μετά την αποκατάσταση της δημοκρατίας— θα παραμείνει σε ισχύ.\n\nΠηγές: ΑΠΕ-ΜΠΕ, AFP",
    "ΒΊΝΤΕΟ : Μεγάλες διαδηλώσεις σε Χιλή και Βέλγιο - Χιλιάδες πολίτες στο πλευρό των γυναικών του Ιράν": "Σε δεκάδες μεγάλες πόλεις σε όλο τον κόσμο πραγματοποιούνται διαδηλώσεις συμπαράστασης στους Ιρανούς πολίτες που έχουν βγει στους δρόμους και διαδηλώνουν για τον θάνατο της Μαχσά Αμινί. Σε Σαντιάγο και Βρυξελλες, οι ογκώδεις πορείες κατέληξαν στις ιρανικές πρεσβείες. Οι πολίτες καταγγέλουν την πολιτική του θεοκρατικού καθέστωτος και ζητούν να γίνουν επιτέλους σεβαστά τα δικαιώματα των γυναικών.",
    "Χιλή: Καλεί τον πρεσβευτή της Βραζιλίας μετά τις «ψευδείς ειδήσεις» που διέσπειρε ο Μπολσονάρου για τον ομόλογό του Μπόριτς": "Κλείσιμο\n\nΗ διπλωματία τηςκάλεσε χθες Δευτέρα τον πρεσβευτή τηςστο Σαντιάγο μετά τις «ψευδείς ειδήσεις» που διέσπειρε οεναντίον του ομολόγου του Γκαμπριέλ Μπόριτς, υποστηρίζοντας πως αυτός ο τελευταίος είχε βάλει «φωτιά στο μετρό» του Σαντιάγο, ανακοίνωσε χθες Δευτέρα το ΥΠΕΞ.Ο κ. Μπόριτς, πρώην ηγέτης φοιτητικής παράταξης, που εξελέγη τον Νοέμβριο του 2021 πρόεδρος της Χιλής στα 35 του χρόνια, είχε πρωταγωνιστήσει στις αντικυβερνητικές διαδηλώσεις που συντάραξαν τη Χιλή το 2019, με κεντρικό αίτημα περισσότερη κοινωνική δικαιοσύνη.Η κοινωνική εξέγερση, θρυαλλίδα της οποίας ήταν η αύξηση των τιμών των εισιτηρίων του μετρό τις ώρες αιχμής, είχε τη νεολαία στο επίκεντρο· αμαυρώθηκε ωστόσο επανειλημμένα από βίαια επεισόδια. Σταθμοί του μετρό στην πρωτεύουσα είχαν πυρποληθεί.Το βράδυ προχθές Κυριακή, κατά τη διάρκεια του πρώτου τηλεοπτικού ντιμπέιτ ενόψει των προεδρικών εκλογών της 2ης Οκτωβρίου στη Βραζιλία, ο ακροδεξιός πρόεδρος Μπολσονάρου υποστήριξε πως ο Γκαμπριέλ Μπόριτς ενεχόταν στις πυρκαγιές εκείνες.Ο κ. Μπολσονάρου καταφερόταν εναντίον του βασικού αντιπάλου του Λουίς Ινάσιου Λούλα ντα Σίλβα, το φαβορί των δημοσκοπήσεων: ο Λούλα, είπε, «υποστήριξε τον πρόεδρο της Χιλής, αυτόν που είχε βάλει φωτιά στο μετρό, και κοιτάξτε πού πάει η Χιλή». Αναφέρθηκε ακόμη στην υποστήριξη που προσέφερε ο Λούλα σε κυβερνήσεις της αριστεράς που εξελέγησαν πρόσφατα σε κράτη της Λατινικής Αμερικής, για παράδειγμα αυτή του Γουστάβο Πέτρο, που ανέλαβε την εξουσία αυτόν τον μήνα στην Κολομβία.«Θεωρούμε τις δηλώσεις αυτές πολύ σοβαρές. Είναι πασιφανές ότι είναι εντελώς ψευδείς και λυπούμαστε που οι διμερείς σχέσεις γίνονται αντικείμενο εκμετάλλευσης και πόλωσης για προεκλογικούς λόγους μέσω παραπληροφόρησης και ψευδών ειδήσεων», τόνισε η υπουργός Εξωτερικών της Χιλής, η Αντόνια Ουρεχόλα.Η επικεφαλής της διπλωματίας της Χιλής πρόσθεσε πως θα επιδοθεί επίσημη διαμαρτυρία στον βραζιλιάνο πρεσβευτή.",
    "Χιλή – Τόμας Χιρς: είναι το άθροισμα πολλών παραγόντων που εξηγεί τον θρίαμβο της απόρριψης της συνταγματικής πρότασης": "Αυτή η ανάρτηση είναι επίσης διαθέσιμη σε: Αγγλικα, Ισπανικα, Ιταλικα, Γερμανικα\n\nΠήραμε συνέντευξη από τον ανθρωπιστή βουλευτή, Τόμας Χιρς, σχετικά με την αποτυχία στην κάλπη του συνταγματικού σχεδίου, όπως προέκυψε την περασμένη κυριακή στη Χιλή, σε μια προσπάθεια να καταλάβουμε όσο το δυνατόν ευρύτερα το θέμα.\n\nΠώς προκύπτει ο θρίαμβος της απόρριψης;\n\nΠιστεύω ότι είναι ακόμη πολύ δύσκολο να γίνει μια ενδελεχής ανάλυση με βεβαιότητα, ιδίως όσον αφορά τους λόγους για το αποτέλεσμα αυτό. Αυτό που είναι σαφές είναι ότι ήταν μια πολύ βαριά ήττα για τους ανθρώπους που υποστήριζαν το προτεινόμενο συνταγματικό σχέδιο, για όσους/ες από εμάς φιλοδοξούσαμε να έχουμε ένα νέο δημοκρατικό Σύνταγμα που θα εγγυάται τα δικαιώματα στη χώρα μας. Και είναι σίγουρα ένα αποτέλεσμα που πονάει.\n\nΤαυτόχρονα, και πρέπει να το πω αυτό από την αρχή αυτής της συνέντευξης, για όσους/ες από εμάς αγωνιστήκαμε για περισσότερα από 40 χρόνια για να έχουμε ένα δημοκρατικό Σύνταγμα στη Χιλή και να αφήσουμε πίσω μας την κληρονομιά του Πινοσέτ, για όσους/ες από εμάς συνελήφθησαν γι’ αυτόν τον αγώνα στα χρόνια της δικτατορίας, για όσους/ες από εμάς απέρριπταν το Σύνταγμα του Πινοσέτ στις προεδρικές μας εκστρατείες, το να συνεχίσουμε να διεκδικούμε αυτό το κοινωνικό αίτημα για ένα ή δύο χρόνια ακόμη δεν θα μας ακινητοποιήσει σε καμία περίπτωση. Τα καθήκοντα, οι αγώνες, οι προκλήσεις του εξανθρωπισμού δεν σταματούν μπροστά σε προφανείς αποτυχίες. Μου έρχονται στο μυαλό τα λόγια του Αργεντινού φιλοσόφου, Σίλο, όταν είχε πει: “Έχουμε αποτύχει αλλά επιμένουμε, επιμένουμε γιατί πετάμε με τα φτερά ενός πουλιού που λέγεται πρόθεση”. Και δεν είναι μια απλή φράση, αλλά έχει να κάνει με μια πεποίθηση, με έναν σκοπό ζωής που μας ωθεί να συνεχίσουμε να εργαζόμαστε για να αλλάξουμε ένα βαθιά απάνθρωπο σύστημα.\n\nΕπιστρέφοντας στο θέμα, ως προς το γιατί ο θρίαμβος της απόρριψης, πιστεύω ότι πρόκειται για ένα σύνθετο και πολυτομεακό ζήτημα. Έγιναν λάθη στη Συνέλευση, όταν ξεκίνησε, και δημιούργησε μεγάλη δυσαρέσκεια. Από την πρώτη ημέρα, όταν από τη μία πλευρά συγκινηθήκαμε από την ομιλία της Ελίζα Λονσόν (Προέδρου της Συνταγματικής Συνέλευσης, γυναίκας και ιθαγενούς Μαπούσε) και από την άλλη υπήρξε το θέαμα ορισμένων μελών της Συνέλευσης που δεν επέτρεπαν στην ολομέλεια της Συνέλευσης να λειτουργήσει. Και μια άλλη φορά όταν διέρρευσε ένα ηχητικό από τον Γραμματέα της Συνέλευσης στο οποίο ρωτούσε τον Πρόεδρο “Τι θα κάνουμε με αυτό το τσίρκο;” Ή τα ψέματα του Ρόχας Βάδε, τα οποία είχαν πολύ ισχυρό αντίκτυπο στον κόσμο, το πώς η υποψηφιότητα αυτή είχε στηριχθεί σε ένα ψέμα (σ.τ.μ.: ηγετική φυσιογνωμία των εξεγερμένων του 2019, που εξαπάτησε την κοινή γνώμη λέγοντας ότι έχει καρκίνο). Λοιπόν, εν ολίγοις, δεν ξέρω αν αξίζει να υπεισέλθω σε τέτοιες λεπτομέρειες, αλλά υπήρχαν σαφώς καταστάσεις στη Συνέλευση από τις οποίες μέρος του κόσμου πήρε αποστάσεις.\n\nΔεύτερον, πρέπει να ειπωθεί ότι από την πρώτη ημέρα υπήρξε μια εκστρατεία από την πολιτική ελίτ, και κυρίως την οικονομική ελίτ, από τους ισχυρούς αυτής της χώρας, από εκείνους που έλεγχαν τη διαδικασία στη Χιλή, μια βίαιη και έντονη εκστρατεία για να απαξιώσουν και να αποκλείσουν τη δυνατότητα να υπάρξει ένα νέο Σύνταγμα με δικαιώματα στη χώρα. Χρησιμοποίησαν όλα τα μέσα που είχαν στη διάθεσή τους: τα μέσα μαζικής ενημέρωσης, τα κοινωνικά δίκτυα, με μια εκστρατεία εκατομμυρίων. Στην πραγματικότητα, ενώ δίνουμε αυτή τη συνέντευξη, υπάρχουν Αμερικανοί βουλευτές που απαιτούν από τους διευθύνοντες συμβούλους του Facebook, του Twitter και άλλων δικτύων να κάνουν δήλωση σχετικά με την εκστρατεία παραπληροφόρησης και ψευδών ειδήσεων που διεξήχθη στη Χιλή.\n\nΑπό την άλλη πλευρά, πιστεύω ότι η ψήφος ήταν περισσότερο εντυπωσιασμού παρά ψήφος που σχετίζεται με το περιεχόμενο, παρόλο που υπάρχουν παράγοντες στο περιεχόμενο που δημιούργησαν αμφιβολίες και φόβους που ενισχύθηκαν από αυτή την εκστρατεία παραπληροφόρησης: ότι οι άνθρωποι θα έχαναν τα σπίτια τους, ότι θα έχαναν τις συνταξιοδοτικές τους αποταμιεύσεις, ότι δεν θα μπορούσαν να ταξιδεύουν ελεύθερα, ότι θα τους έκρινε ένα διαφορετικό σύστημα, όλα θέματα που είναι απολύτως ψευδή, αλλά που ωστόσο επηρέασαν έντονα ορισμένους φόβους που είναι αταβιστικοί για τους ανθρώπους.\n\nΥπάρχει και ένας άλλος παράγοντας, και αυτός είναι ότι κατά κάποιο τρόπο υπήρχε η τάση να συνδεθεί η έγκριση με την υποστήριξη αυτής της κυβέρνησης και αν δείτε τα αποτελέσματα, σύμφωνα με τις δημοσκοπήσεις, το ποσοστό του Προέδρου είναι γύρω στο 37 ή 38%, το οποίο είναι, το δημοψηφικό αποτέλεσμα υπέρ της έγκρισης. Με άλλα λόγια, υπάρχει άμεση συσχέτιση.\n\nΈνας άλλος παράγοντας που μπορεί να ληφθεί υπόψη είναι ότι αυτή τη φορά η ψηφοφορία ήταν υποχρεωτική, και επειδή ήταν υποχρεωτική, έλαβαν μέρος εκατομμύρια άνθρωποι που κανονικά δεν το έκαναν, οι οποίοι σε γενικές γραμμές είναι οι πιο ανενημέρωτοι, οι πιο απογοητευμένοι πληθυσμοί, που απορρίπτουν το σύστημα και τις συνθήκες στις οποίες τους ωθεί να ζουν. Επομένως δεν με εκπλήσσει το γεγονός ότι με την ψήφο τους εξέφρασαν επίσης την απόρριψη ενός συστήματος γενικά αλλά και της υποχρέωσης να πάνε να ψηφίσουν.\n\nΠιστεύω λοιπόν ότι πρόκειται για το άθροισμα αυτών των παραγόντων.\n\nΤο πιο περίεργο απ’ όλα είναι πως – κατά τη γνώμη μου – η πρόταση της Συνέλευσης είναι ένα πολύ καλό κείμενο που ωφελεί τη συντριπτική πλειοψηφία της χώρας μας. Και ως εκ τούτου, μπορεί κανείς να διαπιστώσει την αντίφαση ή την ασυνέπεια στο ότι οι πληθυσμοί που ενδεχομένως θα ωφελούνταν από το δικαίωμα στο νερό, από την αναγνώριση των αυτόχθονων πληθυσμών, από την ισότητα των φύλων και από τόσα άλλα ζητήματα, φαίνεται να το καταψηφίζουν. Και αυτό μιλάει για μια βαθιά παραπληροφόρηση, που συνδέεται με το νεοφιλελεύθερο μοντέλο, το οποίο εγκαθιστά την πεποίθηση ότι κάποιος θα χάσει ό,τι έχει, η οποία είναι αρκετά απατηλή, αλλά αποτελεί μέρος αυτού που φαίνεται να λειτουργεί σε αυτό το μοντέλο.\n\nΜπροστά σε αυτό το συντριπτικό φαινόμενο, όλες οι δημοσκοπήσεις έπεσαν έξω, με μια απόρριψη που μοιάζει σχεδόν με ένα νέο και διαφορετικό “ξέσπασμα” του συντηρητισμού. Τι συνέπειες πιστεύεις ότι θα έχει;\n\nΠρώτα απ’ όλα δεν συμφωνώ ότι βρισκόμαστε μπροστά σε ένα “ξέσπασμα” του συντηρητισμού, δεν βρισκόμαστε μπροστά σε ένα “ξέσπασμα”, το ξέσπασμα ήταν η αφύπνιση ενός ολόκληρου λαού, μιας χώρας που ξεσηκώθηκε ενάντια στην αδικία, ενάντια στην κακομεταχείριση, ενάντια στην έλλειψη αξιοπρέπειας και που απαίτησε τον Οκτώβριο του 2019 μια βαθιά αλλαγή στη χώρα μας, η οποία συμπυπκνώθηκε στο αίτημα για ένα νέο Σύνταγμα. Επομένως, αυτό που βιώνουμε δεν είναι ένα ξέσπασμα, ούτε ένα ξέσπασμα συντηρητισμού, διότι δεν αντιστοιχεί σε ένα αίτημα για ένα πιο συντηρητικό σύστημα, με λιγότερους μετασχηματισμούς. Αυτό που έχουμε εδώ είναι πολλή παραπληροφόρηση, φόβος, ατομικισμός βασισμένος σε ψεύτικες απειλές. Αυτό ήταν το πιο σημαντικό, η παραπληροφόρηση σχετικά με το περιεχόμενο του νέου Συντάγματος και αυτό που υπήρχε, ήταν περισσότερο ένα συναίσθημα. Ένα συναίσθημα που λειτούργησε και όχι η απόρριψη αυτού ή εκείνου του περιεχομένου, αν και σίγουρα υπήρχε και αυτό, αλλά πιστεύω ότι αυτό που λειτούργησε ήταν ένα γενικευμένο συναίσθημα σε σχέση με τη διαδικασία της Συνέλευσης.\n\nΛαμβάνοντας αυτό υπόψη, νομίζω ότι θα ήταν τεράστιο λάθος αν οποιοσδήποτε πολιτικός τομέας προσπαθούσε να επωφεληθεί από αυτό το αποτέλεσμα. Η δεξιά πτέρυγα θα έκανε μεγάλο λάθος να διεκδικήσει τη νίκη. Δεν πρέπει να ξεχνάμε ότι για να θριαμβεύσει η Απόρριψη, έπρεπε να κρύψει όλες τις εμβληματικές προσωπικότητες αυτού του κόσμου, από τον υποψήφιο πρόεδρό της, Χοσέ Αντόνιο Καστ, μέχρι τον πρώην πρόεδρο Σεμπαστιάν Πινιέρα, και ολόκληρη η δεξιά πολιτική ηγεσία ήταν εντελώς κρυμμένη και καμουφλαρισμένη με την τοποθέτηση ανθρώπων που προέρχονταν από τον κόσμο της κεντροαριστεράς, από την πρώην Concertación, αλλά που γνωρίζουμε ότι ήταν μέρος αυτού που ήταν γνωστό ως Κόμμα της Τάξης, δηλαδή αυτών που διατήρησαν και εμβάθυναν το νεοφιλελεύθερο μοντέλο τα τελευταία 30 χρόνια. Νομίζω ότι πρέπει να είμαστε προσεκτικοί όταν προσπαθούμε να αποδώσουμε τον θρίαμβο σε έναν συγκεκριμένο πολιτικό τομέα, διότι αυτό δεν συνέβη.\n\nΑυτό δεν σημαίνει ότι όσοι/ες από εμάς φιλοδοξούμε να επιτύχουμε βαθιές αλλαγές στο σημερινό μοντέλο χρειάζεται να προβληματιστούμε, να κάνουμε αυτοκριτική για το πώς να συνδεθούμε, πώς να επικοινωνήσουμε, πώς να πλησιάσουμε τις καρδιές ευρύτερων τομέων, ιδιαίτερα των λαϊκών τομέων, του αγροτικού κόσμου, του κόσμου των ιθαγενών και των διαφορετικών κόσμων των εργαζομένων κ.λπ., στους οποίους/ες σαφώς δεν καταφέραμε να φτάσουμε με το μήνυμά μας.\n\nΘα υπάρξουν τα προβλήματα των μέσων ενημέρωσης, οι ψευδείς ειδήσεις, τα δισεκατομμύρια πέσος που υπολογίζει η δεξιά πτέρυγα και η απόρριψη, αλλά ανεξάρτητα από αυτά, πρέπει να κάνουμε μια αυτοκριτική και μια αξιολόγηση, χωρίς να υποφέρουμε, χωρίς να δείχνουμε με το δάχτυλο ή να κατηγορούμε ο ένας τον άλλον. Πρέπει να μάθουμε από αυτή την κατάσταση για να δούμε πώς θα αντιμετωπίσουμε τις μελλοντικές διαδικασίες, διότι αυτό για το οποίο δεν έχω καμία αμφιβολία είναι ότι αυτή η διαδικασία συνεχίζεται.\n\nΠώς προβλέπεται η συνέχεια της διαδικασίας της Συνταγματικής Αναθεώρησης στη Χιλή;\n\nΗ συνταγματική διαδικασία πρέπει να συνεχιστεί και θα συνεχιστεί. Επειδή το Σύνταγμα του 1980 είναι νεκρό. Αν και εξακολουθεί να ισχύει σήμερα από νομικής άποψης, έχει χάσει κάθε ισχύ. Κανείς δεν το αναγνωρίζει ως πλαίσιο για τη μελλοντική ανάπτυξη της χώρας μας.\n\nΔεύτερον, επειδή η δέσμευση που αναλήφθηκε μετά το δημοψήφισμα ήταν να προχωρήσουμε προς ένα νέο Σύνταγμα. Το 80% των ψηφοφόρων δήλωσαν ότι επιθυμούν ένα νέο Σύνταγμα και είπαν επίσης ότι θα πρέπει να καταρτιστεί από μια εκλεγμένη Συνέλευση, στο 100%.\n\nΑυτός είναι ο λόγος για τον οποίο λέμε τώρα ότι θα υπάρξει ένα νέο Σύνταγμα, το οποίο πρέπει να δημιουργηθεί από μια Συνέλευση, πρέπει να είναι 100% εκλεγμένο, πρέπει να είναι ισότιμο, αφού δεν θα επιτραπεί ποτέ ξανά να υπάρξουν διαδικασίες στις οποίες δεν υπάρχει απόλυτη ισότητα των φύλων, πρέπει να υπάρχει συμμετοχή των ιθαγενών πληθυσμών, αφού κανείς στη Χιλή δεν μπορεί να δεχτεί ότι αποκλείονται, και πρέπει να υπάρχει συμμετοχή των ανεξάρτητων και των διαφορετικοτήτων της χώρας μας.\n\nΘα πρέπει να καθορίσουμε πρακτικά ζητήματα, ημερομηνίες, πόσα μέλη θα έχει η Συνέλευση, πώς θα εκλέγονται… Εν ολίγοις, υπάρχουν πολλά ζητήματα που ήδη συζητάμε μεταξύ των διαφόρων πολιτικών κομμάτων και κοινωνικών οργανώσεων, αλλά αυτό που είναι σαφές είναι ότι η διαδικασία θα συνεχιστεί μέχρι να έχουμε ένα νέο Σύνταγμα.\n\nΠαρόλο που η νέα διαδικασία πρέπει να ξεκινήσει με λευκό χαρτί, δεν έχω καμία αμφιβολία ότι το κείμενο που προέκυψε από τη Σύνοδο που μόλις ολοκληρώθηκε αποτελεί μια εξαιρετική εισαγωγή για την ανάληψη των πολλών δικαιωμάτων που θεσπίστηκαν και που σίγουρα θα αναληφθούν.\n\nΕν ολίγοις, αυτό που συνέβη είναι ότι αυτή η διαδικασία θα διαρκέσει περισσότερο απ’ ό,τι θα θέλαμε, θα πάρει ένα ή δύο χρόνια, αλλά δεν έχω καμία αμφιβολία ότι στη Χιλή θα έχουμε ένα Σύνταγμα που θα δημιουργηθεί σε δημοκρατικό πλαίσιο, με την ισότητα των φύλων, με τη συμμετοχή των αυτοχθόνων πληθυσμών και που θα ορίζει ότι έχουμε ένα κράτος που εγγυάται τα δικαιώματα για όλους/ες.",
    "Χιλή: Ετήσιο εμβόλιο κατά της COVID-19 για τις ομάδες υψηλού κινδύνου": "Η Χιλή θα προσφέρει σε ομάδες του πληθυσμού της που χαρακτηρίζονται υψηλού κινδύνου ετήσιο εμβόλιο κατά της COVID-19 από τον Οκτώβριο, ανακοίνωσε η υπουργός Υγείας Χιμένα Αγκιλέρα χθες Πέμπτη.\n\n\"Ετήσιο εμβόλιο για τις ομάδες υψηλού κινδύνου εντάσσεται, κατά τρόπο παρόμοιο με αυτό του προγράμματος εμβολιασμού για τη γρίπη, στο εθνικό πρόγραμμα ανοσοποίησης\", εξήγησε η υπουργός κατά τη διάρκεια συνέντευξης που παραχώρησε στον ραδιοφωνικό σταθμό Cooperativa.\n\n\"Δεν αποκλείουμε στο μέλλον να υπάρξει ευρύτερη διαθεσιμότητα για τον γενικό πληθυσμό, που θα μπορεί να εμβολιαστεί σε εθελοντική βάση\", πρόσθεσε, τονίζοντας πως νέο εμβόλιο θα αξιοποιηθεί στο πλαίσιο του ετήσιου σχεδίου ανοσοποίησης για την COVID-19.\n\nΟμάδες υψηλού κινδύνου θεωρούνται οι πολίτες ηλικίας άνω των 60 ετών, οι εργαζόμενοι στις υπηρεσίες υγείας, άνθρωποι με χρόνιες παθήσεις, εξασθενημένο ανοσοποιητικό σύστημα ή παχυσαρκία, διευκρίνισε η κυρία Αγκιλέρα.\n\nΣύμφωνα με το υπουργείο Υγείας της Χιλής, το εμβόλιο που προμηθεύτηκε η χώρα και θα χορηγείται ετησίως προσφέρει προστασία έναντι υποπαραλλαγών της Όμικρον.\n\nΑπό την 1η Οκτωβρίου, θα αρθούν το μέτρο της υποχρεωτικής χρήσης μάσκας και άλλα περιοριστικά μέτρα σε δημόσιους και ιδιωτικούς χώρους, ενώ θα καταργηθεί το εμβολιαστικό πάσο.\n\nΑπό την εκδήλωση της πανδημίας στην επικράτειά της, η χώρα της Λατινικής Αμερικής έχει καταγράψει 60.974 θανάτους εξαιτίας της COVID-19 επί συνόλου 4.594.519 κρουσμάτων κρουσμάτων του SARS-CoV-2, σύμφωνα με τα επίσημα δεδομένα.\n\nΠΗΓΗ: ΑΠΕ-ΜΠΕ",
    "Χιλή: Εντυπωσιακή κατάρρευση παγετώνα στην Παταγονία (βίντεο)": "Οι υψηλότερες θερμοκρασίες και οι βροχοπτώσεις που αποδυναμώνουν τα τοιχώματα του πάγου προκάλεσαν το σπάσιμο τμήματος ενός παγετώνα σε ένα εθνικό πάρκο στην περιοχή της Παταγονίας της Χιλής που καταγράφηκε σε βίντεο από τουρίστες.\n\nΣε βίντεο που έγινε αμέσως viral, ένας παγετώνας που βρίσκεται στην κορυφή ενός βουνού ύψους περίπου 200 μέτρων έσπασε στο Εθνικό Πάρκο Queulat, που βρίσκεται πάνω από 1.200 χιλιόμετρα νότια της πρωτεύουσας Σαντιάγο της Χιλής.\n\nΟι αποκολλήσεις μεταξύ μαζών πάγου είναι φυσιολογικές, λέει ο κλιματολόγος Ραουλ Κορδέρο από το Πανεπιστήμιο του Σαντιάγο, αλλά σημείωσε ότι η συχνότητα αυτών των γεγονότων είναι ανησυχητική. «Αυτό το είδος γεγονότων πυροδοτείται από καύσωνες ή από έντονες βροχοπτώσεις – και τα δύο συμβαίνουν όλο και πιο συχνά σε ολόκληρο τον πλανήτη, όχι μόνο στη Χιλή», είπε ο κ. Κορδέρο.\n\nΣύμφωνα με τον ίδιον, πριν από την κατάρρευση σημειώθηκε κύμα ζέστης με «πολύ ασυνήθιστες» θερμοκρασίες σε εκείνη την περιοχή της Παταγονίας.\n\nΟ κ. Κορδέρο πρόσθεσε ότι καταγράφηκε επίσης ένας «ατμοσφαιρικός ποταμός» που αποτελείται από σχετικά ζεστό αέρα φορτωμένο με υγρασία. Όταν αυτός ο «ποταμός συναντά την τοπογραφία των Άνδεων και της Παταγονίας, σχηματίζει μεγάλα σύννεφα και εξαπολύει βροχόπτωση.\n\n«Μία από τις συνέπειες της υπερθέρμανσης του πλανήτη είναι ότι αποσταθεροποιεί αρκετούς παγετώνες και συγκεκριμένα ορισμένους ασταθείς τοίχους παγετώνων», δήλωσε ο κ. Κορδέρο στο πρακτορείο Reuters. «Αυτή είναι η περίπτωση αυτού που συνέβη τις τελευταίες ημέρες στην Παταγονία με παρόμοιο τρόπο με αυτό που συνέβη πριν από μερικούς μήνες τόσο στα Ιμαλάια όσο και στις Άλπεις».\n\nΠηγή: Reuters\n\nΕιδήσεις σήμερα\n\nΑκολουθήστε το kathimerini.gr στο Google News και μάθετε πρώτοι όλες τις ειδήσεις\n\nΔείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr",
    "Σεισμός 6,2 Ρίχτερ στη Χιλή": "Σεισμική δόνηση 6,2 βαθμών σημειώθηκε ανοικτά των ακτών της Ανκούδ στη Χιλή, ανακοίνωσε το Ευρωμεσογειακό Σεισμολογικό Κέντρο (EMSC).\n\nΤο επίκεντρο βρισκόταν 157 χιλιόμετρα δυτικά-βορειοδυτικά της Ανκούδ και το εστιακό βάθος ήταν μικρό, 10 χιλιόμετρα, κατά την ίδια πηγή.",
    "Χιλή: Αστυνομικός κρίθηκε ένοχος για τύφλωση γυναίκας από δακρυγόνο": "Δικαστήριο της Χιλής έκρινε ένοχο χθες Πέμπτη πρώην αξιωματικό των Ειδικών Δυνάμεων της αστυνομίας ο οποίος δικαζόταν για επίθεση και πρόκληση σοβαρών σωματικών βλαβών στην υπόθεση γυναίκας που έμεινε τυφλή (φωτογραφία, επάνω, από eldesconcierto.cl) όταν χτυπήθηκε από δακρυγόνο στα μάτια στα τέλη του 2019, καθώς η χώρα της Λατινικής Αμερικής συγκλονιζόταν από μαζικές διαδηλώσεις με κεντρικό αίτημα περισσότερη κοινωνική δικαιοσύνη.\n\n«Παράνομη» επίθεση\n\nΤο δικαστήριο αποφάνθηκε ότι ο Πατρίσιο Ματουράνα, πρώην αστυνόμος Β΄, διέπραξε «παράνομη» επίθεση με αποτέλεσμα να υποστεί «σοβαρές και πολύ σοβαρές σωματικές βλάβες» η Φαμπιόλα Καμπιγιάι, η οποία χτυπήθηκε στο πρόσωπο από δακρυγόνο της αστυνομίας ενώ περίμενε λεωφορείο.\n\nΔείτε ακόμα – Χιλιάδες καταγγελίες για αστυνομική βία στη Χιλή – Βασάνιζαν ακόμη και παιδιά\n\nΗ ποινή του πρώην αξιωματικού της αστυνομίας θα τού απαγγελθεί τη 10η Οκτωβρίου. Η εισαγγελία ζητεί να τού επιβληθεί ποινή 12 ετών κάθειρξης.\n\nΗ υπόθεση χαρακτηρίζεται εμβληματική ανάμεσα στις περίπου 3.000 περιπτώσεις ανθρώπων που υπέστησαν σοβαρούς τραυματισμούς στις μαζικές κινητοποιήσεις του 2019 στη Χιλή, οι οποίες αμαυρώνονταν συχνά από βίαια επεισόδια.\n\nΕξελέγη στη Γερουσία\n\nΤο 2021, η κυρία Καμπιγιάι εξελέγη στη Γερουσία. Οργανώσεις υπεράσπισης των ανθρωπίνων δικαιωμάτων επέκριναν έντονα τη χρήση υπέρμετρης βίας από πλευράς των δυνάμεων επιβολής της τάξης της Χιλής στην καταστολή των διαδηλώσεων, στις οποίες έχασαν τη ζωή τους τουλάχιστον 30 άνθρωποι.\n\nΟ κ. Ματουράνα είχε συλληφθεί από συναδέλφους του το 2020. Η κυρία Καμπιγιάι και μέλη της οικογένειάς τους έχουν επίσης ασκήσει αγωγή, ζητώντας από το κράτος αποζημίωση 2 εκατομμυρίων δολαρίων για την τύφλωσή της.\n\nΠηγή: ΑΠΕ",
    "ΜΑΡΟΚΟ ΕΝΑΝΤΙΟΝ ΧΙΛΗ": "Ανάλυση - Προγνωστικά\n\n*Φιλικό παιχνίδι, θα διεξαχθεί στην Ταραγόνα της Ισπανίας.\n\nΜΑΡΟΚΟ ΑΝΑΛΥΣΗ\n\nΠροηγούμενο ματς: Εκτός έδρας επικράτηση 2-0 επί της Λιβερίας για τα προκριματικά του Κυπέλλου Εθνών Αφρικής τον Ιούνιο.\n\nΤο Μαρόκο κατάφερε να πάρει την πρόκριση για τα τελικά του Παγκοσμίου Κυπέλλου και θα βρεθεί στο Κατάρ το Νοέμβριο. Αντιμετώπισε στα μπαράζ τη Λαϊκή Δημοκρατία του Κονγκό και με εύκολη επικράτηση στο δεύτερο ματς με σκορ 4-1, πανηγύρισε την πρόκριση, σε συνδυασμό και με το 1-1 στο πρώτο παιχνίδι εκτός έδρας. Μέσα στον Ιούνιο, η ομάδα του Βαχίντ Χαλίλχοτζιτς έπαιξε φιλικό παιχνίδι εναντίον των ΗΠΑ (3-0) έχασε εύκολα σχετικά και προβλημάτισε τον Βόσνιο τεχνικό.\n\nΑκολούθησαν δύο ματς για τα προκριματικά του Κυπέλλου Εθνών Αφρικής κόντρα σε Νότια Αφρική και Λιβερία, τα κέρδισε αμφότερα χωρίς να δεχτεί γκολ! Στο πρόσφατο Κύπελλο Εθνών Αφρικής έφτασε ως τα προημιτελικά, όπου αποκλείστηκε από την Αίγυπτο στην παράταση (2-1). Στο Μουντιάλ του Κατάρ έχει κληρωθεί σε όμιλο με Κροατία, Βέλγιο και Καναδά. Αρκετές «παλιοσειρές» στις κλήσεις για τα φιλικά με Χιλή και Παραγουάη, όπως οι Μπόνο, Σαΐς, Χακίμι, Μπελχαντά, Άμραμπατ, Εν-Νεσίρι, Μπουφάλ και Ζιγιές.\n\nΜΑΡΟΚΟ ΣΤΑΤΙΣΤΙΚΑ\n\n*Under 2.5 τα 11 τελευταία παιχνίδια της.\n\n*NG τα 6/7 τελευταία παιχνίδια της.\n\n21+ |Αρμόδιος Ρυθμιστής ΕΕΕΠ | Κίνδυνος εθισμού & απώλειας περιουσίας | Γραμμή βοήθειας ΚΕΘΕΑ: 210 9237777 | Παίξε Υπεύθυνα\n\nΧΙΛΗ ΑΝΑΛΥΣΗ\n\nΠροηγούμενο ματς: Φιλική ισοπαλία 0-0 κόντρα στην Γκάνα τον Ιούνιο, ηττήθηκε στα πέναλτι.\n\nΔε θα δώσει το «παρών» στο Μουντιάλ του Κατάρ η Χιλή, για δεύτερη σερί διοργάνωση, αφού δεν κατάφερε να πάρει το εισιτήριο ούτε για το Μουντιάλ του 2018. Είχε δύο σερί συμμετοχές το 2010 και το 2014, σε αμφότερες έφτασε μέχρι τους «16». Τερμάτισε στην 7η θέση των προκριματικών του Παγκοσμίου Κυπέλλου 2022 στη ζώνη Νότιας Αμερικής, στο -5 από το 5ο Περού και στο -7 από τον 4ο Ισημερινό.\n\nΟ Μαρτίν Λασάρτε πλήρωσε το μάρμαρο για την κάκιστη πορεία των “κόκκινων”, αποτέλεσε παρελθόν την 1η Απριλίου κι αντικαταστάθηκε στα τέλη Μαΐου από τον Εντουάρντο Μπερίτσο. Ο τελευταίος έκανε ντεμπούτο στα φιλικά του Ιουνίου κόντρα σε Κορέα (ήττα 0-2), Τυνησία (ήττα 0-2) και Γκάνα (0-0, ήττα στα πέναλτι) και προβληματίστηκε απ’ την εικόνα της Χιλής. Στην αποστολή για τα φιλικά με Μαρόκο και Κατάρ οι έμπειροι Αλέξις Σάντσες, Βιδάλ, Αρανγκίς, Πούλγαρ, Μεδέλ, Μένα, Μαριπάν και Πάουλο Ντίας, ωστόσο έμειναν εκτός αρκετοί παίκτες και επιχειρείται σε κάποιο βαθμό μια «ανανέωση». Νέα πρόσωπα οι Κάμπος (τερματοφύλακας) και Γ. Αλαρκόν (μέσος).\n\nΧΙΛΗ ΣΤΑΤΙΣΤΙΚΑ\n\n*Δεν σκόραρε στα πέντε τελευταία παιχνίδια της.\n\n*Under 2.5 στα τέσσερα τελευταία παιχνίδια της.\n\nΗ κορυφαία εταιρία στοιχημάτων στον πλανήτη ΕΓΓΡΑΦΗ\n\n21+ Αρμόδιος Ρυθμιστής ΕΕΕΠ, Κίνδυνος εθισμού και απώλειας περιουσίας, Γραμμή βοήθειας ΚΕΘΕΑ: 210‍9237777, Παίξτε Υπεύθυνα",
    "Μαρία Ελίζα Κιντέρος: «Η οικονομική κρίση περιόρισε τα όνειρα»": "Η εκλεγμένη πρόεδρος της Συνέλευσης της Χιλής και καθηγήτρια Περιβαλλοντικής Επιδημιολογίας βρέθηκε στην Αθήνα και μίλησε για τη διαδικασία και τις βασικές πτυχές αλλαγής του Συντάγματος της χώρας της.\n\n«Θεωρώ πως ο κόσμος έχει αποκοιμηθεί για λίγο. Η οικονομική κρίση περιορίζει τη δυνατότητα για όνειρο», αλλά «εάν οι ανάγκες του πληθυσμού δεν απαντηθούν σε συνετό χρόνο», μπορεί να υπάρξει μια νέα κοινωνική κινητοποίηση.\n\nΗ εκλεγμένη πρόεδρος της Συνέλευσης για τη διαμόρφωση του νέου Συντάγματος της Χιλής, Μαρία Ελίζα Κιντέρος, βρέθηκε στην Αθήνα για το ετήσιο συνέδριο της Διεθνούς Εταιρείας Περιβαλλοντικής Επιδημιολογίας (ISEE), καθώς είναι καθηγήτρια στο Πανεπιστήμιο της Τάλκα στην κεντρική Χιλή. Με την ευκαιρία δέχθηκε να απαντήσει σε ορισμένες ερωτήσεις της «Κ» για τη διαδικασία αλλαγής του Συντάγματος στη Χιλή και για τους λόγους απόρριψης της πρότασης της Συνέλευσης.\n\nΑυτόχθονες πληθυσμοί\n\nΠοιες θεμελιώδεις αλλαγές περιέχονταν στην πρόταση της Συνταγματικής Συνέλευσης, ρωτήσαμε. «Το πέρασμα από ένα κράτος με επικουρικό ρόλο σε ένα κοινωνικό και δημοκρατικό κράτος δικαίου, με μεγαλύτερη ισχύ στις περιφέρειες, δημοκρατία για τα διαφορετικά πολιτικά κόμματα και αναγνώριση των δικαιωμάτων των αυτόχθονων πληθυσμών», απάντησε η κ. Κιντέρος.\n\nΚαι όσον αφορά το περιβάλλον; «Οι κύριες πτυχές ήταν η συμπερίληψη της αντιμετώπισης της κλιματικής αλλαγής ως σημαντικής υποχρέωσης του κράτους. Επίσης, η αναγνώριση της φύσης ως υποκειμένου δικαιωμάτων και η δημιουργία θεσμών νομικής προστασίας της. Ακόμη, η αναγνώριση πως το νερό αποτελεί κοινό αγαθό». Οσον αφορά τους λόγους για τους οποίους απορρίφθηκε στο δημοψήφισμα η πρόταση για το νέο Σύνταγμα, η πρόεδρος της Συνέλευσης μας απάντησε πως «είναι πολύ νωρίς για να υπάρξει μια ανάλυση του αποτελέσματος, ελπίζουμε ότι οι άνθρωποι που το μελετούν θα μπορέσουν να πουν τη γνώμη τους με περισσότερα στοιχεία και θα κάνουμε σε βάθος εξέταση. Ωστόσο, θα έλεγα πως το αποτέλεσμα είναι πολυπαραγοντικό, δεν μπορεί να αποδοθεί σε μία μόνο αιτία».\n\nΤο δημοψήφισμα\n\nΣε ποιους παράγοντες δίνει έμφαση η ίδια; «Στο γεγονός πως υπήρξε υποχρεωτική ψηφοφορία στο δημοψήφισμα (σ.σ. κάτι που δεν ισχύει στις εκλογές), με συνέπεια τη συμμετοχή ατόμων που δεν ενδιαφέρονται για τα πολιτικά θέματα. Στην πολιτική δυσαρέσκεια γενικότερα, αλλά και στα συντηρητικά στερεότυπα και στην προσπάθεια ενίσχυσής τους από διάφορες πλευρές. Σε πτυχές της μαζικής ψυχολογίας, όπου οι αρνητικές πτυχές είναι δύσκολο να αντιμετωπιστούν με τις θετικές. Στην εκστρατεία φόβου. Στην ασυμμετρία όσον αφορά τη συνεισφορά των πολιτικών δυνάμεων στην προεκλογική εκστρατεία. Σε λάθη στο προτεινόμενο σχέδιο και στη δημιουργία καρικατούρων του. Στην έλλειψη συμπερίληψης στο σχέδιο δημοφιλών θεμάτων. Στη συγκεντροποίηση των μέσων ενημέρωσης, τα οποία στράφηκαν κατά της πρότασης».\n\nΣε λίγο καιρό μπορεί να υπάρξει μια άλλη κοινωνική κρίση, που θα κινητοποιήσει τις μάζες εάν οι ανάγκες του πληθυσμού δεν απαντηθούν.\n\nΣυμφωνία κομμάτων\n\nΠοια θα είναι η συνέχεια από εδώ και πέρα; «Μέχρι σήμερα δεν υπάρχει σαφήνεια σε αυτό. Τα πολιτικά κόμματα πρέπει να καταλήξουν σε συμφωνία για να συνεχιστεί με μια νέα διαδικασία, αφού απαιτείται μεταρρύθμιση του Συντάγματος. Μέχρι στιγμής υπάρχει πολιτική αντιπαράθεση μεταξύ των κομμάτων», μας απαντά η καθηγήτρια Περιβαλλοντικής Επιδημιολογίας.\n\nΤι προοπτικές βλέπει για το μέλλον των κοινωνικών κινημάτων στη Χιλή, ρωτάμε την κ. Κιντέρος, καθώς η διαδικασία αλλαγής του Συντάγματος ήταν αποτέλεσμα μιας μεγάλης κοινωνικής κινητοποίησης, η οποία φαίνεται να έχει σταματήσει σήμερα, αν όχι αντιστραφεί. «Θεωρώ πως ο κόσμος έχει αποκοιμηθεί για λίγο. Η οικονομική κρίση περιορίζει τη δυνατότητα για όνειρο, αφού πρέπει να λυθούν βασικές ανάγκες. Πιστεύω όμως ότι σε λίγο καιρό μπορεί να υπάρξει μια άλλη κοινωνική κρίση που θα κινητοποιήσει τις μάζες, εάν οι ανάγκες του πληθυσμού δεν απαντηθούν σε συνετό χρόνο».\n\nΟσο για το τι θα κάνει η ίδια, η 41χρονη Μαρία Ελίζα Κιντέρος, που αναδείχθηκε σε αμισθί πρόεδρο της Συνταγματικής Συνέλευσης, μας λέει πως θα επιστρέψει στο πανεπιστήμιό της τον Δεκέμβριο.\n\nΚοινωνικές ανισότητες\n\nΑξίζει να σημειωθεί πως η παρέμβασή της στο συνέδριο Περιβαλλοντικής Επιδημιολογίας στην Αθήνα διακρίθηκε για την αμεσότητά της και την ουσία των θεμάτων που έθιξε, κυρίως όσον αφορά την αναγκαιότητα να συνδεθεί η επιστημονική έρευνα με τις κοινότητες των πολιτών και τα προβλήματα που αντιμετωπίζουν, με αναφορές και στη δική της εμπειρία.\n\nΟ πρόεδρος της ISEE, καθηγητής Αντρέα Μπακαρέλι, σημείωσε στο τέλος της ομιλίας της πως η Διεθνής Εταιρεία οφείλει να κινητοποιηθεί για την εξάλειψη των κοινωνικών ανισοτήτων, όπως για παράδειγμα στο θέμα της ατμοσφαιρικής ρύπανσης.\n\n⇒ Ειδήσεις σήμερα\n\nΑκολουθήστε το kathimerini.gr στο Google News και μάθετε πρώτοι όλες τις ειδήσεις\n\nΔείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr",
    "Η eXp Realty επεκτείνει τις δραστηριότητές της στη Χιλή": "Ήδη μέσα στο 2022, η eXp Realty έχει επεκταθεί σε Άγιο Δομίνικο, Ελλάδα, Νέα Ζηλανδία, Χιλή, ενώ η επόμενη αγορά που θα εισέλθει είναι αυτή του Ντουμπάι.\n\nΤο 2021, η eXp Realty ξεκίνησε να δραστηριοποιείται σε εννέα χώρες, Πουέρτο Ρίκο, Βραζιλία, Ιταλία, Χονγκ Κονγκ, Κολομβία, Ισπανία, Ισραήλ, Παναμά και Γερμανία.\n\nΟ κ. Νίκος Μανομενίδης, διευθυντής της eXp Ελλάδος, σημείωσε πως «η ευέλικτη πλατφόρμα εργασίας της eXp Realty που βασίζεται στο cloud, επέτρεψε στην εταιρεία να επεκταθεί πολύ γρήγορα σε 18 νέες αγορές σε λιγότερο από δύο χρόνια. Το μοντέλο eXp οδηγεί τον ψηφιακό μετασχηματισμό στον τομέα των ακινήτων και περιορίζει το αποτύπωμα άνθρακα, δημιουργώντας μια πιο βιώσιμη και κερδοφόρα πλατφόρμα για τους επαγγελματίες του real estate».\n\n«Η Χιλή αντιπροσωπεύει μια στρατηγική επέκταση σε μια αναπτυσσόμενη και ποικιλόμορφη αγορά, ενώ εμβαθύνει την ήδη ισχυρή παρουσία μας στην περιοχή της Καραϊβικής και της Λατινικής Αμερικής», δήλωσε ο Michael Valdes, Chief Growth Officer, eXp Realty, «Είμαστε ενθουσιασμένοι που μεταφέρουμε το καινοτόμο μοντέλο μας και τις κορυφαίες προτάσεις αξίας στους κτηματομεσίτες στη Χιλή».\n\nΟι μεσιτικές δραστηριότητες της eXp Realty στη Χιλή θα διευθύνονται από τη Virginia Restrepo, η οποία τόνισε πως «το καινοτόμο διαδικτυακό επιχειρηματικό της eXp Realty παρέχει σε κάθε συνεργάτη μεσίτη, παντού στον κόσμο, ασυναγώνιστη πρόσβαση στην κορυφαία για την αγορά του real estate τεχνολογία, στα εργαλεία, στην εκπαίδευση και στην καθοδήγηση που χρειάζεται για να προσφέρει στους πελάτες του υπηρεσίες υψηλού επιπέδου».\n\nΤο δίκτυο της eXp Realty, δεν αναπτύσσεται μέσω franchise. Στους συνεργαζόμενους μεσίτες που «συνεταιρίζονται» με την eXp Ελλάδας διατίθενται δωρεάν μετοχές της εταιρείας ως επιβράβευση για τις επιτυχίες τους και τη συνδρομή τους στην ανάπτυξη της εταιρείας, ενώ σε αυτούς αποδίδεται από 75% έως και το 100% της προμήθειας από τις συναλλαγές. Η μεσιτεία που βασίζεται στο cloud αξιοποιώντας τη Virbela, μια τρισδιάστατη εικονική πλατφόρμα, η οποία επιτρέπει στους μεσίτες της εταιρείας να επικοινωνούν, να «συναντιούνται» και να διεξάγουν επιχειρηματικές δραστηριότητες στο Metaverse.",
    "403 unauthorized": "",
    "Παρέλαση στη Χιλή": "Παρέλαση στη Χιλή\n\nΣτιγμιότυπο από την στρατιωτική παρέλαση στο Σαντιάγο της Χιλής. Η παρέλαση πραγματοποιείται για τις δόξες του στρατού της χώρας. Με την παρέλαση εορτάζεται επίσης η ανακήρυξη του Πρώτου Κυβερνώντος Σώματος το 1810 που σηματοδότησε την έναρξη της διαδικασίας ανεξαρτησίας της Χιλής.",
    "ΟΟΣΑ: Η οικονομία της Χιλής θα επιβραδυνθεί σημαντικά το 2022 και θα συρρικνωθεί το 2023": "Η οικονομία της Χιλής θα επιβραδυνθεί σημαντικά με προβλεπόμενη ανάπτυξη 1,9% το 2022 και συρρίκνωση 0,5% το 2023 λόγω του υψηλού πληθωρισμού, των αυξημένων επιτοκίων και της πτώσης των επενδύσεων, σύμφωνα με το πρακτορείο Reuters που επικαλείται έκθεση του ΟΟΣΑ που δημοσιεύθηκε την Παρασκευή.\n\nΗ οικονομία της Χιλής αναπτύχθηκε κατά 11,7% πέρυσι, σηματοδοτώντας μία από τις ταχύτερες ανακάμψεις παγκοσμίως από την πανδημία του κορονοϊού.\n\nΗ ιδιωτική κατανάλωση αυξήθηκε κατά 20,5% το 2021, αλλά αναμένεται να αυξηθεί μόλις κατά 2,1% το 2022 και να συρρικνωθεί κατά 1,9% το 2023. Οι επενδύσεις αυξήθηκαν κατά 18% το 2021 αλλά αναμένεται να μειωθούν κατά 2,4% φέτος και κατά 1,8% το 2023, ανέφερε ο ΟΟΣΑ.\n\nΗ έκθεση έκανε λόγο παράλληλα στις οικονομικές ευκαιρίες στη Χιλή, συμπεριλαμβανομένης της αυξανόμενης ζήτησης για χαλκό και λίθιο, καθώς ο κόσμος μεταβαίνει στις ανανεώσιμες πηγές ενέργειας. Σημειώνεται ότι η Χιλή είναι ο μεγαλύτερος παραγωγός χαλκού στον κόσμο.\n\nΕπιπλέον, η Χιλή είναι \"σε καλή θέση να παράγει και να εξάγει πράσινο υδρογόνο\", σύμφωνα με την έκθεση.",
    "Ελλάδα: «Γλυκιά» ήττα από τη Χιλή στο SOCCA World Cup": "Χάνοντας πολλές ευκαιρίες στο ματς, η ελληνική ομάδα μίνι ποδοσφαίρου έχασε 3-1 από τη Χιλή, αλλά παρέμενε πρώτη στη λήξη της πρώτης φάσης του SOCCA World Cup 2022\n\nΧάσαμε μεν, είμαστε πρώτοι δε. Με απόλυτη επιτυχία στο στόχο της, που ήταν η πρόκριση στην επόμενη φάση του μουντιάλ μίνι ποδοσφαίρου της Βουδαπέστης, η ελληνική ομάδα μίνι ποδοσφαίρου γνώρισε ανώδυνη ήττα από τη Χιλή στο τελευταίο ματς του 2ου ομίλου και πέρασε ως πρώτη στην επόμενη φάση.\n\nΗ ελληνική ομάδα έχασε την πρώτη της μεγάλη ευκαιρία στο 11ο λεπτό με το δοκάρι του Παναγιωτόπουλου. Η πίεση από τους Έλληνες συνεχίστηκε, αλλά ήταν η πρισωπική ενέργεια του Αρντούρ στο πρώτο λεπτό των καθυστερήσεων του πρώτου μέρους που άνοιξε το σκορ για τη Χιλή. Στο 27', ενώ η Ελλάδα πίεζε για την ισοφάριση, οι Χιλιανοί με έξυπνη λόμπα έκαναν το 2-0.\n\nΣτο 31΄, η Ελλάδα έχασε μοναδική διπλή ευκαιρία με τους Γιώτη και Λευκαρίτη να μη μπορούν να στείλουν τη μπάλα στα δίχτυα και στο αμέσως επόμενο λεπτό ακυρώθηκε γκολ που πέτυχε ο Φούσκας.\n\nΗ ελληνική ομάδα \"σφυροκόπησε\" μέχρι το τέλος του ματς την εστία των Χιλιανών, αλλά ο Χερμασίλα με την ολοκλήρωσε των 40 λεπτών εκμεταλλεύθηκε το γεγονός ότι οι Έλληνες έπαιζαν με τον τον Λευκαρίτη ως έξτρα παίχτη στο γήπεδο και πέτυχαν το 3-0. Η Ελληνική ομάδα κατάφερε να πετύχει το γκολ της τιμής με τον Βενεχούτσο στο 2ο λεπτό των καθυστερήσεων του ματς.\n\nH Ελλάδα, με μέγα χορηγό τον ΟΠΑΠ, αναμένεται να διασταυρωθεί με τη Σκωτία το Σάββατο για τη φάση των \"16\" (ζωντανά στις 14:15 από το Cosmote Sports 9 HD) και, αν περάσει, θα περιμένει το νικητή του αγώνα Βραζιλία-Ισπανία (ζωντανά στις 22:55 από το Cosmote Sports 9 HD) για ένα εισιτήριο στα ημιτελικά.\n\nΤο Κέντρο Αποκατάστασης \"Θησέας\" είναι δίπλα στην Ελληνική ομάδα μίνι ποδοσφαίρου και βοηθά σημαντικά τους Έλληνες ποδοσφαιριστές.\n\nΕΛΛΑΔΑ (Μπαστάκης-Μανωλούδης): Ντούμος, Λευκαρίτης, Φούσκας, Τούσα, Ασημάκης, Μουρτζάκης, Μπενεχούτσος, Παναγιωτόπουλος, Γλαβίνας, Καλαμαρίδης, Γιώτης.\n\nΗ βαθμολογία:\n\nΕΛΛΑΔΑ 22-9 12\n\nΧιλή 11-6 8\n\nΚροατία 7-6 4\n\nΙράν 7-8 3\n\nΙσπανία 6-14 2\n\nΙράκ* 0-10 0\n\n*Το Ιράκ δε συμμετέχει στη διοργάνωση",
    "Γιατί οι Δελφοί έστειλαν τους Σπαρτιάτες στην Χιλή; Τι πήγαν να φυλάξουν;": "Γιατί οι Δελφοί έστειλαν τους Σπαρτιάτες στην Χιλή; Τι πήγαν να φυλάξουν; Η περίπτωση των Αραουκάνων!\n\n1. Η δημιουργία για τους Αραουκανούς\n\nΟ καλύτερος τρόπος να αρχίσουμε αυτό το άρθρο είναι να “ανοιχτούμε” σε ένα άλλο πεδίο, ένα πεδίο καθαρής ποίησης. Ας πετάξουμε για λίγο με τα φτερά του αραουκανικού Μύθου της Δημιουργίας:\n\nΟι δύο αετοί του Διός / Ζηνός (Ζεν – Ζεν στα Αραουκανικά), ιστάμενοι εκατέρωθεν του Ομφαλού -κεντρικού σημείου της Γήινης Σφαίρας, ενσαρκωτές της Ελληνικής Διασποράς ανά τον Πλανήτη Γή και ακατάλυτοι φύλακες της Μυστικής (Α)Δελφικής Ενότητος του Ελληνισμού…\n\nΕύρημα του Σβωρώνου από την Σπάρτη ανάγλυφη πλάκα με τους αετούς του Διός στους Δελφούς .Πιθανά η Λητώ αριστερά από τον Απόλλωνα και την Άρτεμη όπου επίσης εικονίζονται\n\n“Ο Ζεν-Ζεν δημιούργησε τον Ουέντρου (Άντρα) και τον τοποθέτησε, σε μια κοιλάδα στην οροσειρά των Άνδεων. Επειδή όμως αυτός αισθανόταν μόνος, η θεά Γαία επεσήμανε στον Ζεν-Ζεν την ανάγκη μιας συντρόφου για τον Ουέντρου. Έτσι ο Ζεν-Ζεν δημιούργησε την Κούρρε (Κούρη) και την τοποθέτησε σε μια άλλη πολύ μακρινή κοιλάδα, δίνοντάς της την εντολή “Αναζήτησε τον Ουέντρου”. Εκείνη άρχισε την αναζήτησή της, βαδίζοντας μέσα από λόφους, βουνά, χαράδρες και δύσβατα μονοπάτια, ώσπου τα σκληρά χαλίκια πλήγωσαν τα πόδια της, Μόλις η Γαία το αντιλήφθηκε αυτό, ζήτησε από τον Ζεν-Ζεν να καλύψει τα χαλίκια με ένα στρώμα, και τότε εκείνος δημιούργησε τη χλόη.\n\nΗ γυναίκα μπορούσε τώρα να τρέχει πάνω σε ένα απαλό χαλί, αλλά οι πληγές της δεν καλυτέρευαν, και ο θεός με την παράκληση της Γαίας έδωσε σε κάθε χόρτο κι από μια θεραπευτική δύναμη. Τα πόδια της, τώρα, γιατρεύτηκαν κι απόκτησαν μεγαλύτερη γρηγοράδα· όμως ο ήλιος έκαιγε το δέρμα της. Η επί πάντων αγρυπνούσα Γαία παρενέβη και πάλι και ο Ζεν-Ζεν δημιούργησε μια σκεπή, τα δέντρα, κι έτσι τώρα η Κούρρε μπορούσε να τρέχει άνετα μέσα στο δάσος. Σύντομα, τα φυτά και τα δέντρα άνθισαν, πλημμυρίζοντας, τον κόσμο με το άρωμα και τα χρώματά τους. Η Κούρρε μάζευε το άνθη των φυτών και τα πετούσε προς τα πάνω· τα πέταλα ριγούσαν, ζωντάνευαν και μετατρέπονταν σε φτερά, κι ύστερα πετούσαν ελεύθερα, έχοντας γίνει πεταλούδες, μέλισσες, και μια ατέλειωτη ποικιλία πουλιών…\n\nΤο ουράνιο τόξο εμφανίστηκε στον ουρανό, έχοντας μαζέψει όλα τα χρώματα των ανθέων και καθοδηγούσε την Κούρη στην αναζήτησή της… Ώσπου μια μέρα άκουσε μια μυστηριακή μουσική, απαλή σαν τα ροδοπέταλα της αυγής… Πλησίασε, χωρίς να κάνει τον παραμικρό θόρυβο, για να μην χάσει ούτε μια νότα, κι εκεί σε ένα άνοιγμα, κάτω από μερικά ρωμαλέα δέντρα Κογιάν, γεμάτα από άνθη, δίπλα σε ένα ποτάμι που κυλούσε τα διάφανα νερά του… βρισκόταν ο Ουέντρου, που συνέθετε μουσική με το όργανο Τρμπ… Τότε η Κούρρε κατάλαβε τι ήθελε να πει η μουσική και γνώρισε τι θα πει αγάπη…”\n\nΑΡΑΟΥΚΑΝΙ ΣΕ ΣΚΙΤΣΟ ΕΤΟΣ 1648\n\nΤι να πρωτοθαυμάσει κανείς! Την καθαρότητα της αντίληψης; Την άγρυπνη παρουσία της Γαίας-Μητέρας Φύσης στην προώθηση της δημιουργικής διαδικασίας; Τον απόλυτο σεβασμό στη γυναίκα ως φορέα και συνδημιουργό της ζωής; Την αγαστή συνεργασία μεταξύ Ουρανού και Γης; Τον ρόλο της μουσικής στη σχέση Άντρα -Γυναίκας και το ότι η Γυναίκα αναζητάει τον Άντρα; Παρατηρήστε ότι εδώ δεν υπάρχουν τραύματα, ανυπακοές, προδοσίες, προπατορικά αμαρτήματα και τιμωρίες. Η αγάπη του θεού Ζεν (λέξη επαναλαμβανόμενη στα Αραουκανικά δηλώνει υπερθετικό βαθμό: Ζεν-Ζεν -ο Υπέρτατος Θεός της Ζωής, ο Ζών, ο Ζεύς) κυλάει πατρικά προς τα παιδιά του και τα δώρα φθάνουν στη Γη μέσω της γυναίκας, γι΄ αυτό και της αξίζει κάθε σεβασμός…\n\nΟ μύθος αυτός πέρα από την ομορφιά του κωδικοποιεί ταυτοχρόνως πολλά σημαντικά πράγματα. Αρκεί να επισημάνουμε ότι το ελληνικότατο όνομα Κούρρε (Κούρη) που αποδίδουν οι Αραουκανοί στην πρώτη γυναίκα, κωδικοποιεί τον τρόπο “δημιουργίας” της: Κούρρε σημαίνει η αποκοπείσα (από το αρχαίο ρήμα κείρω = κόπτω)· αποκοπείσα ασφαλώς από τον Άντρα ολόκληρο – κι όχι από ένα μόνο πλευρό του! Η θεϊκή παρέμβαση (Ζεν) μετά από υπόδειξη των αναγκών τής εξελικτικής διαδικασίας (Γαίας) “διακόπτει” τη μοναξιά της μονάδος και δημιουργείται η δυάδα για να κινηθεί η διαδικασία της ζωής. Η Γυναίκα αναζητάει τον Άντρα για να γνωρίσει την αιτία της δημιουργίας της και ο Άντρας συντηρεί την αναζήτηση της, εργαζόμενος με τη μουσική…\n\nΣπαρτιάτες στην Χιλή\n\n2. Ποιοί είναι οι Αραουκανοί\n\nΟι Αραουκανοί είναι μία μυστηριώδης φυλή της Νοτίου Αμερικής. Έχει προκαλέσει τον παγκόσμιο θαυμασμό για τις αρετές της και ιδίως για την ακατάβλητη μαχητικότητά της μέσα στην πρόσφατη ιστορία, αφού αντιστάθηκε με επιτυχία επί τρεισήμισυ αιώνες και ποτέ δεν κατακτήθηκε από τους Ισπανούς, ούτε με τα όπλα ούτε μέσω της θρησκείας… Το εκπληκτικό γι’ αυτούς, είναι ότι προέβαλαν σθεναρή και οργανωμένη αντίσταση απέναντι στην υπερδύναμη της εποχής, τους Ισπανούς που με την υπεροπλία που διέθεταν εκείνη την εποχή έδειχναν “σαν να θέλουν να κατακτήσουν ακόμη και το άστρα”, όπως σχεδόν προφητικά επεσήμανε σε λόγο του ο αρχηγός των Αραουκανών Αντουπιγιάν (Antupillan) εν έτει 1593 μ.χ. μπροστά στον Κυβερνήτη Μαρτίν Ονιέθ ντε Λογιόλα, λόγος ο οποίος και διασώζεται από ισπανούς χρονογράφους.\n\nΟλόκληρο το κείμενο του εκπληκτικού λόγου που εκφώνησε ο Αντουπιγιάν, εκπροσωπώντας το έθνος του, κατά την υπογραφή μιας από τις πολλές συνθήκες που έγιναν με του Ισπανούς, βρίσκεται στο βιβλίο “Η Ελληνική Καταγωγή των Αραουκανών της Χιλής” σελ. 33-36, Εκδόσεις Ηλιοδρόμιον, Αθήνα 1997, 2η έκδοση (βλ. ήδη 3η έκδοση, βελτιωμένη και επηυξημένη, Αθήνα 2003).\n\nΗ κοιτίδα των Αραουκανών, η περιοχή της Αραουκανίας, βρίσκεται στη σημερινή κεντρονότιο Χιλή, μεταξύ των ποταμών Βίο-Βίο και Τολτέν, που σύμφωνα με τις αραουκανικές παραδόσεις αποτελεί “την καρδιά της Χιλής”. Από πού αντλούσαν τη δύναμή τους, ποιά ήταν η καταγωγή και η κοσμοαντίληψη των αξιοθαύμαστων αυτών ανθρώπων;\n\nΜέχρι πρόσφατα είχαν διατυπωθεί μόνο θεωρίες, πολλές από τις οποίες πλησίασαν και ορισμένες μάλιστα άγγιξαν την αλήθεια. Oι άνθρωποι αυτοί ανήκουν στη λευκή φυλή, έχουν ευρωπαϊκή καταγωγή, έφτασαν στη Χιλή από τα δυτικά, κλπ.\n\nΆνω εύρημα του 510 π.Χ δύο κεριτίζοντες, από το Θεμιστόκλειο τεύχος στον Κεραμικό -Κάτω χαρακτικό από την εποχή της Ισπανικής κατάκτησης όπου ο χαράκτης λόγω του φόβου της Ιεράς Εξέτασης έβαλε στο σχέδιο ρούχα στους Αραουκάνους όπου αγωνίζονται με το ίδιο άθλημα.\n\n3. Η Προέλευσή τους\n\nΣύμφωνα με τις αποκαλύψεις του Λόνκο Κιλαπάν, που είναι ο Επεουτούβε τής φυλής (Επεοτύπης, Επεοταγός = επίσημος ιστορικός των Αραουκανών, αφηγητής των επών -έπεου) γύρω στο 600 με 800 π.χ. ξεκίνησε μια αποστολή αποίκισης από την Ελλάδα, συγκεκριμένα από την Σπάρτη, και περνώντας από την Μικρά Ασία ακολούθησε τον παραδοσιακό δρόμο προς την Άπω Ανατολή, περνώντας βορειο-ανατολικά της Ινδίας, έφτασε στην περιοχή του Λάος -που προέρχεται από το ελληνικό “λαός”. Στη συνέχεια κατέβηκαν προς την Χερσόνησο της Μαλαισίας -που στον χάρτη του Πτολεμαίου ονομάζεται απλώς Χερσόνησος- και από κει πέρασαν στον Ειρηνικό Ωκεανό, που οι Έλληνες ονόμαζαν απλώς Ωκεανό, ως τον κατ’ εξοχήν Ωκεανό της Γης.\n\nΧρησιμοποιώντας ως γέφυρα τα νησιωτικά συμπλέγματα της Ινδονησίας, Μικρονησίας, Μελανησίας και Πολυνησίας, έφθασαν τελικά ώς τα νησιά Γαλάπαγος (Galapagos, σύνθετη λέξη εκ των γάλα καί πάγος, που θα πει λευκοί βράχοι), και από εκεί πέρασαν στη αμερικανική ΄Ηπειρο (Περού). Όλα τα παραπάνω νησιωτικά συμπλέγματα φέρουν σύνθετα ελληνικά ονόματα: “Ινδο-νησία”, “Μικρο-νησία”, “Μελα-νησία”, “Πολυ-νησία”… Όλα έχουν ως δεύτερο συνθετικό την λέξη -νησία, δηλαδή, “σύνολο νησιών”, “νησιωτικό σύμπλεγμα”, ενώ το πρώτο συνθετικό είναι δηλωτικό κυρίας ιδιότητος των νήσων αυτών ή των κατοίκων τους. Τα ονόματα αυτά δεν τους τα έδωσαν οι δυτικοί θαλασσοπόροι αλλά τα είχαν από πριν.\n\nΟι Σπαρτιάτες, αναζητώντας κατάλληλο μέρος για εγκατάσταση της νέας αποικίας, οδηγήθηκαν τελικά σε ανάλογο γεωγραφικό πλάτος με αυτό της Ελλάδος, μεταξύ του 36ου και 40ου παραλλήλου, νοτίως του Ισημερινού. Εκεί θεμελίωσαν την καινούργια πολιτεία – κράτος και έδωσαν στην περιοχή το όνομα Φυλή, από παραφθορά του οποίου προέκυψε η σημερινή ονομασία της χώρας Χιλή (Chile). Πράγματι, η ονομασία Φυλή υπήρχε ως τοπωνύμιο και στον ελλαδικό χώρο και είχε (εκτός της πρώτης σημασίας, από το ρήμα “φύω”) και μια δεύτερη σημασία αυτήν της φύλαξης, του φυλακίου (από το ρήμα “φυλάσσω”).\n\n4. Ο ρόλος του Μαντείου των Δελφών\n\nΌμως, τί πήγαν να “φυλάξουν” οι Σπαρτιάτες άποικοι -και πράγματι διαφύλαξαν με ακατάβλητο σθένος- στην άλλη άκρη της Γης; Γιατί το Μαντείο των Δελφών απέστειλε εκεί μία ελληνική αποικία και μάλιστα δωρική, δηλ. μια αποικία πολεμιστών; Ο Λόνκο Κιλαπάν κάνει λόγο για αντίποδες… του νοτίου ημισφαιρίου, ενώ αξιόλογοι ερευνητές στην Ελλάδα (Ταξιάρχης Τσιόγκας, Ευάγγελος Δρούγκας, κ.ά. ) έχουν επισημάνει ότι: Οι Έλληνες εκτός τής Ελλάδος είχαν επιλέξει ως δεύτερο σημείο ελέγχου της χθονίου σφαίρας (Γης) την Κολχίδα, δηλ. το Περού ή άλλως Χώρα των (Υ)περβορείων… (ή Υπερ-νοτίων, αν προτιμάτε).\n\nΕίναι γνωστό ότι, κατά τους χρόνους εκείνους, καμμία αποικιστική αποστολή δεν ξεκινούσε αν δεν είχε πρώτα την έγκριση και την υπόδειξη του Μαντείου για τον τόπο προορισμού, αλλά και για την διαδρομή που θα ακολουθούσε. Έτσι, το Μαντείο των Δελφών είχε μετατραπεί σε ένα είδος “Γραφείου Αποικιακής Έρευνας” όλης της Υδρογείου, γι’ αυτό και όφειλε να έχει αρχειοθετημένες γεωγραφικές γνώσεις όλου του τότε γνωστού κόσμου.\n\nΟ τότε “γνωστός κόσμος” για τους πανεπιστήμονες ιερείς του Μαντείου φαίνεται ότι ήταν κατά πολύ ευρύτερος απ’ όσο σήμερα νομίζουμε… Το Μαντείο όφειλε να έχει στα αρχεία του στοιχεία για τις ακτές της Νότιας Αμερικής, από τη στιγμή που εξουσιοδότησε μια σπαρτιατική αποικία να εγκατασταθεί εκεί.\n\n“Εν τη πολυσχιδεί πολιτική δράσει του Μαντείου των Δελφών εν των μεγαλειωδεστάτων αυτού μεγαλουργημάτων ήτο και το του απέραντου ελληνικού αποικισμού, όστις διήρκεσε τρεις κυρίως αιώνας, από του 8ο – 6ο αι. π.Χ.”, γράφει ο Δημήτριος Γουδής στο θαυμάσιο σύγγραμμά του “Το Μαντείον των Δελφών” (Αθήνα 1937, επανέκδοση από τις Εκδόσεις Δημιουργία, Αθήνα 1997) και συνεχίζει:\n\n“Διότι το Δελφικόν ιερατείον είχε τας ευρυτέρας και ακριβέστερας γεωγραφικάς γνώσεις και περί αυτών των μεμακρυσμένων χωρών και τηρούν αρραγή τον σύνδεσμον προς πάσαν εκάστοτε ιδρυόμενη αποικίαν κατέγραφε πάσας τας γεωγραφικάς πληροφορίας, ας ελάμβανεν εκείθεν και είχε καθολικήν και περιληπτικήν γνώσιν πλείστων χωρών. Όθεν ουδείς άλλος ηδύνατο να παρέχη εις τους ερωτώντας περί αυτών ασφαλεστέρας πληροφορίας ή το πολυθάμιστον εκείνο κέντρον, ο τόπος διαρκούς συγκεντρώσεως ανθρώπων από πάσης της γης γωνίας.. Οι πολυπράγμονες του μαντείου ιερείς συνέλεγον επιμελώς και κατέγραφον πάσας ταύτας τας πληροφορίας, ήσαν παγκόσμιον γεωγραφικών γνώσεων ταμείον…”\n\nΟ αρχηγός στην Χιλή διατηρούσε, από παλιά το όνομα Άπο, αφού η εξουσία του προερχόταν ακριβώς από τον Απόλλωνα, αποκαλύπτει ο Λ. Κιλαπάν. Οι Αραουκάνοι, ως λακωνίζοντες, είχαν τη συνήθεια να συντέμνουν τα ονόματα· έτσι το Από-λλων γίνεται Άπο, το Προμηθεύς γίνεται Προμ, το Λυκούργος γίνεται Κούργο. κτλ. Μάλιστα το όνομα Άπο ταυτίστηκε ευρύτερα με την έννοια του “κύριος, αρχηγός, επικεφαλής” στην αραουκανική γλώσσα, πράγμα το οποίο συμφωνεί απόλυτα με την προσωνυμία “Αρχαγέτας ή Αρχηγέτης” που έφερε ο Θεός στις Ελληνικές αποικίες… Έξαλλου, ο Απόλλων εθεωρείτο κατ΄ εξοχήν ιδρυτής πόλεων και λέγεται ότι αυτός ήταν που θεμελίωσε και την πολιτεία τής Σπάρτης.\n\nΤα συνηθέστερα δε ονόματα των αποικιών ήταν επωνυμίες του θεού, όπως: Απολλωνία, Πυθόπολις, Φοίβη, Φοιβία… Στην αρχαιότητα αναφέρονται και είναι γνωστές τουλάχιστον είκοσι τέσσερις αποικίες με το όνομα Απολλωνία. Το Μαντείο των Δελφών επιτέλεσε πράγματι έναν άγνωστο “μεγαλουργόν άθλον”, κατά τα λεγόμενα του Δ. Γουδή, που όμοιό του δεν συναντάμε στην παγκόσμιο ιστορία… Βάσει ποίου μεγαλοφυούς σχεδίου διέσπειρε τις ελληνικές αποικίες ανά την Υφήλιο, σε προεπιλεγμένα νευραλγικά σημεία, δεν είμαστε σε θέση να γνωρίζουμε… Εκείνο όμως που γνωρίζουμε είναι ότι οι Αραουκάνοι “φύλαξαν” καλά τα μυστικά τους για πάνω οπό 2.000 χρόνια… Είναι σαν μια χρονοκάψουλα που άνοιξε εν καιρώ…\n\nΠαταγωνία Αριστερά της εικόνας η περιοχή των Αραουκανών\n\n5. Το Αραουκανικό Ημερολόγιο\n\nΣύμφωνα με το αραουκανικό ημερολόγιο βρισκόμαστε ήδη στο έτος 2804… Η χρονολόγηση αυτή συμπίπτει σχεδόν με το ολυμπιακό ημερολόγιο· ολυμπιακό, εφόσον λαμβάνεται ως συμβατική αρχή μέτρησης η θεωρούμενη ως πρώτη ολυμπιάδα, που έγινε το 776 π.χ., που προσεγγίζει το έτος 800 π.χ. του αραουκανικού ημερολογίου..\n\n6. Το Κράτος τους\n\nΤο κράτος που ίδρυσαν ανταποκρινόταν στα Ελληνικά πρότυπα, τόσο γεωγραφικά όσο και πολιτικά. Με τη Χιλή στο κέντρο, βόρεια είχαν τους Πικούντσες (pikun = βορράς), νότια τους Ουιλλίτσες (willi = Νότος), ενώ από την πλευρά των Άνδεων τους Πεουέλτσες (puel = Ανατολή). Αυτοί οι σύμμαχοι λαοί είχαν τους ίδιους θεούς, την ίδια γλώσσα, τους ίδιους νόμους, χρησιμοποιούσαν τα ίδια όπλα, ντύνονταν το ίδιο, αλλά είχαν δική τους ανεξάρτητη διοίκηση και μόνο σε περίπτωση πολέμου ενώνονταν κάτω από έναν κοινό αρχηγό.\n\nΟι Σπαρτιάτες άποικοι έφεραν μαζί τους τη νομοθεσία του Λυκούργου, την οποία εφάρμοσαν στις πόλεις τους. Με τον καιρό, πήρε το όνομα “Αντμαπού” (Admapu) που θα μπορούσε να αποδοθεί ως: ο “νόμος των προγόνων”, το “πάτριον ήθος”. Έφεραν τους ίδιους θεούς και διατήρησαν τις ίδιες παραδόσεις.\n\nΧαρακτηριστικά αναφέρουμε: τα μαντεία, όπου ιερουργούσε η Μάτσι (Machi =Μάντις), με καθήκοντα ιέρειας ανάλογα με αυτά της Πυθίας, το ίδιο ιερό δέντρο, τα ίδια όπλα και την ίδια εκπαίδευση όπως στην Ελλάδα, τον μύθο της Σειρήνας, και την ίδια γαμήλια τελετή που ήταν τελετή αρπαγής της νύφης, κατά το πρότυπο της Μυθολογίας… Με τον καιρό, ο πληθυσμός τους σταθεροποιήθηκε στις 360.000 ψυχές και ήταν κατανεμημένος σε εννέα κύριες πόλεις των 40.000 κατοίκων η καθεμιά.\n\nΟ τέλειος αυτός αριθμός αποσκοπούσε σε μια τέλεια οργάνωση στηριζόμενη στον ελληνικό πολιτειακό “κανόνα” -τον οποίο αναφέρει αργότερα και ο Αριστοτέλης- ότι δηλαδή, μια πόλη δεν θα πρέπει να υπερβαίνει ούτε να υπολείπεται των 40.000 κατοίκων διότι στην πρώτη περίπτωση θα είναι εκτός ελέγχου (υπερβολή), ενώ στην δεύτερη περίπτωση δεν θα είναι καν πόλη (έλλειψη). Σε μια πιο απλή γλώσσα, περισσότεροι θα προκαλούσαν έλλειψη τροφής και στέγης για τους υπόλοιπους· λιγότεροι θα ήταν ευάλωτοι σε ενδεχόμενη εξωτερική επίθεση.\n\nΟι Αραουκανοί είχαν λύσει αυτό το πρόβλημα, με τον ίδιο τρόπο που το είχαν λύσει οι Σπαρτιάτες: ασκούσαν έλεγχο γεννήσεων, εξάλειφαν τους εκ γενετής ελαττωματικούς, προκαλούσαν στείρωση με ειδικά βότανα σε ορισμένες γυναίκες που δεν έπρεπε να τεκνοποιήσουν, και είχαν θεσμοθετήσει την πολυγαμία, έτσι, η φυλή άγγιξε και υλοποίησε συστηματικά ανώτερα πρότυπα ομορφιάς, ψυχοσωματικής υγείας και ακεραιότητας, δηλαδή, ανέπτυξε στο έπακρο όλες εκείνες τις ιδιότητες που χαρακτηρίζουν τον άνθρωπο-πολεμιστή.\n\nΑραουκάνες με μουσικά τους όργανα\n\n7. Το Αριθμητικό τους Σύστημα\n\nΤο αριθμητικό σύστημα των Αραουκανών είναι αντιγραφή – μεταφορά του δεκαδικού συστήματος των Ελλήνων, αν και δεν έχουν διατηρηθεί οι ονομασίες των αριθμών, εκτός από αυτή που αποτελεί και την βάση του συστήματος: το δέκα. Τα χέρια υπαγόρευαν τον αριθμό δέκα, αφού δέκα είναι τα δάχτυλα· από εδώ προέρχεται και το όνομα του συστήματος δεκα-δικό. Στην Αραουκανική Γλώσσα το δέκα λέγεται μάρε (mare) και “μάρη” στα αρχαία ελληνικά σημαίνει χέρι. Στα ελληνικά χρησιμοποιούμε και σήμερα τη σύνθετη λέξη ευ-μάρεια (ευ+μάρη) που σημαίνει ευ-χέρεια, κυρίως οικονομική.\n\nΗ τέχνη της μέτρησης έχει τρία στάδια: στο πρώτο μετράει κανείς με αντικείμενα και οριοθετήσεις· στο δεύτερο στάδιο οι αριθμοί έχουν δικά τους ονόματα και πολύπλοκα συστήματα αρίθμησης· στο τρίτο στάδιο εμφανίζεται ένα λογικό σύστημα αρίθμησης με γραπτά σύμβολα, το οποίο χρησιμοποιούν οι πολιτισμένοι λαοί. Μέσα από τα αραουκανικά αριθμητικά είναι σημαντικό να παρατηρήσουμε την λογική που τα διέπει, για ν΄ αντιληφθούμε και τις πολιτισμικές τους βάσεις, αφού ο αριθμός ως “σοφώτατον των όντων”, κατά τον Πυθαγόρα, είναι απόδειξη πολιτισμού.\n\n8. Η Προμ-ηθεϊκή Σημειογραφία\n\nΦαντασθείτε να σας χαρίσουν ένα πολύχρωμο υφαντό… κι εσείς να στολίσετε με αυτό το σπίτι σας, χωρίς ποτέ να υποψιαστείτε ότι πιθανόν εκεί να “κρύβονται” κωδικοποιημένες γνώσεις, που ενδεχομένως θα άλλαζαν τη ζωή σας, ή τουλάχιστον τις αντιλήψεις σας για την ζωή… Κάπως έτσι έχουν το πράγματα με την υφαντική σημειογραφία των Αραουκάνων, την οποία ονομάζουν Προμ (από σύντμηση του ονόματος Προμ-ηθεύς, Prom-eteo)…\n\n“Μα βρήκα και τον αριθμό, βαθιά σοφία, και των γραμμάτων το συνταίριασα.\n\nΜητέρα των Τεχνών, της εργασίας και της μνήμης”, λέει ο Προμηθέας, μνημονεύοντας το δώρα του προς την Ανθρωπότητα.\n\nΟ αριθμητικός υπολογισμός με τα νήματα της σημειογραφίας Προμ γίνεται ως εξής:\n\n• Οι μονάδες αντιπροσωπεύονται από αντίστοιχους κόμπους πάνω σε κόκκινο νήμα.\n\n• Οι δεκάδες πάνω σε κίτρινο νήμα.\n\n• Οι εκατοντάδες πάνω σε γαλάζιο νήμα.\n\n• Οι χιλιάδες πάνω σε πράσινο νήμα.\n\n• Τα εκατομμύρια πάνω σε μαύρο νήμα.\n\nΚάθε νήμα είχε δέκα διαιρέσεις και ο αριθμός έπρεπε να τοποθετηθεί στην αλλαγή του υφαδιού, αφού κάθε νήμα διαιρείτο σε δέκα ίσα τμήματα μέσω άλλων εναλλακτικών νημάτων (εκτός των πέντε βασικών). Για παράδειγμα, στην δεύτερη μάχη των Αραουκάνων κατά των Ίνκας, συγκρούσθηκαν 250.000 εισβολείς με 30.000 Αραουκανούς πολεμιστές (κόνας) Ο πρώτος αριθμός καταγράφεται ως εξής: (βλ.σχήμα).\n\nΠρέπει να διευκρινίσουμε ότι η σημειογραφία αυτή “διαβάζεται” από τα δεξιά προς το αριστερά. Αριστερόστροφες γραφές (γραφές “επί τα λαιά” ) έχουν βρεθεί και στην Σπάρτη. Αν ο αριθμός ήταν στρογγυλός, για παράδειγμα 4.000. τότε κόμπος γινόταν στο ύψος του τέσσερα πάνω στο πράσινο νήμα. Αν ο αριθμός ήταν μεγαλύτερος, για παράδειγμα 9.000.000, τότε ο κόμπος γινόταν στο ύψος του εννιά στο μαύρο νήμα, Όταν οι χιλιάδες ή τα εκατομμύρια ήταν πάνω από δέκα, σημειωνόταν η ποσότητα πάνω στο νήμα των δεκάδων ή εκατοντάδων και η χιλιάδα ή το εκατομμύριο υποδεικνυόταν μέσω κόμπου πάνω στο αντίστοιχο νήμα. Μετά ο αριθμός διαβαζόταν αρχίζοντας από την μεγαλύτερη ποσότητα.\n\n9. Η Αραουκανική Γλώσσα\n\nΣύμφωνα με τα όσα παραδόθηκαν στον Λόνκο Κιλαπάν από τον δάσκαλο και προκάτοχό του Επεουτουβε Κανίο, όταν οι Έλληνες άποικοι έφτασαν από την Δύση, βρέθηκαν μπροστά στο δίλημμα να προσπαθήσουν να διδάξουν την γλώσσα τους στους ιθαγενείς με τους οποίους ήρθαν σε επιμιξία ή να μάθουν οι ίδιοι την ομιλούμενη γλώσσα εκείνης της χώρας, την μάπου-ντούγκου (mapudugu), έκλιναν κυρίως προς την δεύτερη επιλογή, αλλά εφαρμόζοντας τους γραμματικούς κανόνες της δικής τους γλώσσας. Ταυτόχρονα δίδαξαν στους ντόπιους τις βασικές λέξεις της γλώσσας τους όπως Ζευς ή Ζαν (Ζεν), Γαία (Γούε) κτλ.\n\nΕπίσης, πολλά τοπωνυμία που διατηρούνται ακόμη και σήμερα σε βουνά, ποταμιά, νησιά, χωριά και περιοχές της Χιλής, είναι ελληνικής προέλευσης, όπως Άνδεις (=αυτές που ευχαριστούν, που τέρπουν, από το ρήμα ανδάνω). Αιμόν (=αίμων, αιματώδης). Κορίκο (=Κώρυκος), Κίδο (=Κύδος), Ακουίλεο (= Αχιλλεύς) κ.α.\n\nΗ Αραουκανική Γλώσσα διαθέτει τόσο πλούσιο λεξιλόγιο που υπερβαίνει πολλές από τις λεγόμενες Σύγχρονες Γλώσσες. Βασιζόμενος σε μια αρχική εκτίμηση και τονίζοντας το γεγονός ότι η Αραουκανική δεν ήταν γραπτή γλώσσα ο Λόνκο Κιλαπάν βεβαιώνει ότι ένα 20% τουλάχιστον του λεξιλογίου που διατηρείται ακόμα και σήμερα εν χρήσει είναι ελληνικά.\n\nΟρισμένες λέξεις διατηρούνται αυτούσιες και άλλες έχουν παραφθαρεί με την πάροδο τόσων χρόνων και πολλές ακολουθώντας τον γραμματικό κανόνα της συναίρεσης, ο οποίος υπάρχει και στις δύο γλώσσες έχουν συντμηθεί και δεν είναι εύκολα αναγνωρίσιμες.\n\nΌταν αναφέρονται στη γη ως τόπο, χώμα, χρησιμοποιούν την λέξη μάπου (mapu), όταν όμως αναφέρονται στην Γη αυτή καθαυτή, ως γήινη σφαίρα, ως θηλυκή ζώσα οντότητα, χρησιμοποιούν λέξη Γούε (Gue) δηλαδή Γαία. Χαρακτηριστική είναι η σχέση των Αραουκανών με το φως, αφού σύμφωνα με αυτό “ζουν, κινούνται και υπάρχουν”. Σε όλες τις σύγχρονες “πολιτισμένες” γλώσσες χρησιμοποιείται συνήθως η ίδια λέξη για να δηλωθούν περιφραστικά τα διάφορα “είδη” φωτός.\n\nΣτα Αραουκανικά, όμως, το κάθε φως δηλώνεται με το δικό του ξεχωριστό όνομα· έτσι οι Αραουκανοί λένε:\n\n• το φως γενικά πελόν (pelon)\n\n• το φως της αυγής ελλαμπούν (ellabun)\n\n• το φως της εσπέρας γιαντού (guiantu)\n\n• το φως του ήλιου αϊπίν (aipin)\n\n• το φως της σελήνης άλε (ale)\n\n• το φως των άστρων αϊρκούν (airkun), κ.λ.π.\n\nΕίναι πραγματικά εκπληκτική αυτή η ποικιλία, τη στιγμή που δεν χρησιμοποιείται η ίδια ρίζα για να δηλώσει τα διάφορα είδη φωτός. Στα Ελληνικά υπάρχει κάτι αντίστοιχο, οφείλουμε να παρατηρήσουμε όμως ότι οι λέξεις είναι σύνθετες, τουλάχιστον αυτές που είναι γνωστές και χρησιμοποιούνται σήμερα, έτσι:\n\n• το φως της αυγής το λέμε λυκαυγές\n\n• τα φως της εσπέρας λυκόφως και μούχρωμα\n\n•το φως του Ηλίου με μια λέξη ηλιόφως\n\n•το φως της Σελήνης σεληνόφως και φεγγαρόφωτο, κτλ.\n\nΟι Αραουκανοί έχουν διαφορετικές λέξεις για να δηλώσουν το κύμα της θάλασσας και το κύμα του ποταμού, τα καρποφόρα και τα μη καρποφόρα δέντρα· έχουν όνομα για κάθε μετάλλευμα, για κάθε άστρο, για την ψυχή και το πνεύμα· έχουν λέξεις για αφηρημένες έννοιες όπως κιγνέουεν που σημαίνει ενότης κτλ.\n\nGne-chen (Γνε-τσεν) είναι ο Δημιουργός στα Αραουκανικά, “ο Γενέ-τωρ του κόσμου” Από το πρώτο συνθετικό της λέξης δηλώνεται ξεκάθαρα η ελληνική προέλευση του ονόματος.\n\n10. Πώς η Αραουκανική Φυλή διατήρησε την γνώση της Ελληνικής Καταγωγής της;\n\nΣ’ αυτό το πραγματικά “καυτό” για μας ερώτημα, ο Δον Λόνκο Κιλαπάν, Επεουτούβε της Αραουκανικής Φυλής, μας απαντά (σε μια επιστολή του το Φθινόπωρο του 1995) με έναν αφοπλιστικό τρόπο, που αξίζει να προβληματίσει τους Έλληνες της Μητροπολιτικής Ελλάδος. Μεταφέρουμε αυτούσια την απάντησή του, μαζί με τις απαντήσεις και άλλων σημαντικών ερωτημάτων που είχα και πιθανόν θα έχετε κι εσείς:\n\n– Πώς διατηρόταν η γνώση της ελληνικής καταγωγής μέσα στην Αραουκανική Φυλή;\n\nΗ επιστήμη και η ιστορία σε όλες τις φυλές βρισκόταν στα χέρια των ανώτερων τάξεων: κυβερνήτες, στρατιωτικοί και ιερείς, με την πάροδο του χρόνου υπέκυπταν στον λαό και μαζί με αυτούς εξαφανιζόταν η Επιστήμη και η Ιστορία τους, όπως είναι η περίπτωση των Μάγιας, Ίνκας, Αιγυπτίων, κλπ. Αυτό δεν θα μπορούσε να συμβεί ποτέ στην Αραουκάνικη Φυλή, η οποία καθώς είχε προβλέψει κάτι τέτοιο, είχε πάντοτε τρεις Ιστορικούς που δεν έπρεπε να γνωρίζονται μεταξύ τους. Καθένας από αυτούς όφειλε να έχει μια Ομάδα, αποτελούμενη από όλες τις ηλικίες, και από αυτή την ομάδα έβγαινε ο διάδοχος Ιστορικός.\n\nΣτην δική μου περίπτωση έχω 25 άτομα, διασκορπισμένα από τον βορρά μέχρι το νότο της χώρας, τους οποίους κανείς άλλος δεν γνωρίζει, οι δε ηλικίες τους είναι από 6 μέχρι 72 ετών. Όλοι τους έχουν παραψυχολογικές ικανότητες (αυτό το απαιτεί ο Νόμος), εξαιρετική μνήμη, ανεπτυγμένη κρίση και υπευθυνότητα στην αντιμετώπιση κάθε δοκιμασίας. Κανείς δεν μπορεί να αφηγηθεί με ακρίβεια ένα ιστορικό γεγονός” θα προσθέσει ενδεχομένως δικά του πράγματα και θα ξεχάσει άλλα’ μπορεί μόνο να αφηγηθεί ένα γεγονός που αφορά έναν δικό του πρόγονο αλλά και τούτο όχι δημόσια εδώ πρέπει να φωνάξουν τον Ιστορικό.\n\n– Πριν από την δημοσίευση του βιβλίου σας (το 1974), υπάρχουν ίσως άλλες δημοσιεύσεις ή σχετικές ανακοινώσεις;\n\nΌχι, διότι η δημοσιοποίηση μέρους της Ιστορίας μας και η παράδοση στρατιωτικών μυστικών στον Χιλιανό Στρατό αποφασίστηκε στο Συμβούλιο των Γερόντων το έτος 1972. Υπάρχουν μόνο δικές μου δημοσιεύσεις σε εφημερίδες ή περιοδικά, διότι κανείς δεν μπορεί να γράψει για την Ιστορία, όπως εξήγησα προηγουμένως.\n\n-Ποια είναι η σημερινή κατάσταση των Αραουκανών στην Χιλή; Έχουν συνείδηση της Ελληνικής Καταγωγής τους;\n\nΣτις απογευματινές συζητήσεις πάντοτε υπενθυμίζεται η καταγωγή της Φυλής και καλείται ν’ ακουσθεί ο Ιστορικός, αν η συνάντηση είναι πιο σημαντική. Είμαστε διασκορπισμένοι σε όλη την Χιλή, στα Πανεπιστήμια, στο Στρατό Ξηράς, στο Ναυτικό, στην Αεροπορία, κλπ. Το να μέναμε όλοι στη γη μας θα είχαμε φθορά μετά από κάθε γενιά και θα είμασταν τώρα στην ίδια θέση με αυτή των Μαπούτσες, που δεν έκαναν ό,τι κάναμε εμείς, γι’ αυτό και έμειναν ελάχιστοι στους κάμπους.\n\n– Διατηρείται η Αραουκανική Γλώσσα και γραφή; Υπάρχει εκμάθηση της Αραουκανικής Γλώσσας στα σχολεία της Χιλής;\n\nΗ γλώσσα διατηρείται καθώς και η γραφή με τρίγωνα, που είναι ίδια στη μορφή με την γραφή των αριθμών. Πριν από πέντε χρόνια διηύθυνα ένα σεμινάριο για δασκάλους της Αραουκανικής Γλώσσας και σήμερα στο Τεμούκο έχει εισαχθεί πειραματικά στα Δημοτικά Σχολεία.\n\n– Πότε ιδρύθηκε και ποιοι είναι οι σκοποί της Αραουκανικής Συνομοσπονδίας;\n\nΗ Αραουκανική Συνομοσπονδία υπάρχει από πάντα, μόνο το όνομα έχει προσαρμοστεί στην σημερινή εποχή. Οι σκοποί της είναι μια μέρα οι Χιλιανοί να ζήσουν όπως εμείς, να υιοθετήσουν τον δικό μας Νόμο και να ελέγξουν την γεννητικότητα, διότι ο υπερπληθυσμός είναι η αιτία όλων των πολέμων στον κόσμο…\n\n– Υπάρχουν Αραουκανοί στην Αργεντινή; Πότε καθιερώθηκε για πρώτη φορά και τί σημαίνει η λέξη Αράουκο;\n\nΔεν υπάρχουν Αραουκανοί στην Αργεντινή” εκεί κατοίκησε η Φυλή Μαπούτσε η οποία πέρασε στη Χιλή τον περασμένον αιώνα προσπαθώντας ν’ αποφύγουν τις διώξεις, που έγιναν κυρίως επί κυβερνήσεως του Στρατηγού Ρόκα. Με τους Αργεντινούς έχουμε εν γένει επαφές. Εγώ έγραψα στην εφημερίδα Κούγιο της Μεντόσα: “Η Οροσειρά των Άνδεων δεν είναι το φράγμα που διαχωρίζει αλλά η σπονδυλική στήλη που ενώνει την Χιλή και την Αργεντινή”. Η λέξη arauco (Αράουκο) προέρχεται από την ομώνυμη περιοχή Rauco (Ράουκο) νότια του ποταμού Βίο-Βίο απ’ όπου αρχίζει η Αραουκανία. Τους κατοίκους αυτής της περιοχής οι Ισπανοί τους ονόμαζαν Ραουκάνους και ο ποιητής Ερθίγια διέδωσε την ονομασία Α-ραουκάνοι / Α-ραουκανοί. Η λέξη Ράουκο προέρχεται από το ρήμα Ράουν= Ρέειν μετά βοής και το ουσιαστικό Κο == Ύδωρ, Νερό- επομένως Ράουκο (και Αράουκο) σημαίνει τόπος όπου ηχεί το βουητό των υδάτων.\n\nΗ παλαιότερη γνωστή επίσημη αναπαράσταση Αραουκάνων έτος 1648-Συλλογή: Εθνική Βιβλιοθήκη της Χιλής MC id: MC0000569 ΒΝ id: 73004\n\n– Λέτε ότι δεν υπάρχουν ίχνη ελληνικής παρουσίας σε όλη την Αμερική, εκτός από την Χιλή… Πώς το δικαιολογείτε αυτό;\n\nΕκείνο που εγώ βεβαιώνω είναι ότι από την Χιλή και προς την Δύση υπάρχουν παντού ελληνικές και αραουκανικές λέξεις, ενώ από την Χιλή προς την Ανατολή: Αργεντινή και Βραζιλία δεν υπάρχουν, ή τουλάχιστον δεν υπάρχουν στους χάρτες…\n\n– Ο ποιητής Πάμπλο Νερούδα είναι Αραουκανός;\n\nΝαι. Γεννήθηκε στα όρια του αρχαίου κράτους των Αραουκάνων (Γιεκμόντσε), μεταξύ των ποταμών Μάουλε και Βίο-Βίο. Ο Νερούδα είχε συνείδηση της καταγωγής του γι’ αυτό κάνει αναφορά στους ήρωες της Αραουκανίας και έγραψε στο “Κάντο Χενεράλ” αυτό που και εσείς αναφέρετε: “…οι Αραουκανοί προγονοί μου” και “Το ελληνικό αίμα κατεβαίνει μέχρι τις θάλασσες της Χιλής…”\n\nΑραουκάνες με την δική τους ενδυμασία\n\nΤα αρχαία ελληνικά κύρια ονόματα της φυλής των Αραουκανών της Χιλής\n\nΗ παρακάτω εισήγηση έγινε από τον Δρ Στ. Δωρικό (Βούλη) στο Συμπόσιο των Φίλων των Α.Ε.Ο, στις 16/10/2000. – Σ. Δωρικός Βούλης (Dr. Ing.) – Κ. Χατζηγιαννάκης (Dr. Μηχ.)\n\nΗ πρώτη απόπειρα ενασχόλησης με την μελέτη της γλώσσας των Θεών του Ηλίου, των Ίνκα (1), που πίστευαν και περίμεναν τους λευκούς θεούς τους, που παρασύρθηκαν να δεχθούν τους καταστροφικούς και απολίτιστους ΄΄ εκπολιτιστές ΄΄ τους, τους Ισπανούς του Πιζάρο, ως επιστρέφοντες προγόνους και προπάτορες και θεούς, μας απεκάλυψε ελληνικές ρίζες και δομές στην Αμερικανική Ήπειρο από την πανάρχαια εποχή με διαλεκτικά δωρικά και αιολικά στοιχεία της γλώσσας τους*.\n\nΗ περιοχή των Αραουκανών στην Χιλή\n\nΑλλά και η προσέγγιση της γλώσσας των Αραουκανών ενός άλλου λαού της Ν. Αμερικής, αποκαλύπτει μια άλλη , πολλαπλά δημιουργική ελληνική εστία στην Νότια Αμερική, σε χώρα αντίπαλο πόλο της αυτοκρατορίας των Ίνκα , που πολέμησε τους Ισπανούς εισβολείς και θαυμάστηκε (2) απ’ αυτούς, αποδεικνύοντας την Σπαρτιατική καταγωγή της.\n\nΚαι εξυμνήθηκε στο σχετικό έπος « Araucania» από τους Ισπανούς ποιητές. Αραουκανοί, Μαπούτσε, Βελίτσε. Λέξεις που μοιάζουν εξωτικές, που σε πρώτη θέαση δεν μας ξεδιπλώνουν το θαυμαστό περιεχόμενό τους, ειδικά σε μας τους Έλληνες. Και όμως , αν εντρυφήσουμε στα λεξικά και στις συνήθειες των λαών αυτών, έρχονται στο φως πολλά στοιχεία, που παραπέμπουν σε πολύ οικίες και γνωστές μας εικόνες, έθιμα και στοιχεία .\n\nΣχέδια από τους Αραουκάνους\n\nΚαι πάνω απ’ όλα, προκαλεί τον μελετητή η ομοιότητα των τοπωνυμίων, των ονομάτων, των γλωσσών γενικότερα. Το δωρικό ιδίωμα, που εντοπίζεται στη βάση των ριζών των λέξεων επιβεβαιώνει τις ιστορικές μαρτυρίες, και μάλιστα όσες προέρχονται από επίσημα μέλη των φυλών αυτών .(3)\n\nΠολεμική Στάση\n\nΟι γλωσσικές αποδείξεις επικεντρώνονται στην φυσιολογία και τα σωματικά χαρακτηριστικά των μελών της φυλής, στις συνήθειες, στις θρησκευτικές δοξασίες, στις ιστορικές αναλογίες και μαρτυρίες για την οδό που διανύθηκε μέχρι την άφιξη των πρώτων εποίκων Αραουκανών στη Χιλή, που έχει και αυτή να αποκαλύψει πολλά, για πιθανές ενδιάμεσες αποικίες των Ελλήνων στον Ειρηνικό Ωκεανό ή ελληνικές εστίες που χρειάζεται να ερευνηθούν**. Και ίσως αποκαλυφθούν ερμηνείες συμπεριφορών ή εθίμων των γενικώς και αδιακρίτως σήμερα αποκαλουμένων ιθαγενών με ελληνοκεντρική θεώρηση.\n\nΧΛΑΜΥΔΟΦΟΡΕΣ ΑΡΑΟΥΚΑΝΕΣ\n\nΣε κάθε περίπτωση αφετηρία αυτής της περιπλάνησης, τόσο γοητευτικής και , ελπίζουμε, πλούσιας σ’ενδείξεις και σκέψεις, μπορεί να αποτελέσουν τα καθαρά ελληνικά ή ελληνόμορφα τοπωνύμια ή ονομασίες περιοχών, όπως η πόλη Ούε ( Hue = Gue Γαία ) το Λάος και η ονομασία των νησιών Γαλα – πάγος (Λευκός Βράχος ). Εν προκειμένω ο περιγραφές των αρχαίων , ως του Στράβωνος και του Πτολεμαίου, είναι πολύτιμη πηγή πληροφοριών για τα ταξίδια των Αρχαίων Ελλήνων στις περιοχές αυτές, που αφ’ εαυτών αποδεικνύουν ότι τους ήσαν γνωστές και επιβεβαιώνουν κι αυτές τα διάβα των Ελλήνων, που πολύ πιθανόν κατέληξε από την θαλάσσια αυτή οδό στην Χιλή, όπου εγκαταστάθηκαν και αναπτύχθηκαν οι Αραουκανοί και που σήμερα ομολογούν και μελετούν τη καταγωγή τους και προβάλουν και αναπτύσσουν την γλώσσα τους και σε πανεπιστημιακά ιδρύματα.\n\nΑραουκάνοι και δεξιά άλλοι ιθαγενείς\n\nΑλλά ως τα πλέον σημαντικά όμως αντικείμενα της έρευνας αποδεικνύονται τα ονόματα των Αραουκανών .\n\nΚαι αυτά είναι αμιγώς ελληνικά. Ο κατάλογος ονομάτων που ακολουθεί, αντιστοιχίζει τα αραουκανικά ονόματα με τα αρχαιοελληνικά τους αρχέτυπα και αποτελείται από ονόματα προσωπικοτήτων .\n\nAlkaman = Αλκαμένης\n\nAllavilu = Αλλόφιλος\n\nAlkapan = Αλκιφάνης\n\nAndakolo = Αντίχορος\n\nAntihuenu = Αντίγονος\n\nAntivilu = Αντίφιλος ( παρατηρούμε την τροπή του φ σε β, όπως στην Μακεδονική διάλεκτο )\n\nAntipulli = Αντίπυλος\n\nAntimanki = Αντίμαχος\n\nAntigaki = Αντίοχος\n\nAntriti = Ανδρίτη ( αμαζόνα, ανδρογυναίκα)\n\nAntilaf = Αντίλοχος\n\nAntipan = Αντιφάνης\n\nGlauka = Γλαύκη ( από το γλαυκός )\n\nIle = Ύλας, όνομα γνωστού Αργοναύτη\n\nKare = Χάρις\n\nKirio = Κύριος\n\nTome = Τομεύς\n\nKrea = Κρέουσα\n\nKrinno = Κρίνος ή Κρίνων\n\nNapo = Νάπος ( από το νάπη =δάση, κοιλάδα, Αγ. Νάπα )\n\nPono = Πόνος ( από το πόνος = κόπος, έργον, μάχη )\n\nTropa = Τρόφος ( από το τροφός )\n\nKarelao = Χαρίλαος\n\nEpinapi = Επίνεφος ή Επίναπος ( νάπη = κοιλάδα, δάσος )\n\nKallopillan = Καλλιφίλων\n\nKallopan = Καλλιφάνης\n\nKallotane = Καλλιθάνης\n\nKallomalin = Καλλίμελος\n\nKallolanke = Καλλιλάμπης (π κ )\n\nKallolalangue = Καλλίλογος\n\nKarenaipai = Χαρίνιππος\n\nKarellanga = Χαρίλαμπος\n\nKedoman = Κηδομένης ( κήδος = μέριμνα, φροντίς )\n\nKalemante = Καλλιμάντης\n\nKelentara = Καλλιδωρος\n\nKaupolikan = Γεωπολυγένης\n\nKanio = Γεννίων ( = γενάρχης )\n\n*Huenchulao = (Α)huenchulao = Αγησίλαος\n\nLientur = Λεόντωρ, Λέανδρος\n\nLemo- Lemo = Πτόλεμος ή Πτολεμαίος\n\nLautaro = Λαόδωρος\n\nLonko = Λόγγος\n\nNekuleo = Νικόλαος ( όνομα Σπαρτιατικό)\n\nManiqueo = Μενοικεύς\n\nMauropande = Μαυροπένθης\n\nMelitaun = Μελιταίος\n\nMelivilu = Μελίφιλος\n\nAntupillan = Ανθοφίλων\n\nPoepan = Ποοφάνης\n\nAliman = Αλιμένης\n\nElikura = Ελίκωρος\n\nLeokano = Λεωγένης\n\nLeokato = Λεωκράτης\n\nLeochengo = Λεωσθένης\n\nNakto = Νυκτώ\n\nGualema = Γαιο(πτό)λεμος\n\nLeokan = Λεωγένης\n\nLemo\n\nκατά την έρευνα των ονομάτων έχουν επισημανθεί οι εξής καταλήξεις σε αντιστοιχία :\n\n-kan = -γένης, -man = -μένης, -vilu = -φίλος, -katum = -κράτης, -pan = -φάνης, -an = -άνης, – huenu = -γονος,\n\n–\n\n-puli = -πυλος, -gav = -γαίος, -gaki = -οχος, -manki = -μαχος,\n\n-laf = -λοχος, -gueo = -κευς, -ande = -άνθης, – taro = -δωρος\n\n– ante = αντης, -pai = -ίππος, – polikan = – πολυγένης.\n\nΣτην γλώσσα των Αραουκανών είναι συχνή η αποκοπή ολόκληρων συλλαβών χάριν συντομίας. Το φαινόμενο αυτό θα το συναντήσουμε και σε άλλα ονόματα.\n\nΟ δικέφαλος σε σημαία τους\n\nΑραουκάνες με την δική τους ενδυμασία\n\nΤα τοτέμ τους δεν έχουν φτερά όπως των ινδιάνων στην Αμερικάνικη Ήπειρο και είναι μονοπρόσωπα και όχι πολυπρόσωπα όπως των Αζτέκων και των Μάγιας\n\nΣφυρίχτρα που χρησιμοποιείται σε εορτές τελετές και άλλες εκφάνσεις της ζωής τους είναι με ένα στοιχείο σκέλος αντίθετα από τις περισσότερες των άλλων ιθαγενών της Ν.Αμερικής\n\nΚείμενο και φωτογραφίες:\n\nΓιώργος Λαθύρης – Εταιρεία Ηλιοδρόμιον, Αθήνα, Ελλάς.\n\nΕΠΙΚΟΥΡΕΙΑ ΦΩΤ ΑΡΧΕΙΟ ΑΡΧΑΙΟΓΝΩΜΩΝ\n\nΠΡΩΤΗ ΑΝΑΡΤΗΣΗ. ΕΛΛΗΝΩΝ ΔΙΚΤΥΟ 2009\n\nΣτο βιβλίο αυτό ο Λόνκο Κιλαπάν (1903 – 2003), επίσημος ιστορικός της Αραουκάνικης Φυλής, ισχυρίζεται και αποδεικνύει με πλήθος στοιχεία, ότι οι Αραουκάνοι είναι απόγονοι αρχαίων Ελλήνων και συγκεκριμένα Σπαρτιατών, που οδηγήθηκαν στη Χιλή περί το 600 π.Χ. και ίδρυσαν εκεί δική τους αποικία. Όπως μας λέει ο ίδιος, η γνώση αυτή μεταδιδόταν μυστικά από τον έναν Επεουτούβε (=επίσημο ιστορικό των Αραουκάνων) στον άλλο για πάνω από δύο χιλιάδες χρόνια.\n\nΗ μυστηριώδης αυτή φυλή της Νότιας Αμερικής, που αριθμεί περί τις 400.000 ψυχές, έχει προκαλέσει τον παγκόσμιο θαυμασμό για τις αρετές της και ιδίως για την ακατάβλητη μαχητικότητά της μέσα στην πρόσφατη ιστορία, αφού αντιστάθηκε με επιτυχία επί 300 χρόνια και ποτέ δεν κατακτήθηκε από τους Ισπανούς, ούτε με τα όπλα ούτε μέσω της θρησκείας.\n\nΤο βιβλίο γράφτηκε στην ισπανική γλώσσα, που είναι η επίσημη γλώσσα της Χιλής, με τίτλο «El Origen Griego de los Araucano|» («Η ελληνική καταγωγή των Αραουκάνων») και εκδόθηκε το 1974 από τις Πανεπιστημιακές Εκδόσεις του Σαντιάγο. Το βιβλίο αυτό είχαμε την εκδόθηκε για πρώτη φορά στην ελληνική γλώσσα το 1997, σε επιμελημένη μετάφραση του δικηγόρου, συγγραφέα και μεταφραστή Γιώργου Λαθύρη. Το βιβλίο είναι γραμμένο με τον λακωνικό τρόπο που συνήθιζαν να εκφράζονται οι αρχαίοι Σπαρτιάτες· έτσι, πίσω από τις γραμμές υπάρχει ένα «δεύτερο» και ένα «τρίτο βιβλίο», που ανευρίσκεται σε μια δεύτερη και τρίτη ανάγνωση.\n\nΈνας λαός όμορφος και γενναίος, με πάθος για την ελευθερία, σε μια κοινωνία που λειτουργεί με τους μυστικούς νόμους του Λυκούργου… είναι ένα συγκλονιστικό θέμα που δεν μπορεί να αφήσει αδιάφορο κανέναν Έλληνα, αλλά και κανέναν απροκατάληπτο ερευνητή της αλήθειας! Εξάλλου, όπως αποδεικνύεται και από την πρόσφατη Ιστορία, Ελλάδα και Χιλή συνδέονται περιέργως με μια «ανεξήγητη» συμπάθεια… Ο γνωστός νομπελίστας ποιητής Πάμπλο Νερούντα ήταν Αραουκάνος, και στο έργο του «Κάντο Χενεράλ», που μελοποίησε ο Μίκης Θεοδωράκης, κάνει υπαινικτικές αλλά σαφείς αναφορές για το θέμα αυτό….Είναι καιρός μέσα από το βιβλίο αυτό να μάθουμε την αλήθεια, μια αλήθεια που μπορεί να λειτουργήσει πάνω μας σαν ένα «σοκ ιστορικής μνήμης», μια αλήθεια που μας αφορά όλους!\n\nΗ ΕΛΛΗΝΙΚΗ ΚΑΤΑΓΩΓΗ ΤΩΝ ΑΡΑΟΥΚΑΝΩΝ ΤΗΣ ΧΙΛΗΣ\n\nMaria Dimitriou\n\nΠηγή: mwsaiko",
    "Συνάντηση Αγοραστού με πολιτιστικούς συλλόγους από Χιλή και Πολωνία": "Τον Περιφερειάρχη Θεσσαλίας Κώστα Αγοραστό επισκέφτηκαν χορευτικές ομάδες από την Πολωνία ( Skowroski) και την Χιλή ( Conjunto Continental Tonariki) που συμμετέχουν στην 5η Χορευτική Συνάντηση Πολιτισμών που διοργανώνουν οι Πολιτιστικοί Σύλλογοι Χάλκης, Πυργετού, Συκουρίου με τη στήριξη της Περιφέρειας Θεσσαλίας και σε συνεργασία με τους Δήμους Λαρισαίων, Κιλελέρ και Τεμπών.\n\nΟ κ. Αγοραστός ευχαρίστησε τους εκπροσώπους των συγκροτημάτων που παίρνουν μέρος στις φετινές εκδηλώσεις και αντάλλαξε αναμνηστικά δώρα.\n\n«Ο πολιτισμός μας φέρνει όλους κοντά. Η Λάρισα φιλοξενεί για μια εβδομάδα ένα μοναδικό χορευτικό υπερθέαμα με αποστολές από την Κύπρο, την Αργεντινή, την Πολωνία και την Χιλή. Συγχαρητήρια σε όλους του συντελεστές αυτής της μεγάλης διοργάνωσης που δίνει στον κόσμο τη δυνατότητα να έρθει σε επαφή και να γνωρίσει μουσικές και χορευτικές παραδόσεις άλλων χωρών.\n\nΑπέναντι στο «σκοτάδι» της δύσκολης εποχής που ζούμε, οι εκδηλώσεις αυτές αποτελούν το φως μέσα από το οποίο πηγάζουν οι μεγάλες πανανθρώπινες αξίες που πρέπει να επικρατήσουν: ο ανθρωπισμός, η αλληλεγγύη, η αδελφοσύνη.\n\nΣυγχαρητήρια στα νέα παιδιά που ασχολούνται με τον πολιτισμό, γιατί μας δίνουν οξυγόνο ζωής, ανάσα ελπίδας και τη δύναμη να συνεχίσουμε να προσφέρουμε» δήλωσε ο Περιφερειάρχης Θεσσαλίας Κώστας Αγοραστός.",
    "Με μεγάλη επιτυχία διοργανώθηκε το 7ο International Action Art Fair": "Με μεγάλη επιτυχία διοργανώθηκε το 7ο International Action Art Fair στην πόλη της Αθήνας, στην Ελλάδα, 16-21/9/2022, από τον διεθνή οργανισμό International Action Art, με την υποστήριξη του Ομίλου για την UNESCO Πειραιώς και Νήσων.\n\nΣτην έβδομη κατά σειρά εικαστική αυτή συνάντηση συμμετείχαν σημαντικοί καλλιτέχνες από Ελλάδα, Κύπρο, Κατάρ, Ιράν, Μπαχρέιν, Κουβέιτ, Μπαγκλαντές, Μαλαισία, Γεωργία, Ουκρανία, Γερμανία, Ρουμανία, Ινδία, Αίγυπτο, Αρμενία, Καναδά, Χιλή, Παραγουάη, Κούβα, Γαλλία, Εσθονία, Λετονία, Νορβηγία, Σουηδία, Κιργιστάν, Ουζμπεκιστάν, Τυνησία, Μεξικό, Καμερούν, Λιβύη και Βουλγαρία με σκοπό τον διάλογο μεταξύ καλλιτεχνών από διαφορετικές χώρες του κόσμου και την προβολή της χώρας μας και των ανθρώπων των τεχνών σε χώρες του εξωτερικού.\n\nΚαθημερινά το πρόγραμμα περιελάμβανε workshops, masterclasses από τους εικαστικούς κα Χαρά Κροκίδη και κο Κωνσταντίνο Φάη, ενώ πραγματοποιήθηκε έκθεση των έργων τους στο νέο κέντρο πολιτισμού και εκπαίδευσης «Μαριάννα Β. Βαρδινογιάννη», του Ομίλου για την UNESCO Πειραιώς και Νήσων. Παράλληλα, πραγματοποιήθηκαν περιηγήσεις σε σημαντικά μνημεία και οι καλλιτέχνες επισκέφθηκαν τον Ιερό Βράχο και το Μουσείο της Ακρόπολης, την Πλάκα, το Μοναστηράκι, το Σύνταγμα, τον Εθνικό κήπο και διάφορα άλλα μέρη του ιστορικού κέντρου των Αθηνών και του Πειραιά, από όπου πολλοί εμπνεύστηκαν στα έργα τους.\n\nΣτο επίσημο καλωσόρισμα των εικαστικών ο Πολιτιστικός Σύλλογος Γυναικών Λιβαδειάς παρουσίασε ένα πλούσιο παραδοσιακό χορευτικό πρόγραμμα, ενώ την επίσημη έναρξη έκανε με χαιρετισμό του ο Πρόεδρος του Ομίλου για την UNESCO Πειραιώς και Νήσων και Γενικός Πρόεδρος του International Action Art, Ιωάννης Μαρωνίτης βάζοντας στο επίκεντρο τον διάλογο των πολιτισμών των λαών και τονίζοντας πως ο Πολιτισμός ενώνει. Στην τελετή λήξης συμμετείχε παρουσιάζοντας χορούς από την Ήπειρο ο Πανηπειρωτικός Σύνδεσμος Ελευσίνας. Το παρών έδωσαν εξέχοντα πρόσωπα του πολιτικού και πολιτιστικού χώρου. Τα masterclasses πραγματοποιήθηκαν\n\nΟι καλλιτέχνες που συμμετέχουν στα International Action Art Fairs συνεργάζονται σε διαφορετικά μέρη και διαφορετικές γλώσσες. Οι καλλιτέχνες από όλο τον κόσμο εκφράζουν μέσα από τις δημιουργίες τους τον πολιτισμό τους, την εθνική τους ταυτότητα, την προσωπική τους εμπειρία, τις τοπικές τους επιρροές, τα ήθη και τα έθιμά τους. Μέσα από τις καλλιτεχνικές αυτές δραστηριότητες προσπαθούμε επίσης να χτίσουμε στο μυαλό των ανθρώπων μια κουλτούρα ειρήνης και μη βίας, σύμφωνα με τους στόχους βιώσιμης ανάπτυξης του ΟΗΕ.\n\nΑκολουθήστε το στο Google News και μάθετε πρώτοι όλες τις ειδήσεις.",
    "Μουντιάλ 2022: «Καίει» το Εκουαδόρ και δικαιώνει τη Χιλή το πιστοποιητικό του Καστίγιο που διέρρευσε η «Mail»": "Σοβαρεύει ο κίνδυνος αποκλεισμού του Εκουαδόρ από το Παγκόσμιο Κύπελλο, μετά την αποκάλυψη του γνήσιου πιστοποιητικού του Μπάιρον Καστίγιο από τη «Daily Mail», το οποίο δικαιώνει τη Χιλή που ισχυρίζεται πως ο παίκτης γεννήθηκε στην Κολομβία. Στις 15/9 η εκδίκαση της προσφυγής.\n\nΑβέβαιο εξακολουθεί να παραμένει το ποια ομάδα θα αντιμετωπίσει το Κατάρ στην πρεμιέρα του Μουντιάλ 2022, κάτι περισσότερο από δύο μήνες πριν τη σέντρα. Κι αυτό διότι το Εκουαδόρ μόνο σίγουρη δεν έχει την παρουσία του στο επερχόμενο τουρνουά, παρά την αρχική δικαίωση στην καταγγελία που έκανε η ομοσπονδία της Χιλής για πλαστό διαβατήριο και πιστοποιητικό γέννησης του διεθνούς μπακ, Μπάιρον Καστίγιο.\n\nΤρεις ημέρες πριν από την εκδίκαση της νέας προσφυγής που κατέθεσε η Χιλή από την Επιτροπή Εφέσεων της FIFA, η «Daily Mail» δημοσίευσε το γνήσιο πιστοποιητικό του Καστίγιο που φέρει τη σφραγίδα της Κολομβίας καθώς και μια σειρά από ηχητικά και οπτικά ντοκουμέντα, που αποδεικνύουν ότι ο παίκτης έχει δηλωθεί με διαφορετική ημερομηνία γέννησης και διαφορετικό πλήρες όνομα από αυτά που παρουσιάζονται στην ταυτότητά του ως παίκτης του Ισημερινού.\n\nΣυγκεκριμένα, μέσω συνέντευξης που έδωσε ο Καστίγιο πριν τέσσερα χρόνια στην ερευνητική επιτροπή της ομοσπονδίας του Εκουαδόρ (FEF):\n\nΞεκαθάρισε ότι έχει γεννηθεί το 1995 και όχι το 1998\n\nΔήλωσε πως το πλήρες όνομά του είναι Μπάιρο Χαβιέρ Καστίγιο Σεγούρα και όχι Μπάιρον Νταβίντ Καστίγιο Σεγούρα όπως δηλώθηκε στο Εκουαδόρ\n\nΠεριγράφει λεπτομερώς ότι έφυγε από την πόλη της Κολομβίας, Τουμάκο για το Σαν Λορέντσο του Εκουαδόρ ώστε να κυνηγήσει καριέρα ποδοσφαιριστή και\n\nΚατονομάζει έναν επιχειρηματία από τον Ισημερινό που του χορήγησε νέα ταυτότητα\n\nΠλέον, όλα τα φώτα στρέφονται στην εκδίκαση της προσφυγής που κατέθεσε η Χιλή, έχοντας έννομο συμφέρον να πάρει τη θέση του Εκουαδόρ σε περίπτωση που ανατραπεί η απόφαση, καθώς θα μηδενιστούν τα παιχνίδια των Προκριματικών που έδωσε το Εκουαδόρ με τον Καστίγιο στη σύνθεσή του (οκτώ ματς) και η ίδια θα βρεθεί στην 4η θέση της CONMEBOL.\n\nΗ Επιτροπή Εφέσεων της FIFA δεν φημίζεται για ανατροπές στις πρωτόδικες αποφάσεις της Πειθαρχικής Επιτροπής, αλλά σε κάθε περίπτωση η ομοσπονδία της Χιλής που ισχυρίζεται ότι έχει όλα τα αποδεικτικά έγγραφα στη διάθεσή της, είναι διατεθειμένη να φτάσει μέχρι το CAS. Το ζήτημα είναι αν όλα αυτά θα γίνουν εγκαίρως πριν την πρώτη σέντρα του Μουντιάλ, καθώς από τον περασμένο Ιούνιο που κατέθεσε την προσφυγή, η Χιλή διαμαρτύρεται για την αργή εξέλιξη της υπόθεσης.\n\nΥπενθυμίζεται ότι το Εκουαδόρ έχει κληρωθεί στον πρώτο όμιλο, με Κατάρ, Σενεγάλη και Ολλανδία.\n\n",
    "Χιλή: Κυβερνητική υπηρεσία δέχτηκε επίθεση ransomware": "Η εθνική ομάδα ασφάλειας υπολογιστών και αντιμετώπισης περιστατικών της Χιλής (CSIRT) ανακοίνωσε ότι μια επίθεση ransomware έχει επηρεάσει τις λειτουργίες και τις διαδικτυακές υπηρεσίες μιας κυβερνητικής υπηρεσίας της χώρας.\n\nΔείτε επίσης: Interworks cloud κυβερνοεπίθεση: Αποκατάσταση σε υπηρεσίες DNS και Acronis\n\nAdvertisement\n\nΗ επίθεση ξεκίνησε την Πέμπτη 25 Αυγούστου, με στόχο τους servers Microsoft και VMware ESXi που διαχειρίζεται η υπηρεσία.\n\nΟι χάκερ σταμάτησαν όλα τα virtual machines που λειτουργούσαν και κρυπτογραφούσαν τα αρχεία τους, προσθέτοντας την επέκταση ονόματος αρχείου “.crypt”.\n\nΔείτε επίσης: Μαυροβούνιο ransomware επίθεση: Οι hackers ζητούν $ 10 εκατομμύρια\n\nΣύμφωνα με την CSIRT, το malware που χρησιμοποιήθηκε σε αυτήν την επίθεση είχε και λειτουργίες για την κλοπή credentials από web browsers, τη λίστα αφαιρούμενων συσκευών για κρυπτογράφηση και την αποφυγή εντοπισμού ιών με χρήση χρονικών ορίων εκτέλεσης.\n\nΜε τον τυπικό τρόπο διπλού εκβιασμού, οι εισβολείς πρόσφεραν στην CSIRT της Χιλής ένα κανάλι επικοινωνίας για να διαπραγματευτεί την πληρωμή λύτρων που θα απέτρεπε τη διαρροή των αρχείων και θα ξεκλειδώσει τα κρυπτογραφημένα δεδομένα.\n\nΟ εισβολέας έθεσε προθεσμία τριών ημερών και απείλησε να πουλήσει τα κλεμμένα δεδομένα σε άλλους κυβερνοεγκληματίες στο dark web.\n\nΗ απόδοση είναι ασαφής\n\nΗ ανακοίνωση της CSIRT της Χιλής δεν κατονομάζει την ομάδα ransomware που είναι υπεύθυνη για την επίθεση, ούτε παρέχει επαρκείς λεπτομέρειες που θα οδηγούσαν στον εντοπισμό του κακόβουλου λογισμικού.\n\nΗ επέκταση που προσαρτάται στα κρυπτογραφημένα αρχεία δεν προσφέρει κανένα στοιχείο επειδή δεν έχει χρησιμοποιηθεί από πολλούς απειλητικούς παράγοντες.\n\nΕνώ οι λίγες πληροφορίες που παρείχε ηCSIRT της Χιλής σχετικά με τη συμπεριφορά του κακόβουλου λογισμικού δείχνουν το ransomware «RedAlert» (γνωστό και ως «N13V»), οι τεχνικές λεπτομέρειες μιας επιχείρησης που έτρεχε τον Ιούλιο του 2022 υποδηλώνουν άλλα πράγματα.\n\nΤο RedAlert ransomware έχει χρησιμοποιήσει την επέκταση “.crypt” σε επιθέσεις. Ωστόσο, τα indicators of compromise (IoCs) στην ανακοίνωση CSIRT της Χιλής είτε συνδέονται με το Conti είτε επιστρέφουν ένα ασαφές αποτέλεσμα όταν τροφοδοτούνται με αυτοματοποιημένα συστήματα ανάλυσης.\n\nΗ Conti είχε συνδεθεί στο παρελθόν με επιθέσεις σε ολόκληρα έθνη, όπως αυτή στην Κόστα Ρίκα τον Ιούλιο του 2022, η οποία χρειάστηκε πέντε ημέρες από την απόκτηση αρχικής πρόσβασης στην κλοπή και την κρυπτογράφηση των συστημάτων.\n\nΟ Χιλιανός αναλυτής απειλών Germán Fernández είπε στο BleepingComputer ότι το στέλεχος φαίνεται να είναι εντελώς νέο και οι ερευνητές με τους οποίους μίλησε δεν μπορούσαν να συσχετίσουν το malware με κάποιο από τα όσα γνωρίζουμε.\n\nΔείτε επίσης: Instagram phishing: Οι χρήστες δελεάζονται με blue badges\n\nΟ οργανισμός κυβερνοασφάλειας της Χιλής συνιστά σε όλες τις κρατικές οντότητες καθώς και σε μεγάλους ιδιωτικούς οργανισμούς στη χώρα να εφαρμόσουν τα ακόλουθα μέτρα:\n\nΧρησιμοποιήστε ένα σωστά διαμορφωμένο firewall και antivirus\n\nΕνημερώστε τα assets του VMware και της Microsoft\n\nΔιατηρήστε backups των πιο σημαντικών δεδομένων\n\nΕπαληθεύστε τη διαμόρφωση των φίλτρων anti-spam και εκπαιδεύστε τους υπαλλήλους να αναγνωρίζουν τα κακόβουλα email\n\nΕφαρμόστε την τμηματοποίηση δικτύου και εφαρμόστε την αρχή των ελάχιστων προνομίων\n\nΜείνετε ενημερωμένοι για νέα τρωτά σημεία που χρειάζονται άμεση επιδιόρθωση ή mitigation\n\nΠηγή πληροφοριών: bleepingcomputer.com",
    "ΒΊΝΤΕΟ : Ινστιτούτο Μελέτης του Πολέμου: Οι ρωσικές απόπειρες κινητοποίησης εφέδρων": "περισσότερα από Κόσμος",
    "Χιλή: 49 χρόνια από το πραξικόπημα": "Χιλή: 49 χρόνια από το πραξικόπημα\n\nΔιαδηλωτές συγκρούονται με την αστυνομία κατά τη διάρκεια μιας πορείας για την ημέρα που σηματοδοτεί την 49η επέτειο από το πραξικόπημα, στο Σαντιάγο της Χιλής.",
    "ΑΝΤ1+ Οriginals: Ακόμη περισσότερο αποκλειστικό ελληνικό και ξένο περιεχόμενο στην streaming πλατφόρμα του ΑΝΤ1": "Μετά από μια δυναμική έναρξη με τις «Σέρρες» του Γιώργου Καπουτζίδη, που άνοιξαν τον δρόμο για την προβολή ποιοτικού ελληνικού περιεχομένου μέσω streaming και έδωσαν στους δημιουργούς τη δυνατότητα να εκφραστούν χωρίς περιορισμούς, ήρθε η εκρηκτική «Γέφυρα» και το «Super Influencer», το πρώτο premium ντοκιμαντέρ ριάλιτι. Τώρα, το ΑΝΤ1+ συνεχίζει ενεργά με ακόμη περισσότερες πρωτότυπες ελληνικές παραγωγές που έρχονται για να μάς καθηλώσουν αποκλειστικά στη streaming πλατφόρμα.\n\nΈχοντας αποσπάσει διθυραμβικές κριτικές για την κινηματογραφική της αισθητική, η «Γέφυρα», η εθιστική σειρά-φαινόμενο, φτάνει στο τέλος της, καθώς το δεύτερο μέρος, γεμάτο ανατροπές και ακόμα περισσότερη ένταση, οδεύει προς τον επίλογο της ιστορίας που συγκλόνισε. Τον κύκλο του ολοκληρώνει και το «Super Influencer», μετά από 6 αποκαλυπτικά πορτρέτα που έριξαν φως στις προσωπικότητες και στη ζωή των πρωταγωνιστών τους πίσω από τα social media.\n\nΟι ασυμβίβαστες, ανατρεπτικές προσωπικότητες του ΑΝΤ1+ δεν σταματούν εδώ, γιατί έρχεται το “The Friend”! Ένα κωμικο-δραματικό ΑΝΤ1+ Original, ένα dramedy, με πρωταγωνιστή τον Γιώργο Χρυσοστόμου. H σειρά έρχεται από τα τέλη Σεπτεμβρίου και μας συστήνει μια συναρπαστική περσόνα, έναν φίλο απόλυτα διαφορετικό που θα μας παρασύρει να δούμε τη ζωή μέσα από τη δική του διάθεση.\n\nΤο “Vice On ANT1+” είναι ήδη εδώ και σηματοδοτεί μία ακόμη συνεργασία μεταξύ των εταιρειών του Ομίλου ΑΝΤΕΝΝΑ. Το VICE GREECE δημιουργεί μια συγκλονιστική σειρά ντοκιμαντέρ 10 επεισοδίων, που καταγράφουν με ρεαλισμό την ελληνική πραγματικότητα μέσα από το πρίσμα του ελληνικού ποδοσφαίρου, των ανθρωπίνων δικαιωμάτων και της Generation Z.\n\nΔΙΑΒΑΣΤΕ ΑΚΟΜΑ Εξαφάνιση στο Λόρενσκογκ: Η νέα σειρά μυστηρίου του Netflix καλείται να δώσει ένα δικό της τέλος σε ένα άλυτο μυστήριο\n\nΑμέσως μετά έρχεται το Comedy Nights από τη σκηνή του Λοσάντζελε, του μοναδικού comedy club της Αθήνας, αποκλειστικά στο ΑΝΤ1+, γεμάτο γνήσιο και ατόφιο χιούμορ. Για πρώτη φορά στην Ελλάδα, 22 αγαπημένοι έλληνες κωμικοί συνεργάζονται και δημιουργούν μια πρωτότυπη σειρά με 12 ξεκαρδιστικές παραστάσεις stand-up comedy, όπου μιλούν για καθημερινά προβλήματα, σχέσεις και κρίσεις ηλικίας. Παρουσιαστής και headliner, στο δικό του ολοκαίνουργιο act, είναι ο κωμικός και ΥouΤuber Κώστας Μαλιάτσης Σάλας.\n\nΛίγο πριν από τη επίσημη έναρξη του Παγκοσμίου Κυπέλλου, τα ΑΝΤ1+ Originals ταξιδεύoυν από το Λος Άντζελες μέχρι τη Χιλή και από την Ισλανδία μέχρι την Κύπρο. Ο Γιώργος Λέντζας και ο Άγγελος Γιακουμίδης επιστρέφουν με τον δεύτερο κύκλο του “Football Stories”, του docuseries που λάτρεψαν οι φίλαθλοι και που, φέτος, θα προβάλλεται αποκλειστικά στο ANT1+. Μετά το επιτυχημένο του ταξίδι στις ποδοσφαιρικές πραγματικότητες της Ευρώπης, το “Football Stories” αναχωρεί για εξωτικούς και υπερατλαντικούς προορισμούς, μεταφέροντας την ποδοσφαιρική κουλτούρα κάθε χώρας μέσα από τα μάτια των αληθινών πρωταγωνιστών της.\n\nΌλα τα νέα ΑΝΤ1+ Οriginals και ακόμα περισσότερο αποκλειστικό ελληνικό και ξένο περιεχόμενο έρχονται αποκλειστικά στη streaming πλατφόρμα ΑΝΤ1+, που εξελίσσεται αδιάκοπα, επιφυλάσσοντας συνεχώς μεγάλες εκπλήξεις για τους συνδρομητές της.",
    "Σεισμός 6,2 Ρίχτερ ανοιχτά της Χιλής": "Σεισμός 6,2 βαθμών της κλίμακας Ρίχτερ σημειώθηκε ανοικτά των ακτών της Ανκούδ στη Χιλή, ανακοίνωσε το Ευρωμεσογειακό Σεισμολογικό Κέντρο (EMSC).\n\nΤο επίκεντρο βρισκόταν 157 χιλιόμετρα δυτικά-βορειοδυτικά της Ανκούδ στη Χιλή και το εστιακό βάθος ήταν μικρό, 10 χιλιόμετρα, κατά την ίδια πηγή.",
    "Βιομηχανία αναβολικών στην Ελλάδα: 2,5 εκατ. χάπια κατέσχεσε η ΕΛΑΣ": "Ποσότητα μαμούθ 2,5 εκατ. αναβολικών κατάσχεσε η ΕΛΑΣ σε Αθήνα και Θεσσαλονίκη. Τα μέλη της οργάνωσης δραστηριοποιούνταν, τουλάχιστον από το έτος 2015, σύμφωνα με την Αστυνομία.\n\nΤα σκευάσματα περιείχαν παράνομες και απαγορευμένες αναβολικές και άλλες ουσίες, επικίνδυνες για τη δημόσια υγεία. Οι πυρήνες ήταν σε Αττική και Θεσσαλονίκη, ενώ διατηρούσαν και άλλους σε Ευρώπη, Η.Π.Α και Ασία. Προμηθεύονταν τις πρώτες ύλες από τη Μολδαβία και τη Βουλγαρία, μέσω ταξιδιωτικού γραφείου και εταιρειών ταχυμεταφορών. Και έκαναν εξαγωγές σε πολλές χώρες: Ηνωμένες Πολιτείες Αμερικής, Ηνωμένο Βασίλειο, Βέλγιο Γερμανία, Καναδά, Γαλλία, Ιταλία, Ισπανία, Ολλανδία, Ρουμανία, Χιλή, Μολδαβία, Κίνα, Ισραήλ, Λίβανο, Κολομβία, Σιγκαπούρη, Ιρλανδία και Αυστραλία, όπως ανακοίνωσε η ΕΛΑΣ.\n\nΑναλυτικά η ανακοίνωση της ΕΛΑΣ:\n\n«Από τη Διεύθυνση Οικονομικής Αστυνομίας εξαρθρώθηκε εγκληματική οργάνωση διεθνικού χαρακτήρα, η οποία δραστηριοποιούνταν στην παρασκευή, διακίνηση και διάθεση στην Ελλάδα και στο εξωτερικό, παράνομων αναβολικών και άλλων φαρμακευτικών σκευασμάτων.\n\nΓια την υπόθεση συνελήφθη βασικό μέλος της οργάνωσης, σε βάρος του οποίου σχηματίστηκε δικογραφία για τα αδικήματα της εγκληματικής οργάνωσης, της πλαστογραφίας, καθώς και για παραβάσεις των νομοθεσιών για τη νομιμοποίηση εσόδων από εγκληματικές δραστηριότητες και για τον ερασιτεχνικό και επαγγελματικό αθλητισμό, ενώ στη δικογραφία που σχηματίστηκε περιλαμβάνονται ακόμα πέντε μέλη της οργάνωσης.\n\nΌπως προέκυψε από την πολύμηνη και συστηματική έρευνα, τα μέλη της οργάνωσης, τουλάχιστον από το έτος 2015, δραστηριοποιούνταν στην προμήθεια, κατοχή, παρασκευή, διακίνηση και εμπορία σκευασμάτων, που περιείχαν παράνομες και απαγορευμένες αναβολικές και άλλες ουσίες, επικίνδυνες για τη δημόσια υγεία, καθώς και παράνομων και πλαστών φαρμακευτικών σκευασμάτων με σκοπό την αποκόμιση παράνομου περιουσιακού οφέλους.\n\nΤα μέλη της οργάνωσης ακολουθούσαν συγκεκριμένη μεθοδολογία δράσης (modus operandi) ως ακολούθως:\n\nδιαρθρώνονταν σε δύο τριμελείς πυρήνες σε Αττική και Θεσσαλονίκη, ενώ διατηρούσαν και έτερους πυρήνες σε Ευρώπη, Η.Π.Α και Ασία, παρασκεύαζαν τα αναβολικά σε τρεις αποθηκευτικούς χώρους – παρασκευαστήρια σε Αττική και Θεσσαλονίκη, προμηθεύονταν τις πρώτες ύλες από τη Μολδαβία και τη Βουλγαρία, μέσω ταξιδιωτικού γραφείου και εταιρειών ταχυμεταφορών, εμπορεύονταν τα προϊόντα μέσω ιστοσελίδων που διαχειρίζονταν τα μέλη της οργάνωσης, καθώς και μέσω κρυπτογραφημένων διευθύνσεων ηλεκτρονικής αλληλογραφίας, τοποθετούσαν τα παράνομα φαρμακευτικά σκευάσματα σε δέματα με στοιχεία αποστολέων ανύπαρκτα πρόσωπα και εταιρείες, μετέφεραν τα δέματα με οχήματα της οργάνωσης και πραγματοποιούσαν την αποστολή τους μέσω ελληνικών ταχυδρομείων, δηλώνοντας ψευδή στοιχεία αποστολέα, χρησιμοποιούσαν για τις πληρωμές εταιρείες μεταφορών χρημάτων, ενώ για την περαιτέρω διακίνηση των εγκληματικών εσόδων τη μέθοδο πληρωμών «Hawala», χρησιμοποιούσαν κρυπτογραφημένες διαδικτυακές εφαρμογές και ψευδώνυμα για τις μεταξύ τους επικοινωνίες.\n\nΗ δράση της οργάνωσης δεν περιοριζόταν στην Ελλάδα, αλλά επεκτεινόταν και στο εξωτερικό (Ηνωμένες Πολιτείες Αμερικής, Ηνωμένο Βασίλειο, Βέλγιο Γερμανία, Καναδά, Γαλλία, Ιταλία, Ισπανία, Ολλανδία, Ρουμανία, Χιλή, Μολδαβία, Κίνα, Ισραήλ, Λίβανο, Κολομβία, Σιγκαπούρη, Ιρλανδία και Αυστραλία) όπου εντοπίστηκε μεγάλος αριθμός αποστολών δεμάτων.\n\nΗ αποδόμηση της εγκληματικής οργάνωσης πραγματοποιήθηκε στο πλαίσιο ευρείας κλίμακας αστυνομικής επιχείρησης με τη συμμετοχή στελέχους της Europol, χθες, Πέμπτη 22 Σεπτεμβρίου 2022, σε περιοχές της Αττικής.",
    "Η Αριστερά επιστρέφει στην εξουσία στη Λατινική Αμερική - αλλά οι εποχές έχουν αλλάξει": "Του Eduardo Porter\n\nΣτην εκστρατεία για την ανάκτηση της προεδρίας της Βραζιλίας τον επόμενο μήνα, ο Luiz Inácio Lula da Silva αρέσκεται να επιμένει στο παρελθόν, θυμίζοντας τα χρόνια από το 2003 έως το 2010, όταν, όπως θέλει να το θέτει ο ίδιος, η χώρα διοικείτο από \"τον τύπο ο οποίος θεωρείτο ο ο καλύτερος πρόεδρος στην ιστορία της Βραζιλίας\".\n\nΈχει πράγματι πράγματα για τα οποία μπορεί να καυχιέται. Η οικονομία της Βραζιλίας αναπτυσσόταν πάνω από 4% ετησίως, κατά μέσο όρο, κατά τη διάρκεια της προεδρίας Λούλα - ξεπερνώντας κατά πολύ την επίδοση του αντιπάλου του, του σημερινού προέδρου Ζαΐρ Μπολσονάρο. Υπό την εποπτεία του Λούλα, η Βραζιλία περιόρισε τον πληθωρισμό κατά τα δύο τρίτα, μείωσε την ανεργία στο μισό και περιόρισε το δημόσιο χρέος.\n\nΌλα αυτά συνέβησαν, καθώς (σύμφωνα με τον Λούλα) \"εφαρμόσαμε τις μεγαλύτερες πολιτικές κοινωνικής ένταξης στην ιστορία αυτής της χώρας\". Ο κατώτατος μισθός αυξήθηκε κατά 50% (ποσοστό προσαρμοσμένο ως προς τον πληθωρισμό). Η φτώχεια μειώθηκε από το 40% στο 25%. Η βρεφική θνησιμότητα περιορίστηκε.\n\nΠολλά έχουν αλλάξει\n\nΩστόσο, παρ’ όλες τις νίκες, αυτή η στρατηγική καμπάνιας τύπου \"Greatest Hits\" υπογραμμίζει μια ακανθώδη πρόκληση, όχι μόνο για τον Λούλα, αλλά και για ολόκληρη την ομάδα των νεοεκλεγεισών αριστερών κυβερνήσεων οι οποίες ελπίζουν να δώσουν νέα κατεύθυνση στην οικονομική και κοινωνική πολιτική σε ολόκληρη τη Λατινική Αμερική: ο κόσμος δεν μοιάζει σε τίποτα με την περίοδο κατά την οποία η Αριστερά ήταν για τελευταία φορά στην εξουσία.\n\nΕκτός από τη Βραζιλία, όπου ο Λούλα φαίνεται σχεδόν βέβαιο ότι θα επιστρέψει στην προεδρία μετά τις εκλογές τον επόμενο μήνα, η Αριστερά κυβερνά σήμερα την Αργεντινή, την Κολομβία, τη Χιλή, το Περού και τη Βολιβία.\n\nΩστόσο, ενώ αυτό μπορεί να μοιάζει με μια ιδεολογική αναδιάταξη σε ολόκληρη την περιοχή, η στροφή προς τα αριστερά είναι σε μεγάλο βαθμό προϊόν της απογοήτευσης των ψηφοφόρων με απερχόμενες δεξιές κυβερνήσεις.\n\nΟι ψηφοφόροι μοιράζονται το είδος της νοσταλγίας η οποία αιμοδοτεί την εκστρατεία του Λούλα. Το να επαναφέρει κανείς στη ζωή, ωστόσο, τις καλές στιγμές του παρελθόντος είναι πιθανό να παραμείνει ένας στόχος απρόσιτος. Και οι ψηφοφόροι δεν θα δείξουν πολλή υπομονή για τις αριστερές κυβερνήσεις που έχουν ή θα έχουν αποκαταστήσει στην εξουσία με την ελπίδα να ανακτήσουν μέρος εκείνης της προηγούμενης ευημερίας.\n\nΠαρά μια απότομη επιβράδυνση προς το τέλος, για πάνω από 13 χρόνια ο Νέστορ Κίρχνερ και η σύζυγός του, Κριστίνα Φερνάντες ντε Κίρχνερ, ήταν επικεφαλής μιας αργεντινικής οικονομίας η οποία μεγεθυνόταν κατά μέσο όρο κατά 4,5% ετησίως. Το ΑΕΠ της Βολιβίας αυξανόταν, κατά μέσο όρο, κατά 4,7% ετησίως κατά τα 14 χρόνια της διακυβέρνησης του Έβο Μοράλες, πολύ περισσότερο από ό,τι τα προηγούμενα 14 έτη.\n\nΗ ανάπτυξη ανά χώρα της Λατινικής Αμερικής επί αριστερόστροφων και δεξιόστροφων κυβερνήσεων\n\nΣυνθήκες\n\nΌλα αυτά όμως ίσχυαν τότε, την εποχή δηλαδή που η Κίνα αγόραζε εμπορεύματα από όλη τη Νότια Αμερική χέρι μελερεαν χέρι και οι άμεσες ξένες επενδύσεις έρεαν άφθονες. Η επανάληψη αυτών των επιδόσεων θα απαιτούσε από την οικονομία της Κίνας να ανακάμψει από την ύφεση, από τον πόλεμο στην Ουκρανία να τελειώσει, από την παγκόσμια πανδημία να αποχωρήσει οριστικά από το προσκήνιο, ενώ θα χρειαζόταν και μεγάλη τύχη για τις πολιτικές κορυφές εκάστης χώρας.\n\nΗ παραγωγή φυσικού αερίου της Βολιβίας σημείωσε πρωτοφανή άνθηση κατά τη διάρκεια της θητείας του Μοράλες - επιτρέποντάς του να χρηματοδοτεί τεράστια κοινωνικά προγράμματα. Οι εξαγωγές εμπορευμάτων της Αργεντινής στην Κίνα διπλασιάστηκαν κατά τη διάρκεια της θητείας του Κίρχνερ και της συζύγου του. Οι εξαγωγές της Βραζιλίας στην Κίνα επταπλασιάστηκαν επί των δύο τετραετιών Λούλα στην προεδρία.\n\nΤα αντίστοιχα στοιχεία για τα ποσοστά του πληθυσμού κάτω από το όριο της φτώχειας...\n\nΗ Αργεντινή σήμερα δεν υποφέρει απλώς από καλπάζοντα πληθωρισμό, ο οποίος αναμένεται να φτάσει στο 100% μέχρι το τέλος του έτους. Η οικονομία της επιβραδύνεται από την μετα-Covid ανάκαμψη. Το Διεθνές Νομισματικό Ταμείο αναμένει ότι θα μεγαλώνει κατά λιγότερο από 2% ετησίως, κατά μέσο όρο, κατά τη θητεία του σημερινού προέδρου Alberto Fernandez, στενού συνεργάτη της Φερνάντες ντε Κίρχνερ, η οποία είναι σήμερα αντιπρόεδρός του.\n\nΗ οικονομία της Βολιβίας αναπτύσσεται επίσης σημαντικά πιο αργά από ό,τι στην εποχή του Μοράλες. Οι δε Βραζιλία και Χιλή είναι επίσης απίθανο να μειώσουν την τάση επιβράδυνσης.\n\nΤο ΔΝΤ αναμένει ότι θα αναπτύσσονται μόνον κατά 1,5% ετησίως τα επόμενα 4 χρόνια. Επιπλέον, ο πληθωρισμός αυξάνεται σχεδόν σε ολόκληρη την ήπειρο, απειλώντας τα προς το ζην της πολιτικά ισχυρής μεσαίας τάξης. Εάν τα επιτόκια στις Ηνωμένες Πολιτείες αυξηθούν πολύ υψηλότερα, η οικονομική τους πραγματικότητα θα γίνει πολύ χειρότερη.\n\n...και για τα επίπεδα της εισοδηματικής ανισότητας\n\nΚαθώς διατυμπανίζει τις προηγούμενες επιτυχίες του, ο Λούλα ίσως θα έπρεπε να θυμηθεί τι συμβαίνει με τις κυβερνήσεις της Αριστεράς όταν η οικονομία τους σκάει στα χέρια. Η επιλεγμένη από τον ίδιο διάδοχός του στην αρχηγία του κράτους, Ντίλμα Ρούσεφ, καθαιρέθηκε από το κοινοβούλιο μετά από ενάμιση χρόνο απότομης οικονομικής συρρίκνωσης.\n\nΗ οικονομία της Αργεντινής τελικά πήρε άσχημη τροχιά επί της Κριστίνα Φερνάντες, βοηθώντας να εκλεγεί στην προεδρία ο δεξιός Mauricio Macri. Στη Χιλή, μερικά χρόνια με χαμηλούς ρυθμούς ανάπτυξης οδήγησαν στη αλλαγή σκυτάλης στην προεδρία, από την σοσιαλίστρια Michelle Bachelet στον δεξιό Sebastian Pinera.\n\nΣτενά περιθώρια\n\nΌποιες κι αν είναι οι ιδεολογικές του τάσεις, το \"ροζ κύμα\" των αριστερών κυβερνήσεων οι οποίες έρχονται στην εξουσία σε όλη την περιοχή θα έχουν στα χέρια τους έναν πολύ στενό οικονομικό, για να μην αναφέρουμε πολιτικό, χώρο, όπου η ευημερία και η υπομονή των ψηφοφόρων μπορεί να είναι δύσκολο να επιτευχθούν ταυτόχρονα.\n\nΑς σκεφτούμε τη Χιλή, όπου οι ψηφοφόροι έδιωξαν πέρυσι τον Πινέρα, αντικαθιστώντας τον με τον Γκάμπριελ Μπόριτς, έναν 36χρονο φλογερό αριστερό, ο οποίος ποντάρισε το πολιτικό του κεφάλαιο σε μια ριζικά φιλόδοξη προσπάθεια να συντάξει ένα νέο σύνταγμα, το οποίο θα αντικαθιστούσε εκείνο που κληρονόμησε η χώρα από τη δικτατορία του στρατηγού Αουγκούστο Πινοσέτ.\n\nΜεταξύ πολλών άλλων, η 388 άρθρων προτεινόμενη συνταγματική \"χάρτα\" κατοχύρωνε ως συνταγματικά δικαιώματα: στέγαση, εκπαίδευση, υγειονομική περίθαλψη, ελεύθερο χρόνο, αξιοπρεπή διατροφή, δωρεάν νομικές συμβουλές, σεξουαλική διαπαιδαγώγηση και ευθανασία. Νωρίτερα μέσα στον Σεπτέμβριο, καταψηφίστηκε ηχηρά σε δημοψήφισμα. Έτσι, ο Μπόριτς ανακάλυψε ότι η απογοήτευση των ψηφοφόρων για μια προηγούμενη κυβέρνηση δεν ισοδυναμεί απαραιτήτως με εντολή για ριζοσπαστική αλλαγή.\n\nΗ διάγνωση του Λούλα για τις προκλήσεις τις οποίες αντιμετωπίζει η Βραζιλία - όπου η ανάπτυξη είναι αναιμική και σχεδόν ένας στους 10 εργαζόμενους δεν έχει δουλειά, όπου το 18,4% του πληθυσμού ζει κάτω από το όριο της φτώχειας και το πλουσιότερο 10% των νοικοκυριών έχει 15 φορές μεγαλύτερο εισόδημα από το φτωχότερο 40% - είναι ακριβής. Η διάγνωση θα ήταν παρόμοια και περίπου το ίδιο ακριβής για το μεγαλύτερο μέρος της Λατινικής Αμερικής.\n\nΤο ερώτημα είναι αν οι πρωταθλητές της αριστεράς της Λατινικής Αμερικής - Λούλα και Μπόριτς, ο Αργεντινός Alberto Fernandez και ο Gustavo Petro στην Κολομβία, ο Luis Arce στη Βολιβία ή ο Pedro Castillo στο Περού μπορούν να προσφέρουν το είδος της ανάπτυξης ευρείας βάσης το οποίο απαιτείται για την αντιμετώπιση της πρόκλησης.\n\nΕάν όχι, περιμένετε σύντομα να δείτε ένα γαλάζιο κύμα να μετακινεί όλη την περιοχή προς τα Δεξιά.",
    "Κένυα: Τουλάχιστον πέντε νεκροί από την κατάρρευση εξαώροφου κτιρίου": "Τα σωστικά συνεργεία εργάζονται στα ερείπια για τον εντοπισμό εγκλωβισμένων\n\nΤουλάχιστον πέντε άνθρωποι – εκ των οποίων δύο παιδιά – έχασαν σήμερα, Δευτέρα τη ζωή τους μετά την κατάρρευση εξαώροφου κτιρίου στην πόλη Κιάμπου, κοντά στο Ναϊρόμπι, όπως ανακοίνωσαν οι κενυατικές αρχές.\n\nΤο υπό κατασκευή κτίριο κατέρρευσε το πρωί της Δευτέρας. «Χάσαμε πέντε ανθρώπους», ανέφερε σε ανάρτησή του στο Twitter ο κυβερνήτης Κιμάνι Γουαματάνγκι, υπογραμμίζοντας ότι συνεχίζονται οι έρευνες των σωστικών συνεργείων στα ερείπια. Τα αίτια της κατάρρευσης παραμένουν αδιευκρίνιστα μέχρι στιγμής.\n\nΟι κακοτεχνίες, η μη συμμόρφωση με τους πολεοδομικούς κανονισμούς και η διαφθορά έχουν προκαλέσει στο παρελθόν αρκετά δυστυχήματα στην Κένυα, όπου τα τελευταία χρόνια καταγράφεται άνθηση στην αγορά ακινήτων.\n\nΠηγή: skai.gr\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Δημοψήφισμα στην Χιλή Archives": "Γρά­φει ο Χρή­στος Α. Τού­μπου­ρος // Αγχι­στεία ονο­μά­ζε­ται η συγ­γέ­νεια που δημιουρ­γεί­ται με το γάμο. Επο­μέ­νως η συμπε­θε­ριά είναι η συγ­γε­νι­κή σχέ­ση που συν­δέ­ει τις δύο οικο­γέ­νειες του ζευ­γα­ριού, η συγ­γέ­νεια εξ αγχι­στεί­ας. «Συμπε­θέ­ρια­σε με την Κωστά­ντω. Έπια­σε από νεφρα­μιά». «Μπα, το ίδιο είναι και αυτή. Αν δεν ταί­ρια­ζαν, δεν θα συμπε­θέ­ρια­ζαν». Και τι δεν",
    "Σάντος: Θέλει σαν «τρελή» τον Μπιέλσα!": "Onsports Team\n\nΑπό τον Φεβρουάριο του 2022, ο Μαρσέλο Μπιέλσα δεν έχει ομάδα. Αυτό δε σημαίνει πως δεν έχει και προτάσεις φυσικά. Ο Αργεντινός τεχνικός «ζυγίζει» καλά κάθε προοπτική του, όντας ιδιαίτερα επιλεκτικός έως περίεργος θα έλεγε κανείς, αναφορικά με την επόμενη επιλογή του. Στις προοπτικές που του ανοίγονται, έρχεται να προστεθεί μια ιδιαίτερα ελκυστική.\n\nΟ λόγος για τη Σάντος. Η θρυλική ομάδα της Βραζιλίας, έχει καταθέσει μεγάλη πρόταση στον «Loco» όπως αναφέρουν τα ΜΜΕ της λατινικής Αμερικής. Θέλοντας να τον πείσει να αναλάβει τις τύχες της, όχι άμεσα αλλά μετά το Παγκόσμιο Κύπελλο ουσιαστικά. Δηλαδή απ’ τις αρχές του 2023.\n\nΟ Μπιέλσα δεν έχει αποφασίσει ακόμη, όμως σίγουρα η προοπτική της Σάντος δεν τον αφήνει ασυγκίνητο. Το να πάει ένας απ’ τους κορυφαίους Αργεντινούς τεχνικούς να εργαστεί στη Βραζιλία, θα ταράξει τα νερά στη Νότια Αμερική. Αλλάζοντας συνολικά το στάτους της Σάντος.\n\nΠάντως για τον Μπιέλσα υπάρχουν κι άλλες προτάσεις. Ο 67χρονος θα τις σκεφτεί, θα «ζυγίσει» όλες τις επιλογές του και χωρίς βιασύνη θα πάρει την τελική του επιλογή. Θυμίζουμε πως μέχρι τώρα έχει εργαστεί σε Αργεντινή, Μεξικό, Ισπανία, Χιλή, Γαλλία, Αγγλία. Η Ιταλία δεν μετράει καθώς είχε ανακοινωθεί απ’ τη Λάτσιο το καλοκαίρι του 2016 και μετά από δύο μέρες παραιτήθηκε!",
    "Πυρά των Βρετανών Εργατικών κατά της κυβέρνησης Τρας μετά την πτώση της στερλίνας: «Κυβέρνηση τζογαδόρων»": "Η κα Ριβς είπε ότι οι ανακοινώσεις που έκανε ο κ. Κουάρτενγκ για περικοπές φόρων και για χρηματοδότηση της στήριξης των νοικοκυριών κατά της ενεργειακής ακρίβειας με αύξηση κρατικού δανεισμού προκάλεσαν τη διολίσθηση της στερλίνας, με αποτέλεσμα «οι τιμές για τους καταναλωτές και το κόστος δανεισμού να αυξάνονται».\n\nΛονδίνο Θανάσης Γκαβός\n\nΩς «τζογαδόρους» που συνεχίζουν να παίζουν παρά το ότι συνεχώς χάνουν, χαρακτήρισε την Πρωθυπουργό Λιζ Τρας και τον Υπουργό Οικονομικών Κουάσι Κουάρτενγκ η σκιώδης Υπουργός Οικονομικών των Εργατικών της αξιωματικής αντιπολίτευσης στη Βρετανία Ρέιτσελ Ριβς.\n\nΜιλούσε από το βήμα του ετήσιου συνεδρίου του κόμματος στο Λίβερπουλ, που διεξάγεται ενώ η ισοτιμία της στερλίνας έναντι του δολαρίου έχει πέσει σε χαμηλό 37 ετών.\n\nΗ κα Ριβς είπε ότι οι ανακοινώσεις που έκανε ο κ. Κουάρτενγκ για περικοπές φόρων και για χρηματοδότηση της στήριξης των νοικοκυριών κατά της ενεργειακής ακρίβειας με αύξηση κρατικού δανεισμού προκάλεσαν τη διολίσθηση της στερλίνας, με αποτέλεσμα «οι τιμές για τους καταναλωτές και το κόστος δανεισμού να αυξάνονται».\n\nΚατηγόρησε τους Συντηρητικούς ότι μετά από 12 χρόνια στην εξουσία δεν τόνωσαν την οικονομική ανάπτυξη, δεν έλεγξαν τον πληθωρισμό, δε μείωσαν την παιδική φτώχεια και δεν στήριξαν το εθνικό σύστημα υγείας NHS.\n\nΣημείωσε δε ότι η πολιτική της διάχυσης του πλούτου από τα πλουσιότερα στα φτωχότερα στρώματα την οποία έχει επιλέξει η νέα πρωθυπουργός είναι οικονομικά και ηθικά «ξεπερασμένη», «λανθασμένη» και «έχει αποτύχει στο παρελθόν».\n\nΗ κα Ριβς δεσμεύθηκε ότι αν οι Εργατικοί έρθουν στην εξουσία μεταξύ άλλων θα αυξήσουν τον κατώτατο μισθό, θα δημιουργήσουν ένα Ταμείο Εθνικού Πλούτου και θα επαναφέρουν τον ανώτατο συντελεστή φορολόγησης εισοδήματος του 45%.\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Σχεδόν 17.000 Ρώσοι πήγαν «εκδρομή» το Σαββατοκύριακο στη Φινλανδία": "Αύξηση 80% σε σχέση με μια εβδομάδα νωρίτερα, πριν το διάγγελμα Πούτιν για επιστράτευση\n\nΣχεδόν 17.000 Ρώσοι διέσχισαν τα σύνορα περνώντας στη Φινλανδία στη διάρκεια του σαββατοκύριακου, μια αύξηση 80% σε σχέση με μια εβδομάδα νωρίτερα, ανακοίνωσαν σήμερα οι φινλανδικές αρχές.\n\nΗ ροή των ανθρώπων που εγκαταλείπουν τη Ρωσία, στον απόηχο της ανακοίνωσης της επιστράτευσης από τον Ρώσο πρόεδρο Βλαντίμιρ Πούτιν, συνεχίζεται με σταθερό ρυθμό.\n\nΝωρίς σήμερα το πρωί η κίνηση στα σύνορα των δύο χωρών είχε μειωθεί κάπως, αλλά ήταν μεγαλύτερη σε σχέση με τις προηγούμενες εβδομάδες.\n\n«Οι ουρές συνεχίζουν να είναι λίγο μακρύτερες σε σχέση με το πώς ήταν συνήθως μετά την πανδημία» δήλωσε στο Reuters ο Τανέλι Ρέπο, αξιωματούχος της αρμόδιας αρχής στα νοτιοανατολικά σύνορα της Φινλανδίας.\n\nΗ ανακοίνωση του Πούτιν την Τετάρτη για την πρώτη επιστράτευση μετά τον Δεύτερο Παγκόσμιο Πόλεμο, για να ενισχύσει τις στρατιωτικές δυνάμεις που έχουν εισβάλει στην Ουκρανία, προκάλεσε κύμα εξόδου από τη χώρα μέσω των συνόρων με την Φινλανδία, οδήγησε σε συλλήψεις διαδηλωτών και ενέτεινε την ανησυχία των πολιτών.\n\nΤην Παρασκευή, η κυβέρνηση της Φινλανδίας, ανησυχώντας ότι μπορεί να μετατραπεί σε μια βασική χώρα διέλευσης, ανακοίνωσε ότι μέσα στις επόμενες ημέρες θα σταματήσει να επιτρέπει την είσοδο όλων των Ρώσων με τουριστική βίζα, παρότι κάποιες εξαιρέσεις πιθανόν να συνεχίσουν να ισχύουν για ανθρωπιστικούς λόγους.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Ο Αντόνιο Γκουτέρες ζητά να σταματήσει ο «πυρηνικός εκβιασμός»": "Ο Ψυχρός Πόλεμος είχε φέρει την ανθρωπότητα στα πρόθυρα του αφανισμού, υπενθύμισε ο γγ του ΟΗΕ σε ειδική συνεδρίαση της Γενικής Συνέλευσης με αφορμή την παγκόσμια ημέρα για την εξάλειψη των πυρηνικών όπλων και συμπλήρωσε ότι «σήμερα, δεκαετίες μετά την πτώση του Τείχους του Βερολίνου, ακούμε ξανά πυρηνικούς εκφοβισμούς».\n\n«Η εποχή του πυρηνικού εκβιασμού πρέπει να τελειώσει», τόνισε σήμερα ο γενικός γραμματέας του ΟΗΕ Αντόνιο Γκουτέρες, ζητώντας την «εξάλειψη» όλων των πυρηνικών όπλων μετά τις απειλές της Ρωσίας για ενδεχόμενη χρήση τους στην Ουκρανία.\n\nΟ Ψυχρός Πόλεμος είχε φέρει την ανθρωπότητα στα πρόθυρα του αφανισμού, υπενθύμισε ο γγ του ΟΗΕ σε ειδική συνεδρίαση της Γενικής Συνέλευσης με αφορμή την παγκόσμια ημέρα για την εξάλειψη των πυρηνικών όπλων και συμπλήρωσε ότι «σήμερα, δεκαετίες μετά την πτώση του Τείχους του Βερολίνου, ακούμε ξανά πυρηνικούς εκφοβισμούς».\n\n«Ας είμαστε ξεκάθαροι. Η εποχή του πυρηνικού εκβιασμού πρέπει να τελειώσει. Η ιδέα ότι μια χώρα μπορεί να προκαλέσει και να κερδίσει έναν πυρηνικό πόλεμο είναι παράλογη», είπε και πρόσθεσε ότι «χωρίς την εξάλειψη των πυρηνικών όπλων δεν μπορεί να υπάρξει ειρήνη ή αίσθημα ασφάλειας».\n\nΤην προηγούμενη εβδομάδα, ο πρόεδρος της Ρωσίας Βλαντίμιρ Πούτιν απείλησε ότι μπορεί να χρησιμοποιήσει «όλα τα μέσα» που έχει στη διάθεσή του για να υπερασπιστεί τη χώρα του, εντείνοντας την ανησυχία για τον κίνδυνο πυρηνικής σύγκρουσης για πρώτη φορά από το 1945.\n\nΟ Αντόνιο Γκουτέρες, ο οποίος επισκέφθηκε τη Χιροσίμα τον περασμένο Αύγουστο για την 77η επέτειο της ρίψης ατομικής βόμβας, εξέφρασε επίσης τη θλίψη του για την έκβαση της διάσκεψης για την αναθεώρηση της συνθήκης για τη μη διάδοση των πυρηνικών όπλων.\n\nΎστερα από τέσσερις εβδομάδες διαπραγματεύσεων μεταξύ 191 χωρών, η Ρωσία μπλόκαρε την υιοθέτηση κοινής διακήρυξης, κυρίως λόγω των αναφορών στον ουκρανικό πυρηνικό σταθμό της Ζαπορίζια, ο οποίος βρίσκεται υπό τον έλεγχο του ρωσικού στρατού.\n\nΤην προηγούμενη εβδομάδα, οι ΗΠΑ ζήτησαν από τη Ρωσία να σταματήσει να εκτοξεύει πυρηνικές απειλές εν μέσω του πολέμου στην Ουκρανία, προειδοποιώντας για ακόμη μια φορά ότι η χρήση πυρηνικών όπλων θα είχε καταστροφικές συνέπειες.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Μελόνι: Η Ιταλία μας διάλεξε και εμείς δεν θα την εξαπατήσουμε": "Η Ιταλία μας διάλεξε και εμείς δεν θα την εξαπατήσουμε, δήλωσε\n\nΗ πρόεδρος των Αδελφών της Ιταλίας Τζόρτζια Μελόνι πριν από λίγο υπογράμμισε σε ανάρτησή της στο Facebook:\n\n\"Η Ιταλία μας διάλεξε και εμείς δεν θα την εξαπατήσουμε. Αν κληθούμε να κυβερνήσουμε, θα το κάνουμε για όλους τους Ιταλούς, με στόχο να ενώσουμε αυτό τον λαό και να δώσουμε έμφαση σε όσα τον ενώνουν και όχι σε όσα τον διχάζουν. Θα δουλέψουμε με στόχο οι Ιταλοί να γίνουν και πάλι υπερήφανοι που είναι Ιταλοί\".\n\nΠηγή: skai.gr\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Θετικός στον κορωνοϊό ο Όλαφ Σολτς": "Ο κ. Σολτς, ο οποίος επέστρεψε το Σάββατο από επίσκεψη σε χώρες του Κόλπου, υποβάλλεται τακτικά σε τεστ και σήμερα το πρωί βρέθηκε θετικός.\n\nΘετικός στον κορωνοϊό βρέθηκε ο καγκελάριος Όλαφ Σολτς, ο οποίος παρουσιάζει μέχρι τώρα ήπια συμπτώματα κρυολογήματος και έχει τεθεί σε καραντίνα.\n\nΣύμφωνα με τον κυβερνητικό εκπρόσωπο Στέφεν Χεμπεστράιτ, ο κ. Σολτς, ο οποίος επέστρεψε το Σάββατο από επίσκεψη σε χώρες του Κόλπου (Κατάρ, Σαουδική Αραβία, Ηνωμένα Αραβικά Εμιράτα), υποβάλλεται τακτικά σε τεστ και σήμερα το πρωί βρέθηκε θετικός.\n\nΓια την Τετάρτη είχε προγραμματιστεί διάσκεψη με τους πρωθυπουργούς των κρατιδίων ενόψει της εισαγωγής, την 1η Οκτωβρίου, της έκτακτης εισφοράς για το φυσικό αέριο, η οποία συζητείται ακόμη αν θα πρέπει να αναθεωρηθεί ή να ακυρωθεί και να αντικατασταθεί - όπως ζητούν το SPD και το FDP - από επιβολή ανώτατης τιμής.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Έκτακτη καθησυχαστική δήλωση από την Τράπεζα της Αγγλίας λόγω των ανησυχιών για τη στερλίνα": "Η στερλίνα έχει υποχωρήσει σε χαμηλό 37 ετών έναντι του δολαρίου μετά από τον μίνι προϋπολογισμό που παρουσίασε την Παρασκευή η νέα κυβέρνηση της Λιζ Τρας\n\nΛονδίνο, Θανάσης Γκαβός\n\nΣτην ασυνήθιστη κίνηση να εκδώσει δήλωση προέβη η Τράπεζα της Αγγλίας εν μέσω των ανησυχιών για την πορεία της στερλίνας, η οποία έχει υποχωρήσει σε χαμηλό 37 ετών έναντι του δολαρίου μετά από τον μίνι προϋπολογισμό που παρουσίασε την Παρασκευή η νέα κυβέρνηση της Λιζ Τρας.\n\nΗ δήλωση του διοικητή της κεντρικής Άντριου Μπέιλι αναφέρει πως η αρμόδια επιτροπή νομισματικής πολιτικής «δε θα διστάσει να αλλάξει τα επιτόκια κατά πώς θα είναι αναγκαίο για να επιστρέψει ο πληθωρισμός στο στόχο του 2% με τρόπο βιώσιμο μεσοπρόθεσμα, συμφώνως προς την εντολή της».\n\nΟ κ. Μπέιλι σημειώνει ωστόσο ότι η απόφαση για το ύψος του βασικού επιτοκίου δανεισμού ανάλογα με τις επιπτώσεις των μέτρων της κυβέρνησης και της πτώσης της στερλίνας στη ζήτηση και στον πληθωρισμό θα ληφθούν στην επόμενη προκαθορισμένη συνεδρίαση της νομισματικής επιτροπής.\n\nΟρισμένοι αναλυτές θεωρούσαν πως η Τράπεζα της Αγγλίας θα προέβαινε ενδεχομένως και σήμερα σε μία έκτακτη αύξηση του επιτοκίου της, το οποίο μόλις την περασμένη εβδομάδα αυξήθηκε κατά 50 μονάδες βάσης σε 2,25%.\n\nΗ διάψευση αυτών των προσδοκιών προκάλεσε αμέσως νέα πτώση της στερλίνας, η οποία είχε ανακάμψει από το πρωινό ιστορικό χαμηλό του 1,03 έναντι του δολαρίου σε 1,09 το απόγευμα.\n\nΛίγο πριν από τη δήλωση της Τράπεζας της Αγγλίας, εξάλλου, το Υπουργείο Οικονομικών είχε ανακοινώσει πως ο υπουργός Κουάσι Κουάρτενγκ θα προβεί στις 23 Νοεμβρίου σε παρουσίαση ενός «μεσοπρόθεσμου δημοσιονομικού πλάνου», που θα αναπτύσσει τους δημοσιονομικούς κανόνες με τους οποίους θα ασκείται η κυβερνητική πολιτική.\n\nΕρωτηθείς νωρίτερα για τη νευρική αντίδραση των αγορών στο πακέτο μαζικής περικοπής φόρων που εξήγγειλε, ο κ. Κουάρτενγκ είχε επιλέξει να μην κάνει κανένα σχόλιο.\n\nΑμφότερες οι τοποθετήσεις, σύμφωνα με οικονομικούς αναλυτές στη Βρετανία, μαρτυρούν την ανησυχία που έχει προκαλέσει η αντίδραση των αγορών και η πτώση της στερλίνας, αλλά συνιστούν επίσης προσπάθεια να βεβαιωθεί πως υπάρχει επαρκές δημοσιονομικό πλάνο.\n\n\n\nΠηγή: skai.gr\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Κοινή επιστολή Ελλάδας, Ιταλίας, Βελγίου και Πολωνίας στην Κομισιόν: Πιέσεις για πλαφόν στο φυσικό αέριο": "Eπιστολή στην Κομισιόν - Μέχρι στιγμής, τουλάχιστον 11 χώρες είναι θετικές στο πλαφόν.\n\nEπιστολή για το πλαφόν στο φυσικό αέριο προωθούν Ελλάδα, Ιταλία, Βέλγιο και Πολωνία στην Ευρωπαϊκή Επιτροπή πριν από το Συμβούλιο των Υπουργών Ενέργειας που θα πραγματοποιηθεί την Παρασκευή 30 Σεπτεμβρίου.\n\nΣύμφωνα με σημεία του προσχεδίου τα οποία έχει στη διάθεσή του το ΑΠΕ-ΜΠΕ, τονίζεται ότι το πλαφόν μπορεί να σχεδιαστεί με τέτοιο τρόπο ώστε να διασφαλίσει την ασφάλεια των προμηθειών και την ελεύθερη ροή στην Ευρώπη πετυχαίνοντας ταυτόχρονα τον κοινό στόχο για μείωση της ζήτησης φυσικού αερίου. Μέχρι στιγμής, τουλάχιστον 11 χώρες είναι θετικές στο πλαφόν.\n\nΕκτός από την Ελλάδα, την Ιταλία, το Βέλγιο και την Πολωνία,(οι οποίες είχαν ταχθεί υπέρ του συντονισμού και μιας κοινής γραμμής), «ναι» λένε Ρουμανία, Μάλτα κ.α. Άλλα κράτη-μέλη έχουν εκφράσει τη στήριξή τους, ωστόσο προτείνουν ορισμένες τροποποιήσεις. Οι συζητήσεις είναι σε εξέλιξη, και ενδέχεται να υπάρξουν αλλαγές.\n\n\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Το γαλλικό κράτος θα δανειστεί το μεγαλύτερο ποσό στην ιστορία του το 2023": "Η Γαλλία θα δανειστεί από τις διεθνείς χρηματαγορές κατά το επόμενο έτος ποσό της τάξεως των 270 δισεκατομμυρίων ευρώ\n\nΤο προσχέδιο του κρατικού προϋπολογισμού για το 2023 παρουσίασε σήμερα το γαλλικό υπουργείο Οικονομίας προβλέποντας μεταξύ άλλων ότι η Γαλλία θα δανειστεί από τις διεθνείς χρηματαγορές κατά το επόμενο έτος ποσό της τάξεως των 270 δισεκατομμυρίων ευρώ, το μεγαλύτερο που έχει ποτέ δανειστεί το γαλλικό κράτος.\n\nΠροβλέπεται επίσης η εφαρμογή ενός σχεδίου για την σταδιακή αύξηση της ηλικίας συνταξιοδότησης στη Γαλλία, κάτι που αναμένεται να πυροδοτήσει τις κοινοβουλευτικές συζητήσεις οι οποίες θα ξεκινήσουν στις 3 Οκτωβρίου.\n\nΣτο σχέδιο του κρατικού προϋπολογισμού προβλέπονται μέτρα για την προστασία των νοικοκυριών από την άνοδο του πληθωρισμού. Μιλώντας ωστόσο στην Επιτροπή Οικονομικών Υποθέσεων της γαλλικής Εθνοσυνέλευσης ο υπουργός Οικονομίας Μπρουνό Λεμέρ υπογράμμισε ότι η λογική της λήψης μέτρων ανεξαρτήτως κόστους που επικράτησε κατά την περίοδο της κρίσης του κορονοϊού δεν μπορεί να συνεχιστεί διότι θα οδηγούσε σε περαιτέρω αύξηση των πληθωριστικών πιέσεων, κάτι που δεν ενδείκνυται στην παρούσα φάση. Ο υπουργός Οικονομίας υπερασπίστηκε ακόμη την πρόβλεψή του για την ανάπτυξη για τη Γαλλία το 2023, που ορίστηκε στο 1%, παρά τις εκτιμήσεις του Οργανισμού Οικονομικής Συνεργασίας και Ανάπτυξης (ΟΟΣΑ), που την τοποθετούν στο 0,6%.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Platforms Project: Η φουάρ εναλλακτικής τέχνης «γιορτάζει» τα δέκα χρόνια της στην Ανωτάτη Σχολή Καλών Τεχνών": "Το Platforms Project γιορτάζει τα δέκα χρόνια παρουσίασης του και παρουσιάζει τη μεγαλύτερη εικαστική διοργάνωση στην έως τώρα ιστορία του με ένα πολύπλευρο παράλληλο πρόγραμμα ομιλιών και ημερίδων, βίντεο, προγραμμάτων για παιδιά, περφόρμανς και πάρτι.\n\nTo Platforms Project 2022 – Independent Art Fair θα παρουσιαστεί φέτος, από τις 13 έως τις 16 Οκτωβρίου 2022 στον Εκθεσιακό χώρο «Νίκος Κεσσανλής» της Ανωτάτης Σχολής Καλών Τεχνών (Πειραιώς 256, TK 182 35 Αγ. Ιωάννης Ρέντης) με ημερίδες, περφόρμανς, ομιλίες και workshops από τις συμμετέχουσες ομάδες.\n\nΗ διοργάνωση με μια ματιά\n\nΩς κατεξοχήν φυτώριο νέων καλλιτεχνών, όπου ο πειραματισμός, η έρευνα αλλά και η διαμόρφωση καλλιτεχνικής ταυτότητας είναι συνεχές ζητούμενο, ο εκθεσιακός χώρος της ΑΣΚΤ αποτελεί, και φέτος, την ιδανική επιλογή για το Platforms Project.\n\nΣτη διεύθυνση του πρότζεκτ είναι η Άρτεμις Ποταμιάνου και ο Μιχάλης Αργυρού. Την καλλιτεχνική επιμέλεια του Platforms Project έχει η Άρτεμις Ποταμιάνου.\n\nTo Platforms Project αποτελεί μία διεθνή έκθεση που έχει πάντα ως στόχο την παρουσίαση της ανεξάρτητης καλλιτεχνικής σκηνής όπως αυτή εκφράζεται μέσα από ομαδικές πρωτοβουλίες Ελλήνων και ξένων καλλιτεχνών, που δρουν στην Ελλάδα και στο εξωτερικό. To Platforms Project συμβάλει σταθερά στην αναζήτηση λύσεων σε σύγχρονα εικαστικά και θεωρητικά ερωτήματα που τίθενται διεθνώς και την ενδεικτική χαρτογράφηση της εικαστικής δράσης, όπως αυτή παράγεται σήμερα στις εικαστικές ομάδες-πλατφόρμες.\n\nΤο Platforms Project, φέτος, παρουσιάζει πλατφόρμες από 26 χώρες (ΗΠΑ, Κύπρος, Ελλάδα, Καναδάς, Ολλανδία, Γαλλία, Μεξικό, Βενεζουέλα, Αργεντινή, Βραζιλία, Χιλή, Αιθιοπία, Ρωσία, Τουρκία, Ολλανδία, Γερμανία, Ιταλία, Ηνωμένο Βασίλειο, Αυστρία, Σουηδία, Βέλγιο, Δανία, Ελβετία, Πολωνία, Ουκρανία, Αυστραλία), έχοντας δεχθεί εκατοντάδες αιτήσεις μετά το ανοικτό διαδικτυακό του κάλεσμα.\n\n62 πλατφόρμες με περισσότερους από 800 καλλιτέχνες\n\nΣτο Platforms Project 2022 θα συμμετέχουν 62 πλατφόρμες με περισσότερους από 800 καλλιτέχνες επεκτείνοντας το παγκόσμιο δίκτυο που οικοδομείται και επικοινωνεί τα τελευταία δέκα χρόνια μέσω του Platforms Project:\n\nAC Institute + AC Books (ΗΠΑ), ACEY Europe (Κύπρος, Ελλάδα), άμετρον [art space] | ametron [art space] (Ελλάδα), AMV (Καναδάς), Antennes Art Collective (Ελλάδα), ArtCode (Ελλάδα), artplatform |elsewhere (Ολλανδία), ASSOCIATION THEATRE DIONYSOS & APOLLON ( Ελλάδα, Γαλλία, Καναδάς, HΠΑ, Μεξικό, Βενεζουέλα, Αργεντινή, Βραζιλία, Χιλή, Αιθιοπία, Ρωσία, Τουρκία, Ολλανδία, Γερμανία, Ιταλία), ATHENS STREET ART FESTIVAL (Ελλάδα), Αυτοβιογραφικά Συστήματα | Autobiographical Systems (Ελλάδα), berlinerpool (Γερμανία), Binary art group (Κύπρος), Bureau d’Art et de Recherche Roubaix (Γαλλία), Cable Depot (Ηνωμένο Βασίλειο), CUBE ART EDITIONS (Ελλάδα), Darling Pearls & Co (Ηνωμένο Βασίλειο), DAS ESSZIMMER – space for art+ (Γερμανία), ΔΙΠΟΛΑ | DIPOLA (Ελλάδα), Dogma Athens (Ελλάδα), Eco Flaneur (Ελλάδα), Ed video (Καναδάς), EN FLO (Ελλάδα), EULENGASSE (Γερμανία), EX-MÊKH (Ολλανδία), flat1_offspace (Αυστρία), fragment S (Σουηδία), Fragments of truth (Ελλάδα), GREYLIGHT PROJECTS (Ολλανδία, Βέλγιο), GROPIUS LOUNGE (Ελλάδα), H-M-S (Ηνωμένο Βασίλειο), ID:I GALLERI (Σουηδία), IFAC arts (ΗΠΑ, Ελλάδα), IN VIVO (Ελλάδα), Ins All (Αυστρία), Ινστιτούτο Μεσογειακής Κουλτούρας | Institute of the Mediterranean Culture (Ελλάδα), intermission museum of art (ΗΠΑ, Ολλανδία), JAW (Ηνωμένο Βασίλειο), ΚαλλιέργειαΚαλλιέργεια | CultivationCultivation (Ελλάδα, Δανία), La Scala Trun (Ελβετία), LELE ART SPACE (Πολωνία), METAPOLIS (Ελλάδα), ΜΕΤΑΦΡΑΣΤΕΣ | META-FRASTES (Ελλάδα), Mnky Bizz Group (ΗΠΑ), Museum of Forgetting (Swe) TILT platform (GR) MAMA contemporary (CY) (Σουηδία, Ελλάδα, Κύπρος), ΟΡΙΖΟΝΤΑΣ ΓΕΓΟΝΟΤΩΝ | ORIZONTAS GEGONOTON (Ελλάδα), personal identity (Ελλάδα), POW WOW (Ελλάδα), Project 2 (Ελλάδα), Rhythm Section (Γερμανία, Μ. Βρετανία, Ουκρανία), Sans Titre, Tourcoing (Γαλλία), SCOTTY (Γερμανία), Sthlm2 (Σουηδία), Straße der kollektiven Kunst (Ολλανδία), Supercluster (Βέλγιο, Αυστραλία), SYNERGIA 22 (Ελλάδα), Τεχνοπαίγνιον art group | Tehnopaignion art group (Ελλάδα), The Red Boat Projects (Ελλάδα), The School of Environmental Sciences – Artist Residency Program (Καναδάς), >top Transdisciplinary Project Space (Γερμανία), Topp & Dubio (Ολλανδία), WEDO (Ελλάδα), Window of FAME (Ελβετία).\n\nΠαράλληλες Εκδηλώσεις\n\nΠαράλληλα με την παρουσίαση της έκθεσης του Platforms Project 2022, θα πραγματοποιηθούν ημερίδες, ομιλίες, περφόρμανς και workshops. Το Platforms Project δεν αποτελεί μια απρόσωπη εκδήλωση αλλά μια εικαστική κοινότητα γεμάτη ενέργεια, φρεσκάδα, δίνοντας χρόνο και τόπο παρουσίασης σε μία εναλλακτική τέχνη που δεν θα μπορούσε να εκφραστεί αλλού.\n\nΣύντομο Ιστορικό:\n\nΤο Platforms Project παρουσιάζεται από το 2013 για δέκα συνεχόμενα έτη και αποτελεί μια ετήσια διεθνής συνάντηση εικαστικών ομάδων-πλατφορμών. Είναι μία διεθνής έκθεση που στόχο έχει την καταγραφή του τρόπου δραστηριοποίησης των εικαστικών ομάδων και τη δημιουργία δίαυλων επικοινωνίας και συνεργασίας με άλλες χώρες. Στο πλαίσιο του Platforms Project, από το 2013 έως το 2022, 332 πλατφόρμες – δράσεις καλλιτεχνικών ομάδων από 39 χώρες (Ελλάδα, Ιταλία, Κύπρο, Ελβετία, Ηνωμένο Βασίλειο, Γερμανία, Αυστρία, Βοσνία Ερζεγοβίνη, Σουηδία, Ολλανδία, Καναδάς, Ν. Ζηλανδία, Φιλανδία, Γαλλία, Ρωσία, Σερβία, Κόσοβο, ΗΠΑ, Ουκρανία, Αργεντινή, Τουρκία, Μπενίν, Ισπανία, Βέλγιο, Τσεχοσλοβακία, Αυστραλία, Κίνα, Χονγκ Κονγκ, Ινδονησία, Υεμένη, Ιράν, Μεξικό, Βενεζουέλα, Βραζιλία, Χιλή, Αιθιοπία, Δανία, Πολωνία, Ουκρανία, και Παναμά) με περισσότερους από 8.500 συνολικά καλλιτέχνες από τις 5 ηπείρους.\n\nΟι περισσότερες από τις πλατφόρμες που συμμετείχαν στο Platforms Project δημιούργησαν σχέσεις φιλίας μεταξύ τους και συνεργασίες.\n\nΤα έτη 2020 και 2021 το Platforms Project δημιούργησε λόγω της πανδημίας, μία διαδικτυακή έκθεση το Platforms Project NET που αποτέλεσε ένα ψηφιακό τόπο συνάντησης και δικτύωσης καλλιτεχνικών ομάδων από όλο το κόσμο, δίνοντας την ευκαιρία στο ευρύ φιλότεχνο κοινό, να έρθει σε επαφή με τα έργα και τους καλλιτέχνες των ομάδων. Ήταν η πρώτη διαδικτυακή φουάρ στην Ελλάδα και η δεύτερη στο κόσμο. Το Platforms Project Net 2021 επισκέφθηκαν θεατές από 82 χώρες και είχε περισσότερες από 315.000 προβολές.\n\nΕίναι ένα πρόγραμμα που προσπαθεί να προσφέρει στον επισκέπτη την εκ-των-έσω ματιά στην σύγχρονη καλλιτεχνική δημιουργία, την εμπειρία της ζύμωσης και συνεργασίας της εικαστικής πρακτικής χωρίς να εστιάζει στο εμπορικό κομμάτι της τέχνης αλλά που προβάλει μια πιο εναλλακτική – πειραματική οπτική.\n\nΔΙΑΒΑΣΤΕ ΑΚΟΜΑ «Ποδηλάτης»: Ένα γλυπτό εμπνευσμένο από τον Αλέκο Φασιανό «στολίζει» το The Ellinikon Experience Park\n\nΑνατρέχοντας στον παρακάτω σύνδεσμο θα ακούσετε μαρτυρίες από συνεντεύξεις συμμετεχόντων ομάδων καλλιτεχνών προηγούμενων διοργανώσεων: https://audiomack.com/artist/platformsproject\n\nWebsite: www.platformsproject.com",
    "Φρίκη στην Ουκρανία: Άλλοι δύο ομαδικοί τάφοι βρέθηκαν στην Ιζιούμ, λέει ο Ζελένσκι": "Την περασμένη εβδομάδα ολοκληρώθηκε η εκταφή των πτωμάτων 436 ανθρώπων. Οι περισσότεροι φαίνεται πως είχαν βίαιο θάνατο.\n\nΗ Ουκρανία ανακάλυψε άλλους δύο ομαδικούς τάφους, που περιέχουν τα πτώματα εκατοντάδων ανθρώπων στη βορειοανατολική πόλη Ιζιούμ, την οποία το Κίεβο ανακατέλαβε αυτό το μήνα από τη Ρωσία, δήλωσε ο ουκρανός πρόεδρος Βολοντίμιρ Ζελένσκι.\n\nΟ Ζελένσκι έκανε τη δήλωση αυτή σε συνέντευξή του στο CBS που μεταδόθηκε αργά χθες, Κυριακή, το βράδυ, στην οποία ζήτησε επίσης να συνεχιστεί η πίεση επί της Ρωσίας με τις κυρώσεις.\n\nΟι ρωσικές αρχές δεν σχολίασαν άμεσα τη δήλωση του Ζελένσκι για την ανακάλυψη άλλων δύο ομαδικών τάφων. Η Μόσχα διαψεύδει ότι διαπράττει ωμότητες στον πόλεμο στην Ουκρανία και ότι στοχοθετεί αμάχους.\n\n«Σήμερα έλαβα περισσότερες πληροφορίες... Βρήκαν άλλους δύο ομαδικούς τάφους, μεγάλους τάφους με εκατοντάδες ανθρώπους... Μιλάμε για τη μικρή πόλη Ιζιούμ», δήλωσε ο Ζελένσκι.\n\n«Οι κυρώσεις είναι ανάγκη να συνεχιστούν. Αυτές οι κυρώσεις θα έχουν πολιτικό αντίκτυπο, καθώς και οικονομικό αντίκτυπο».\n\nΈπειτα από μήνες ρωσικής κατοχής, οι ουκρανικές αρχές ανακάλυψαν νωρίτερα αυτό το μήνα ένα μεγάλο χώρο ταφής δίπλα σε ένα κοιμητήριο σε δασώδη περιοχή στο Ιζιούμ και άρχισαν έρευνα για τις συνθήκες των θανάτων.\n\nΤην περασμένη εβδομάδα ολοκλήρωσαν την εκταφή των πτωμάτων 436 ανθρώπων. Οι περισσότεροι φαίνεται πως είχαν βίαιο θάνατο και υπάρχουν προκαταρκτικές ενδείξεις ότι 30 απ' αυτούς είχαν υποβληθεί σε βασανιστήρια, δήλωσε ο περιφερειακός κυβερνήτης.\n\nΑπό τον ομαδικό τάφο εκτάφηκαν επίσης 17 στρατιώτες.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Η Ελλάδα στη μάχη του SOCCA World Cup": "Με ακμαίο ηθικό και διάθεση για διάκριση, η ελληνική ομάδα ρίχνεται στη μάχη του Παγκόσμιου Κυπέλλου μίνι ποδοσφαίρου της Ουγγαρίας.\n\nΤο SOCCA World Cup θα διεξαχθεί για πρώτη φορά μετά την υποδειγματική διοργάνωση που έγινε στο Ρέθυμνο της Κρήτης και στην οποία η ελληνική ομάδα είχε κατακτήσει πανηγυρικά την 3η θέση στον κόσμο. Φέτος, το ταξίδι ξεκινά από τον όμιλο, στον οποίο η Ελλάδα θα αντιμετωπίσει την Ισπανία, την Κροατία, το Ιράν και τη Χιλή.\n\nΑναλυτικά το πρόγραμμα (ζωντανή μετάδοση από το Cosmote Sport 9 HD):\n\n11/9 20:00 Ισπανία-Ελλάδα\n\n12/9 20:00 Ελλάδα-Κροατία\n\n13/9 18:00 Ελλάδα-Ιράν\n\n15/9 18:00 Ελλάδα-Χιλή\n\nΤόσο κατά την προετοιμασία της, όσο και στη διάρκεια των αγωνιστικών της υποχρεώσεων στο SOCCA World Cup 2022, η Εθνική Ομάδα είχε και θα έχει στο πλευρό της τον ΟΠΑΠ, τον Μεγάλο Χορηγό της, που στηρίζει την προσπάθειά της να ανέβει στο βάθρο για ακόμη μια φορά.\n\nΗ «επίσημη αγαπημένη» έχει τις ευχές όλων των Ελλήνων για καλή επιτυχία και η αναμονή να τη δούμε να επιστρέφει στο γήπεδο είναι πλέον μεγάλη!\n\nwww.bnsports.gr",
    "Πούτιν: Κατήγγειλε την «απάνθρωπη τρομοκρατική ενέργεια» στο σχολείο του Ιζέφσκ": "«Ο πρόεδρος θρηνεί βαθιά τον θάνατο ανθρώπων και παιδιών σε αυτό το σχολείο όπου έλαβε χώρα μια τρομοκρατική ενέργεια» δήλωσε στους δημοσιογράφους ο εκπρόσωπος του Κρεμλίνου, Ντμίτρι Πεσκόφ\n\nΟ Ρώσος πρόεδρος Βλαντίμιρ Πούτιν χαρακτήρισε «απάνθρωπη τρομοκρατική ενέργεια» το επεισόδιο με τους πυροβολισμούς σε σχολείο του Ιζέφσκ, στο κέντρο της Ρωσίας που προκάλεσε τον θάνατο τουλάχιστον 13 ανθρώπων, ανάμεσα στους οποίους επτά παιδιά και τον τραυματισμό τουλάχιστον 21.\n\n«Ο πρόεδρος θρηνεί βαθιά τον θάνατο ανθρώπων και παιδιών σε αυτό το σχολείο όπου έλαβε χώρα μια τρομοκρατική ενέργεια» δήλωσε στους δημοσιογράφους ο εκπρόσωπος του Κρεμλίνου, Ντμίτρι Πεσκόφ, καθώς ο επιτιθέμενος φορούσε μαύρη μπλούζα με τη σβάστικα.\n\nΟ εκπρόσωπος του Κρεμλίνου είπε πως γιατροί, ψυχολόγοι και νευροχειρουργοί έχουν σταλεί με εντολή του Πούτιν επιτόπου στο Ιζέφσκ, που βρίσκεται περίπου 970 χλμ. ανατολικά της Μόσχας.\n\n«Ο πρόεδρος εύχεται γρήγορη ανάρρωση στους τραυματίες αυτής της απάνθρωπης επίθεσης» πρόσθεσε.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Ifo για γερμανική οικονομία: Διολισθαίνει σε ύφεση": "Το κλίμα στη γερμανική οικονομία επιδεινώθηκε σημαντικά τον Σεπτέμβριο\n\nΗ γερμανική οικονομία διολισθαίνει σε ύφεση, δήλωσε ο πρόεδρος του Ινστιτούτου Οικονομικών Ερευνών Ifo του Μονάχου Κλέμενς Φουστ, ανακοινώνοντας νωρίτερα σήμερα σημαντική αύξηση της απαισιοδοξίας στον επιχειρηματικό κλάδο.\n\nΣύμφωνα με τα στοιχεία που έδωσε σήμερα το Ifo, το κλίμα στη γερμανική οικονομία επιδεινώθηκε σημαντικά τον Σεπτέμβριο, με τον σχετικό δείκτη να υποχωρεί στις 84,3 μονάδες, κατά 4,3 μονάδες από τον περασμένο μήνα, στο χαμηλότερο επίπεδο από τον Μάιο του 2020 και σε κάθε περίπτωση κατά πολύ περισσότερο απ' ό,τι ανέμεναν οι οικονομολόγοι του Ινστιτούτου, οι οποίοι είχαν προβλέψει πτώση 87 μονάδες.\n\n«Βλέπουμε μεγάλο μείον σε όλα τα μέτωπα», δήλωσε ο οικονομικός εμπειρογνώμονας του Ifo Κλάους Βολράμπε και επισήμανε ότι ειδικά οι κλάδοι που εξαρτώνται άμεσα από την ενέργεια είναι εξαιρετικά απαισιόδοξοι για τον χειμώνα. «Η βιομηχανία κοιτάζει τους επόμενους έξι μήνες με μεγάλη ανησυχία», πρόσθεσε ο κ. Φουστ και επισήμανε ότι η κατάσταση είναι αντίστοιχη με αυτή που επικρατούσε την πρώτη περίοδο της πανδημίας.\n\nΠηγή: skai.gr\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Ζερκάν: Οι ξένοι του ΟΦΗ που έφυγαν με ΜΗΔΕΝ συμμετοχές!": "Όπως έγινε γνωστό χθες, ο Μεχντι Ζερκάν δεν προπονήθηκε και πρόκειται να αποτελέσει παρελθόν, καθώς ο ΟΦΗ βρίσκεται σε διαδικασία πρόωρης λήξης του δανεισμού του από την Μπορντό.Έτσι, ο Γαλλοαλγερινός θα αποχωρήσει χωρίς να έχει αγωνιστεί σε επίσημο αγώνα. Και θα μπει σε μια ιδιαίτερη λίστα, με ξένους παίκτες που αποκτήθηκαν στο παρελθόν από τον ΟΦΗ, όμως δεν κατέγραψαν ούτε μία επίσημη συμμετοχή στο πρωτάθλημα. Για διαφορετικούς λόγους ο καθένας.Συγκεκριμένα, αυτοί είναι οι:(Σιγκαπούρη): 1990(Βραζιλία): 1996 - 1997(Χιλή): 1999(Νιγηρία): 2003 - 2004(Νιγηρία): 2005(Αργεντινή): 2008(Γερμανία): 2008(Ουγγαρία): 2008(Κροατία): 2010(ΗΠΑ): 2013 - 2014(Κομόρες): 2016(Αλγερία): 2022Φυσικά δεν είναι όλες οι περιπτώσεις ίδιες. Ξεχωρίζει ο (παικταράς) Φαντί, ο \" παίκτης που έτρωγε φίδια \", που δε στέριωσε στο Ηράκλειο λόγω της διατροφής του, αλλά και λόγω δελτίου και ο οποίος, σύμφωνα με δημοσιεύματα στην πατρίδα του, πλήρωσε περίπου 60.000 δολάρια τον ΟΦΗ για να εξαγοράσει την ελευθερία του!Υπάρχουν και παίκτες όπως ο Οκβάρα, ο Αλαμπί (έκανε σπουδαία καριέρα στην Κύπρο), ο Σεντλίνσκι, ο Γκαϊτάν, οι οποίοι συμμετείχαν μόνο στην ομάδα Νέων του ΟΦΗ και ο Σουλέ που είχε πρόβλημα με το δελτίο του.Ενώ υπάρχει και η ευτράπελη περίπτωση του Πένια, που ήρθε στην Κρήτη ως ... περίσσευμα, καθώς η τότε διοίκηση του ΟΦΗ είχε ως κύρια προτεραιότητα (...) να φέρει παίκτη για τον ΠΑΟ (Φερνάντο Γκαλέτο). Ο Ευγένιος Γκέραρντ είδε τον παίκτη από τη Χιλή στην προετοιμασία και στα φιλικά της Ολλανδίας και τον \"τελείωσε\" με συνοπτικές διαδικασίες! Τουλάχιστον, στην ίδια προετοιμασία δοκίμασε και έφερε στον ΟΦΗ τον Ρόναλντ Γκόμες!Για τους παραπάνω ποδοσφαιριστές, αλλά και για αυτούς με συμμετοχή (έστω και 1), μπορείτε να διαβάσετε στο έξοχο αφιέρωμα του Μανώλη Ε. \" Όλοι οι ξένοι παίκτες του ΟΦΗ \".Το σχετικό απόσπασμα για τον Φαντί:"
}