{
    "Αιθιοπία: Αεροπορική επιδρομή στην πρωτεύουσα του Τιγκράι": "Αεροπορική επιδρομή έπληξε την πρωτεύουσα της πολιτείας Τιγκράι στα βόρεια της Αιθιοπίας, σύμφωνα με πηγές που επικαλείται το Reuters.\n\nΟ Δρ. Κίμπρομ Γκεμπρεσελασιέ, διευθυντής του μεγαλύτερου νοσοκομείου στη Μεκέλε, δήλωσε ότι στο νοσοκομείο του μεταφέρθηκε ένας τραυματίας.\n\nΣύμφωνα με τον ίδιο, ο άνθρωπος που μετέφερε τον τραυματία στο νοσοκομείο είπε ότι οι στόχοι του βομβαρδισμού ήταν το κέντρο επιχειρηματικών σπουδών του πανεπιστημίου της πόλης, αλλά και ο τηλεοπτικός σταθμός της περιφερειακής κυβέρνησης στην πολιτεία Τιγκράι.\n\nΟ εκπρόσωπος των ενόπλων δυνάμεων της Αιθιοπίας συνταγματάρχης Γκετνέτ Αντάνε και ο εκπρόσωπος της κυβέρνησης της Αιθιοπίας Λεγκέσε Τούλου δεν ανταποκρίθηκαν άμεσα σε αιτήματα σχολιασμού.\n\nΜε πληροφορίες από REUTERS\n\n⇒ Ειδήσεις σήμερα\n\nΑκολουθήστε το kathimerini.gr στο Google News και μάθετε πρώτοι όλες τις ειδήσεις\n\nΔείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr",
    "Αιθιοπία: Ένας νεκρός από επιδρομή με drone στην επαρχία Τιγκράι": "Ένας άνθρωπος σκοτώθηκε σήμερα σε αεροπορική επιδρομή στην πρωτεύουσα της επαρχίας Τιγκράι, ανακοίνωσε το κεντρικό νοσοκομείο της επαρχίας στη βόρεια Αιθιοπία, όπου οι μάχες μεταξύ ανταρτών και φιλοκυβερνητικών δυνάμεων έχουν αναζωπυρωθεί εδώ και ένα μήνα. «Σημειώθηκε επίθεση με drone σήμερα το πρωί περίπου στις 05:30 (τοπική ώρα και ώρα Ελλάδας). Ένας 60χρονος άνδρας σκοτώθηκε», δήλωσε ο Κιμπρόμ Γκεμπρεσελασί αξιωματούχος του νοσοκομείου Ayder στη Μεκέλε.\n\n«Ένα πτώμα έφτασε στο νοσοκομείο Ayder μετά τη επίθεση με drone στην Μεκέλε κοντά στο νοσοκομείο Desta», ανακοίνωσε το νοσοκομείο στον λογαριασμό του στο Twitter. Το AFP δεν ήταν σε θέση να επιβεβαιώσει τις πληροφορίες αυτές, καθώς οι δημοσιογράφοι δεν έχουν πρόσβαση στη βόρεια Αιθιοπία και το δίκτυο τηλεπικοινωνιών λειτουργεί σποραδικά. Η κυβέρνηση της Αιθιοπίας διαβεβαιώνει τακτικά ότι στοχοθετεί μόνο στρατιωτικούς και κατηγορεί τους αντάρτες ότι σκηνοθετούν θανάτους αμάχων.\n\nΟι συγκρούσεις στο Τιγκράι μεταξύ των ανταρτών και των φιλοκυβερνητικών δυνάμεων αναζωπυρώθηκαν στις 24 Αυγούστου, έπειτα από πέντε μήνες εκεχειρίας. Έκτοτε τουλάχιστον 17 άνθρωποι έχουν σκοτωθεί σε αεροπορικές επιδρομές, σύμφωνα με αξιωματούχους του νοσοκομείου. Η βόρεια Αιθιοπία έχει βυθιστεί στον πόλεμο από τον Νοέμβριο του 2020, αφού ο πρωθυπουργός Άμπι Άχμεντ έστειλε τον στρατό για να εκδιώξει τις τοπικές αρχές του Μετώπου Απελευθέρωσης του Λαού του Τιγκράι (TPLF), αφού τους κατηγόρησε ότι επιτέθηκαν σε βάσεις του ομοσπονδιακού στρατού.\n\nΜετά την αναζωπύρωση των μαχών τον τελευταίο μήνα εξανεμίστηκαν οι ελπίδες για ειρηνευτικές διαπραγματεύσεις. Οι αντάρτες ανακοίνωσαν στις 14 Σεπτεμβρίου ότι είναι έτοιμοι για συνομιλίες υπό την αιγίδα της Αφρικανικής Ένωσης, αίροντας ένα σημαντικό εμπόδιο για συνομιλίες με την κυβέρνηση. Ωστόσο οι μάχες συνεχίζονται.\n\nΈκθεση ειδικών του ΟΗΕ κατηγόρησε τη Δευτέρα την ομοσπονδιακή κυβέρνηση και τους συμμάχους της για εγκλήματα κατά της ανθρωπότητας και ότι χρησιμοποιούν τον λιμό ως όπλο πολέμου εμποδίζοντας τις βασικές υπηρεσίες και την πρόσβαση στο Τιγκράι, το 90% των κατοίκων του οποίου έχει άμεση ανάγκη ανθρωπιστικής βοήθειας. Η κυβέρνηση της Αιθιοπίας απέρριψε την έκθεση, κάνοντας λόγο για «αντικρουόμενα και μεροληπτικά» συμπεράσματα.\n\nΠηγή: ΑΠΕ – ΜΠΕ / Φωτογραφία Reuters",
    "ΟΗΕ: Εκτιμήσεις για εγκλήματα πολέμου και εγκλήματα κατά της ανθρωπότητας στην Αιθιοπία": "Το γεγονός αυτό «δημιούργησε έναν ανησυχητικό κύκλο ακραίας βίας», την οποία ακολουθούν αντίποινα, αυξάνοντας ακόμη περισσότερο τον κίνδυνο για νέες, ακόμη σοβαρότερες, ωμότητες», εκτιμούν οι ειδικοί.\n\nΕγκλήματα πολέμου και εγκλήματα κατά της ανθρωπότητας διαπράχθηκαν κατά πάσα πιθανότητα κατά τη διάρκεια του πολέμου που μαίνεται στην Αιθιοπία από τα τέλη του 2020, υποστηρίζει μια ομάδα εμπειρογνωμόνων στην έκθεσή της που δόθηκε σήμερα στη δημοσιότητα και απευθύνεται στο Συμβούλιο Ανθρωπίνων Δικαιωμάτων του ΟΗΕ.\n\n«Η Επιτροπή έχει λόγους να πιστεύει ότι, σε πολλές περιπτώσεις, αυτές οι παραβιάσεις (των θεμελιωδών δικαιωμάτων) συνιστούν εγκλήματα πολέμου και εγκλήματα κατά της ανθρωπότητας (…) Η Επιτροπή είναι έντονα προβληματισμένη από αυτά που ανακάλυψε επειδή αντικατοπτρίζουν μια βαθύτατη πόλωση και μίσος μεταξύ των εθνοτήτων της Αιθιοπίας» αναφέρεται στα συμπεράσματα της έκθεσης.\n\nΤο γεγονός αυτό «δημιούργησε έναν ανησυχητικό κύκλο ακραίας βίας», την οποία ακολουθούν αντίποινα, αυξάνοντας ακόμη περισσότερο τον κίνδυνο για νέες, ακόμη σοβαρότερες, ωμότητες», εκτιμούν οι ειδικοί.\n\nΟι συντάκτες της έκθεσης καλούν τους διεθνείς και περιφερειακούς οργανισμούς «να λάβουν μέτρα για την αποκατάσταση της ειρήνης, της σταθερότητας και της ασφάλειας» και για να σταματήσουν οι παραβιάσεις των ανθρωπίνων δικαιωμάτων. Ζητούν επίσης από την Ύπατη Αρμοστεία του ΟΗΕ για τα Ανθρώπινα Δικαιώματα να παρακολουθεί την κατάσταση και να καλέσει τις εμπόλεμες πλευρές να σεβαστούν το διεθνές δίκαιο, τα ανθρώπινα δικαιώματα και τα δικαιώματα των προσφύγων.\n\nΟι αντάρτες του Τιγκράι σχολίασαν την έκθεση τονίζοντας ότι «ανέκαθεν διαβεβαίωναν» πως η αιθιοπική κυβέρνηση ευθύνεται για εγκλήματα κατά της ανθρωπότητας, όπως είπε ένας εκπρόσωπός τους, ο Γκετάτσιου Ρέντα.\n\nΟ πόλεμος ξέσπασε τον Νοέμβριο του 2020, όταν η ομοσπονδιακή κυβέρνηση του πρωθυπουργού Άμπι Άχμεντ εξαπέλυσε επίθεση εναντίον των ανταρτών του Λαϊκού Μετώπου Απελευθέρωσης του Τιγκράι (TPLF) που είχαν υπό τον έλεγχό τους αυτήν την επαρχία στη βόρεια Αιθιοπία. Την άνοιξη φέτος κηρύχθηκε κατάπαυση του πυρός, όμως οι συγκρούσεις ξανάρχισαν στις 24 Αυγούστου.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Αιθιοπία: Νέα αεροπορική επιδρομή στην πρωτεύουσα της εξεγερμένης Τιγκράι": "Η πρωτεύουσα της Τιγκράι, Μεκέλε, επλήγη στη διάρκεια της νύχτας από αεροπορικές επιδρομές, ανέφεραν σήμερα οι αρχές των ανταρτών στην εξεγερμένη πολιτεία της βόρειας Αιθιοπίας και στέλεχος νοσοκομείου.\n\nΕξαπολύθηκε «νυχτερινή επιδρομή τηλεκατευθυνόμενου μη επανδρωμένου αεροσκάφους στη Μεκέλε», σε τομέα όπου δεν υπήρχαν «στρατιωτικοί στόχοι», τόνισε μέσω Twitter ο Γκετάτσου Ρέντα, εκπρόσωπος των αρχών των ανταρτών στην Τιγκράι, όπου ξέσπασε τον Νοέμβριο του 2020 πόλεμος ανάμεσα στην ομοσπονδιακή κυβέρνηση και το Μέτωπο Απελευθέρωσης του Λαού της Τιγκράι (TPLF). Σύμφωνα με τον εκπρόσωπο, «ερρίφθησαν τουλάχιστον τρεις βόμβες».\n\nΟ Δρ. Κίμπρομ Γκεμπρεσελασιέ, διευθυντής του μεγαλύτερου νοσοκομείου στη Μεκέλε, αναφέρθηκε μέσω Twitter σε «επίθεση drone στη Μεκέλε περί τα μεσάνυχτα» προσθέτοντας πως «διακομίζονται θύματα στο νοσοκομείο».\n\nΣτη βόρεια Αιθιοπία δεν έχουν πρόσβαση δημοσιογράφοι, κάτι που καθιστά αδύνατη οποιαδήποτε επαλήθευση των πληροφοριών που δίνουν τα αντιμαχόμενα μέρη με ανεξάρτητο τρόπο. Το δίκτυο κινητής τηλεφωνίας και το διαδίκτυο στις εμπόλεμες ζώνες έχουν πολλά προβλήματα, όταν δεν είναι εντελώς εκτός λειτουργίας. Δεν υπήρχε διαθέσιμος κανένας εκπρόσωπος της ομοσπονδιακής κυβέρνησης της Αιθιοπίας.\n\nΈπειτα από πέντε μήνες κατάπαυσης του πυρός, οι εχθροπραξίες στη βόρεια Αιθιοπία ξανάρχισαν την 24η Αυγούστου. Οι δυνάμεις που πρόσκεινται στην Αντίς Αμπέμπα (ομοσπονδιακός στρατός, πολιτειακές δυνάμεις, παραστρατιωτικοί) και οι αντάρτες του TPLF αλληλοκατηγορήθηκαν για την επανέναρξη των συγκρούσεων. Προηγούμενη αεροπορική επιδρομή είχε αναφερθεί επίσης στη Μεκέλε την 26η Αυγούστου, με τους αντάρτες να καταγγέλλουν πως επλήγησαν νηπιαγωγείο και παιδική χαρά σε κατοικημένη περιοχή και την κυβέρνηση να αντιτείνει ότι ανταπέδωσε «επίθεση» βάζοντας στο στόχαστρο «στρατιωτικούς στόχους».\n\nΟ Δρ. Γκεμπρεσελασιέ είχε αναφέρει τότε στο Γαλλικό Πρακτορείο πως στο νοσοκομείο του διακομίστηκαν τέσσερα πτώματα, ανάμεσά τους αυτά δύο παιδιών, και εννέα τραυματίες. Ο επίσημος τηλεοπτικός σταθμός των αρχών στην Τιγκράι έκανε λόγο από την πλευρά του για «επτά άμαχους, συμπεριλαμβανομένων τριών παιδιών» που έχασαν τη ζωή τους στην επιδρομή.\n\nΟι αντάρτες ανέφεραν χθες πως θέλουν να συνεχίσουν να προελαύνουν προς παρακείμενες περιοχές νότια της Τιγκράι για να «εξουδετερώσουν» τις στρατιωτικές ενισχύσεις που ανέπτυξε η κυβέρνηση, διαβεβαιώνοντας ταυτόχρονα πως παραμένουν ανοικτοί στη διεξαγωγή διαπραγματεύσεων. Τις τελευταίες ημέρες, σύμφωνα με διπλωμάτες, εργαζόμενους σε ανθρωπιστικές οργανώσεις και κατοίκους, οι αντάρτες προέλασαν περίπου 50 χιλιόμετρα προς νότο, στην πολιτεία Αμχάρα, και νοτιοανατολικά, στην Αφάρ.\n\nΑπό το ξέσπασμα του πολέμου στη βόρεια Αιθιοπία χιλιάδες άνθρωποι έχουν σκοτωθεί, πάνω από δύο εκατομμύρια κάτοικοι έχουν ξεριζωθεί και εκατοντάδες χιλιάδες Αιθίοπες βρέθηκαν αντιμέτωποι με συνθήκες που προσιδιάζουν σε λιμό, σύμφωνα με τον ΟΗΕ.\n\nΠηγές: ΑΠΕ-ΜΠΕ, AFP",
    "Αιθιοπία: Δεκάδες νεκροί από επίθεση μελών της πολιτοφυλακής της φυλής Αμχάρα": "Δεκάδες άνθρωποι έχασαν τη ζωή τους έπειτα από ένοπλη επίθεση που δέχτηκαν από μέλη μιας πολιτοφυλακής της φυλής Αμχάρα, όπως καταγγέλλουν επιζώντες της επαρχίας Ορόμια στη δυτική Αιθιοπία .\n\nΣύμφωνα με τους επιζώντες που μίλησαν στο AFP (2/9) με τον όρο της διατήρησης της ανωνυμίας τους, η επίθεση εξαπολύθηκε εναντίον της πόλης Αγκάμσα.\n\n«Οι δράστες επιτέθηκαν στην πόλη από τρεις κατευθύνσεις με πυροβόλα όπλα και συνέχισαν τις επιθέσεις τους ως τις 14:00», δήλωσε ένας άνδρας ο οποίος έφυγε από την πόλη, αφού «είδε την επίθεση με τα μάτια του».\n\n«Σκότωσαν περίπου 100 κατοίκους, πυρπόλησαν πολλά σπίτια και καταστήματα και λεηλάτησαν τις αποθήκες τροφίμων», πρόσθεσε. Ένας άλλος κατήγγειλε ότι του έκλεψαν τα ζώα και ότι από την επίθεση «σκοτώθηκαν περισσότεροι από 100 άνθρωποι».\n\nΔύο άνδρες δήλωσαν ότι την επίθεση εξαπέλυσε πολιτοφυλακή από τη γειτονική επαρχία Αμχάρα.\n\nΟ Στρατός Απελευθέρωσης Ορόμο (OLA), μια ένοπλη ομάδα που δραστηριοποιείται στην περιοχή, κατηγόρησε σε ανακοίνωσή της την πολιτοφυλακή Fano της φυλής Αμχάρα ότι σκότωσε «τουλάχιστον 62 ανθρώπους» την Τρίτη στην Αγκάμσα.\n\nΟύτε οι περιφερειακές αρχές της Ορόμια, ούτε η ομοσπονδιακή κυβέρνηση της Αιθιοπίας δεν έχουν σχολιάσει τις πληροφορίες. Η επαρχία Ορόμια, η μεγαλύτερη και πιο πυκνοκατοικημένη της Αιθιοπίας, είναι συχνά θέατρο επιθέσεων και αντιποίνων μεταξύ μελών των φυλών Ορόμο και Αμχάρα.\n\nΤον Αύγουστο του 2021 η Αιθιοπική Επιτροπή Ανθρωπίνων Δικαιωμάτων, ένας ανεξάρτητος οργανισμός που εξαρτάται από την κυβέρνηση, είχε ανακοινώσει ότι περισσότεροι από 210 άνθρωποι σκοτώθηκαν στη διάρκεια μίας εβδομάδας σε διάφορες επιθέσεις «εθνοτικού χαρακτήρα» στην περιοχή Γκίντα – Κιρίμπου, μερικές δεκάδες χιλιόμετρα από την Αγκάμσα.\n\nΤον Ιούνιο εκατοντάδες άμαχοι, κυρίως μέλη της φυλής Αμχάρα, σκοτώθηκαν στο Τόλε, σε άλλη περιοχή της Ορόμια, μια σφαγή που είχε προκαλέσει σοκ στη διεθνή κοινότητα.",
    "Αιθιοπία: Σφοδρές μάχες στα σύνορα με τον στρατό της Ερυθραίας": "Οι αντάρτες της επαρχίας Τιγκράι , στη βόρεια Αιθιοπία , υποστήριξαν ότι στρατεύματα από τη γειτονική Ερυθραία εξαπέλυσαν σήμερα ευρεία επίθεση και ότι σφοδρές συγκρούσεις είναι σε εξέλιξη σε πολλές περιοχές κατά μήκος των συνόρων.\n\nΔύο εργαζόμενοι σε υπηρεσίες αρωγής ανέφεραν επίσης μάχες στα σύνορα και βομβαρδισμούς σε έναν καταυλισμό εκτοπισμένων στα περίχωρα του χωριού Ζιμπάν Γκεντένα. Δεν διευκρίνισαν όμως αν δυνάμεις της Ερυθραίας βρίσκονται στο έδαφος του Τιγκράι.\n\nΕφόσον επιβεβαιωθεί, η εμπλοκή δυνάμεων της Ερυθραίας θα σηματοδοτήσει μια κλιμάκωση στον πόλεμο που αναζωπυρώθηκε τον περασμένο μήνα, αφού κατέρρευσε η κατάπαυση του πυρός που είχε συμφωνηθεί τον Μάρτιο.\n\nΟ ειδικός απεσταλμένος των ΗΠΑ για το Κέρας της Αφρικής, Μάικ Χάμερ, είπε νωρίτερα ότι οι ΗΠΑ είναι ενήμερες για το γεγονός ότι Ερυθραίοι στρατιώτες πέρασαν στο Τιγκράι και καταδίκασε αυτήν την ενέργεια.\n\nΗ Ερυθραία είχε αποσύρει τα στρατεύματά της από τις περισσότερες περιοχές του Τιγκράι πέρσι, αφού βοήθησε τον ομοσπονδιακό στρατό της Αιθιοπίας στις πρώτες φάσεις του πολέμου εναντίον των ανταρτών.\n\n«Η Ερυθραία αναπτύσσει όλο τον στρατό της καθώς και εφέδρους. Οι δυνάμεις μας υπερασπίζονται ηρωικά τις θέσεις τους» ανέφερε στο Twitter ο Γκετάτσιου Ρέντα, ένας εκπρόσωπος του Λαϊκού Μετώπου Απελευθέρωσης του Τιγκράι (TPLF).\n\nΟ υπουργός Πληροφοριών της Ερυθραίας Γιέμανε Γκεμπρεμέσκελ δεν ανταποκρίθηκε σε ένα αίτημα να σχολιάσει το θέμα.\n\nΟ Γκετάτσιου είπε ότι στρατιώτες της Αιθιοπίας και μονάδες των ειδικών δυνάμεων από την Αμχάρα, στα νότια, συμμετέχουν επίσης στην επίθεση. Ο εκπρόσωπος της αιθιοπικής κυβέρνησης Λεγκέσε Τούλου, ο εκπρόσωπος του στρατού συνταγματάρχης Γκετνέτ Αντάνε, η εκπρόσωπος του πρωθυπουργού Μπιλένε Σεγιούμ και ο εκπρόσωπος της τοπικής κυβέρνησης της Αμχάρα, Γκιζάτσιου Μουλουνέχ, δεν απάντησαν στο αίτημα να σχολιάσουν τις δηλώσεις αυτές.\n\nΧιλιάδες άνθρωποι έχουν σκοτωθεί και εκατομμύρια εκτοπίστηκαν λόγω του πολέμου στο Τιγκράι, εξαιτίας του οποίου έχει προκληθεί ανθρωπιστική καταστροφή στη βόρεια Αιθιοπία.\n\nΗ κυβέρνηση του πρωθυπουργού της Αιθιοπίας Άμπιι Άχμεντ κατηγορεί το TPLF ότι επιχειρεί να επανεπιβάλει την κυριαρχία του Τιγκράι σε όλη τη χώρα. Το TPLF από την πλευρά του κατηγορεί τον Άμπι για υπερσυγκέντρωση εξουσιών και για καταπίεση του λαού του Τιγκράι. Το Σάββατο, η καναδική κυβέρνηση προειδοποίησε ότι η Ερυθραία κινητοποιεί τις ένοπλες δυνάμεις της επειδή ξανάρχισαν οι μάχες στο Τιγκράι. Ο Γεμάνε Γκεμπρεμεσκιέλ επιβεβαίωσε το Σαββατοκύριακο ότι η χώρα του κινητοποίησε τους εφέδρους, όχι όμως ότι έκανε γενική επιστράτευση.\n\nΚάτοικοι της Αιθιοπίας και εργαζόμενοι σε υπηρεσίες αρωγής ανέφεραν προηγουμένως ότι ο στρατός της Ερυθραίας βομβάρδισε τις πόλεις Σιράρο και Αντιγκράτ αυτόν τον μήνα.\n\nΣύμφωνα με ένα έγγραφο των Ηνωμένων Εθνών, το οποίο περιήλθε σε γνώση του πρακτορείου Reuters τη Δευτέρα, περισσότεροι από 200.000 άνθρωποι εγκατέλειψαν τις εστίες τους λόγω των πρόσφατων συγκρούσεων.\n\nΈνα στέλεχος του ΟΗΕ είπε επίσης τη Δευτέρα ότι υπάρχουν βάσιμοι λόγοι για να πιστεύει κανείς ότι η κυβέρνηση της Αιθιοπίας «χρησιμοποιεί τον λιμό ως μέθοδο πολέμου» και ότι έχουν διαπραχθεί εγκλήματα πολέμου και από τις δύο πλευρές.",
    "Έκκληση ΥΠΕΞ για διάλογο στην Αιθιοπία": "1878992\n\nΗ Τουρκία χαιρέτισε τις δηλώσεις του Λαϊκού Απελευθερωτικού Μετώπου του Tigray (TPLF) σχετικά με την κατάπαυση του πυρός και τις ειρηνευτικές συνομιλίες στην Αιθιοπία.\n\nΓραπτή απάντηση στην ερώτηση για τις εξελίξεις στην Αιθιοπία έδωσε ο εκπρόσωπος του Υπουργείου Εξωτερικών Τανζού Μπιλγκίτς και είπε:\n\n«Χαιρετίζουμε τη δήλωση που έγινε χθες στις 11 Σεπτεμβρίου από το Λαϊκό Απελευθερωτικό Μέτωπο του Tigray (TPLF) στην Αιθιοπία ότι είναι έτοιμοι να ξεκινήσουν συνομιλίες για κατάπαυση του πυρός με την ομοσπονδιακή κυβέρνηση και την ειρήνη υπό την αιγίδα της Αφρικανικής Ένωσης».\n\nΟ Μπιλγκίτς είπε ότι η Τουρκία έκανε έκκληση για διάλογο και εξέφρασε την ετοιμότητα της για να παράσχει κάθε είδους υποστήριξη για να τερματιστεί οριστικά η βία στη χώρα.",
    "Ουκρανία: Ενα πλοίο του ΟΗΕ με σιτηρά απέπλευσε με προορισμό την Αιθιοπία": "Το τρίτο πλοίο που εκμίσθωσε το Παγκόσμιο Επισιτιστικό Πρόγραμμα των Ηνωμένων Εθνών απέπλευσε από το ουκρανικό λιμάνι Χορνομόρσκ στη Μαύρη Θάλασσα μεταφέροντας περίπου 30.000 τόνους σιτηρών, όπως ανακοίνωσε σήμερα το ουκρανικό υπουργείο Υποδομών.\n\n\"Το πλοίο κατευθύνεται προς την Αιθιοπία. Σύμφωνα με εκτιμήσεις των Ηνωμένων Εθνών, η Αιθιοπία βρίσκεται στο χείλος επισιτιστικής κρίσης\", αναφέρει ανακοίνωση του υπουργείου.\n\nΗ ανακοίνωση προσθέτει ότι σε συνεργασία με το Παγκόσμιο Επισιτιστικό Πρόγραμμα τρία πλοία που μεταφέρουν πάνω από 90.000 τόνους σιτηρών είναι καθ΄οδόν προς την Αιθιοπία και την Υεμένη.\n\n\"Σχεδιάζουμε την εξαγωγή άλλων 190.000 τόνων, που αγοράζουν τώρα εταίροι των Ηνωμένων Εθνών\", τόνισε το υπουργείο προσθέτοντας ότι εκτός από το IKARIA ANGEL άλλα εννέα πλοία απέπλευσαν σήμερα από ουκρανικά λιμάνια.\n\nΟι εξαγωγές σιτηρών από την Ουκρανία μειώθηκαν ραγδαία από την έναρξη του πολέμου καθώς τα λιμάνια της χώρας που βρίσκονται στη Μαύρη Θάλασσα--μια βασική διαδρομή για τα φορτία-- αποκλείστηκαν εκτοξεύοντας τις παγκόσμιες τιμές των τροφίμων και προκαλώντας φόβους για ελλείψεις στην Αφρική και τη Μέση Ανατολή.\n\nΤρία λιμάνια στη Μαύρη Θάλασσα άνοιξαν στα τέλη Ιουλίου βάσει μιας συμφωνίας ανάμεσα στη Μόσχα και στο Κίεβο με την διαμεσολάβηση των Ηνωμένων Εθνών και της Τουρκίας.",
    "Χαϊλε Σελασιέ: Ο αυτοκράτορας της Αιθιοπίας που… κυβερνούσε τη Τζαμάικα – Ανατράπηκε από στρατιωτικούς και ρίχτηκε στη φυλακή": "Το όνομά του στα αμχαρικά σήμαινε η «δύναμη της Αγίας Τριάδας». Ο κόσμο τον ήξερε ως Χαϊλέ Σελασιέ και ήταν ο τελευταίος αυτοκράτορας της Αιθιοπίας, που μια μέρα σαν σήμερα, 12 Σεπτεμβρίου του 1974, εκθρονίστηκε. Στην Τζαμάικα ακόμα τον υμνούν...\n\nΤο πραγματικό όνομα του Χαϊλέ Σελασιέ ήταν Ταφάρι Μακόνεν και πολλοί τον γνώριζαν ως Ρας (πρίγκιπα) Ταφάρι· ήταν γιος του Ρας Μακόνεν, (εξάδελφος του αυτοκράτορα Μενελίκ Β') που νίκησε στην μάχη της Άντουα τους Ιταλούς το 1896.\n\nΟ Χαϊλέ Σελασιέ πίστευε - όπως και οι πρόγονοί του - ότι πως έλκει την καταγωγή του από τα βιβλικά χρόνια, από το Σολομόντα και τη Βασίλισσα του Σαβά...\n\nΗ φθηνότερη ασφάλεια αυτοκινήτου ή μηχανής με έως 12 άτοκες δόσεις!σύγκριση ανάμεσα σε 27 ασφαλιστικές εταιρίες\n\nΈργα και καινοτομίες, αλλά...\n\nΟ Χαϊλέ Σελασιέ αναρριχήθηκε στον αυτοκρατορικό θρόνο, αφού εξουδετέρωσε αντιπάλους τοπικών φυλών και έγινε ο τελευταίος ηγεμόνας της φτωχής και πεινασμένης χώρας του. Ο Σελάσιε έκανε μια φαντασμαγορική στέψη. Πρέσβεις και μέλη βασιλικών οικογενειών από όλο τον κόσμο ταξίδεψαν στην αφρικανική χώρα για να παρακολουθήσουν την τελετή.\n\nΚι έκανε έργα ο Αυτοκράτορας: κατάργησε τη δουλεία και παραχώρησε το πρώτο Σύνταγμα. Προχώρησε αναμόρφωση κι εκσυγχρονισμό της αιθιοπικής κοινωνίας και του κρατικού μηχανισμού με δημόσια έργα πνοής, ίδρυσε Υπουργεία, Τράπεζες και Ταχυδρομεία. Εισήγαγε την Αιθιοπία στην Κοινωνία των Εθνών το 1923 και στον Οργανισμό Ηνωμένων Εθνών, ενώ υπήρξε επίσης πρωτεργάτης της ίδρυσης του Οργανισμού Αφρικανικής Ενότητας το 1963, με έδρα την Αντίς Αμπέμπα.\n\nΤον Μάιο του 1936, ο Σελασιέ εκδιώχθηκε από τους Ιταλούς φασίστες μετά την κατάκτηση της Αιθιοπίας. Τον Ιανουάριο του 1942 ηγήθηκε των συμμαχικών δυνάμεων που εισέβαλαν στην Αιθιοπία και στις 5 Μαΐου του ίδιου χρόνου μπήκε ως απελευθερωτής στην πρωτεύουσα με την υποστήριξη των Βρετανών. Το περιοδικό Time ανακήρυξε τον Χαϊλέ Σελασιέ «Άνθρωπο της χρονιάς» για το 1935.\n\nΚαι Θεός ο Αυτοκράτορας, αλλά αλλού...\n\nΟ Χαϊλέ Σελασιέ θεωρείται ο μεσσίας για το κίνημα του ρασταφαριανισμού (θρησκευτικό και πολιτικό κίνημα που συνδυάζει στοιχεία του προτεσταντισμού με το μυστικισμό και μία παναφρικανική πολιτική συνείδηση) και τον προφήτη του κινήματος, τον Τζαμαϊκανό Μάρκους Γκάρβεϋ (1887-1940). Τα μέλη του κινήματος αποδέχονται τον αυτοκράτορα της Αιθιοπίας Χαϊλέ Σελασιέ ως μεσσία και ενσάρκωση του Θεού! Οι ρίζες του κινήματος εντοπίζονται στη διδασκαλία του πολιτικού ακτιβιστή Μάρκους Γκάρβεϊ, ο οποίος προώθησε μία αφροκεντρική ιδεολογία, πιστεύοντας στην επιστροφή των μαύρων στην Αφρική.\n\nΟπαδός του κινήματος ήταν ο διάσημος μουσικός Μπομπ Μάρλεϊ. Με τη μουσική του, ο Μάρλεϊ έγινε ένας άνευ προηγουμένου πρεσβευτής του κινήματος των Ράστα. Εκατοντάδες χιλιάδες άνθρωποι θα τον ακολουθούσαν σε όλο τον κόσμο. Πολλοί από τους θαυμαστές του αντέγραψαν την εικόνα του, φτιάχνοντας τα μαλλιά τους σε dreadlocks και φορώντας ρούχα σε πράσινα, κίτρινα και κόκκινα χρώματα, τα χρώματα της σημαίας της Αιθιοπίας!\n\nΟ Χαϊλέ Σελασιέ όταν επισκέφτηκε την Τζαμάικα, μια ανοιξιάτικη μέρα στις 21 Απριλίου του 1966, έμεινε έκπληκτος από την εκστατική υποδοχή που του επιφυλάχτηκε. Στην Αιθιοπία όμως είχαν άλλες σκέψεις για τον Αυτοκράτορά τους…\n\nΤον Σεπτέμβριο του 1974, στις 12 του μήνα, ανατράπηκε από τους στρατιωτικούς. Εκείνη την περίοδο και επί μακρό χρόνο η πείνα και η ανεργίας μάστιζαν την Αιθιοπία. Λέγεται ότι πέθαναν τότε πάνω από 200.000 Αιθίοπες από τον λιμό.\n\nΟ Χαϊλε Σελασιέ πέθανε στη φυλακή τον Αύγουστο του 1975. Σύμφωνα με επίσημες πηγές, ο θάνατός του αυτοκράτορα προήλθε από φυσικά αίτια, ωστόσο υπάρχουν ενδείξεις πως στραγγαλίστηκε με διαταγή των κυβερνόντων. Ο Βασιλιάς πέθανε, όμως η πνευματική κληρονομιά του θα ζούσε για χρόνια μακριά από τη χώρα του, στη Τζαμάικα και όχι μόνο…",
    "Tigray Αιθιοπία: Αυξάνονται τα κρούσματα θανατηφόρων παιδικών ασθενειών ενώ ο πόλεμος κατηγορείται για την επιβράδυνση των εμβολιασμών": "Αιθιοπία: Θανατηφόρες ασθένειες όπως η ιλαρά, ο τέτανος και ο κοκκύτης αυξάνονται στην περιοχή Τίγκρεϊ της Αιθιοπίας, αφού τα ποσοστά εμβολιασμού έπεσαν κατά τη διάρκεια του εμφυλίου πολέμου που ξέσπασε πριν από σχεδόν δύο χρόνια, λένε οι γιατροί και οι περιφερειακοί αξιωματούχοι υγείας. Το ποσοστό των παιδιών στο Τίγκρεϊ που λαμβάνουν εμβόλια ρουτίνας έπεσε κάτω από το 10% φέτος, όπως δείχνουν τα στοιχεία από το Γραφείο Υγείας του Τίγκρεϊ, ακυρώνοντας τις πολυετείς προσπάθειες της κυβέρνησης να ενισχύσει τα ποσοστά εμβολιασμού. “Οι ελπίδες των παιδιών της περιοχής να μεγαλώσουν πιο υγιή και ευτυχισμένα χάθηκαν εν ριπή οφθαλμού”, ανέφερε το γραφείο σε επιστολή του αυτόν τον μήνα προς την παγκόσμια συμμαχία εμβολίων Gavi.\n\nΗ επιστολή, την οποία είδε το Reuters, απέδωσε τη μείωση των εμβολιασμών στις ελλείψεις προμηθειών που προκλήθηκαν από αυτό που αποκαλείται “πολιορκία” του Τίγκρεϊ από τις ομοσπονδιακές δυνάμεις της Αιθιοπίας, τις διακοπές ρεύματος που έχουν διαταράξει τις ψυκτικές αλυσίδες εμβολίων και την αδυναμία των ανθρώπων στις αγροτικές περιοχές να φτάσουν στις εγκαταστάσεις υγείας.\n\nΗ κατάπαυση του πυρός μεταξύ Μαρτίου και τέλους Αυγούστου μεταξύ των δυνάμεων του Τίγκρεϊ και των ομοσπονδιακών δυνάμεων επέτρεψε την παροχή ιατρικής βοήθειας, αλλά η ανθρωπιστική πρόσβαση έχει ανασταλεί από τότε που άρχισαν και πάλι οι μάχες, δήλωσε τη Δευτέρα επιτροπή εμπειρογνωμόνων του ΟΗΕ για τα ανθρώπινα δικαιώματα.\n\nΟι εμπειρογνώμονες ανέφεραν σε έκθεσή τους ότι έχουν βάσιμους λόγους να πιστεύουν ότι η άρνηση πρόσβασης σε υγειονομική περίθαλψη και άλλη βοήθεια από τις ομοσπονδιακές αρχές ισοδυναμεί με έγκλημα κατά της ανθρωπότητας.\n\nΟ εκπρόσωπος της κυβέρνησης της Αιθιοπίας Legesse Tulu, ο στρατιωτικός εκπρόσωπος συνταγματάρχης Getnet Adane και ο εκπρόσωπος του πρωθυπουργού Billene Seyoum δεν απάντησαν αμέσως σε αιτήματα για σχόλια σχετικά με την έκθεση του ΟΗΕ.\n\nΗ κυβέρνηση έχει επανειλημμένα αρνηθεί τον αποκλεισμό της βοήθειας και λέει ότι το Λαϊκό Απελευθερωτικό Μέτωπο Tigray (TPLF), το κόμμα που ηγείται της περιφερειακής κυβέρνησης, είναι υπεύθυνο για τη σύγκρουση, η οποία έχει σκοτώσει χιλιάδες αμάχους.\n\nΚρούσματα ιλαράς\n\nΟ υπουργός Υγείας Lia Tadesse δήλωσε ότι τα εμβόλια είχαν παρασχεθεί στο Tigray φέτος και ότι περισσότερα ήταν έτοιμα να παραδοθούν μόλις το επέτρεπαν οι συνθήκες.\n\nΣτην επιστολή του, το Γραφείο Υγείας του Tigray ανέφερε ότι το ποσοστό των παιδιών που έλαβαν τις τρεις πλήρεις δόσεις του εμβολίου Pentavalent κατά της διφθερίτιδας, του κοκκύτη, του τετάνου, της ηπατίτιδας Β και του αιμόφιλου γρίπης τύπου β (Hib) μειώθηκε από 99,3% το 2020 σε 36% το 2021 και 7% φέτος.\n\nΤο ποσοστό σε ολόκληρη την Αιθιοπία ήταν 65% το 2021, σύμφωνα με στοιχεία της υπηρεσίας του ΟΗΕ για τα παιδιά UNICEF.\n\nΣτην επιστολή αναφέρεται ότι τα ποσοστά των παιδιών που εμβολιάζονται κατά της φυματίωσης και της ιλαράς έχουν επίσης μειωθεί κατακόρυφα από πάνω από 90% το 2020 σε λιγότερο από 10% φέτος.\n\nΕίπε ότι υπήρξαν κρούσματα ιλαράς σε 10 από τις 35 περιφέρειες της περιοχής από την έναρξη του πολέμου και 25 κρούσματα νεογνικού τετάνου φέτος, σε σύγκριση με μόλις δύο σε κάθε ένα από τα τρία προηγούμενα χρόνια.\n\n“Τα εμβόλια δίνονται δωρεάν σε όλη την Αιθιοπία, αλλά δεν έρχονται στα παιδιά της Τιγκράγια”, δήλωσε ο Fasika Amdeslasie, χειρουργός στο νοσοκομείο Ayder Referral Hospital, το οποίο, όπως είπε, έχει περιθάλψει παιδιά για ιλαρά και κοκκύτη.\n\nΗ Gavi, η οποία αγοράζει και διανέμει εμβόλια για τις αναπτυσσόμενες χώρες, δήλωσε ότι είχε παράσχει εμβόλια για την ιλαρά και την COVID-19 κατά τη διάρκεια της κατάπαυσης του πυρός, αλλά ορισμένες δραστηριότητες είχαν ανασταλεί από τότε που άρχισαν και πάλι οι μάχες.\n\nΟ υπουργός Υγείας της Αιθιοπίας Lia δήλωσε ότι 860.000 δόσεις εμβολίων κατά της ιλαράς παραδόθηκαν στο Tigray τον περασμένο Δεκέμβριο και επιπλέον δόσεις παραδόθηκαν στις 2 Απριλίου.\n\nΆλλη μια προγραμματισμένη παράδοση έχει ανασταλεί κατόπιν εντολής του Παγκόσμιου Επισιτιστικού Προγράμματος του ΟΗΕ, το οποίο συντονίζει τις ανθρωπιστικές παραδόσεις στο Τίγκρεϊ, δήλωσε ο Λία σε δήλωσή του στο Ρόιτερς.\n\nΗ εκπρόσωπος του Παγκόσμιου Επισιτιστικού προγράμματος WFP Κλερ Νέβιλ, ωστόσο, δήλωσε ότι ο Οργανισμός περιμένει τις εγκρίσεις από την κυβέρνηση της Αιθιοπίας.\n\n“Ελλείψει αυτών των εκκαθαρίσεων, η παράδοση σωτήριων ανθρωπιστικών προμηθειών, συμπεριλαμβανομένων των τροφίμων, της διατροφής και των ιατρικών ειδών, θα πρέπει να ανασταλεί”, δήλωσε η ίδια.\n\nΠΗΓΗ\n\n",
    "ΟΗΕ: Διαπράχθηκαν εγκλήματα πολέμου στην Αιθιοπία": "«Η Ελλάδα δεν απειλεί με πόλεμο την Τουρκία» η απάντηση του Έλληνα Πρέσβη στην Άγκυρα\n\nΟ Αστυφίδης και η ΔΕΗ, τι ενώνει Πειραιώς και Alpha Bank, o εφοπλιστής που χρωστάει και εκνευρίζει τους τραπεζίτες και τι γύρευαν Νίκος Σταθόπουλος και Δέσποινα Βανδή στο Λονδίνο (8 φωτό)\n\nΕγκλήματα πολέμου και εγκλήματα κατά της ανθρωπότητας διαπράχθηκαν κατά πάσα πιθανότητα κατά τη διάρκεια του πολέμου που μαίνεται στην Αιθιοπία από τα τέλη του 2020, υποστηρίζει μια ομάδα εμπειρογνωμόνων στην έκθεσή της που δόθηκε σήμερα στη δημοσιότητα και απευθύνεται στο Συμβούλιο Ανθρωπίνων Δικαιωμάτων του ΟΗΕ.\n\n“Η Επιτροπή έχει λόγους να πιστεύει ότι, σε πολλές περιπτώσεις, αυτές οι παραβιάσεις (των θεμελιωδών δικαιωμάτων) συνιστούν εγκλήματα πολέμου και εγκλήματα κατά της ανθρωπότητας (…) Η Επιτροπή είναι έντονα προβληματισμένη από αυτά που ανακάλυψε επειδή αντικατοπτρίζουν μια βαθύτατη πόλωση και μίσος μεταξύ των εθνοτήτων της Αιθιοπίας” αναφέρεται στα συμπεράσματα της έκθεσης.\n\nΤο γεγονός αυτό “δημιούργησε έναν ανησυχητικό κύκλο ακραίας βίας”, την οποία ακολουθούν αντίποινα, αυξάνοντας ακόμη περισσότερο τον κίνδυνο για νέες, ακόμη σοβαρότερες, ωμότητες”, εκτιμούν οι ειδικοί.\n\nΟι συντάκτες της έκθεσης καλούν τους διεθνείς και περιφερειακούς οργανισμούς “να λάβουν μέτρα για την αποκατάσταση της ειρήνης, της σταθερότητας και της ασφάλειας” και για να σταματήσουν οι παραβιάσεις των ανθρωπίνων δικαιωμάτων. Ζητούν επίσης από την Ύπατη Αρμοστεία του ΟΗΕ για τα Ανθρώπινα Δικαιώματα να παρακολουθεί την κατάσταση και να καλέσει τις εμπόλεμες πλευρές να σεβαστούν το διεθνές δίκαιο, τα ανθρώπινα δικαιώματα και τα δικαιώματα των προσφύγων.\n\nΟι αντάρτες του Τιγκράι σχολίασαν την έκθεση τονίζοντας ότι “ανέκαθεν διαβεβαίωναν” πως η αιθιοπική κυβέρνηση ευθύνεται για εγκλήματα κατά της ανθρωπότητας, όπως είπε ένας εκπρόσωπός τους, ο Γκετάτσιου Ρέντα.\n\nΟ πόλεμος ξέσπασε τον Νοέμβριο του 2020, όταν η ομοσπονδιακή κυβέρνηση του πρωθυπουργού Άμπι Άχμεντ εξαπέλυσε επίθεση εναντίον των ανταρτών του Λαϊκού Μετώπου Απελευθέρωσης του Τιγκράι (TPLF) που είχαν υπό τον έλεγχό τους αυτήν την επαρχία στη βόρεια Αιθιοπία. Την άνοιξη φέτος κηρύχθηκε κατάπαυση του πυρός, όμως οι συγκρούσεις ξανάρχισαν στις 24 Αυγούστου.\n\nΔιαβάστε επίσης\n\nΗΠΑ: Τριμερής Συνάντηση Ελλάδας-Κύπρου-Αρμενίας στη Νέα Υόρκη\n\nΠηγές ΥΠΕΞ: Διαστρέβλωση των πραγματικών γεγονότων περί δήθεν «σοβαρού» τραυματισμού υπαλλήλου του αεροδρομίου «Μακεδονία»\n\nΣτο στόχαστρο των ΗΠΑ Ιρανικά αεροσκάφη που πραγματοποιούν πτήσεις προς την Ρωσία",
    "Ουκρανία - ΟΗΕ: Πλοίο με σιτηρά 23.000 τόνων «έδεσε» στο λιμάνι του Τζιμπουτί": "Κλείσιμο\n\nΚλείσιμο\n\nΠλοίο που έχει μισθώσει οκαι το οποίο μεταφέρει 23.000 τόνους ουκρανικών σιτηρών για την Αιθιοπία , εκατομμύρια κάτοικοι της οποίας έχουν βυθιστεί στην πείνα, έφτασε σήμερα στο λιμάνι του Τζιμπουτί, ανακοίνωσε το Παγκόσμιο Επισιτιστικό Πρόγραμμα (WFP).Το πλοίοείχε αναχωρήσει από τοτης Ουκρανίας στις 16 Αυγούστου, έπειτα από συμφωνία που υπέγραψαν τον Ιούλιο Κίεβο και Μόσχα υπό την αιγίδα της Τουρκίας και του ΟΗΕ, η οποία επέτρεψε την εξαγωγή των ουκρανικών σιτηρών που παρέμεναν εγκλωβισμένα στα λιμάνια λόγω του πολέμου.«Το πρώτο πλοίο του WFP από τον Φεβρουάριο το οποίο μετέφερε ουκρανικά σιτηρά μόλις έφτασε στο Τζιμπουτί. Τώρα εκφορτώνουμε τα σιτηρά και», ανέφερε σε tweet του ο εκτελεστικός διευθυντής του Προγράμματος Ντέιβιντ Μπίζλεϊ.Αυτοί οι 23.000 τόνοι σιτηρών «θα στηρίξουν την ανθρωπιστική απάντηση του WFP στην Αιθιοπία, όπου», πρόσθεσε το παράρτημα του Προγράμματος στην Αφρική σε άλλη ανάρτηση στο Twitter.Στο βόρειο τμήμα τηςεκτυλίσσεται μια μεγάλη, που οφείλεται στην κρίση που ξέσπασε τον Νοέμβριο του 2020 μεταξύ της κυβέρνησης και των ανταρτών της επαρχίας Τιγκράι. Την ίδια ώρα το νότιο και το νοτιοανατολικό τμήμα της χώρας είναι αντιμέτωπα με ιστορικών διαστάσεωνη οποία πλήττει όλο το Κέρας της Αφρικής, η χειρότερη εδώ και τουλάχιστον 40 χρόνια.Σύμφωνα με το WFP, 22 εκατομμύρια άνθρωποισε όλη την περιοχή, κυρίως στη Σομαλία, την Αιθιοπία και την Κένυα.Την προηγούμενη εβδομάδα ο Παγκόσμιος Μετεωρολογικός Οργανισμός (WMO) ανακοίνωσε ότι οι προβλέψεις για την περίοδο Οκτωβρίου –Δεκεμβρίου δείχνουν πιο ξηρές από το κανονικό συνθήκες στο Κέρας της Αφρικής, έπειτα από τέσσερις περιόδους βροχοπτώσεων στη διάρκεια των οποίων ο όγκος του νερού ήταν πολύ μειωμένος.«Ακόμη δεν υπάρχει τέλος στον ορίζονται για αυτή την κρίση ξηρασίας (…) Κατά συνέπεια πρέπει να αποκτήσουμε τους απαραίτητους πόρους για να σώσουμε ζωές και να εμποδίσουμε τους ανθρώπους από το να βυθιστούν σε», είχε τονίσει στις 19 Αυγούστου ο Μπίζλεϊ.Η Ουκρανία και η Ρωσία είναι μεταξύ των μεγαλύτερων εξαγωγών σιτηρών παγκοσμίως. Οι εξαγωγές σιτηρών από την Ουκρανίαμετά την εισβολή στη χώρα της Ρωσίας και το κλείσιμο των λιμανιών της Μαύρης Θάλασσας, με αποτέλεσμα να αυξηθούν παγκοσμίως οι τιμές των τροφίμων και να δημιουργηθεί ανησυχία για το ενδεχόμενο ελλείψεων στην Αφρική και τη Μέση Ανατολή.Σύμφωνα με το Κοινό Συντονιστικό Κέντρο που επιβλέπει τον θαλάσσιο διάδρομο από τον οποίο διέρχονται τα πλοία από την Ουκρανία,έχουν ήδη βγει από τη χώρα.Παράλληλα το WFP ανακοίνωσε ότι ένααναχώρησε σήμερα από την Ουκρανία.Το MV Karteria αναχώρησε από τοστη Μαύρη Θάλασσα και θα σταματήσει στην Τουρκία προκειμένου τα σιτηρά να αλεστούν σε αλεύρι, επεσήμανε η υπηρεσία του ΟΗΕ.Πέρυσι η Υεμένη, όπου δεκάδες χιλιάδες άνθρωποι έχουν σκοτωθεί από τον πόλεμο που μαίνεται στη χώρα εδώ και περισσότερα από επτά χρόνια, είχε εισάγει σχεδόν τα μισά σιτηρά από την Ουκρανία και τη Ρωσία.Αυτή τη στιγμή περίπουστην Υεμένη, ενώ μέχρι στιγμής έχει συγκεντρωθεί μόλις το 42% της βοήθειας που έχει ζητήσει ο ΟΗΕ για τη χώρα.",
    "ART AERI: Νείλος": "Ο Νείλος είναι ποταμός στην Αφρική και ένας από τους δύο μεγαλύτερους του κόσμου. Ο ποταμός έπαιξε βασικό ρόλο στην ανάπτυξη της αρχαίας Αιγύπτου με τον πολιτισμό της να ωφελείται ιδιαίτερα στον ποταμό. Έτσι, ο Ηρόδοτος αποκάλεσε την Αίγυπτο Δώρο του Νείλου.\n\nΟ Νείλος έχει δύο μεγάλους παραποτάμους, από τους οποίους σχηματίζεται: τον Λευκό Νείλο από την Ισημερινή Ανατολική Αφρική και τον Γαλάζιο Νείλο από την Αιθιοπία.\n\nΟ Νείλος χύνεται στη Μεσόγειο θάλασσα, σχηματίζοντας το Δέλτα του Νείλου. Είναι ο μεγαλύτερος σε μήκος ποταμός της Αφρικής, αλλά ο δεύτερος του κόσμου. Πηγάζει νότια του Ισημερινού και ρέοντας προς Βορρά διά μέσου της βορειοανατολικής Αφρικής εκβάλλει στη Μεσόγειο θάλασσα. Έχει μήκος 6.853 χιλιόμετρα και αποστραγγίζει έκταση που υπολογίζεται σε 3.349.000 τετραγωνικά χιλιόμετρα και μέση παροχή νερού 2.830 κυβικών μέτρων το δευτερόλεπτο. Τους υδάτινους πόρους του Νείλου μοιράζονται 11 χώρες, η Τανζανία, το Μπουρούντι, η Ρουάντα, η Λαϊκή Δημοκρατία του Κονγκό, η Κένυα, η Ουγκάντα, η Αιθιοπία, η Ερυθραία, το Νότιο Σουδάν, το Σουδάν και η Αίγυπτος. Συγκεκριμένα, ο Νείλος είναι η κύρια πηγή νερού της Αιγύπτου και του Σουδάν. Ο Νείλος σχηματίζεται από τρία κύρια υδάτινα ρεύματα, του Άτμπαρα και του Κυανού Νείλου, που ρέουν από τα υψίπεδα της Αιθιοπίας, και του Λευκού Νείλου, που πηγάζει στις λίμνες Βικτωρίας και Αλβέρτου και σχηματίζεται κυρίως από τον Μπαχρ ελ Γκαζάλ και τον Σόμπατ.\n\nΣύμφωνα με την ελληνική μυθολογία και τη Θεογονία Ησιόδου, ο Νείλος ήταν Ποταμός - θεός, γιος του Τιτάνα Ωκεανού και της Τιτανίδας Τηθύος και αδερφός των Ποταμών και των Ωκεανίδων, ο οποίος έδωσε το όνομά του στον μεγάλο ποταμό της Αιγύπτου. Στην Οδύσσεια, το έπος του Ομήρου, ο Νείλος αναφέρεται με το όνομα Αίγυπτος (αρσενικό) και η χώρα δια μέσου της οποίας ρέει ονομάζεται επίσης Αίγυπτος (θηλυκό). Σύμφωνα με τον Διόδωρο τον Σικελιώτη, ο ποταμός πήρε το όνομά του από τον Νειλέα, ο οποίος όταν έγινε άνακτας της Αιγύπτου κατασκεύασε σε καίρια σημεία πολλές διώρυγες και φιλοδόξησε να κάνει πολύ πιο πλωτό τον Νείλο - πράγμα που έγινε η αιτία να πάρει το ποτάμι το όνομά του. Άλλη εκδοχή θέλει την ονομασία Νείλος πιθανώς να προέρχεται από τη σημιτική ρίζα νάχαλ, που σημαίνει «κοιλάδα» ή «ποτάμια κοιλάδα» και κατ' επέκτασιν «ποταμός». Μετά την πλήρη γεωγράφηση του πλανήτη διαπιστώθηκε ότι υπάρχουν και πολλοί άλλοι ποταμοί που βαίνουν προς Βορρά, όπως π.χ. ο Ρήνος. Οι αρχαίοι Αιγύπτιοι ονόμαζαν το ποταμό Αρ ή Αούρ, ή «μαύρο», από το χρώμα μεταφερόμενων από αυτόν ιζημάτων κατά τις πλημμύρες. Η ιλύς του Νείλου είναι αρκετά σκουρόχρωμη, ώστε να δώσει στη χέρσο την παλαιότερη ονομασία της, Κεμ ή Κέμι, η οποία επίσης σημαίνει «μαύρη» και συμβολίζει το σκότος.\n\nΓια περισσότερες πληροφορίες αποταθείτε στο www.artaeri.com.\n\nΜακαρίου 71, Λ/σία",
    "Αναμνηστικές φωτογραφίες ενός αιθιοπικού γάμου στην παραλία Αλίμου": "Την παραλία του Αλίμου επέλεξε ένα ζευγάρι με καταγωγή από την Αιθιοπία για τις αναμνηστικές φωτογραφίες αμέσως μετά το Μυστήριο του γάμου.\n\nΑπ' ότι φαίνεται από τις γαμήλιες ενδυμασίες, η κουλτούρα τους διατηρείται μίλια μακριά από την ίδια την ήπειρο.\n\nΗ αιθιοπική κοινότητα είναι μία από τις παλαιότερες και καλύτερα οργανωμένες αφρικανικές κοινότητες στην Αθήνα.\n\nΠολλοί από αυτούς ζουν αρκετά χρόνια στην Ελλάδα, τα παιδιά τους έχουν γεννηθεί εδώ.",
    "Ποια είναι η Assefa Tigist": "H Tigist Assefa Tessema ήταν από τα πρόσωπα του σημερινού BMW Berlin Marathon με τη μεγάλη νίκη και επίδοση που πέτυχε!\n\nΗ 28χρονη δρομέας από την Αιθιοπία μπορεί να μην ήταν ευρέως γνωστή -τουλάχιστον στον “κόσμο” του Μαραθωνίου – όμως δεν έπεσε από τον… ουρανό!\n\nΗ Tigist διακρινόταν στις μεσαίες αποστάσεις έχοντας ατομικό ρεκόρ 1:59.24 στα 800μ., μία διόλου ευκαταφρόνητη επίδοση. Μάλιστα είχε και κάποιες διακρίσεις σε Παναφρικανικό κι εθνικό επίπεδο (δεν είναι κι εύκολο να διακριθείς στην Αιθιοπία σε αγώνα μεσαίων και μεγάλων αποστάσεων – όλοι το ξέρουμε αυτό!).\n\nΩστόσο, εδώ και λίγα χρόνια, ουσιαστικά από το 2018, έχει επικεντρωθεί στις μεγαλύτερες αποστάσεις, στον “δρόμο” και στην άσφαλτο.\n\nΤον περασμένο Μάρτιο έκανε το ντεμπούτο της στα 42,195μ. τερματίζοντας στην Σαουδική Αραβία σε 2:34:01, είχε όμως, όπως φάνηκε, πολύ δρόμο ακόμα να διανύσει.\n\nΣτο ενδιάμεσο, στις αρχές του καλοκαιριού στον αγώνα της adidas στο Herzogenaurach της Γερμανίας, εταιρεία που τη χορηγεί, έτρεξε τον Ημιμαραθώνιο σε 1:07:28 προμηνύοντας ότι θα έρθει μία μεγάλη επίδοση και στον Μαραθώνιο.\n\nΕπιπλέον έτρεξε κι ένα δεκάρι σε 30:52 σε αγώνα δρόμου στην Βορειοδυτική Γαλλία!\n\nΚαι πράγματι, στον BMW Berlin Marathon τα κατάφερε τρέχοντας σε 2:15:37, επίδοση που την κατατάσσει ως την τρίτη καλύτερη όλων των εποχών, ενώ είναι κι εθνικό ρεκόρ για την πατρίδα της.\n\nΠέρασε το 5άρι σε 16:22, 10άρι σε 32:36, ενώ στον Ημιμαραθώνιο το χρονόμετρο έγραψε 1:08:13. Ωστόσο, είχε δυνάμεις για να καλύψει το δεύτερο μισό 1:07:24, πραγματοποιώντας ατομικό ρεκόρ και σε αυτήν την απόσταση!\n\nΠλέον ανοίγει ένα μεγάλο κεφάλαιο στον Μαραθώνιο, ξεπερνώντας την επίδοση (αναλογικά) στο αγώνισμα που ασχολιόταν από μικρή ηλικία, τα 800μ.!",
    "Μπέρμποκ: Να διωχθεί η Ρωσία για τα εγκλήματά της στην Ουκρανία": "Κατά την κυρία Μπέρμποκ, το ζήτημα δεν είναι τα εγκλήματα αυτής της φύσης να διώκονται στην Ευρώπη και στην Ουκρανία μόνο, αλλά και σε χώρες όπως είναι η Μιανμάρ και η Αιθιοπία.\n\nΗ επικεφαλής της γερμανικής διπλωματίας Ανναλένα Μπέρμποκ κάλεσε τη διεθνή κοινότητα να υποστηρίξει τις προσπάθειες με σκοπό να ασκηθούν διώξεις για τα εγκλήματα της Ρωσίας στην Ουκρανία δυνάμει του διεθνούς δικαίου.\n\n«Δεν πρέπει να υπάρξει καμιά ατιμωρησία. Αυτή είναι η δέσμευσή μας στα θύματα, ειδικά τα πιο ευάλωτα θύματα, τις γυναίκες, τα κορίτσια, τους ηλικιωμένους», είπε η κυρία Μπέρμποκ χθες Πέμπτη κατά τη διάρκεια εκδήλωσης στο περιθώριο της 77ης Γενικής Συνέλευσης του ΟΗΕ στη Νέα Υόρκη.\n\nΣτην εκδήλωση, που συντόνισε η Άμαλ Κλούνι, δικηγόρος ειδικευμένη στα ανθρώπινα δικαιώματα, συμμετείχαν αντιπρόσωποι της Ουκρανίας, της Δανίας, της Ολλανδίας και της Εσθονίας, μεταξύ άλλων.\n\nΚατά την κυρία Μπέρμποκ, το ζήτημα δεν είναι τα εγκλήματα αυτής της φύσης να διώκονται στην Ευρώπη και στην Ουκρανία μόνο, αλλά και σε χώρες όπως είναι η Μιανμάρ και η Αιθιοπία.\n\n«Δεν μπορούμε να ανεχόμαστε βιασμούς και άλλες μορφές σεξουαλικής βίας, ανεξαρτήτως του πού διαπράττονται», έκρινε η υπουργός Εξωτερικών της Γερμανίας.\n\nΤον Μάρτιο, οι γερμανικές εισαγγελικές αρχές άρχισαν να διενεργούν έρευνα για εγκλήματα πολέμου που έχουν διαπραχθεί από όλες τις πλευρές στην Ουκρανία.\n\nΗ γερμανική κυβέρνηση τάσσεται εξάλλου υπέρ της έρευνας του Διεθνούς Ποινικού Δικαστηρίου για εγκλήματα στην Ουκρανία, καθώς και της προσφυγής της Ουκρανίας εναντίον της Ρωσίας στο Διεθνές Δικαστήριο της Χάγης.\n\nΓια την κυρία Μπέρμποκ είναι κρίσιμο στις διαδικασίες αυτές να εξεταστούν οι ευθύνες τόσο σε επίπεδο κράτους όσο και σε επίπεδο προσώπων για τις παραβιάσεις του διεθνούς δικαίου, ως τα ανώτατα κλιμάκια της ρωσικής κυβέρνησης.",
    "Μεγάλη επίδοση από Ασέφα στο Βερολίνο": "Εντυπωσιακή η Τίγκιστ Ασέφα. Η πρωταθλήτρια μεγάλων αποστάσεων από την Αιθιοπία τερμάτισε πρώτη με 2.15.37 στον Μαραθώνιο του Βερολίνου την Κυριακή και σημείωσε διάφορα ρεκόρ. Ήτοι, διαδρομής, καταρρίπτοντας το 2.18.11 της Γκάντι Τσερόνιο από το 2018 και την τρίτη καλύτερη επίδοση όλων των εποχών στη συγκεκριμένη διαδρομή μετά το 2.14.04 της Μπρίτζιτ Κοσγκέι και το 2.15.25 της Πόλα Ράντκλιφ, ενώ σημείωσε και ατομικό ρεκόρ.\n\n\n\nΔεύτερη στην κούρσα ήταν η Ρόσμαρι Γουανζίρου με 2.18.00 και τρίτη η Τίγκιστ Αμπεγιέτσο με 2.18.53.",
    "Diamond League Ζυρίχης: Το πρόγραμμα και οι συμμετέχοντες της 1ης ημέρας (7/9)": "Ο τελευταίος αγώνας της χρονιάς στο Diamond League θα διεξαχθεί την Τετάρτη 7 και την Πέμπτη 8 Σεπτεμβρίου 2022 στο «Λέτσιγκρουντ» της Ζυρίχης.\n\nΣε αυτόν θα συμμετάσχουν οι αθλητές που είχαν την καλύτερη παρουσία στα προηγούμενα 12 μίτινγκ: Ντόχα, Μπέρμιγχαμ, Γιουτζίν, Ραμπάτ, Ρώμη, Οσλο, Παρίσι, Στοκχόλμη, Χορζόφ, Μονακό, Λωζάνη και Βρυξέλλες.\n\nΗ Ελλάδα θα εκπροσωπηθεί με δύο αθλητές: την Κατερίνα Στεφανίδη στο επί κοντώ την Τετάρτη και τον Μίλτο Τεντόγλου στο μήκος την Πέμπτη.\n\nΟ νικητής του κάθε αγωνίσματος θα ανταμειφθεί με 30.000 δολάρια και το τρόπαιο –διαμάντι– του Diamond League.\n\nΣε αντίθεση με τα προηγούμενα 12 μίτινγκ, όπου διεξήχθησαν κάθε φορά 14 τελικοί αγωνισμάτων, στη Ζυρίχη θα λάβουν χώρα 32 τελικοί: 6 την Τετάρτη και 26 την Πέμπτη.\n\nΤα 6 σημερινά αγωνίσματα θα διεξαχθούν στην κεντρική πλατεία της Ζυρίχης, τη Ζέχσελοϊτενπλατς.\n\nΤο πρόγραμμα της Τετάρτης 7 Σεπτεμβρίου 2022 και οι λίστες των συμμετεχόντων στα αγωνίσματα. Με έντονα γράμματα η καλύτερη φετινή επίδοση των αθλητών και σε παρένθεση το ατομικό τους ρεκόρ:\n\n17:55 Σφαιροβολία γυναικών\n\n1) Τσέις Ιλεϊ ΗΠΑ 20.51 (20.51)\n\n2) Σάρα Μίτον Καναδάς 20.33 (20.33)\n\n3) Τζέσικα Σίλντερ Ολλανδία 20.24 (20.24)\n\n4) Αουριόλ Ντόνγκμο Πορτογαλία 19.82 (19.82)\n\n5) Ντάνιελ Τόμας Ντοντ Τζαμάικα 19.53 (19.55)\n\n6) Φάνι Ρόος Σουηδία 19.42 (19.42)\n\n17:55 Σφαιροβολία ανδρών\n\n1) Ράιαν Κράουσερ ΗΠΑ 23.12 (23.37)\n\n2) Τζόι Κόβακς ΗΠΑ 22.89 (22.91)\n\n3) Τομ Γουόλς Νέα Ζηλανδία 22.31 (22.90)\n\n4) Τζάκο Τζιλ Νέα Ζηλανδία 21.90 (21.90)\n\n5) Φίλιπ Μιχάλγιεβιτς Κροατία 21.88 (21.94)\n\n6) Νικ Πόντσιο Ιταλία 21.83 (21.83)\n\n18:30 Επί κοντώ γυναικών\n\n1) Σάντι Μόρις ΗΠΑ 4.85 (5.00)\n\n2) Βίλμα Μούρτο Φινλανδία 4.85 (4.85)\n\n3) Νίνα Κένεντι Αυστραλία 4.80 (4.82)\n\n4) Τίνα Σούτεϊ Σλοβενία 4.75 (4.76)\n\n5) Κατερίνα Στεφανίδη Ελλάδα 4.75 (4.91)\n\n6) Ρομπέρτα Μπρούνι Ιταλία 4.72 (4.72)\n\n7) Αντζέλικα Μόζερ Ελβετία 4.60 (4.66)\n\n18:35 5.000μ. γυναικών\n\n1) Εϊγκαγιέχου Τάγιε Αιθιοπία 14:12.98 (14:12.98)\n\n2) Γκούνταφ Τσεγκάι Αιθιοπία 14:26.69 (14:13.32)\n\n3) Αλίσια Μόνσον ΗΠΑ 14:31.11 (14:31.11)\n\n4) Χάουι Φέισα Αιθιοπία 14:33.66 (14:33.66)\n\n5) Μπεατρίς Τσέμπετ Κένυα 14:38.21 (14:34.55)\n\n6) Φάντου Γουόρκου Αιθιοπία 14:47.37 (14:26.80)\n\n7) Μάργκαρετ Τσελίμο Κίπκεμποϊ Κένυα 14:47.71 (14:27.12)\n\n8) Σιφάν Χασάν Ολλανδία 14:48.12 (14:22.12)\n\n9) Εϊμι Ελοΐζ Μάρκοβτς Μεγάλη Βρετανία 14:56.60 (14:56.60)\n\n10) Βικτόρια Βάγκνερ-Γκιουρκές Ουγγαρία 15:16.11 (15:16.11)\n\n19:00 Υψος ανδρών\n\n1) Μουτάζ Εσα Μπαρσίμ Κατάρ 2.37 (2.43)\n\n2) Αντρίι Προτσένκο Ουκρανία 2.33 (2.40)\n\n3) Τζανμάρκο Ταμπέρι Ιταλία 2.33 (2.39)\n\n4) Τζου Βον Χάρισον ΗΠΑ 2.30 (2.36)\n\n5) Χάμις Κερ Νέα Ζηλανδία 2.30 (2.31)\n\n6) Τζάνγκο Λόβετ Καναδάς 2.28 (2.33)\n\n20:10 5.000μ. ανδρών\n\n1) Τζέικομπ Κροπ Κένυα 12:45.71 (12:45.71)\n\n2) Νίκολας Κίπκοριρ Κένυα 12:46.33 (12:46.33)\n\n3) Γκραντ Φίσερ ΗΠΑ 12:46.96 (12:46.96)\n\n4) Μπερίχου Αρεγκάουι Αιθιοπία 12:50.05 (12:50.05)\n\n5) Γιόμιφ Κεγιέλτσα Αιθιοπία 12:52.10 (12:46.79)\n\n6) Ντομνίκ Λοκινγιόμο Λόμπαλου Νότιο Σουδάν 12:52.15 (12:52.15)\n\n7) Σέλεμον Μπαρέγκα Αιθιοπία 12:54.87 (12:43.02)\n\n8) Τελαχούν Χαϊλέ Μπέκελε Αιθιοπία 12:57.18 (12:52.98)\n\n9) Τιερί Ντικουμγουενάγιο Μπουρούντι 12:59.39 (12:59.39)\n\n10) Κρονίλιους Κεμπόι Κένυα 13:03.49 (13:03.49)\n\n11) Μαξιμίλιαν Τόρβιρτ Γερμανία 13:22.66 (13:22.66)\n\nΘυμηθείτε φέτος στο Diamond League:\n\n«Καθάρισε» ξανά ο Ντος Σάντος στα 400μ. εμπόδια (vid)\n\nΟ 22χρονος Τζαμαϊκανός νίκησε τους παγκόσμιους πρωταθλητές (vid)\n\nΟ Ομπιένα νίκησε τον Ντουπλάντις!",
    "Γιάννης Αντετοκούμπο: Συγκίνηση και ανατριχίλα στο Eurobasket από παιδί με τεχνητό πόδι - «Ελπίζω να γίνω σαν τον Greek Freak»": "Η ελπίδα, η τύχη, η αλήθεια και η μπάλα έχουν πολλά κοινά χαρακτηριστικά. Έχουν απρόβλεπτη πορεία και σε βρίσκουν ακόμα κι όταν δεν το περιμένεις. Για αυτό και πρέπει πάντα να ελπίζεις...\n\nΈτσι κι ένα παιδί με καταγωγή από την Αιθιοπία και πλέον Ιταλός πολίτης συγκλόνισε τους παίκτες της Εθνικής Ελλάδας μπάσκετ κατά τη διάρκεια της προθέρμανσης στο Mediolanum Forum του Μιλάνο πριν τον αγώνα με την Ουκρανία για το Ευρωπαϊκό πρωτάθλημα μπάσκετ.\n\n«Ελπίζω να γίνω σαν τον Greek Freak»\n\nΑνακάλυψε την φθηνότερη ασφάλεια για το αυτοκινητό σου εύκολα και γρήγορα!σύγκριση ανάμεσα σε 27 ασφαλιστικές εταιρίες\n\n«Γεννήθηκα στην Αιθιοπία, είμαι Ιταλός, ελπίζω να γίνω σαν τον Greek Freak», έγραφε το μήνυμα του φανατικού φίλου του Γιάννη Αντετοκούμπο.\n\nΖωή σαν μυθιστόρημα\n\nΗ μεγάλη ελπίδα της ζωής του νεαρού Ιταλού είναι να ζήσει το όνειρο του Γιάννη Αντετοκούμπο. Γνωρίζοντας καλά τη μυθιστορηματική εξέλιξη της ζωής του θρυλικού Γιάννη ελπίζει να ζήσει και ο ίδιος το δικό του όνειρο. Ενιωσε πως έχουν πολλά κοινά χαρακτηριστικά.\n\nΜε τεχνητό μέλος\n\nΟ νεαρός με το τεχνητό κάτω μέλος αλλά περίσσια περηφάνια, θέληση και πίστη συγκίνησε τους πάντες με το μήνυμα που έγραψε ο ίδιος σε ένα χαρτόνι.\n\nΣε κάθε γωνιά του πλανήτη\n\nΕτοίμασε με φροντίδα και κόπο τη δημιουργία του. Με υπερηφάνια κράτησε υψωμένο το χαρτόνι για πολύ ώρα στέλνοντας το πιο δυνατό και πιο ανθρώπινο μήνυμα όχι μόνο σε κάθε γωνιά του Mediolanum Forum, σε κάθε γωνιά της Ελλάδας αλλά και σε κάθε γωνιά του πλανήτη.\n\nΕλπίζουν όλοι\n\nΤα επιτεύγματα του Γιάννη δεν περιορίζονται στους μπασκετικούς όρους αλλά σε ένα παραμυθένιο σενάριο του ιδανικού και της προσδοκίας, της ελπίδας για ζωή ακόμα και για εκείνους που ξεκινούν από \"χαμηλά\" για να ζήσουν το όνειρο τους.\n\nΤο φαινόμενο Αντετοκούμπο\n\nΑυτό το μήνυμα στέλνει και ο νεαρός Ιταλός. Αυτό ελπίζει να ζήσει και αυτή είναι η μεγάλη υπεραξία του φαινομένου Αντετοκούμπο που ήδη έγινε κινηματογραφική ταινία.\n\nΟι αξίες της μεγάλης Ελλάδας\n\nΠλάι του φουσκώνουν από χαρά και υπερηφάνεια όλοι οι Έλληνες. Όχι μόνο γιατί υπογράφει κάτω από σερί νικών μέσα στο παρκέ, αλλά διότι σε κάθε του έκφραση, σε κάθε του κίνηση, ο \"Γιάννης\" εκφράζει τα ιδεώδη, την ιστορία και τις αξίες της μεγάλης Ελλάδας.\n\nΟΛΕΣ ΟΙ ΕΙΔΗΣΕΙΣ",
    "ΠΟΤ: Η οικονομική αβεβαιότητα \"γονατίζει\" τους ταξιδιώτες - Απομακρύνεται από το εγγύς μέλλον η επιστροφή σε επίπεδα 2019": "Στο 57% των προπανδημικών επιπέδων έφτασα οι διεθνείς τουριστικές αφίξεις παγκοσμίως κατά το πρώτο επτάμηνο του 2022, σύμφωνα με στοιχεία που παρουσιάζει το Παγκόσμιο Τουριστικό Βαρόμετρο του Παγκόσμιου Οργανισμού Τουρισμού (UNWTO).\n\nΟι διεθνείς τουριστικές αφίξεις σχεδόν τριπλασιάστηκαν έναντι του επταμήνου του 2022 (+172%), ενδεικτικό της ισχυρής ζήτησης για διεθνή ταξίδια αλλά και της χαλάρωσης των ταξιδιωτικών περιορισμών.\n\nΠερί τα 474 εκατ. τουρίστες ταξίδεψαν στο εξωτερικό, έναντι 175 εκατ. το επτάμηνο του 2021, ενώ οι διεθνείς τουριστικές αφίξεις τον Ιούνιο και Ιούλιο του 2022 διαμορφώθηκαν σε 207 εκατ., διπλάσιες έναντι της αντίστοιχης περιόδου του 2021.\n\nΟι δύο αυτοί μήνες αντιπροσωπεύουν το 44% των συνολικών αφίξεων που καταγράφονται το πρώτο επτάμηνο του 2022. Η Ευρώπη υποδέχθηκε 309 εκατ. εκ αυτών, αντιπροσωπεύοντας μερίδιο 65% στο σύνολο των παγκόσμιων αφίξεων.\n\nΗ Ευρώπη και η Μέση Ανατολή παρουσίασαν την ταχύτερη ανάκαμψη κατά την περίοδο Ιανουάριος-Ιούλιος του 2022, με τις αφίξεις να φτάνουν στο 74% και 76% των επιπέδων του 2019 αντίστοιχα. Η Ευρώπη υποδέχθηκε σχεδόν τρεις φορές περισσότερες διεθνείς αφίξεις σε σχέση με τους πρώτους επτά μήνες του 2021 (+190%), με τα αποτελέσματα να ενισχύονται από την ισχυρή ενδοπεριφερειακή ζήτηση και τα ταξίδια από τις Ηνωμένες Πολιτείες. Η περιοχή σημείωσε ιδιαίτερα ισχυρές επιδόσεις τον Ιούνιο (-21% σε σχέση με το 2019) και τον Ιούλιο (-16%). Οι αφίξεις σκαρφάλωσαν περίπου στο 85% των επιπέδων του 2019 τον Ιούλιο.\n\nΓια το επτάμηνο Ιανουάριος – Ιούλιος, η Νότια Μεσογειακή Ευρώπη κατέγραψε την ισχυρότερη ανάκαμψη έναντι του 2019, με μείωση αφίξεων που έφτασε το -15%, ενώ ακολούθησαν η Καραϊβική (-18%) και η Κεντρική Αμερική (-20%).\n\nΤον Ιούλιο, η απόκλιση των αφίξεων έναντι του 2019 ήταν ακόμη πιο μικρή, με τις αφίξεις στη Μεσογειακή Ευρώπη να παρουσιάζουν μείωση 6%, στην Καραϊβική 5% και στην Κ. Αμερική 8%.\n\nΟι προορισμοί που ξεπερασαν τα επίπεδα προ πανδημίας το επτάμηνο ήταν: οι Παρθένες Νήσοι των ΗΠΑ (+32% έναντι του 2019), η Αλβανία (+19%), το Saint Maarten (+15%), η Αιθιοπία και η Ονδούρα (και οι δύο +13%), η Ανδόρα (+10%), το Πουέρτο Ρίκο (+7%), τα Ηνωμένα Αραβικά Εμιράτα και Δομινικανή Δημοκρατία (+3%), το Σαν Μαρίνο και το Ελ Σαλβαδόρ (+1%) και το Κουρασάο (0%).\n\nΣε επίπεδο διεθνών τουριστικών εισπράξεων το επτάμηνο, πρωταθλητές σε σχέση με το 2019 ήταν: η Σερβία (+73%), το Σουδάν (+64%), η Ρουμανία (+43%), η Αλβανία (+32%), η Βόρεια Μακεδονία (+24%), το Πακιστάν (+18%), η Τουρκία, το Μπαγκλαντές και η Λετονία (από +12% κάθε χώρα), το Μεξικό και η Πορτογαλία (+8%), η Κένυα (+5%) και η Κολομβία (+2%).\n\nΑυξημένες ταξιδιωτικές δαπάνες στο εξωτερικό από Γάλλους, Γερμανούς, Ιταλούς, Αμερικάνους\n\nΣυνεχιζόμενη ανάκαμψη μπορεί επίσης να καταγραφεί στις δαπάνες εξερχόμενου τουρισμού από μεγάλες αγορές. Οι ταξιδιωτικές δαπάνες από τη Γαλλία αυξήθηκαν στο -12% τον Ιανουάριο-Ιούλιο 2022 σε σύγκριση με το 2019 ενώ οι δαπάνες από τη Γερμανία αυξήθηκαν στο -14% των επιπέδων 2019. Οι διεθνείς τουριστικές δαπάνες ήταν -23% στην Ιταλία και -26% στις Ηνωμένες Πολιτείες. Ισχυρές επιδόσεις καταγράφηκαν επίσης στη διεθνή επιβατική κίνηση στις πτήσεις, με αύξηση 234% τον Ιανουάριο-Ιούλιο 2022 (45% κάτω από τα επίπεδα του 2019) και ανάκαμψη περίπου στο 70% των επιπέδων επιβατικής κίνησης τον Ιούλιο έναντι του αντίστοιχου μήνα προ πανδημίας, σύμφωνα με την IATA.\n\nΩστόσο, ο ΠΟΤ επισημαίνει ότι ο συνδυασμός των αυξανόμενων επιτοκίων σε όλες τις μεγάλες οικονομίες, οι αυξανόμενες τιμές της ενέργειας και των τροφίμων και οι αυξανόμενες προοπτικές παγκόσμιας ύφεσης, όπως επισημαίνει η Παγκόσμια Τράπεζα, αποτελούν σημαντικές απειλές για την ανάκαμψη του διεθνούς τουρισμού μέχρι το υπόλοιπο του 2022 και του 2023. Η επιβράδυνση μπορεί να παρατηρηθεί στον τελευταίο Δείκτη Εμπιστοσύνης του ΠΟΤ, ο οποίος αντανακλά μια πιο προσεκτική προοπτική, καθώς και στις τάσεις κρατήσεων που δείχνουν σημάδια βραδύτερης ανάπτυξης.\n\nΣυγκρατημένη αισιοδοξία για το 2023\n\nΟι προοπτικές για το υπόλοιπο του 2022 είναι συγκρατημένα αισιόδοξες. Αν και αναμένεται απόδοση άνω του μέσου όρου, οι ειδικοί του τουρισμού βαθμολόγησαν την περίοδο Σεπτεμβρίου-Δεκεμβρίου 2022 με βαθμολογία 111, κάτω από τη βαθμολογία 125 του προηγούμενου τετραμήνου, δείχνοντας υποβάθμιση στα επίπεδα εμπιστοσύνης. Σχεδόν οι μισοί ειδικοί (47%) βλέπουν θετικές προοπτικές για την περίοδο Σεπτεμβρίου-Δεκεμβρίου 2022, ενώ το 24% δεν αναμένει αλλαγή και το 28% θεωρεί ότι η έκμβαση θα μπορούσε να είναι χειρότερη. Οι ειδικοί εμφανίζονται αισιόδοξοι για το 2023, καθώς το 65% βλέπει καλύτερες τουριστικές επιδόσεις από το 2022.\n\nΤο αβέβαιο οικονομικό περιβάλλον φαίνεται ωστόσο να έχει αντιστρέψει τις προοπτικές για επιστροφή στα επίπεδα προ πανδημίας στο εγγύς μέλλον. Περίπου το 61% των ειδικών βλέπει τώρα πιθανή επιστροφή των διεθνών αφίξεων στα επίπεδα του 2019 το 2024 ή αργότερα, ενώ εκείνοι που υποδεικνύουν επιστροφή στα προ-πανδημικά επίπεδα το 2023 έχουν μειωθεί (27%) σε σύγκριση με την έρευνα του Μαΐου (48%). Σύμφωνα με τους ειδικούς, το οικονομικό περιβάλλον εξακολουθεί να είναι ο κύριος παράγοντας που βαραίνει την ανάκαμψη του διεθνούς τουρισμού. Ο αυξανόμενος πληθωρισμός και η άνοδος των τιμών του πετρελαίου έχουν ως αποτέλεσμα υψηλότερα έξοδα μεταφοράς και διαμονής, ενώ θέτει υπό πίεση την αγοραστική δύναμη των καταναλωτών και τις αποταμιεύσεις.",
    "Τι λείπει από τον Πούτιν για να γίνει Χίτλερ ή Μουσολίνι": "Του Leonid Bershidsky\n\nΟι θηριωδίες στην Μπούτσα και τα πιο πρόσφατα στοιχεία από τις περιοχές κοντά στο Χάρκοβο που ανακαταλήφθηκαν πρόσφατα από τον ουκρανικό στρατό για χρήση βασανιστηρίων δημιουργούν την εντύπωση ενός ρωσικού γενοκτονικού ζήλου - ανάλογου εκείνου τον οποίο επιδείκνυαν τα ναζιστικά γερμανικά στρατεύματα στα εδάφη τα οποία κατελάμβαναν ή που επέδειξαν τα ιταλικά φασιστικά στρατεύματα στην Αιθιοπία.\n\nΩστόσο, η περιπέτεια του Βλαντιμίρ Πούτιν στην Ουκρανία είναι τέτοια αποτυχία ακριβώς επειδή αποτυγχάνει να πυροδοτήσει το είδος του μίσους και της επιθυμίας αυτοδικίας στο ρωσικό έθνος το οποίο ενέπνευσαν ο Αδόλφος Χίτλερ και ο Μπενίτο Μουσολίνι στους Γερμανούς και τους Ιταλούς αντίστοιχα.\n\nΕθελοντές\n\nΗ Ιταλική Αυτοκρατορία είχε περίπου 56 εκατομμύρια πληθυσμό τη δεκαετία του 1930 σε σύγκριση με τα 140 εκατομμύρια της σύγχρονης Ρωσίας, ωστόσο οι 20.000 μελανοχίτωνες του Μουσολίνι αυξήθηκαν τάχιστα σε 115.000 το 1935-1936 για την εκστρατεία στην Αιθιοπία, όπως γράφει ο Pier Paolo BattisteroI στο \"Ιταλοί Μελανοχίτωνες 1935–45\". Δεν υπήρχε καμία έλλειψη εθελοντών.\n\nΗ Γερμανία, με πληθυσμό περίπου 85 εκατομμυρίων, είδε τα Waffen SS, τον στρατό του ίδιου του ναζιστικού κόμματος, να αυξάνεται από τις 28.000 στις 150.000 άνδρες τον πρώτο χρόνο του Β' Παγκοσμίου Πολέμου, σημειώνει ο George Stein στο \"The Waffen SS: Hitler's Elite Guard at War, 1939-1945\" - κι αυτό παρά την ακραία επιλεκτικότητα όσον αφορά τη σύνθεση των στρατευμάτων των SS εκείνη την εποχή.\n\nΤόσο στη Γερμανία όσο και στην Ιταλία, οι επαγγελματίες στρατιωτικοί ζήλευαν τα κομματικά στρατεύματα των δικτατόρων, στα οποία οι άνδρες υπηρετούσαν εθελοντικά για πολύ μεγαλύτερες θητείες από εκείνες που απαιτούνταν από τους απλούς στρατιώτες.\n\nΤόσο ο Χίτλερ όσο και ο Μουσολίνι έπρεπε να συμβιβαστούν, κρατώντας χαμηλά τους αριθμούς των Waffen SS και των ετοιμοπόλεμων Μελανοχιτώνων και τοποθετώντας τους υπό τακτικούς στρατιωτικούς διοικητές στο πεδίο της μάχης. Ωστόσο, ακόμη και τα τακτικά στρατεύματα - τουλάχιστον στη Γερμανία - είχαν διαποτιστεί από τη ναζιστική ιδεολογία. Υπάρχουν πολλά στοιχεία για ιδεολογικά καθοδηγούμενες φρικαλεότητες των στρατιωτών της Βέρμαχτ, παρόλο που οι στρατιώτες της μπορεί να μην ήταν μέλη του ναζιστικού κόμματος.\n\nΟ Πούτιν μπορεί μονάχα να ονειρεύεται τους αριθμούς εθελοντών που μπορούσαν να συγκεντρώσουν τα φασιστικά καθεστώτα του 20ού αιώνα. Μήνες μετά την κήρυξη του πολέμου, η συνδυασμένη δύναμη των ταγμάτων εθελοντών που σχηματίστηκαν σε ρωσικές επαρχίες ήταν μόλις στα επίπεδα των δεκάδων χιλιάδων - και είναι δύσκολο να διακρίνουμε το εάν πολλοί από τους εθελοντές είχαν κίνητρο τον πατριωτισμό με την έννοια που τον εννοούν ο Πούτιν ή η ρωσική ακροδεξιά.\n\nΧρήματα\n\nΑντίθετα, το κύριο δέλεαρ για τους ικανούς προς υπηρεσία άνδρες ήταν η υπόσχεση για μισθούς στους οποίους δεν μπορούσαν να υπολογίζουν στις περιοχές καταγωγής τους. Το μήνυμα το οποίο προωθεί στις διαφημίσεις της η ιδιωτική στρατιωτική εταιρεία του Ομίλου Wagner είναι εκείνο της ρομαντικοποιημένες, γεμάτης τεστοστερόνη περιπέτειας ως εναλλακτική λύση σε μια βαρετή εργασία σε ένα εργοστάσιο - ωστόσο η πραγματική της υπόσχεση, επίσης, είναι ένα υψηλό, αξιόπιστο εισόδημα. Ακόμη και οι κατάδικοι τους οποίους στρατολογεί η Wagner για να ενισχύσει τον ιδιωτικό της στρατό λαμβάνουν σημαντικά ποσά σε μετρητά, εκτός από χάρη μετά από έξι μήνες στην πρώτη γραμμή.\n\nΘα μπορούσε κανείς να πει ότι οι Ρώσοι δεν συμμετέχουν στον πόλεμο του Πούτιν σε αριθμούς οι οποίοι να μοιάζουν με εκείνους της ναζιστικής Γερμανίας απλώς και μόνο επειδή φοβούνται για τη ζωή τους ή επειδή έχουν ακούσει ιστορίες για το πόσο άσχημα εξοπλισμένος και διοικούμενος είναι ο ρωσικός στρατός ή απλώς επειδή η Ρωσία δεν εμφανίζεται να κερδίζει.\n\nΘα μπορούσε όμως κανείς να υποστηρίξει ότι ένα ισχυρό ιδεολογικό κίνητρο θα μπορούσε να απωθήσει αυτές τις ανησυχίες. Τα διαρκώς διογκούμενα Waffen SS ήταν μια πλήρως εθελοντική δύναμη μέχρι το 1942. Η πίστη στην ανωτερότητα του γερμανικού Volk και της \"Άριας Φυλής\", και επομένως στην τελική τους νίκη, συνέχιζε να επικρατεί για πολλούς μήνες αφότου οι δυνάμεις του Χίτλερ είχαν πάψει να διατηρούν το αήττητο.\n\nΣυμπάθεια για τους Ουκρανούς!\n\nΟι Ρώσοι δεν πιστεύουν σε κάτι τέτοιο, ούτε μισούν μαζικά τους Ουκρανούς. Τον Αύγουστο του 2022, το Levada Center, ένας από τους τελευταίους δημοσκόπους που προσπαθούν ακόμη να επιτύχουν αντικειμενικά αποτελέσματα ερευνών στη Ρωσία, ανέφερε ότι το 68% των Ρώσων είχε θετική γνώμη για τους Ουκρανούς - από 83% τον Οκτώβριο του 2021, πάντως ακόμη συντριπτική πλειοψηφία, ειδικά δεδομένης της πραγματικότητας που βιώνουν εντός ενός καταπιεστικού καθεστώτος.\n\nΠολλοί ερωτηθέντες θα δίσταζαν να πουν σε έναν δημοσκόπο - ο οποίος μπορεί να είναι αξιωματούχος της μυστικής αστυνομίας ή κάποιου άλλου είδους πληροφοριοδότης - ότι συμπαθούν ανθρώπους με τους οποίους μάχεται ο ρωσικός στρατός τους τελευταίους επτά μήνες.\n\nΗ στάση απέναντι στην Ουκρανία ως κράτος ήταν ως επί το πλείστον αρνητική από πολύ πριν από τον πόλεμο: μόνον το 34% των Ρώσων την έβλεπαν με συμπάθεια τον Φεβρουάριο του 2019, σύμφωνα με το Levada - και αυτό το ποσοστό μειώθηκε στο 23% τον Αύγουστο του 2022. Αυτό, ωστόσο, δεν είναι καθόλου γερό θεμέλιο για τη γενοκτονία: ένας Ρώσος στρατιώτης, τελικά, πρέπει να πυροβολεί κατά πραγματικών Ουκρανών, όχι κατά ενός αφηρημένου κράτους ή μιας κυβέρνησης.\n\nΠιο υλιστές από τους Αμερικανούς\n\nΤο πάθος για το χρήμα ήταν η μόνη αληθινή ιδεολογία του ρωσικού καθεστώτος καθ' όλη τη διάρκεια της διακυβέρνησης Πούτιν. Σύμφωνα με τα τελευταία ευρήματα της Έρευνας Παγκόσμιων Αξιών, σχεδόν οι μισοί Ρώσοι - 48,8%, σε σύγκριση με 37,9% στις υποτιθέμενα πιο υλιστικές ΗΠΑ - θεωρούν την οικονομική ανάπτυξη τον πιο σημαντικό στόχο της χώρας.\n\nΟι Ρώσοι έμαθαν να είναι ατομικά αυτάρκεις στη δεκαετία του 1990, καθώς το πατερναλιστικό σοβιετικό κράτος κατέρρεε και απολάμβαναν αυτή την αυτάρκεια καθώς η οικονομία της χώρας αποκαθίστατο σταδιακά. \"Κάθε άνδρας και γυναίκα για τον εαυτό τους\" ήταν το ανεπίσημο σύνθημα του έθνους, πρώτα ως μότο επιβίωσης κι έπειτα ως συνταγή ευημερίας. Έτσι, όταν το καθεστώς χρειάστηκε κάτι παρόμοιο με την εθνικιστική, ιμπεριαλιστική \"αναγέννηση\" τύπου Μουσολίνι ή Χίτλερ, δυσκολεύτηκε να προσφέρει στους εθελοντές του κάτι πιο πειστικό από μετρητά.\n\nΟι Ρώσοι υπερεθνικιστές αναγνωρίζουν αυτή την έλλειψη ιδεών που να αξίζει κανείς να πεθάνει γι’ αυτές και ισχυρών αφηγημάτων στη χώρα. Ο φιλόσοφος Αλεξάντερ Ντούγκιν, η κόρη του οποίου σκοτώθηκε πρόσφατα σε τρομοκρατική επίθεση για την οποία οι ρωσικές αρχές κατηγορούν μια Ουκρανή, έγραψε σε άρθρο του στην εθνικιστική ιστοσελίδα Tsargrad.tv:\n\n\"Η Ρωσία βρίσκεται σε κατάσταση ιδεολογικού πολέμου. Οι αξίες που υπερασπίζεται η παγκοσμιοποιημένη Δύση - LGBT, νομιμοποίηση διαστροφών και ναρκωτικών, συγχώνευση ανθρώπου και μηχανής, η πανταχού παρούσα επιμειξία η οποία προκαλείται από την ανεξέλεγκτη μετανάστευση - είναι άρρηκτα συνδεδεμένες με τη στρατιωτική και πολιτική ηγεμονία της και το μονοπολικό σύστημα. Ο δυτικός φιλελευθερισμός και η παγκόσμια στρατιωτική, πολιτική και οικονομική κυριαρχία των ΗΠΑ και του ΝΑΤΟ είναι ένα και το αυτό. Το να πολεμάμε τη Δύση και ταυτόχρονα να αποδεχόμαστε (έστω και εν μέρει) τις αξίες της, στο όνομα των οποίων μάς κάνει πόλεμο, έναν εξοντωτικό πόλεμο, είναι απλώς παράλογο. Η δική μας ολοκληρωμένη ιδεολογία δεν είναι απλώς κάτι που καλό θα ήταν να είχαμε. Εάν δεν την αναπτύξουμε, θα χάσουμε\".\n\nΔεν υπάρχει τίποτα σε αυτό το απόσπασμα το οποίο θα αμφισβητούσε και ο ίδιος ο Πούτιν. Μέρες πριν από την εμφάνιση του άρθρου του Ντούγκιν, ο αρχηγός του ρωσικού κράτους υπέγραψε ένα νέο \"Δόγμα Ανθρωπιστικής Πολιτικής\" με βάση το οποίο ισχυρίζεται ότι η Ρωσία βρίσκεται σε \"μάχη για την πολιτιστική υπεροχή\" ενάντια στη Δύση.\n\nΔύσκολη η \"πώληση\" του μεταφασιστικού πολιτικού αφηγήματος\n\nΗ δυσκολία στην πώληση ενός είδους μεταφασιστικής ψευδοσυντηρητικής ιδεολογίας στους Ρώσους είναι διπλή. Πρώτον, οι προπαγανδιστές πρέπει να πείσουν τους ανθρώπους να εσωτερικεύσουν την ιδέα ότι ο τρέχων πόλεμος δεν είναι πραγματικά εναντίον των Ουκρανών (τους οποίους, θυμηθείτε, περισσότερο από τα δύο τρίτα των Ρώσων συμπαθούν) αλλά ενάντια στις ΗΠΑ και το ΝΑΤΟ, που προμηθεύουν τους Ουκρανούς με όπλα.\n\nΤο συγκεκριμένο αφήγημα είναι ήδη ευρέως διαδεδομένο στην κρατική τηλεόραση και στα κανάλια του Telegram που \"δουλεύουν\" υπέρ του Κρεμλίνου ως εξήγηση των πρόσφατων ρωσικών ηττών στις μάχες. Το ελάττωμά εδώ, ωστόσο, είναι ότι δεν υπάρχουν στρατιώτες του ΝΑΤΟ στο έδαφος - και η άλλου τύπου υποστήριξη που λαμβάνει η Ουκρανία ήταν προβλέψιμη πριν από την εισβολή, επομένως η απόφαση για έναρξη του πολέμου παρά το γεγονός αυτό φαίνεται όλο και λιγότερο υπερασπίσιμη.\n\nΤόσο ο Πούτιν όσο και ο Ντούγκιν έχουν αναφέρει ότι η Ρωσία δεν είχε άλλη επιλογή από το να ξεκινήσει τον πόλεμο. Ωστόσο, κανένας από τους δύο δεν έχει εξηγήσει πειστικά γιατί κάποιου είδους προληπτικό χτύπημα εναντίον ενός σαφώς ισχυρότερου αντιπάλου - και όχι μόνο κατά της ασθενούς στρατιωτικά Ουκρανίας - είχε κάποιο πρακτικό νόημα.\n\nΑκόμη ωστόσο κι αν οι Ρώσοι αποδεχθούν αυτό το αφήγημα, ο survivor και ο ατομικιστής μέσα τους αναμφίβολα θα αναρωτηθεί γιατί να είναι λογικό να πεθάνει κανείς σε αυτόν τον πόλεμο. Αξίζει την απόλυτη θυσία η απαγόρευση των γάμων μεταξύ ατόμων του ίδιου φύλου ή της μαριχουάνας; Θα άξιζε να δεχθώ μια σφαίρα για να αποτρέψω τη \"συγχώνευση ανθρώπου και μηχανής\"; Με ενδιαφέρει τόσο πολύ η παγκόσμια μετανάστευση;\n\nΚαμία από τις \"παραδοσιακές\" ιδέες που ο Ντούγκιν και ο Πούτιν θα ήθελαν να δουν τους Ρώσους να υπερασπίζονται με τη ζωή τους δεν είναι τόσο ισχυρή όσο οι μοχθηρές κατασκευές τις οποίες οι φασίστες ηγέτες του 20ου αιώνα ήταν τόσο καλοί στο να ενσταλάζουν στο μυαλό των εθνών τους. Ούτε κανένας από τους δύο έχει το χάρισμα να εμποδίζει τους ανθρώπους να κάνουν τις πιο βασικές πρακτικές ερωτήσεις τύπου: \"Γιατί αυτό υποτίθεται ότι είναι θέμα ζωής και θανάτου για μένα;\". Το πιο σημαντικό, ο Πούτιν δεν έχει επιτύχει την ορμή των στρατιωτικών νικών που έκανε τη ρητορική τόσο του Μουσολίνι όσο και του Χίτλερ πολύ πιο ελκυστική απ’ όσο λογικά θα έπρεπε.\n\nΧαμένη ευκαιρία\n\nΣε αυτό το σημείο της σύγκρουσης, οποιαδήποτε βιαστική ιδεολογική αναθεώρηση μοιάζει και θα βιωθεί σαν μια προσπάθεια να δικαιολογηθούν οι ήττες. Ο Πούτιν έχασε την ευκαιρία του να γίνει ιδεολογικά ισχυρός λαϊκιστής ηγέτης πριν από χρόνια - όταν ακόμη κέρδιζε.\n\nΑξίζει επίσης να υπενθυμίσουμε ότι, παρά τις ανώτερες λαϊκιστικές δεξιότητές τους και τις ισχυρές σχέσεις τους με εκατομμύρια συμπατριώτες τους, ούτε ο Χίτλερ ούτε ο Μουσολίνι κατέληξαν να κυβερνούν τον κόσμο - ούτε να υπερασπίστηκαν τελικά με επιτυχία τη θέση της Γερμανίας και της Ιταλίας σε αυτόν.\n\nΩς λιγότερο ικανός Φύρερ, ο Πούτιν κινδυνεύει να τα πάει τουλάχιστον το ίδιο άσχημα για τη Ρωσία.",
    "ΟΗΕ: Σχεδόν ένα εκατ. άνθρωποι κινδυνεύουν να πεθάνουν από «καταστροφικό λιμό»": "Σομαλία, Αφγανιστάν, Υεμένη: σχεδόν ένα εκατομμύριο άνθρωποι σε όλο τον κόσμο απειλούνται από «καταστροφικό λιμό» και κινδυνεύουν να πεθάνουν τους επόμενους μήνες αν δεν λάβουν ανθρωπιστική βοήθεια, ένας αριθμός ρεκόρ κυρίως λόγω της ξηρασίας στο Κέρας της Αφρικής, προειδοποίησε ο ΟΗΕ.\n\nΟι εκτιμήσεις αυτές περιέχονται στην έκθεση που έδωσαν χθες, Τετάρτη, στη δημοσιότητα η Οργάνωση Τροφίμων και Γεωργίας του ΟΗΕ (FAO) και το Παγκόσμιο Επισιτιστικό Πρόγραμμα (WFP).\n\nΗ έκθεση παρουσιάζει την κατάσταση 19 χωρών που θεωρούνται «καυτά σημεία» για την πείνα σε όλο τον κόσμο και έξι από τις οποίες έχουν τεθεί σε «ύψιστο συναγερμό» από τον ΟΗΕ: το Αφγανιστάν, η Αιθιοπία, η Νιγηρία, το Νότιο Σουδάν, η Σομαλία και η Υεμένη.\n\nΣε αυτές τις έξι χώρες 970.000 άνθρωποι αναμένεται να πληρούν ως τον Ιανουάριο του 2023 τα κριτήρια της φάσης «καταστροφής», του υψηλότερου επιπέδου (5) στην κατάταξη για την επισιτιστική ανασφάλεια. Αυτό σημαίνει ότι «ο λιμός και ο θάνατος είναι μια καθημερινή πραγματικότητα» και ότι πρόκειται για μια κατάσταση στην οποία «ενδέχεται να καταγραφούν ακραία ποσοστά θνησιμότητας και υποσιτισμού, αν δεν υπάρξει άμεση δράση».\n\nΟ αριθμός αυτός είναι δέκα φορές μεγαλύτερος σε σχέση με έξι χρόνια νωρίτερα «λόγω των επιπτώσεων των συγκρούσεων, της κλιματικής αλλαγής και της οικονομικής αστάθειας που επιδεινώθηκε από την πανδημία covid-19 και τις επιπτώσεις της κρίσης στην Ουκρανία».\n\nΟι παγκόσμιοι ηγέτες ζήτησαν την Τρίτη να διπλασιαστούν οι προσπάθειες για την αντιμετώπιση της αυξανόμενης επισιτιστικής ανασφάλειας στον κόσμο. Ο Αμερικανός πρόεδρος Τζο Μπάιντεν ανακοίνωσε χθες νέα βοήθεια ύψους 2,9 δισεκ. δολαρίων για την αντιμετώπιση του λιμού.\n\nΗ Γουατεμάλα, η Ονδούρα και το Μαλάουι περιλαμβάνονται στον κατάλογο με «τα καυτά σημεία του λιμού» του ΟΗΕ. Ο οργανισμός ανησυχεί εξάλλου για την επιδείνωση της κατάστασης στη Λαϊκή Δημοκρατία του Κονγκό, την Αϊτή, την Κένυα και τη Συρία.\n\n«Ο αριθμός των ατόμων που είναι αντιμέτωποι με οξεία επισιτιστική ανασφάλεια σε όλο τον κόσμο αναμένεται ότι θα αυξάνεται με ιλιγγιώδεις ρυθμούς», προειδοποίησε ο Ντέιβιντ Μπίζλι εκτελεστικός διευθυντής του WFP. Στο Κέρας της Αφρικής έως και 26 εκατομμύρια άνθρωποι αναμένεται να βρεθούν σε κατάσταση «κρίσης ή χειρότερη» (επίπεδο 3).\n\nΗ δραματική ξηρασία που πλήττει την περιοχή αυτή έχει καταστρέψει τις σοδειές, έχει εξαφανίσει τα ζώα εκτροφής και έχει αναγκάσει χιλιάδες ανθρώπους να εγκαταλείψουν τις εστίες τους «αυξάνοντας τον κίνδυνο διακοινοτικών συγκρούσεων για τους πόρους».\n\n«Απουσία μιας επαρκούς ανθρωπιστικής απάντησης, οι αναλυτές προβλέπουν ότι ως τον Δεκέμβριο θα πεθαίνουν καθημερινά στη Σομαλία έως και τέσσερα παιδιά ή δύο ενήλικες ανά 10.000 ανθρώπους», τόνισε ο ΟΗΕ.",
    "Unesco: 244 εκατομμύρια παιδιά σε όλον τον κόσμο δεν πηγαίνουν σχολείο": "Κλείσιμο\n\nΑνησυχητικά παραμένουν τα στοιχεία για την πρόσβαση στηνκαθώςσε όλον τον κόσμο δεν πηγαίνουν σχολείο. Ο αριθμός μειώνεται εδώ και πάνω από 20 χρόνια, ωστόσο η Unesco εξακολουθεί να κρούει τον κώδωνα κινδύνου.«Κανείς δεν μπορεί να δεχθεί αυτή την κατάσταση. Η Παιδεία είναι ένα δικαίωμα και πρέπει να κάνουμε τα πάντα για να διασφαλίσουμε ότι αυτό το δικαίωμα θα γίνεται σεβαστό για κάθε παιδί», τόνισε η γενική διευθύντρια της Unesco Οντρέ Αζουλέ σε ανακοίνωσή της.Από τα 244 εκατομμύρια παιδιά ηλικίας 6 με 18 ετών που δεν πηγαίνουν σχολείο περισσότερο από το 40%, δηλαδή 98 εκατομμύρια, ζουν στηνκυρίως στον Νίγηρα (20,2 εκατομμύρια), στην(10,5 εκ. ), στη(5,9 εκ. ) και την Κένυα (1,8 εκ. ), σύμφωνα με την Unesco.Αν και περισσότερα κορίτσια σε σχέση με αγόρια δεν πήγαιναν σχολείο το 2000 (+2.5% στην πρωτοβάθμια εκπαίδευση και +3.9% στη δευτεροβάθμια), η διαφορά μεταξύ των δύο φύλων «εκμηδενίστηκε», παρατήρησε η υπηρεσία του ΟΗΕ, αν και «παραμένουν περιφερειακές διαφορές».Περισσότερα από 400 εκατομμύρια παιδιά δεν πήγαιναν σχολείο το 2000, σύμφωνα με την Unesco, η οποία χαιρέτισε τις «προόδους» που έχουν γίνει στο θέμα τις δύο τελευταίες δεκαετίες, αν και ο ρυθμός τους «επιβραδύνθηκε σημαντικά τα τελευταία χρόνια».",
    "Γιατί η αντοχή δεν ακολουθεί την επιτυχία του βάδην": "Παρακολουθώντας το χθεσινό μαραθώνιο του Βερολίνου και τον Έλιουντ Κιπτσόγκε να υποστηρίζει με επιχειρήματα πως δεν υπάρχουν όρια, άνοιξε και πάλι η συζήτηση γιατί ο ελληνικός στίβος στερείται επιτυχιών στα αγωνίσματα αντοχής, τη στιγμή που στο βάδην έχει αναδειχθεί σε παγκόσμια δύναμη.\n\nτου Θανάση Νικολάου\n\n[email protected]\n\nΑν κάποιος ασχοληθεί με τα social media και αφιερώσει χρόνο να διαβάσει σχόλια περί ελληνικής αντοχής, λίγη γνώση να έχει θα την χάσει και αυτήν. Ένα πέρασμα να κάνει από τον Πανελλήνιο, το προπονητήριο του Ζωγράφου ή τον Άγιο Κοσμά και θα ενημερωθεί ακριβώς για το… γιατί. Αρκεί να βρεθεί στα πηγαδάκια που στήνουν οι προπονητές.\n\nΗ ποιότητα κερδίζει πάντα την ποσότητα\n\nΚάθε χρόνο στην Ελλάδα, περισσότεροι από 100.000 δρομείς από 14 μέχρι 84 ετών συμμετέχουν σε αγώνες άνω των 10χλμ. Η δεξαμενή είναι τεράστια, η μεγαλύτερη από οποιοδήποτε άλλο αγώνισμα οποιουδήποτε αθλήματος.\n\nΑντιθέτως, στο βάδην είναι δεν είναι 50 (συνολικά από όλες τις ηλικίες) αυτοί που ασχολούνται με το αγώνισμα. Και όμως την τελευταία διετία το ελληνικό βάδην έχει πετύχει τα εξής:\n\n– κέρδισε 2 χρυσά στο πρόσφατο ευρωπαϊκό πρωτάθλημα του Μονάχου στα 20χλμ και 35χλμ γυναικών (Ντρισμπιώτη)\n\n– 1 αργυρό στο ομαδικό του παγκοσμίου πρωταθλήματος ομάδων στα 20χλμ γυναικών (Ντρισμπιώτη, Φιλτισάκου, Παπαδοπούλου, Κουρκουτσάκη, Φιάσκα)\n\n– 1 χρυσό στο ατομικό του ευρωπαϊκού πρωταθλήματος ομάδων στα 35χλμ γυναικών (Ντρισμπιώτη)\n\n– 1 αργυρό στο ομαδικό του ευρωπαϊκού πρωταθλήματος ομάδων στα 35χλμ γυναικών (Ντρισμπιώτη, Φιλτισάκου, Παπαδοπούλου, Κουρκουτσάκη)\n\n– 4η θέση στο πρόσφατο παγκόσμιο πρωτάθλημα του Γιουτζίν στα 35χλμ γυναικών (Ντρισμπιώτη)\n\n– 6η θέση στο ατομικό του παγκόσμιου πρωταθλήματος ομάδων στα 20χλμ γυναικών (Ντρισμπιώτη)\n\n– 8η θέση στους Ολυμπιακούς Αγώνες του Τόκιο στα 20χλμ γυναικών (Ντρισμπιώτη)\n\n– 6η επίδοση φέτος στον κόσμο στα 35χλμ γυναικών (Ντρισμπιώτη)\n\n– 3η (Ντρισμπιώτη) και 21η (Φιλτισάκου) στα 35χλμ και 17η (Ντρισμπιώτη) στα 20χλμ του παγκόσμιου ranking\n\nΤί έχει καταγράψει την ίδια περίοδο ο τομέας των δρόμων αντοχής;\n\n– καμία συμμετοχή σε ευρωπαϊκό – παγκόσμιο πρωτάθλημα και Ολυμπιακούς Αγώνες\n\n– το 2:54:50 της Ντενίζ Δημάκη στο χθεσινό μαραθώνιο του Βερολίνου είναι η κορυφαία επίδοση φέτος για την Ελλάδα και Νο977 στον κόσμο\n\n– το 2:14:15 του Κώστα Γκελαούζου επίσης στο χθεσινό μαραθώνιο του Βερολίνου είναι η κορυφαία επίδοση φέτος στην Ελλάδα και Νο460 στον κόσμο για το 2022\n\nΓιατί το βάδην πέτυχε και η αντοχή όχι\n\nΤα πράγματα είναι ξεκάθαρα. Όλα τα προηγούμενα χρόνια η διοίκηση του ΣΕΓΑΣ επέλεξε να μην επενδύσει το παραμικρό στην αντοχή. Δεν την ενδιέφερε να έχει δρομείς σε μεγάλες διοργανώσεις ούτε και παραγωγή νέων. Το μόνο που ενδιέφερε ήταν να δεσμεύονται οι δρομείς να είναι παρόντες και παρούσες στους commercial (μαζικούς) αγώνες προκειμένου να ικανοποιούνται οι χορηγοί.\n\nΌλο αυτό οδήγησε στην… αναρχοποίηση των αντοχιτζήδων. Πολλοί προπονούνται ουσιαστικά μόνοι τους, οι προπονητές που τους έχουν χρεωθεί δεν έχουν πλήρη εικόνα της προετοιμασίας και φυσικά δεν υπάρχουν οργανωμένα γκρουπ. Οι σχετικοί, γνωρίζουν πολύ καλά πόσο σημαντικό είναι το γκρουπ στους δρομείς.\n\nΗ νέα διοίκηση του ΣΕΓΑΣ προσπάθησε κάπως να συμμαζέψει την κατάσταση, αλλά ο τομέας της αντοχής δυστυχώς παραμένει αναρχοαυτόνομος.\n\nΣε αντίθεση με την αντοχή το βάδην έχει παρουσιάσει τεράστια επιτυχία την τελευταία διετία γιατί υπάρχει σχέδιο. Δε φύτρωσαν ξαφνικά αθλήτριες παγκοσμίου επιπέδου. Δεν έκανε μεταγραφές ο ΣΕΓΑΣ από Κένυα, Αιθιοπία, Ερυθραία και Σουδάν.\n\nΗ συνταγή της επιτυχίας υπάρχει και είναι γνωστή. Αν ασχοληθεί σοβαρά η ομοσπονδία με την αντοχή και ακολουθήσει σχέδιο τότε θα σταματήσουμε να μετράμε επέτειους πανελλήνιων ρεκόρ από τον προηγούμενο αιώνα…\n\n",
    "Platforms Project: Η φουάρ εναλλακτικής τέχνης «γιορτάζει» τα δέκα χρόνια της στην Ανωτάτη Σχολή Καλών Τεχνών": "Το Platforms Project γιορτάζει τα δέκα χρόνια παρουσίασης του και παρουσιάζει τη μεγαλύτερη εικαστική διοργάνωση στην έως τώρα ιστορία του με ένα πολύπλευρο παράλληλο πρόγραμμα ομιλιών και ημερίδων, βίντεο, προγραμμάτων για παιδιά, περφόρμανς και πάρτι.\n\nTo Platforms Project 2022 – Independent Art Fair θα παρουσιαστεί φέτος, από τις 13 έως τις 16 Οκτωβρίου 2022 στον Εκθεσιακό χώρο «Νίκος Κεσσανλής» της Ανωτάτης Σχολής Καλών Τεχνών (Πειραιώς 256, TK 182 35 Αγ. Ιωάννης Ρέντης) με ημερίδες, περφόρμανς, ομιλίες και workshops από τις συμμετέχουσες ομάδες.\n\nΗ διοργάνωση με μια ματιά\n\nΩς κατεξοχήν φυτώριο νέων καλλιτεχνών, όπου ο πειραματισμός, η έρευνα αλλά και η διαμόρφωση καλλιτεχνικής ταυτότητας είναι συνεχές ζητούμενο, ο εκθεσιακός χώρος της ΑΣΚΤ αποτελεί, και φέτος, την ιδανική επιλογή για το Platforms Project.\n\nΣτη διεύθυνση του πρότζεκτ είναι η Άρτεμις Ποταμιάνου και ο Μιχάλης Αργυρού. Την καλλιτεχνική επιμέλεια του Platforms Project έχει η Άρτεμις Ποταμιάνου.\n\nTo Platforms Project αποτελεί μία διεθνή έκθεση που έχει πάντα ως στόχο την παρουσίαση της ανεξάρτητης καλλιτεχνικής σκηνής όπως αυτή εκφράζεται μέσα από ομαδικές πρωτοβουλίες Ελλήνων και ξένων καλλιτεχνών, που δρουν στην Ελλάδα και στο εξωτερικό. To Platforms Project συμβάλει σταθερά στην αναζήτηση λύσεων σε σύγχρονα εικαστικά και θεωρητικά ερωτήματα που τίθενται διεθνώς και την ενδεικτική χαρτογράφηση της εικαστικής δράσης, όπως αυτή παράγεται σήμερα στις εικαστικές ομάδες-πλατφόρμες.\n\nΤο Platforms Project, φέτος, παρουσιάζει πλατφόρμες από 26 χώρες (ΗΠΑ, Κύπρος, Ελλάδα, Καναδάς, Ολλανδία, Γαλλία, Μεξικό, Βενεζουέλα, Αργεντινή, Βραζιλία, Χιλή, Αιθιοπία, Ρωσία, Τουρκία, Ολλανδία, Γερμανία, Ιταλία, Ηνωμένο Βασίλειο, Αυστρία, Σουηδία, Βέλγιο, Δανία, Ελβετία, Πολωνία, Ουκρανία, Αυστραλία), έχοντας δεχθεί εκατοντάδες αιτήσεις μετά το ανοικτό διαδικτυακό του κάλεσμα.\n\n62 πλατφόρμες με περισσότερους από 800 καλλιτέχνες\n\nΣτο Platforms Project 2022 θα συμμετέχουν 62 πλατφόρμες με περισσότερους από 800 καλλιτέχνες επεκτείνοντας το παγκόσμιο δίκτυο που οικοδομείται και επικοινωνεί τα τελευταία δέκα χρόνια μέσω του Platforms Project:\n\nAC Institute + AC Books (ΗΠΑ), ACEY Europe (Κύπρος, Ελλάδα), άμετρον [art space] | ametron [art space] (Ελλάδα), AMV (Καναδάς), Antennes Art Collective (Ελλάδα), ArtCode (Ελλάδα), artplatform |elsewhere (Ολλανδία), ASSOCIATION THEATRE DIONYSOS & APOLLON ( Ελλάδα, Γαλλία, Καναδάς, HΠΑ, Μεξικό, Βενεζουέλα, Αργεντινή, Βραζιλία, Χιλή, Αιθιοπία, Ρωσία, Τουρκία, Ολλανδία, Γερμανία, Ιταλία), ATHENS STREET ART FESTIVAL (Ελλάδα), Αυτοβιογραφικά Συστήματα | Autobiographical Systems (Ελλάδα), berlinerpool (Γερμανία), Binary art group (Κύπρος), Bureau d’Art et de Recherche Roubaix (Γαλλία), Cable Depot (Ηνωμένο Βασίλειο), CUBE ART EDITIONS (Ελλάδα), Darling Pearls & Co (Ηνωμένο Βασίλειο), DAS ESSZIMMER – space for art+ (Γερμανία), ΔΙΠΟΛΑ | DIPOLA (Ελλάδα), Dogma Athens (Ελλάδα), Eco Flaneur (Ελλάδα), Ed video (Καναδάς), EN FLO (Ελλάδα), EULENGASSE (Γερμανία), EX-MÊKH (Ολλανδία), flat1_offspace (Αυστρία), fragment S (Σουηδία), Fragments of truth (Ελλάδα), GREYLIGHT PROJECTS (Ολλανδία, Βέλγιο), GROPIUS LOUNGE (Ελλάδα), H-M-S (Ηνωμένο Βασίλειο), ID:I GALLERI (Σουηδία), IFAC arts (ΗΠΑ, Ελλάδα), IN VIVO (Ελλάδα), Ins All (Αυστρία), Ινστιτούτο Μεσογειακής Κουλτούρας | Institute of the Mediterranean Culture (Ελλάδα), intermission museum of art (ΗΠΑ, Ολλανδία), JAW (Ηνωμένο Βασίλειο), ΚαλλιέργειαΚαλλιέργεια | CultivationCultivation (Ελλάδα, Δανία), La Scala Trun (Ελβετία), LELE ART SPACE (Πολωνία), METAPOLIS (Ελλάδα), ΜΕΤΑΦΡΑΣΤΕΣ | META-FRASTES (Ελλάδα), Mnky Bizz Group (ΗΠΑ), Museum of Forgetting (Swe) TILT platform (GR) MAMA contemporary (CY) (Σουηδία, Ελλάδα, Κύπρος), ΟΡΙΖΟΝΤΑΣ ΓΕΓΟΝΟΤΩΝ | ORIZONTAS GEGONOTON (Ελλάδα), personal identity (Ελλάδα), POW WOW (Ελλάδα), Project 2 (Ελλάδα), Rhythm Section (Γερμανία, Μ. Βρετανία, Ουκρανία), Sans Titre, Tourcoing (Γαλλία), SCOTTY (Γερμανία), Sthlm2 (Σουηδία), Straße der kollektiven Kunst (Ολλανδία), Supercluster (Βέλγιο, Αυστραλία), SYNERGIA 22 (Ελλάδα), Τεχνοπαίγνιον art group | Tehnopaignion art group (Ελλάδα), The Red Boat Projects (Ελλάδα), The School of Environmental Sciences – Artist Residency Program (Καναδάς), >top Transdisciplinary Project Space (Γερμανία), Topp & Dubio (Ολλανδία), WEDO (Ελλάδα), Window of FAME (Ελβετία).\n\nΠαράλληλες Εκδηλώσεις\n\nΠαράλληλα με την παρουσίαση της έκθεσης του Platforms Project 2022, θα πραγματοποιηθούν ημερίδες, ομιλίες, περφόρμανς και workshops. Το Platforms Project δεν αποτελεί μια απρόσωπη εκδήλωση αλλά μια εικαστική κοινότητα γεμάτη ενέργεια, φρεσκάδα, δίνοντας χρόνο και τόπο παρουσίασης σε μία εναλλακτική τέχνη που δεν θα μπορούσε να εκφραστεί αλλού.\n\nΣύντομο Ιστορικό:\n\nΤο Platforms Project παρουσιάζεται από το 2013 για δέκα συνεχόμενα έτη και αποτελεί μια ετήσια διεθνής συνάντηση εικαστικών ομάδων-πλατφορμών. Είναι μία διεθνής έκθεση που στόχο έχει την καταγραφή του τρόπου δραστηριοποίησης των εικαστικών ομάδων και τη δημιουργία δίαυλων επικοινωνίας και συνεργασίας με άλλες χώρες. Στο πλαίσιο του Platforms Project, από το 2013 έως το 2022, 332 πλατφόρμες – δράσεις καλλιτεχνικών ομάδων από 39 χώρες (Ελλάδα, Ιταλία, Κύπρο, Ελβετία, Ηνωμένο Βασίλειο, Γερμανία, Αυστρία, Βοσνία Ερζεγοβίνη, Σουηδία, Ολλανδία, Καναδάς, Ν. Ζηλανδία, Φιλανδία, Γαλλία, Ρωσία, Σερβία, Κόσοβο, ΗΠΑ, Ουκρανία, Αργεντινή, Τουρκία, Μπενίν, Ισπανία, Βέλγιο, Τσεχοσλοβακία, Αυστραλία, Κίνα, Χονγκ Κονγκ, Ινδονησία, Υεμένη, Ιράν, Μεξικό, Βενεζουέλα, Βραζιλία, Χιλή, Αιθιοπία, Δανία, Πολωνία, Ουκρανία, και Παναμά) με περισσότερους από 8.500 συνολικά καλλιτέχνες από τις 5 ηπείρους.\n\nΟι περισσότερες από τις πλατφόρμες που συμμετείχαν στο Platforms Project δημιούργησαν σχέσεις φιλίας μεταξύ τους και συνεργασίες.\n\nΤα έτη 2020 και 2021 το Platforms Project δημιούργησε λόγω της πανδημίας, μία διαδικτυακή έκθεση το Platforms Project NET που αποτέλεσε ένα ψηφιακό τόπο συνάντησης και δικτύωσης καλλιτεχνικών ομάδων από όλο το κόσμο, δίνοντας την ευκαιρία στο ευρύ φιλότεχνο κοινό, να έρθει σε επαφή με τα έργα και τους καλλιτέχνες των ομάδων. Ήταν η πρώτη διαδικτυακή φουάρ στην Ελλάδα και η δεύτερη στο κόσμο. Το Platforms Project Net 2021 επισκέφθηκαν θεατές από 82 χώρες και είχε περισσότερες από 315.000 προβολές.\n\nΕίναι ένα πρόγραμμα που προσπαθεί να προσφέρει στον επισκέπτη την εκ-των-έσω ματιά στην σύγχρονη καλλιτεχνική δημιουργία, την εμπειρία της ζύμωσης και συνεργασίας της εικαστικής πρακτικής χωρίς να εστιάζει στο εμπορικό κομμάτι της τέχνης αλλά που προβάλει μια πιο εναλλακτική – πειραματική οπτική.\n\nΔΙΑΒΑΣΤΕ ΑΚΟΜΑ «Ποδηλάτης»: Ένα γλυπτό εμπνευσμένο από τον Αλέκο Φασιανό «στολίζει» το The Ellinikon Experience Park\n\nΑνατρέχοντας στον παρακάτω σύνδεσμο θα ακούσετε μαρτυρίες από συνεντεύξεις συμμετεχόντων ομάδων καλλιτεχνών προηγούμενων διοργανώσεων: https://audiomack.com/artist/platformsproject\n\nWebsite: www.platformsproject.com",
    "Save a Child’s Heart: 26 χρόνια προσφοράς και ελπίδας στα παιδιά όλου του κόσμου": "Αποστολή Τελ Αβίβ: Ανθή Αγγελοπούλου\n\nΓια 26 χρόνια, ένα παγκόσμιο δίκτυο γιατρών, μελών της οικογένειας, εθελοντών και υποστηρικτών του Save a Child’s Heart (SACH) στο Τελ Αβίβ προσφέρει σωτήρια καρδιακή φροντίδα σε παιδιά που έχουν ανάγκη σε όλο τον κόσμο.\n\nΕκατομμύρια παιδιά στον κόσμο έχουν ανάγκη ιατρικής περίθαλψης σύμφωνα με τα στατιστικά και δυστυχώς πολλά εξ αυτών δεν έχουν πρόσβαση στην υγεία. Το Save children’s heart στήθηκε στο Ισραήλ και μπορεί να προσφέρει τη βοήθεια του διεθνώς στα παιδιά που έχουν ανάγκη. «Ταξιδεύουμε και χειρουργούμε με τους ανθρώπους που συνεργαζόμαστε μέσα στην ίδια τη χώρα ή αλλιώς βρίσκουμε τα παιδιά που έχουν ανάγκη ιατρικής βοήθειας και τα μεταφέρουμε στο Ισραήλ» επισημαίνει η Tamar Shapira\n\nDeputy Executive Director Director of International & Public Relations του Ιδρύματος.\n\nΠώς ξεκίνησε το όραμα αυτό;\n\nΌλα ξεκίνησαν όταν ο Δρ Amram (Ami) Cohen, ο οποίος γεννήθηκε και μεγάλωσε στην Ουάσιγκτον, DC και πήρε πτυχίο ιατρικής από το πανεπιστήμιο της Βιρτζίνια στη δεκαετία του 1980, εκπαιδεύτηκε στον στρατό των ΗΠΑ στο Ιατρικό Κέντρο Στρατού Walter Reed. Και ενώ βρισκόταν σε μια περιοδεία στην Κορέα το 1988, γνώρισε μια γυναίκα την Harriet Hodges που βοηθούσε τα παιδιά της Κορέας που έπασχαν από καρδιακή νόσο να λάβουν ιατρική φροντίδα και η οποία τον παρακάλεσε να χρησιμοποιήσει τις δεξιότητές του για να τα θεραπεύσει. Με την άδεια του στρατού άρχισε να κάνει χειρουργικές επεμβάσεις και κάπως έσπειρε ο ίδιος τους σπόρους για ένα πρόγραμμα που θα γινόταν το έργο της ζωής του στη συνέχεια. Μετά τη μετανάστευση στο Ισραήλ από τις Ηνωμένες Πολιτείες το 1992, ο Ami εντάχθηκε στο προσωπικό του Ιατρικού Κέντρου Wolfson.\n\nΤο Save a Child's Heart δημιουργήθηκε το 1995 όταν ένας Αιθίοπας γιατρός επικοινώνησε με τον Δρ Ami Cohen αφού τον παρέπεμψε ένας κοινός φίλος. Ζήτησε τη βοήθεια του Δρ Κοέν με δύο παιδιά που χρειάζονται απεγνωσμένα εγχείρηση καρδιάς. Ο Άμι είπε ναι και οργάνωσε την έγκριση πτήσεων από το νοσοκομείο και στέγασε τα παιδιά στο σπίτι του κατά τη διάρκεια της ανάρρωσής τους.\n\nΜέσω του Save a Child's Heart άρχισε να φέρνει παιδιά από όλο τον κόσμο που χρειάζονται καρδιακή φροντίδα στο Ισραήλ για δωρεάν θεραπεία.\n\nΤο 1996 έφτασαν στο ίδρυμα τα δύο πρώτα παιδιά από την Αιθιοπία για να χειρουργηθούν ενώ, το 2000 ξεκίνησαν και οι πρώτες αποστολές στην Αιθιοπία. Σήμερα ο Δρ. Fitdum Argan Abebe που είναι από την Αιθιοπία συνεργάζεται με το Save a Child's Heart . Όπως μας είπε ο ίδιος, μετά από πέντε χρόνια εκπαίδευσης είναι σε θέση να προσφέρει στα παιδάκια της Αφρικής τη θεραπεία που έχουν ανάγκη…να σώσει τις καρδούλες τους...Πρόκειται για δύσκολες αποστολές και μια εξαιρετικά δύσκολη ζωή. Του υποσχέθηκα να τον ακολουθήσω σε μια από αυτές για να δω από κοντά το έργο τους...αυτοί είναι οι νέοι ήρωες στις ζωές μας\n\nΤο 2001 ο ξαφνικός και τραγικός θάνατος του Dr. Ami Cohen στο Κιλιμάντζαρο δεν ήταν και το τέλος της αποστολή του αφού το νοσοκομείο – ίδρυμα συνεχίζει μέχρι σήμερα το σημαντικό έργο του.\n\nΤο πρόγραμμα όλα αυτά τα χρόνια έχει συμπεριλάβει παιδάκια εκτός από Αιθιοπία, από τη Ζανζιβάρη, την Κένυα, τη Ζάμπια, τη Λουάντα, το Ιράκ, το Κόσοβο, τη Συρία, την Τανζανία, τη Ρουμανία, τη Μέση Ανατολή, το Ουζμπεκιστάν, την Ουκρανία ακόμα και από την Παλαιστίνη και τη Λωρίδα της Γάζας. Η αγάπη και η φροντίδα για τα παιδιά είναι πέρα και πάνω από κάθε αντιπαράθεση.\n\nΔημιουργήθηκε μάλιστα ένα πρόγραμμα το Heart of the Matter που ξεκίνησε μαζί με το Πρόγραμμα Σύμπραξης της Ευρωπαϊκής Ένωσης για την Ειρήνη. Αυτό το πρόγραμμα δημιουργήθηκε για να προωθήσει τη συνεργασία μεταξύ Ισραηλινών και Παλαιστινίων παρέχοντας ευκαιρίες για δέσμευση, εστιάζοντας στον κοινό στόχο της βελτίωσης της παιδιατρικής καρδιακής φροντίδας για τα παιδιά της Παλαιστίνης.\n\nΣτο νοσοκομείο σήμερα εργάζεται και η Enas Kabar. Είναι γιατρός και το σπίτι της είναι στη Λωρίδα της Γάζας όπου μένουν τα παιδιά της γιατί η ίδια τα βλέπει μια δυο φορές την εβδομάδα. Τις υπόλοιπες μέρες με δυσκολίες περνά στο Ισραήλ και πάει στο νοσοκομείο όπου εκπαιδεύεται στο να βοηθά παιδάκια. Έτσι κάθε παιδάκι που χρειάζεται εγχείρηση στη Λωρίδα της Γάζας ενημερώνει το νοσοκομείο και γίνεται ειδική αποστολή για να μεταφερθεί για την επέμβαση.\n\nΜέχρι το τρέχων έτος, πάνω από 6.000 παιδιά έχουν γίνει καλά με το 50% να είναι από τη Γάζα και την Παλαιστίνη, ενώ, πάνω από 400 παιδιά έχει προγραμματιστεί να φτάσουν στο νοσοκομείο τον επόμενο χρόνο. Τα παιδιά συνοδεύονται συνήθως από ένα άτομο της οικογένειας τα έξοδα του οποίου αναλαμβάνει το νοσοκομείο όπως και τα έξοδα για όποια ιατρική πράξη χρειαστεί το παιδί. Το έργο στηρίζεται ως επι το πλείστων από τις δωρεές και από το υπουργείο Υγείας. Το κόστος για κάθε παιδί αγγίζει τα 15.000 δολάρια.\n\nΠού φιλοξενούνται τα παιδιά και οι μαμάδες\n\nΤον Οκτώβριο του 2011 ο Οργανισμός έφτιαξε ένα μοντέρνο, γεμάτο φως κτήριο στην οδό Haviva Reik 16, έναν ήσυχο οικιστικό δρόμο στο Holon, περίπου 15 λεπτά οδικώς από το WMC το HERITAGE CHILDREN'S HOME. Εκεί στεγάζονται τα διοικητικά γραφεία της SACH, ενώ, υπάρχουν χώροι διαμονής για 60 παιδιά, μητέρες, νοσοκόμες και επαγγελματίες υγείας. Με κοινόχρηστους χώρους τραπεζαρίας και σαλονιού, αίθουσα παιχνιδιών, μεγάλη κοινόχρηστη κουζίνα και καταλύματα για εθελοντές και ασκούμενους ιατρούς που έρχονται από όλο τον κόσμο, το Children's Home λειτουργεί ως ένα σπίτι μακριά από το σπίτι για παιδιά που υποβάλλονται σε σωτήριες καρδιακές επεμβάσεις. Στους κήπους του συναντήσαμε τα παιδιά και τις μαμάδες τους που μας υποδέχθηκαν με ανοιχτές καρδιές και πολλά χαμόγελα. Μας περιέγραψαν τα προβλήματα υγείας τους, έπαιξαν μαζί μας και χόρεψαν και παρότι όπως μας είπαν ανυπομονούν να επιστρέψουν στα σπίτια τους και να είναι υγιή στενοχωριούνται που χάνουν τους φίλους και τις φίλες που έκαναν καθόλη τη διάρκεια της θεραπείας τους. Η Mecri από την Ουγκάντα μας εξήγησε ότι ήταν τυχερή που ένα φίλος της ο οποίος είχε διασυνδέσεις με τα Ιεροσόλυμα της μίλησε για το Save a Child's Heart και έτσι κατάφερε να φέρει το παιδάκι της να χειρουργθεί.\n\nΜεγάλη όμως είναι η προσφορά των εθελοντών στο ίδρυμα. Η νεαρή Morgan από τη Νέα Υόρκη είναι σπουδάστρια και εθελόντρια στο σπίτι των παιδιών εδώ και 5 μήνες. Όπως μας είπε, νιώθει πολύ μεγάλη ευτυχία που η ζωή της έδωσε τη δυνατότητα να προσφέρει σε αυτά τα παιδιά και θα ήθελε να καταφέρει στο μέλλον να ξανάρθει να βοηθήσει.\n\nΤα παιδιά σού δίνουν πάντα ελπίδα\n\nΤο Save child's hearts ένα μαγικό μέρος που γιατροί και εθελοντές προσπαθούν να σώσουν άρρωστα παιδάκια. Έχει βραβευθεί με το βραβείο Φιλίας της Κινεζικής κυβέρνησης, με το προεδρικό βραβείο για τον εθελοντισμό από τον αείμνηστο Shimon Peres, το βραβείο του ΟΗΕ κλπ.\n\nΤο μεγαλύτερο βραβείο όμως το λαμβάνουν όπως λένε οι εργαζόμενοι στο ίδρυμα από τα ίδια τα παιδιά. Για παράδειγμα, η μικρή Σαμπρίνα που βρήκε την υγεία της μέσα στο νοσοκομείο τώρα ήρθε η εποχή που παντρεύεται και έχει καλέσει το προσωπικό του νοσοκομείου στο γάμο της. Αυτό είναι η μεγάλη ανταμοιβή για όσους προσφέρουν στα παιδιά.\n\n«Παρά τις προκλήσεις του 2020, τηρήσαμε την υπόσχεσή μας ότι όσο τα παιδιά με ρευματικές και συγγενείς καρδιοπάθειες σε όλο τον κόσμο συνεχίζουν να υποφέρουν χωρίς πρόσβαση σε περίθαλψη, θα τα θεραπεύουμε, θα εκπαιδεύουμε επαγγελματίες ιατρούς και θα ανεβάζουμε το επίπεδο της παιδικής καρδιακής φροντίδας παγκοσμίως» μας εξηγεί η Tamar Shapira Deputy Executive Director Director of International & Public Relations του Ιδρύματος.\n\nΚαι το όνειρο αυτό έγινε πραγματικότητα με το νοσοκομείο Παίδων Sylvan Adams και το Διεθνές Κέντρο Καρδιολογικής Φροντίδας Ida Cabakoff για την Save a Child's Heart στο Ισραήλ. Ακολουθώντας τα χνάρια των ιδρυτών τους, η δεύτερη και η τρίτη γενιά των επαγγελματιών ιατρών συνεχίζουν το σωτήριο έργο της Save a Child’s Heart.",
    "Πολύ γρήγορος Ημιμαραθώνιος στην Κοπεγχάγη": "Καλές επιδόσεις και Έλληνες δρομείς στην Κοπεγχάγη\n\nΤην Κυριακή πραγματοποιήθηκε ο Ημιμαραθώνιος της Κοπεγχάγης με πολύ καλές επιδόσεις και φυσικά… Έλληνες δρομείς.\n\nΣυγκεκριμένα, στον Copenhagen Half Marathon όπου ξεκίνησαν 21.791 δρομείς, νικητής αναδείχθηκε ο Αιθίοπας Milkesa Mengesha με 58:58, ενώ ακόμα 14 (!) τερμάτισαν κάτω από τη μία ώρα!\n\nΑυτό είναι και νέο ρεκόρ για τη διοργάνωση, καθώς έως τώρα μέχρι 11 είχαν καταφέρει να σπάσουν το φράγμα των 60 λεπτών στον ίδιο αγώνα.\n\nΟ 22χρονος νικητής το 2019 είχε αναδειχθεί Παγκόσμιος Πρωταθλητής στον ανώμαλο δρόμο, ενώ αυτή ήταν η δεύτερη νίκη του σε Ημιμαραθώνιο μέσα στο 2022.\n\nΣτον αγώνα έλαβε μέρος και ο Dominic Lobalu, ο αθλητής που τρέχει με την ομάδα των προσφύγων και διέπρεψε σε μικρότερες αποστάσεις στον στίβο, ο οποίος ήταν 5ος με 59:12.\n\nΣπουδαία επίδοση πραγματοποίησε και ο Ελβετός Tadesse Abraham με 59:53 στα 40 του χρόνια, ενώ έτσι έγινε και ο γηραιότερος δρομέας που τερματίζει κάτω από τα 60 λεπτά την απόσταση.\n\nΑκόμα, ο επίσης Ελβετός, αλλά και αρκετά νεαρότερος, Julian Wanders τερμάτισε πολύ πίσω σε 1:03:47.\n\nΜεγάλες επιδόσεις και στις γυναίκες\n\nΠολύ γρήγορα έτρεξαν και οι γυναίκες, όμως, με την νικήτρια, Tadu Teshome από την Αιθιοπία, να επικρατεί με 1:06:13. Τρεις ακόμα – όλες από την Αιθιοπία – τερμάτισαν κάτω από 1:07, ενώ οι 14 πρώτες κάλυψαν την απόσταση σε λιγότερο από 1:10!\n\nΟ αγώνας τους ξεκίνησε πολύ γρήγορα με το πρώτο 5άρι να φεύγει σε 15:19 και τα 10χλμ. σε 30:40!\n\nΟι Έλληνες\n\nΑγώνας χωρίς Έλληνες, τουλάχιστον στην Ευρώπη, δεν γίνεται, κι έτσι και στην πρωτεύουσα της Δανίας είχαμε αρκετές ελληνικές συμμετοχές όπως είδαμε και στην υπόλοιπη Σκανδιναβία (Όσλο και Στοκχόλμη) το περασμένο Σαββατοκύριακο.\n\nΑκολουθούν οι επιδόσεις τους*\n\nΔρομέας Χρόνος Γκουβάνης Δημήτρης 1:18:52 Λύκος Λεωνίδας 1:26:04 Μυροεβίδης Θωμάς 1:27:28 Ραχούτης Εμμανουήλ 1:35:45 Μπαρμπαρούσης Λεωνίδας 1:48:04 Τζιβελέκα Μαρία Δήμητρα 1:49:21 Δραγώνη Κωνσταντίνα 1:52:00 Ζημιανίτης Λουκάς 1:52:30 Βουσβούκης Ιωάννης 1:54:37 Μπέλλος Αλέξανδρος 1:55:32 Αναστασόπουλος Αναστάσιος 1:56:53 Γούλας Κωνσταντίνος 1:59:24 Παλιαλέξης Κωνσταντίνος 2:00:23 Παπαγγελής Αθανάσιος 2:05:10 Ντόβολος Κωνσταντίνος 2:07:39 Κρουσταλλάκη Μαρία 2:11:54 Δρακογιαννόπουλος Διονύσης 2:12:58 Κότογλου Βασιλική 2:14:40 Γαβριηλίδης Νικόλαος 2:15:21 Δαγτζή Χριστίνα 2:24:39 Κουκάκης Γιάννης 2:27:20 Φλοντέλ Σιτέ Δέσποινα 2:33:35\n\n*Αν γνωρίζετε κάποιον/α Έλληνα/Ελληνίδα δρομέα που ολοκλήρωσε τον Copenhagen Half Marathon 2022 και δεν βρίσκεται στη λίστα παρακαλούμε ενημερώστε μας στο [email protected] ώστε να προστεθεί.\n\nΤα αποτελέσματα\n\nΓυναίκες\n\n1 Tadu Teshome (ΑΙΘ) 1:06:13\n\n2 Tsigie Gebreselama (ΑΙΘ) 1:06:35\n\n3 Tiruye Mesfin (ΑΙΘ) 1:06:42\n\n4 Magdalena Shauri (TAN) 1:06:52\n\n5 Eunice Chumba (ΜΠΧ) 1:07:34\n\n6 Sintayehu Tilahun (ΑΙΘ) 1:07:41\n\n7 Janet Ruguru (KEN) 1:07:51\n\n8 Anchalem Haymanot (ΑΙΘ) 1:08:09\n\n9 Vicoty Chepngeno (KEN) 1:08:22\n\n10 Betelihem Afenigus (ΑΙΘ) 1:08:35\n\nΆνδρες\n\n1 Milkesa Mengesha (ΑΙΘ) 58:58\n\n2 Amedework Walelegn (ΑΙΘ) 59:05\n\n3 Felix Kipkoech (KEN) 59:07\n\n4 Vincent Kipkemoi (KEN) 59:09\n\n5 Dominic Lobalu (Ομ. Πρ.) 59:12\n\n6 Chala Regasa (ΑΙΘ) 59:13\n\n7 Edmund Kipngetich (KEN) 59:25\n\n8 Matthew Kimeli (KEN) 59:39\n\n9 Titus Kimutai (KEN) 59:44\n\n10 Ronald Kirui (KEN) 59:51",
    "Η Ρωσία χρησιμοποιεί ιρανικά drone σε επιδρομές στην Ουκρανία": "Η Ρωσία έχει πραγματοποιήσει καταστροφικές επιθέσεις χρησιμοποιώντας ιρανικού τύπου drones Shahed 136, ανέφερε το Σάββατο η Wall Street Journal . \"Η Ρωσία προκάλεσε σοβαρή ζημιά στις ουκρανικές δυνάμεις με τα ιρανικά μη επανδρωμένα αεροσκάφη στην πρώτη ευρείας κλίμακας ανάπτυξη ξένου οπλικού συστήματος από την έναρξη του πολέμου, λένε οι Ουκρανοί διοικητές\", ανέφεραν οι πληροφορίες.\n\nΟι ΗΠΑ ισχυρίζονται εδώ και μήνες ότι η Ρωσία επιδίωκε να χρησιμοποιήσει ιρανικά μη επανδρωμένα αεροσκάφη. Η Ρωσία είχε στείλει αντιπροσωπείες στο Ιράν νωρίτερα φέτος για να εξετάσουν τα μη επανδρωμένα αεροσκάφη του Ιράν. Το πρόγραμμα drone του Ιράν έχει επεκταθεί τα τελευταία χρόνια και το Ιράν έχει τελειοποιήσει τύπους drone καμικάζι. Το Ιράν έχει επίσης εξάγει drones και συμβουλές για drone στην Υεμένη, το Ιράκ, τη Συρία και τον Λίβανο· παράλληλα τα πουλά στη Βενεζουέλα και την Αιθιοπία και τα κατασκευάζει στο Τατζικιστάν. Οι ΗΠΑ επέβαλαν κυρώσεις σε ιρανικές εταιρείες που ασχολούνται με την κατασκευή και τη μεταφορά drones στη Ρωσία.\n\nΦωτογραφίες από ιρανικά drones Shahed-136 στην Ουκρανία\n\nΤην περασμένη εβδομάδα, οι ουκρανικές δυνάμεις έδειξαν φωτογραφίες με κάτι που έμοιαζε με ένα ιρανικό drone Shahed-136 με κυριλλική γραφή πάνω του, που δείχνει ότι χρησιμοποιούνταν και ίσως κατασκευαζόταν στη Ρωσία. Το υπουργείο Άμυνας του Ηνωμένου Βασιλείου κατέληξε στο συμπέρασμα ότι η Ρωσία πιθανότατα αναπτύσσει ιρανικά UAV στην Ουκρανία.\n\nΤο ρεπορτάζ της WSJ από τον Yaroslav Trofimov και τον Dion Nissenbaum αναφέρει ότι \"την περασμένη εβδομάδα, τα drones Shahed-136 με πτερύγια δέλτα, βαμμένα σε ρωσικά χρώματα και μετονομασμένα ως Geranium 2, άρχισαν να εμφανίζονται πάνω από θέσεις τεθωρακισμένων και πυροβολικού της Ουκρανίας στη βορειοανατολική περιοχή στο Χάρκοβο, σύμφωνα με τον συνταγματάρχη Rodion Kulagin, διοικητή πυροβολικού της 92ης Μηχανοκίνητης Ταξιαρχίας της Ουκρανίας\".\n\nΟι Ουκρανοί ανέφεραν ότι τα μη επανδρωμένα αεροσκάφη πετούσαν σε ζευγάρια και στη συνέχεια συνετρίβησαν σε στόχους. Τα drones έχουν χρησιμοποιηθεί κατά του ιρανικού πυροβολικού.\n\n\"Πριν από την τρέχουσα ευρεία χρήση των Shaheds, η Ρωσία πραγματοποίησε μια δοκιμή τον περασμένο μήνα, χτυπώντας με το μη επανδρωμένο αεροσκάφος ένα αεροσκάφος M777 155 χιλιοστών που προμήθευσαν οι ΗΠΑ, είπε ο συνταγματάρχης Kulagin. Ένα άλλο ιρανικό drone παρουσίασε δυσλειτουργία και ανακτήθηκε\", είπε. \", ανέφερε η WSJ.\n\nΔυτικές χώρες, όπως οι ΗΠΑ και το Ηνωμένο Βασίλειο, συμφωνούν τώρα σχετικά με τη σύνδεση Ρωσίας και Ιράν ως προς τα μη επανδρωμένα αεροσκάφη. Το γεγονός ότι το Ηνωμένο Βασίλειο έχει επίσης επιβεβαιώσει την πιθανότητα η Ρωσία να χρησιμοποιεί το Shahed-136 είναι σημαντικό, διότι δημιουργεί μια υπόθεση σχετικά με τη χρήση UAV από τη Ρωσία.\n\nΗ χρήση ιρανικών drones από τη Ρωσία θα μπορούσε να έχει επιπτώσεις στη Μέση Ανατολή, επειδή το Ιράν έχει χρησιμοποιήσει drones σε όλη την περιοχή και έχει απειλήσει το Ισραήλ με drones. Τον Φεβρουάριο του 2018 το Ιράν έστειλε ένα drone από τη Συρία στον ισραηλινό εναέριο χώρο και καταρρίφθηκε. Στον πόλεμο του Μαΐου του 2021, το Ιράν πέταξε ένα drone από το Ιράκ με στόχο το Ισραήλ . Φέτος πέταξε drones από το Ιράν πάνω από το Ιράκ και τη Συρία και ο Συνασπισμός υπό την ηγεσία των ΗΠΑ τα κατέρριψε. Το Ιράν προσπάθησε να επιτεθεί στην αμερικανική φρουρά Tanf στη Συρία με drones και έχει χρησιμοποιήσει drones στο Ιράκ εναντίον της περιοχής του Κουρδιστάν.",
    "Κορυφαίες επιδόσεις το 19.31 του Λάιλς και το 50.68 της Μακλάφλιν": "Ο Νόα Λάιλς με το 19.31 στα 200μ. και η Σίντνεϊ Μακλάφλιν με το 50.68 στα 400μ. εμπόδια έχουν τις καλύτερες επιδόσεις του 2022 βάση βαθμών.\n\nΣτους άνδρες ο 25χρονος σπρίντερ είχε τρέξει σε 19.31 στις 21 Ιουλίου στον τελικό του Παγκοσμίου Πρωταθλήματος στο Γιουτζίν, όπου είχε κατακτήσει το χρυσό μετάλλιο. Η επίδοσή του ήταν η καλύτερη της χρονιάς στον κόσμο, ρεκόρ ΗΠΑ και 3η όλων των εποχών. Πήρε 1.331 βαθμούς.\n\nΑπό την άλλη η Σίντνεϊ Μακλάφλιν είχε τρέξει στις 22 Ιουλίου στον τελικό στα 400μ. εμπόδια σε 50.68 σημείωσε παγκόσμιο ρεκόρ. Φυσικά ήταν η επίδοση της χρονιάς και ρεκόρ ΗΠΑ και η ηπειρωτικό. Με την επίδοσή της η 23χρονη αθλήτρια συγκέντρωσε 1.312 βαθμούς.\n\nΣτους άνδρες στη δεύτερη θέση ήταν το 6,21μ. που πέτυχε ο Σουηδός Άρμαντ Ντουπλάντις στο επί κοντώ. Το σημείωσε στις 24 Ιουλίου στη διάρκεια του τελικού του Παγκοσμίου Πρωταθλήματος στο Γιουτζίν και αποτέλεσε φυσικά την επίδοση της σεζόν, ατομικό και ρεκόρ Ευρώπης. Συγκέντρωσε 1.325 βαθμούς. Τρίτη επίδοση ήταν το 46.29 του Βραζιλιάνου Άλισον ντος Σάντος στα 400μ. εμπόδια. Το σημείωσε και εκείνος στη διάρκεια του Παγκοσμίου Πρωταθλήματος όταν έφθασε στην κατάκτηση του χρυσού μεταλλίου. Έτρεξε στις 19 Ιουλίου και η επίδοσή του ήταν η καλύτερη στον κόσμο για το 2022 και έκανε ατομικό και ρεκόρ Ν. Αμερικής. Πήρε 1.322 βαθμούς. Στις γυναίκες η δεύτερη στη βαθμολογία ήταν η Σέρικα Τζάκσον και η επίδοσή της 21.45 που σημείωσε στα 200μ. Η Τζαμαϊκανή σπρίντερ το είχε πετύχει στις 21 Ιουλίου στον τελικό του Παγκοσμίου Πρωταθλήματος στο Γιουτζίν. Είναι η επίδοση της χρονιάς και ατομικό και εθνικό ρεκόρ. Συγκέντρωσε 1.296 πόντους. Τέλος, στην τρίτη θέση είναι το 29.14 στα 10χλμ. της Γαλεμζέρφ Γεχουάλοου που είχε σημειώσει στις 27 Φεβρουαρίου στην Καστεγιόν. Η δρομέας από την Αιθιοπία πέτυχε παγκόσμιο ρεκόρ, ατομικό, εθνικό και ηπειρωτικό ρεκόρ. Πήρε 1.290 βαθμούς.\n\nΦωτογραφία: azsportsimages/ Nassos Triantafyllou",
    "Ταχεία ανάπτυξη στις χώρες της υποσαχάριας Αφρικής": "Πολλές οικονομίες στην υποσαχάρια Αφρική αναπτύχθηκαν με ρυθμό-ρεκόρ την περίοδο πριν από την πανδημία του κορωνοϊού. Η Αιθιοπία και η Ρουάντα, για παράδειγμα, εμφάνισαν έναν από τους ταχύτερους ρυθμούς ανάπτυξης στον κόσμο, δεδομένου ότι το ΑΕΠ τους αυξανόταν κατά μέσο όρο άνω του 7,5% τα τελευταία είκοσι χρόνια. Παρά το γεγονός αυτό, δεν είναι τόσο σαφές εάν τα οφέλη της οικονομικής ανάπτυξης έχουν ισομερώς κατανεμηθεί μεταξύ των περιφερειών εντός των χωρών, επειδή τα δεδομένα σχετικά με τα εισοδήματα δεν είναι πάντα διαθέσιμα. Για να εκτιμήσουμε τον βαθμό στον οποίο η δυναμική επίδοσης των οικονομιών της υποσαχάριας Αφρικής εξαπλώθηκε στις επιμέρους περιφέρειες, χρησιμοποιήσαμε δορυφορικά καταγεγραμμένες εικόνες από τα νυχτερινά φώτα της Γης ως αποδεικτικό μέσο για την οικονομική δραστηριότητα. Τα στοιχεία δείχνουν ότι τουλάχιστον μέχρι το 2010 οι αφρικανικές χώρες σημείωσαν τεράστια πρόοδο στη μείωση της περιφερειακής εισοδηματικής ανισότητας (διαφορές στην κατά κεφαλήν παραγωγή μεταξύ περιοχών μιας χώρας). Αυτό έρχεται σε έντονη αντίθεση με άλλα μέρη του κόσμου, όπου η ανισότητα είτε αυξήθηκε είτε η σύγκλιση απέβη πιο αργή. Εξετάζοντας προσεκτικότερα τους παράγοντες που επηρεάζουν την περιφερειακή ανισότητα, διαπιστώσαμε ότι η πρόοδος οφειλόταν σε μεγάλο βαθμό στη βελτίωση των βασικών υποδομών, η οποία βοήθησε τις περιφέρειες που υστερούσαν, να συγκλίνουν ταχύτερα σε εθνικό επίπεδο. Κατά κεφαλήν ο νυχτερινός φωτισμός αυξήθηκε αρκετές φορές στις φτωχότερες περιοχές, ενώ τα μεγαλύτερα κέρδη εντοπίστηκαν στις πετρελαιοπαραγωγούς χώρες και στις συνοριακές αγορές όπως η Γκάνα και η Κένυα.\n\nΩστόσο, δεν υπήρξε βελτίωση σε όλες τις περιοχές που υστερούν. Τα πιο ευάλωτα κράτη καθώς και όσα ζουν συγκρούσεις στο έδαφός τους είχαν είτε ελάχιστη είτε μηδενική πρόοδο στη μείωση της περιφερειακής ανισότητας. Και ακόμη και σε χώρες που γνώρισαν δεκαετίες ανάπτυξης, η πρόοδος σταμάτησε μετά το 2010, ενώ οι περιφερειακές ανισότητες έχουν πιθανότατα διευρυνθεί μετά την πανδημία. Η πρόσβαση σε καθαρό νερό, ηλεκτροδότηση και υπηρεσίες κινητής τηλεφωνίας, για παράδειγμα, είναι δύο έως τέσσερις φορές χαμηλότερη στις υστερούσες περιοχές σε σύγκριση με τις κορυφαίες, εν μέρει επειδή οι κατά κεφαλήν δημόσιες δαπάνες είναι πολύ χαμηλότερες. Ομοίως, το ποσοστό των κατοίκων που έχουν ολοκληρώσει την πρωτοβάθμια και δευτεροβάθμια εκπαίδευση είναι δύο έως τρεις φορές χαμηλότερο στις υστερούσες περιφέρειες. Σε χώρες όπου η πρόσβαση σε δημόσιες υπηρεσίες είναι γενικά χαμηλή και η κατανομή είναι πολύ άνιση, το χάσμα είναι ακόμη μεγαλύτερο. Στην Μπουρκίνα Φάσο, για παράδειγμα, η πρόσβαση στην ηλεκτρική ενέργεια είναι σχεδόν 20 φορές μεγαλύτερη σε πρωτοπόρες περιφέρειες.\n\nΟι περιφερειακές ανισότητες όμως παραμένουν και διευρύνθηκαν μετά την πανδημία.\n\nΔιαπιστώνουμε ότι υπάρχουν τέσσερις κύριοι παράγοντες που συνέβαλαν στη μείωση της περιφερειακής ανισότητας τις τελευταίες δεκαετίες. Ο πρώτος είναι η μακροοικονομική σταθερότητα. Η ανισότητα οξύνεται σε χώρες με υψηλό, επίμονο πληθωρισμό διαβρώνοντας την αγοραστική δύναμη των καταναλωτών, μειώνοντας τις κρατικές δαπάνες σε πραγματικούς όρους και αποτρέποντας τις ιδιωτικές επενδύσεις. Ο δεύτερος, το άνοιγμα του εμπορίου, διότι η ευκολότερη πρόσβαση στις παγκόσμιες αγορές βοηθά τη σύγκλιση, αυξάνοντας την αξία των πόρων μιας χώρας όπως οι πρώτες ύλες. Ο τρίτος είναι οι ισχυροί θεσμοί και η πολιτική σταθερότητα, ενώ ο τέταρτος αφορά τις ορθώς στοχευμένες επενδύσεις. Λόγου χάριν, οι επενδύσεις εκτός των πρωτευουσών είναι πιο πιθανό να έχουν αντίκτυπο, δημιουργώντας θέσεις εργασίας και προωθώντας την οικονομική δραστηριότητα σε περιφέρειες που υστερούν.\n\n* Οι Χαμπτάμου Φούτζε και Σιαοζίνγκ Γιάο είναι οικονομολόγοι του Τμήματος Αφρικής του ΔΝΤ. Το άρθρο δημοσιεύεται στο ιστολόγιο του Διεθνούς Νομισματικού Ταμείου.\n\n⇒ Ειδήσεις σήμερα\n\nΑκολουθήστε το kathimerini.gr στο Google News και μάθετε πρώτοι όλες τις ειδήσεις\n\nΔείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr",
    "Boeing: Πρόστιμο από την SEC για εξαπάτηση των επενδυτών της αναφορικά με τα προβλήματα στα 737 Max": "Πρόστιμο ύψους 200 εκατ. δολαρίων θα καταβάλλει η Boeing, στο πλαίσιο του συμβιβασμού στον οποίο κατέληξε με τις αρχές της αμερικανικής επιτροπής κεφαλαιαγοράς, αναφορικά με τις καταγγελίες πως η εταιρεία εξαπάτησε τους επενδυτές αναφορικά με τη σοβαρότητα των προβλημάτων στα αεροσκάφη 737 Max, μετά τα δύο θανατηφόρα δυστυχήματα που έλαβαν χώρα στην Ινδονησία και την Αιθιοπία το 2019 και 2020.\n\nΔιαβάστε επίσης: Ο παγκόσμιος στόλος αεροσκαφών θα διπλασιαστεί έως το 2041\n\n«Σε περίοδος κρίσεων και τραγωδίας είναι εξαιρετικά σημαντικό οι δημόσιες επιχειρήσεις και οι επικεφαλής τους να προσφέρουν πλήρεις, δίκαιες και ακριβείς πληροφορίες προς τις αγορές. Η Boeing και ο πρώην CEO, Ντένις Μούλενμπεργκ, απέτυχαν στις πιο βασικές τους υποχρεώσεις» ανέφερε χαρακτηριστικά ο Γκάρι Γκένσλερ της SEC.\n\nΠέρα από τα 200 εκατ. δολάρια που θα πληρώσει η εταιρεία, ο ίδιος ο πρώην CEO θα πληρώσει από την… τσέπη του ένα πρόστιμο ύψους 1 εκατ. δολαρίων.\n\nΘυμίζουμε πως τα δύο θανατηφόρα δυστυχήματα με τα εν λόγω αεροσκάφη, που έγιναν με χρονική διαφορά τεσσάρων μηνών, είχαν οδηγήσει σε ελεύθερη πτώση την μετοχή της εταιρείας. Η εταιρεία διαβεβαίωνε τότε τους επενδυτές για την ασφάλεια των αεροσκαφών, ωστόσο υπό την πίεση που δέχτηκαν από τις διεθνείς αρχές αεροπορικής ασφάλειας αναγκάστηκε να καθηλώσει όλο το στόλο των 737 Max.\n\nΓνώριζαν και σιώπησαν\n\nΣύμφωνα με την SEC, μετά την συντριβή του πρώτου αεροσκάφους η εταιρεία και ο Μούλενμπεργκ γνώριζαν πως υπήρχε πρόβλημα, παρόλ’ αυτά συνέχιζαν να αποκρύπτουν στοιχεία που θα έπρεπε να δημοσιοποιούν προς τους μετόχους, προκειμένου να προστατέψουν την μετοχή του ομίλου. Την ίδια γραμμή κράτησαν μετά και το δεύτερο δυστύχημα.\n\nΗ όλη υπόθεση κόστισε και συνεχίζει να κοστίζει ακριβά στον αμερικανικό γίγαντα της αεροναυπηγικής. Η εταιρεία έχει ήδη πληρώσει πρόστιμο 2,5 δισ. δολαρίων προς το αμερικανικό υπουργείο Δικαιοσύνης, που έκρινε την Boeing ένοχη για απάτη και συνωμοσία για την απόκρυψη πληροφοριών για τα δυστυχήματα. Η εταιρεία χρειάστηκε επίσης να καταβάλλει σημαντικές αποζημιώσεις προς τους συγγενείς των θυμάτων, όπως και στις διεθνείς αεροπορικές εταιρείες που είχαν παραγγείλει 737 Max.\n\nΗ απόφαση της SEC αφορά την παραβίαση της νομοθεσίας που διέπει την πλήρη ενημέρωση των επενδυτών μιας εισηγμένης εταιρείας.",
    "Coffee in the City: 20 μέρη για τέλειο καφέ στην Αθήνα": "Πού βρίσκει κανείς τον τέλειο καφέ σε αυτή την πόλη; Ένα ερώτημα που ζητά να απαντηθεί ξανά και ξανά ανά περιόδους, και την ίδια στιγμή δεν έχει μία και μόνο απάντηση. Σίγουρα, ο καφές είναι προσωπική υπόθεση – τίποτα δεν συγκρίνεται με το συναίσθημα του να φτάνεις το πρωί στο αγαπημένο σου καφέ και να σου ετοιμάζουν το αγαπημένο σου ρόφημα, ακριβώς όπως σου αρέσει. Ταυτόχρονα, η χαρά του να ανακαλύπτεις ένα νέο στέκι με απολαυστικό φρέσκο καφέ έχει τη δική του ιδιαιτερότητα. Γι’ αυτό, με τον ερχομό της νέας σεζόν και με αφορμή όλες τις αγαπημένες και νέες προσθήκες, φτιάξαμε τον απόλυτο οδηγό για τον καφέ στην πόλη: από τα στέκια που έχουν τη γνώση και την εξειδίκευση σε αυτό που λέγεται η «τέχνη του καφέ» και τα κλασικά μέρη που έχουν γράψει τη δική τους ιστορία και έχουν ξεχωριστή θέση στην καρδιά μας μέχρι τα καλύτερα take-away και delivery spots αλλά και τις νέες αφίξεις που μαζεύουν τώρα τους απανταχού coffee lovers της Αθήνας. Μέσα στις επόμενες σελίδες θα ανακαλύψετε όλα τα μέρη που θα σας καλωσορίσουν στον κόσμο του καφέ της Αθήνας με τον καλύτερο δυνατό τρόπο.\n\nZebu coffee specialists\n\nΜια ομάδα από γνώστες που θα σε ξεναγήσουν στο ταξίδι του καφέ.\n\nFacebook Twitter Φωτ.: Γιώργος Ξανθινάκης/LIFO\n\nZebu είναι ένα σπάνιο είδος ταύρου που τον δέκατο έβδομο αιώνα μετέφερε καφέ. Από αυτόν τον συμβολισμό και μόνο μπορείς να καταλάβεις ότι το coffee shop που βρίσκεται στο Ίλιον εκφράζει την εξειδίκευση αλλά και το πάθος για την κατηγορία του specialty coffee.\n\nΑκολουθώντας καινοτόμες διαδικασίες, η ομάδα του Zebu επιλέγει μονοποικιλιακούς και μονοφαρμικούς καφέδες από διαφορετικά μέρη του κόσμου, καβουρδίζει και επεξεργάζεται τους πολύτιμους κόκκους όπως ακριβώς τους αξίζει ώστε να προσφέρει μια σειρά από επιλογές που ξεχωρίζουν με το γευστικό και αρωματικό τους προφίλ.\n\nΑξίζει πραγματικά να αφεθείς στο ταξίδι του καφέ με οδηγό τον barista του Zebu που ξέρει να σε ξεναγήσει στις διαφορετικές ποικιλίες, ξεκινώντας από μια Βραζιλία ανεβασμένης γλυκύτητας, περνώντας στην Αιθιοπία με την κιτρική οξύτητα και τη φρουτώδη γεύση, συνεχίζοντας με έναν καφέ θερμικής επεξεργασίας από Κόστα Ρίκα και καταλήγοντας σε μια platinum Geisha, ξακουστή και κορυφαία, με πολυπλοκότητες που σε μαγεύουν.\n\nΚάθε τόσο, σε γιορτινές περιόδους, το Zebu έχει να παρουσιάσει και ένα διαφορετικό specialty blend, αλλά μπορείς κάθε φορά να ρωτάς ποιο είναι το νέο χαρμάνι που υπάρχει, ώστε να δοκιμάζεις συνεχώς κάτι καινούργιο.\n\nΩς γνώστες και λάτρεις του καφέ, η ομάδα του Zebu θα παρουσιάσει στο Athens Coffee Festival ένα μοναδικό μηχάνημα για αφρόγαλα που με την κατάλληλη παραμετροποίηση μπορεί να δημιουργήσει διάφορα ροφήματα, ζεστά ή κρύα, όπως μάτσα, Irish coffee ή σοκολάτα, διατηρώντας σταθερή την ποιότητα κάθε φορά. Κι αυτό δεν είναι μια απλή είδηση αλλά μια προειδοποίηση, γιατί σύντομα το Zebu ετοιμάζει ένα drive through project όπου θα πρωταγωνιστεί αυτή η καινοτόμος μηχανή. Μέχρι τότε το ταξίδι του καφέ κάνει στάση στο 47 της Ιδομενέως στο Ίλιον.\n\nΙδομενέως 47, Ίλιον, Facebook: Zebu Coffee Specialists, Instagram: zebu_coffee_specialists\n\nSeven Steps\n\nΤο ταξίδι του καφέ κάνει στάση στο Ίλιον.\n\nFacebook Twitter Φωτ.: Γιώργος Ξανθινάκης/LIFO\n\nΕπτά βήματα, τόσα χρειάζονται από τον σπόρο του καφέ μέχρι τον αρωματικό espresso που απολαμβάνεις κάθε μέρα: η φύτευση του δέντρου, η συγκομιδή των κερασιών, η επεξεργασία, η αποστολή στις χώρες όλου του κόσμου, η αποθήκευση, το καβούρδισμα και η εκχύλιση. Το Seven Steps εμπνεύστηκε το όνομά του από αυτήν τη μαγική διαδικασία που περιλαμβάνει πολλή γνώση, εξειδίκευση και κυρίως αληθινή αγάπη για τον καφέ και την ιεροτελεστία που χρειάζεται ώστε να σου δώσει μια ανώτερη γεύση.\n\nΤο roastery-coffee shop που δημιούργησε ο Μιχάλης Κατσιαβός αναλαμβάνει τα τρία τελευταία στάδια –αποθήκευση, ψήσιμο και εκχύλιση– και το κάνει πολύ καλά, αφού ο ίδιος έχει 12 χρόνια εμπειρία στον χώρο και πλέον κουβαλάει διακρίσεις που τον κάνουν να ξεχωρίζει στον χώρο. Κάτοχος του πτυχίου Q Processing του CQI, AST trainer και πιστοποιημένος εισηγητής σεμιναρίων στην κατηγορία Barista και Brewing, ο Μιχάλης έχει κατακτήσει την 4η θέση στο Παγκόσμιο Πρωτάθλημα Barista τον Ιούνιο του 2018, ενώ ετοιμάζεται να διαγωνιστεί στο Πανελλήνιο Πρωτάθλημα του 2023 με στόχο και πάλι την εκπροσώπηση της χώρας μας στον παγκόσμιο διαγωνισμό.\n\nΜπορείς να καταλάβεις, λοιπόν, ότι στο Seven Steps η υπόθεση «καφές» πηγαίνει ένα βήμα πιο πέρα, ακολουθώντας τις τάσεις της παγκόσμιας αγοράς, εξελίσσεται και τελικά φτάνει σε εμάς ως μια ιδιαίτερη εμπειρία γεύσης. Αυτή την εμπειρία μπορείς να απολαύσεις στο φλιτζάνι που θα σου σερβίρουν μέσα σε αυτόν τον φωτεινό και φιλόξενο χώρο ή στο σπίτι σου, αγοράζοντας τους αγαπημένους σου κόκκους, ενώ πρόσφατα ξεκίνησε και η χονδρική πώληση, ώστε να μπορείς να βρεις σε περισσότερα σημεία τα εξαιρετικά blends Seven Steps.\n\nΜπορείς να ξεκινήσεις το γευστικό σου ταξίδι στoυς specialty coffees με το Hazelnut, ένα χαρμάνι από 4 χώρες προέλευσης με γεύση πραλίνας φουντουκιού και σοκολάτας, και ήπια οξύτητα, ώστε να είναι ευκολόπιοτο και γλυκό. Ακολουθεί η Κολομβία, με έναν καφέ αναερόβιας ζύμωσης και γευστικό προφίλ που θυμίζει ρούμι, η Βραζιλία, με χαρακτηριστικά που σου φέρνουν στο μυαλό τη σοκολατένια γκοφρέτα, και η Αιθιοπία, με γευστικά στοιχεία που θυμίζουν βερίκοκο, ροδάκινο, γκρέιπφρουτ και εσπεριδοειδή. Όλοι οι καφέδες έχουν έντονη γλυκύτητα και αφήνουν μια ευχάριστη επίγευση ώστε να γίνονται εύκολα καθημερινή συνήθεια. Άλλωστε το καβούρδισμα στο Seven Steps είναι τόσο αριστοτεχνικό, ώστε να αναδεικνύει κάθε προφίλ όπως ακριβώς του αξίζει.\n\nΕκείνο όμως που πραγματικά θα σε εντυπωσιάσει, πέρα από το γευστικό ταξίδι, είναι ότι μπορείς να απολαύσεις τη διαδικασία του ψησίματος, να νιώσεις τα αρώματα και να ακούσεις τους κόκκους «να σκάνε», συμμετέχοντας σε ένα μέρος της δημιουργίας του καφέ. Μια ιστορία που γράφεται καθημερινά στο νέο roastery της Ιδομενέως, στο Ίλιον.\n\nΙδομενέως 100, Ίλιον, 210 2620252\n\nUbuntu\n\nSpecialty καφές από μια ομάδα που σε ξέρει με το μικρό σου όνομα.\n\nFacebook Twitter Φωτ.: Γιώργος Ξανθινάκης/LIFO\n\nΜπορεί να μην καταλαβαίνεις τι σημαίνει Ουμπούντου (είναι αφρικανική λέξη), αλλά αυτό λίγη σημασία έχει γιατί μόλις βρεθείς στο νέο coffee shop του Θησείου θα νιώσεις μια οικειότητα που ξεπερνά τις γλώσσες ή τα ονόματα. Αυτό το συναίσθημα έχει να κάνει με τη φροντίδα και τη φιλική διάθεση της ομάδας που σε περιμένει εκεί για να σε μυήσει στα μυστικά του specialty coffee και να αναζητήσει μαζί σου το δικό σου αγαπημένο χαρμάνι.\n\nΟ Νίκος και ο Χρήστος που βρίσκονται πίσω από την ιδέα του Ubuntu, αλλά και η Δάφνη που βρίσκεται πίσω από το μπαρ, δημιούργησαν έναν χώρο όπου όλοι γνωρίζονται με το μικρό τους όνομα και αυτό κάνει την καθημερινότητα ακόμα πιο όμορφη. Κι έπειτα έρχονται οι καφέδες της Mr Bean να σε μαγέψουν με το ξεχωριστό γευστικό τους προφίλ.\n\nΣτον καφέ ροής πρωταγωνιστεί «ένα χαρμάνι από τρεις Βραζιλίες, με γεμάτο σώμα, και γεύσεις σοκολάτας και ξηρών καρπών», όπως λέει ο Νίκος.\n\nΚάθε εβδομάδα οι μύλοι του Ubuntu φιλοξενούν μονοποικιλιακούς καφέδες από διαφορετικά μέρη. Κόστα Ρίκα και Αιθιοπία –με αρώματα φράουλας και σοκολάτας– εναλλάσσονται με την Παπούα-Νέα Γουινέα και τους καφέδες οινικής οξύτητας. Αξίζει να δοκιμάσεις όσο περισσότερους μπορείς για να ανακαλύψεις το μεγαλείο της τέχνης του καφέ.\n\nΑν προτιμάς την παγωμένη εκδοχή του specialty coffee, στο Ubuntu θα βρεις cold brew από ελληνικά roasteries –η ελληνική παραγωγή πρωταγωνιστεί έτσι κι αλλιώς–, ενώ στα συνοδευτικά οι επιλογές είναι εξίσου προσεγμένες, με χειροποίητα cinnamon rolls, vegan babka με χειροποίητη πραλίνα και διάφορα home made σαντουιτσάκια για τις πρωινές ή μεσημεριανές λιγούρες.\n\nΑ, και επειδή στο Ubuntu μπορείς να πας και μόνος, απλώς γιατί νιώθεις όμορφα, μη διστάσεις να δανειστείς κάποιο από τα βιβλία που θα βρεις, είτε για να διαβάσεις εκεί είτε στο σπίτι.\n\nΝηλέως 58, Θησείο, 210 3410566, Facebook, Instagram\n\nKaldi\n\nΣερβίρει την ιστορία του καφέ μέσα από δεκάδες επιλογές single origin.\n\nFacebook Twitter Φωτ.: Γιώργος Ξανθινάκης/LIFO\n\nΤον μύθο με την κατσίκα που μάσησε τα φύλλα του καφεόδεντρου κι έτσι ανακαλύφθηκαν οι ιδιότητες αυτού του φυτού μάλλον τον ξέρεις. Εκείνο που ίσως δεν ξέρεις είναι ότι το όνομα του βοσκού ήταν Kaldi. Από εκείνον παίρνει το όνομά του αυτό το coffee shop, όπου θα δοκιμάσεις εξαιρετικούς καφέδες, απολαμβάνοντας τα διαφορετικά γευστικά χαρακτηριστικά του καθενός.\n\nΣτο Kaldi δημιουργούν το δικό τους ξεχωριστό blend με κόκκους 100% Arabica από Κόστα Ρίκα και Αιθιοπία. Αυτός ο καφές είναι ισορροπημένος και γλυκόπιοτος με ελαφριά οξύτητα και αρώματα από μαύρη σοκολάτα και ξηρούς καρπούς, ώστε να δίνει έναν ισορροπημένο ζεστό ή κρύο espresso που γίνεται εύκολα μέρος της καθημερινότητάς σου.\n\nΌσο για τους υπόλοιπους single origin, ξεπερνούν τις 10-12 επιλογές που έρχονται από Αιθιοπία, Κένυα, Τανζανία, Ινδονησία, Παναμά, Κολομβία και άλλες χώρες όπου καλλιεργούνται ξεχωριστές ποικιλίες. Όλοι οι μονοποικιλιακοί βρίσκονται και στο ράφι του καφεκοπτείου –το Kaldi ξεχωρίζει και γι’ αυτή του την ταυτότητα– και μπορείς να τους απολαύσεις είτε στο σπίτι είτε στον χώρο του, χωρίς να υπάρχει κανένας περιορισμός στο τι θα επιλέξεις. (Το ίδιο ισχύει και για τις προτάσεις σε τσάι και ροφήματα που ξεπερνούν τις 20 ετικέτες και μπορείς επίσης ή να αγοράσεις ή να τις δοκιμάσεις επί τόπου). Πολλές οι επιλογές και σε vegan ροφήματα από ρύζι, σόγια, φουντούκι και άλλα, που μπορείς να παραγγείλεις μόνα τους ή να ζητήσεις στον καφέ σου.\n\nΤα ράφια στο Kaldi είναι γεμάτα από τις γυάλες με τους φρεσκοκαβουρδισμένους κόκκους που καταφθάνουν κάθε τόσο από ελληνικό roastery, ώστε πάντα να σου προσφέρουν το μέγιστο της γεύσης τους. Κι αυτή η εικόνα από μόνη της δημιουργεί μια εντυπωσιακή ταπετσαρία που περιγράφει την ιστορία του καφέ και σε καλεί να τη ζήσεις όσο πιο έντονα γίνεται.\n\nΙπποκράτους 164, Αθήνα, 215 5016950, Facebook: KALDI Καφεκοπτείο Instagram: kaldi_kafekopteio\n\nCappuccio Italian inspired coffee & snacks\n\nΟ καφές γίνεται απόλαυση όταν συνοδεύεται από τις κατάλληλες γεύσεις.\n\nFacebook Twitter Φωτ.: Γιώργος Ξανθινάκης/LIFO\n\nΤο Cappuccio τιμά την ιταλική κουλτούρα και αυτό σημαίνει ότι τιμά και τη συνήθεια του καφέ. Ή μάλλον του αρωματικού ιταλικού espresso που γίνεται πρωινό ξύπνημα ή τονωτική απογευματινή ένεση.\n\nΗ μηχανή του Cappuccio φιλοξενεί καθημερινά ένα χαρμάνι 100% Arabica της Kawa Coffees που θα σε ενθουσιάσει με τα χαρακτηριστικά του. Σε έναν χώρο όπου όλα είναι προσεγμένα, δημιουργώντας μια ατμόσφαιρα φωτεινή και φιλόξενη, οι γεύσεις δεν θα μπορούσαν να μην είναι ανάλογες της εξαιρετικής ποιότητας.\n\nΟ αρωματικός καφές του Cappuccio συνοδεύεται από λαχταριστές επιλογές brunch ή σνακ, όλα εμπνευσμένα από την ιταλική κουλτούρα ώστε να δένουν σε ένα γευστικό pairing. Ακόμα κι αν δεν έχεις σκοπό να φας, είναι δύσκολο να αντισταθείς στα πιάτα που πηγαινοέρχονται. Κι εδώ ό,τι λαχταράς πρέπει να το έχεις. Άλλωστε, όλες οι συνταγές είναι φτιαγμένες από εξαιρετικά υλικά –που σημαίνει ότι δύσκολα θα βαρύνεις– και οι περισσότερες ακολουθούν τη healthy φιλοσοφία διατροφής για να μπορείς να αποσυνδέσεις (επιτέλους!) την απόλαυση από τις ενοχές.\n\nΟι ομελέτες είναι στα must try και φυσικά αποτελούν την πιο κλασική επιλογή για πρωινό γεύμα, αλλά, αν είσαι Italian fan, δοκίμασε τις μπρουσκέτες, που θα σε ενθουσιάσουν. Bagel, energy bowls και ιταλικά σάντουιτς συμπληρώνουν τις γρήγορες, αλλά εξαιρετικές επιλογές ανάμεσα σε πολλά άλλα. Κι επειδή ο καφές θέλει και τη γλυκιά συνοδεία του, τα pancakes και οι βάφλες του Cappuccio είναι μικρές απολαύσεις που θα εκτιμήσεις, είσαι δεν είσαι φαν του είδους.\n\nΑν πάλι είσαι από εκείνους που πίνουν καφέ on the go, τα χαρακτηριστικά ποτηράκια του Cappuccio θα γίνουν και φέτος λατρεμένο αξεσουάρ που πηγαίνει με κάθε εποχή και σε γεμίζει με αρώματα και πλούσια γεύση.\n\nΗλία Ηλιού 30, 210 9010092, Facebook: Cappuccio café, Instagram: cappuccio_gr\n\nBayard\n\nΣερβίρει specialty coffee και εκφράζει την αγάπη του για τα ζώα.\n\nFacebook Twitter Φωτ.: Γιώργος Ξανθινάκης/LIFO\n\nΤο Bayard είναι ένα coffee shop που έχει τη δική του ταυτότητα. Με μια urban ατμόσφαιρα που σε κάνει να νιώθεις άνετα όπου κι αν πας, αυτό το στέκι γίνεται αγαπημένο σου και με έναν μαγικό τρόπο σε κάνει να χαμογελάς.\n\nΣτο κομμάτι του καφέ γράφει τη δική του ιστορία, και μάλιστα με την υπογραφή της Area51. Μονοποικιλιακοί από Αιθιοπία, Παπούα-Νέα Γουινέα και Κολομβία βρίσκονται καθημερινά στη διάθεσή σου, ανεβάζοντας το επίπεδο στη γευστική αναζήτηση. Όλοι οι εκλεκτοί κόκκοι βρίσκονται και στο retail corner για να τους απολαμβάνεις στο σπίτι, αλλά ακόμα κι αν κάτι δεν το βρίσκεις στο ράφι του Bayard, μπορείς να ζητήσεις να σoυ το παραγγείλουν – αυτό κι αν είναι δωράκι για τους coffee fans!\n\nΟ εξαιρετικός καφές συνοδεύεται από διάφορα νόστιμα σνακ, όπως τα μπριός με αλλαντικά και τυριά, όλα ελληνικής παραγωγής –τα υλικά αγοράζονται από μικρά deli ή από τον Myran–, αλλά και από φρεσκοψημένα κρουασάν, λαχταριστά χειροποίητα μπισκότα, γλυκά ή παγωτά.\n\nΣτο Bayard, εκτός από την αγάπη για τον καλό καφέ και τις ποιοτικές γεύσεις, επικρατεί η αγάπη για τα ζώα. Εννοείται ότι μπορείς να πας με τον σκύλο σου χωρίς να το σκεφτείς, ενώ κάθε τόσο η ομάδα του αγαπημένου coffee shop φιλοξενεί ή διοργανώνει δράσεις ώστε να στηρίζει ζωοφιλικές οργανώσεις με διάφορες εκδηλώσεις ή μπαζάρ.\n\nΑν μάλιστα προσέξεις, θα δεις αυτές τις μέρες το εικαστικό που έχει τοποθετηθεί στην τζαμαρία για να θυμίζει το απαράδεκτο περιστατικό με το γαϊδαράκο της Ζίτσας. Το Bayard δεν προσφέρει απλώς απόλαυση αλλά ξέρει να κάνει τo δικό του κοινωνικό statement μέσα στην καθημερινότητα.\n\nΖωοδόχου Πηγής 134, Αθήνα, 211 0133049, Facebook: Bayard Perfectly Imperfects, Instagram: bayard_cafe_bar\n\nResto 21\n\nΓεύσεις και εξαιρετικός καφές κάτω από την Ακρόπολη.\n\nFacebook Twitter\n\nΤο Resto 21 είναι μια μικρή όαση στην καρδιά της Αθήνας, και μάλιστα σε μια περιοχή που του ταιριάζει πολύ. Μέσα στα στενά του Ψυρρή, αυτό το γευστικό σημείο αναφοράς βρίσκεται κάτω από τη σκιά της Ακρόπολης, σε ένα ιδιαίτερο περιβάλλον με μίνιμαλ σχεδιασμό και άκρως φιλική ατμόσφαιρα, εκφράζει ένα ξεχωριστό κομμάτι της γαστρονομικής σκηνής της πόλης.\n\nΟι προτάσεις του μενού συνδυάζουν την κουλτούρα του Καναδά και της Ελλάδας, ενώ βασικός στόχος παραμένουν οι παραδοσιακές αξίες και η έκφραση της φιλοξενίας με κάθε τρόπο. Άλλωστε, όλα τα πιάτα είναι τόσο προσεγμένα που αισθάνεσαι ότι πίσω τους κρύβονται ο σεβασμός και η αληθινή φροντίδα.\n\nΤο Resto 21 έχει το δικό του χαρμάνι καφέ που αποτελείται από κόκκους οι οποίοι συλλέγονται από όλον τον κόσμο και καβουρδίζονται με αριστοτεχνικό τρόπο σε ελληνικό roastery. Αξίζει να δοκιμάσεις ένα αρωματικό φλιτζάνι espresso ή ένα παγωμένο latte και φυσικά να τον συνοδεύσεις με τα εκλεκτά αφράτα pancakes ή με τις προτάσεις του brunch menu.\n\nΕξάλλου, το Resto 21 είναι must visit προορισμός για Έλληνες και ξένους τουρίστες που κάθε στιγμή της ημέρας απολαμβάνουν τις fusion προτάσεις της κουζίνας. Κι έπειτα είναι η ευγένεια και το χαμόγελο των ανθρώπων του Resto 21 που κάνουν την εμπειρία ακόμα πιο απολαυστική και θέλεις να επιστρέφεις ξανά και ξανά στο ίδιο σημείο. Εκεί όπου η ποιότητα και η γεύση έρχονται ως φυσική συνέχεια της διάθεσης για φιλοξενία.\n\nAθηνάς 21, Αθήνα, 2103233362, Facebook: Resto21, Instagram: resto21.gr\n\nFoyer Espresso Bar\n\nΚαφέδες από micro roasteries όλου του κόσμου στο κέντρο της Αθήνας.\n\nFacebook Twitter\n\nΌσο πιο πολύ ασχολείσαι με τον καφέ, γνωρίζεις, δοκιμάζεις και ενημερώνεσαι, τόσο πιο δύσκολα εντυπωσιάζεσαι από ένα coffee shop. Το Foyer Espresso Bar όμως έρχεται να σε βάλει ξανά στη διαδικασία της ανακάλυψης και του αυθόρμητου ενθουσιασμού, όχι μόνο χάρη στους καφέδες που έχει να σου προτείνει αλλά και λόγω του όλου concept που παρουσιάζει στο κέντρο της Αθήνας.\n\nΣε μια άκρως καλλιτεχνική περιοχή, στο νούμερο 46 της Πανεπιστήμιου, το Foyer Espresso Bar είναι ένας χώρος που ξεχωρίζει με μια ατμόσφαιρα που σε χαλαρώνει και σου επιτρέπει να ξεφύγεις από τους καθημερινούς ρυθμούς. Μίνιμαλ σχεδιασμός με σκανδιναβικά στοιχεία που εκφράζουν ζεστασιά και μια ομάδα ανθρώπων που γνωρίζουν τον καφέ και ενημερώνονται συνεχώς για τις τάσεις που επικρατούν σε όλη την Ευρώπη αλλά και τον κόσμο.\n\nΆλλωστε, εδώ θα βρεις μια σειρά από μονοποικιλιακούς που εισάγονται απευθείας από Κοπεγχάγη, Άμστερνταμ, Βερολίνο και άλλες χώρες, όπου μικρά roasteries έχουν να επιδείξουν εξαιρετικές ποικιλίες, και μάλιστα σε ένα packaging που θα θέλεις οπωσδήποτε να πάρεις στο σπίτι από το retail corner του Foyer. Κολομβία, Αφρική, Αιθιοπία, Κένυα εναλλάσσονται ανάλογα με την εποχή της συγκομιδής, ώστε πάντα να υπάρχουν φρέσκοι κόκκοι που προσφέρουν ένα ιδιαίτερο φλιτζάνι.\n\nΣτη συνοδεία του καφέ θα βρεις νόστιμα γλυκά της νεοϋορκέζικης φιλοσοφίας café, αλλά εκείνο που θα σε κρατήσει ακόμα περισσότερο στο Foyer είναι το βιβλιοπωλείο με περιοδικά και βιβλία καλλιτεχνικού - εικαστικού ενδιαφέροντος. Εδώ οι εκδόσεις είναι πραγματικά ιδιαίτερες και μπορείς για ώρα να χαζεύεις μοναδικά layouts και εξώφυλλα μέχρι να επιλέξεις, με δυσκολία, ποιο θα πάρεις.\n\nΣτο Foyer Espresso Bar ο καφές είναι μια ιεροτελεστία όπου κυριαρχούν η γεύση, η ποιότητα και το design, φέρνοντας κάτι από τις γειτονιές του κόσμου στο κέντρο της πόλης.\n\nΠανεπιστημίου 46, Αθήνα, 210 3800047, www.foyerespressobar.com Facebook: Foyer Espresso Bar, Instagram: foyer.espressobar\n\nOmsοm\n\nΜοιράζεται τις γνώσεις του καφέ.\n\nFacebook Twitter Φωτ.: Γιώργος Ξανθινάκης/LIFO\n\nΤι είναι αυτό που κάνει κάθε καφέ να ξεχωρίζει; Η γεύση, το άρωμα, η επίγευση και τελικά η ίδια η ένταση που σκάει στο στόμα σου και σε καλεί να επιλέξεις τους κόκκους που ταιριάζουν στη δική σου προτίμηση. Ακούγεται σαν μάθημα γευσιγνωσίας, αλλά στην πραγματικότητα είναι μια μαγική διαδικασία που απολαμβάνεις δοκιμάζοντας τους διαφορετικούς καφέδες στο Omsôm.\n\nΈνα coffee shop που ξέρει καλά τον καφέ και μοιράζεται τις γνώσεις του για να προσφέρει σε καθέναν από εμάς μια καθημερινή απόλαυση που ξεφεύγει από την απλή δύναμη της συνήθειας – άλλωστε, στο retail corner του έχεις τη δυνατότητα να προμηθευτείς για το σπίτι τους κόκκους που θέλεις.\n\nΕδώ ο καφές ροής είναι γλυκόπιοτος με ήπια οξύτητα από τα εδάφη της Βραζιλίας, ενώ στις επιλογές των μονοποικιλιακών θα βρεις καφέδες με διαφορετικές εντάσεις απ’ όλα τα μέρη του κόσμου. Κολομβία, Αφρική, Κένυα, Αιθιοπία, Κόστα Ρίκα, εναλλάσσονται στους μύλους, χαρίζοντας κάθε φορά μια άλλη εμπειρία. Οι άνθρωποι του Omsôm θα σε κατευθύνουν κατάλληλα ώστε να δημιουργήσεις τη δική σου διαδρομή στο ταξίδι του καφέ και να επιλέξεις αυτόν που σου ταιριάζει.\n\nΤο brunch του Omsôm έρχεται να συμπληρώσει την απόλαυση με νόστιμα πιάτα όπως η ομελέτα με λαχανικά, τα αυγά ποσέ με ολαντέζ, αλλά και με τα υγιεινά power bowls με χούμους και κινόα. Εξαιρετικές και οι προτάσεις street food, όπως το club sandwich ή το burger, αλλά και τα χειροποίητα pancakes για όσους θέλουν μια γλυκιά επιλογή που θα συνοδεύσει τον καφέ τους.\n\nΤο Omsôm με τη βαθιά γνώση του χώρου του καφέ έχει μπει τον τελευταίο χρόνο και στο κομμάτι της χονδρικής πώλησης για να μπορείς να δοκιμάζεις σε διαφορετικά coffee shops τους εξαιρετικούς καφέδες του. Άλλωστε αυτή η απόλαυση είναι τέτοια που δεν μπορείς να την αποχωριστείς εύκολα.\n\nΚύπρου 14, Περιστέρι, 210 571 7600, Facebook: Omsôm, Instagram: omso_m\n\nLot 51\n\nΔημιουργεί τον cold brew που θέλεις να έχεις συνεχώς μαζί σου.\n\nFacebook Twitter\n\nΑν είσαι αυθεντικός λάτρης του καφέ, σίγουρα έχεις ανακαλύψει τον καφέ του Lot51. Εδώ η Area51 δημιουργεί μέσα από τους αρωματικούς κόκκους ένα ταξίδι σε φάρμες όλου του κόσμου και οι καφέδες που θα βρεις είναι μοναδικής γεωγραφικής προέλευσης, με ιδιαίτερα γευστικά χαρακτηριστικά, για να κάνεις τη δική σου γευσιγνωσία και να καταλήξεις στο φλιτζάνι που σου ταιριάζει.\n\nΤι γίνεται όμως όταν έρχεται η ώρα του παγωμένου καφέ; Η ομάδα του Lot51 αξιοποίησε όλη της την εμπειρία, την τεχνογνωσία και το πάθος για να δημιουργήσει έναν Cold Brew της κατηγορίας specialty ώστε όχι μόνο να απολαμβάνεις τον καφέ σου στην παγωμένη εκδοχή του όπως σου αξίζει αλλά και να τον βρίσκεις σε μορφή ready to drink.\n\nΟ Cold Brew του Lot51 δημιουργείται από τους πιο εκλεπτυσμένους κόκκους καφέ Arabica παγκοσμίως και συσκευάζεται σε κουτάκι αλουμινίου που προσφέρει μεγαλύτερο χρόνο ζωής, ώστε να μπορεί να καταναλωθεί ακόμα και μετά από μήνες χωρίς να έχουν αλλοιωθεί στο παραμικρό η γεύση, το άρωμα ή τα ιδιαίτερα χαρακτηριστικά του.\n\nΑυτό το κουτάκι με το φανταστικό design θα το παίρνεις μαζί σου παντού, θα το βάζεις στο ψυγείο του σπιτιού ή του γραφείου και θα το απολαμβάνεις κάθε φορά που θα νιώθεις την ανάγκη για παγωμένο καφέ με ξεχωριστή γεύση, δηλαδή πάντα! Δεν περιέχει ζάχαρη και συντηρητικά, είναι ιδανικό για τους vegan και φυσικά είναι gluten free, ακολουθώντας το μότο «καλός καφές - εύκολα - άμεσα και παντού!».\n\nΚι επειδή το Lot51 είναι ένα στέκι που αγαπά τον πλανήτη, δεν θα μπορούσε να μη φροντίσει το αποτύπωμά του. Το αλουμίνιο είναι ένα υλικό φιλικό προς το περιβάλλον και 100% ανακυκλώσιμο, ώστε η απόλαυση να συνδέεται με την οικολογική διάθεση.\n\nΠαπαδιαμαντοπούλου 24Β, Ιλίσια, 6937 337066, Facebook: LOT51, Instagram: lot.51\n\nNossa Coffeeshop\n\nΗ γενναιοδωρία της φύσης, που σμίγει αρμονικά με την ανθρώπινη δημιουργικότητα.\n\nFacebook Twitter\n\nΔυο άνθρωποι με βαθιά γνώση και αγάπη για τον καφέ δημιούργησαν την εταιρεία Lara Brazil The Coffee Company, η οποία αναζητά τις καλύτερες ποικιλίες καφέ σε όλο τον κόσμο και τις καβουρδίζει με ιδιαίτερη φροντίδα, μελετώντας τα ξεχωριστά χαρακτηριστικά τους.\n\nΓια τον Ζαφείρη Μαύρο (τρεις φορές πρωταθλητή του SCAΕ Ελλάδος στη γευσιγνωσία) και τη Σπυριδούλα Ηλιοπούλου ο καφές είναι μια σύνθετη υπόθεση που προϋποθέτει μακρινά ταξίδια, άπειρη μελέτη και τεχνογνωσία που συνεχώς εξελίσσεται, ώστε να προσφέρει τη γεύση και το άρωμα του μέσα από ένα ισορροπημένο φλιτζάνι.\n\nΣυνεχείς γευσιγνωσίες πραγματοποιούνται στο showroom της Lara Brazil The Coffee Company με στόχο την ανάδειξη των καλύτερων ποικιλιών. Single Origins από Αιθιοπία, Κόστα Ρίκα, Παναμά, Κένυα και Κολομβία βρίσκουν θέση στους μύλους του Nossa, ενώ σταθερά ρέει καθημερινά το speciality house blend τους ονόματι Lara με ρίζες από τη Βραζιλία, συμβάλλοντας στη σταθερή ποιότητα της γεύσης.\n\nΤο αρωματικό ταξίδι στον τομέα του καφέ, με σημαντικούς σταθμούς την παραγωγή, τα εκπαιδευτικά σεμινάρια, τη συμμετοχή σε διαγωνισμούς και τα βραβεία, οδήγησε στη δημιουργία του Nossa Coffeeshop, όπου μπορείς να μοιραστείς το πάθος γι’ αυτήν τη μακρά συγκομιδή. Το Nossa πάει την έννοια του speciality ένα βήμα πιο πέρα από τις γεύσεις και τα αρώματα που αναδύονται.\n\nΗ εταιρεία παρέχει συμβουλευτικές υπηρεσίες, retail αλλά και χονδρική σε όσους θα ήθελαν να μυηθούν στην επιχειρηματικότητα του speciality coffee, ενώ σε όλους εμάς προσφέρει ένα ταξίδι μέσα από τα ιδιαίτερα αρώματα των καφέδων Nossa σε χώρες όπου η γη είναι η απόλυτη πηγή ζωής.\n\nΦιλικών 10, Περιστέρι, 216 0026794, www.nossa.gr, Facebook: Nossa Speciality Coffee, Instagram: nossacoffees\n\nFaba coffee roasters\n\nΓια καφέ σε ένα στέκι που έφερε την αυθεντική του διάθεση στο κέντρο της Αθήνας.\n\nFacebook Twitter Φωτ.: Γιώργος Ξανθινάκης/LIFO\n\nΚάποια στέκια σε καλούν κοντά τους χωρίς να ξέρεις το γιατί. Σαν ένας μαγνήτης που εκπέμπει θετική ενέργεια και σε τραβά ασυνείδητα. Το Faba Coffee Roasters από την πρώτη στιγμή που εμφανίστηκε στη γειτονιά του Αρείου Πάγου έφερε όλη του την αυθεντική διάθεση αλλά και το πάθος για έναν ξεχωριστό καφέ, και όχι μόνο.\n\nΟι ιδιοκτήτες Παναγιώτης Αναστασόπουλος, με μεγάλη εμπειρία στην ιστορία «καφές», και η Μαγδαλένα Ζώτου, με ιδιαίτερη άποψη στη δημιουργία φιλόξενων χώρων, είναι ο συνδυασμός που κάνει τη διαφορά, προβάλλοντας ο καθένας τη δική του αγάπη. Και ξέρεις τι λένε, ότι η αγάπη γυρίζει πίσω. Γιατί δεν γίνεται να βρεθείς στο Faba και να μην ερωτευτείς τη ρετρό αισθητική που σε ξεκουράζει, τα φυσικά υλικά που σε καλοδέχονται και τις πράσινες λεπτομέρειες που σε ηρεμούν.\n\nΌσο για το κομμάτι της γεύσης, εδώ ο καφές τιμάται όπως του αξίζει, με την επιλογή διαλεκτών κόκκων από διαφορετικά μέρη του κόσμου. Στον καφέ ροής θα απολαύσεις ένα χαρμάνι από Βραζιλία, Κολομβία, Αιθιοπία και Παπούα-Νέα Γουινέα που φέρει την υπογραφή Faba και σε μαγεύει τόσο στη ζεστή όσο και στην κρύα εκδοχή του – άλλωστε ο barista ξέρει κάθε φορά να αναδεικνύει τα χαρακτηριστικά αυτού του signature blend. Κάθε τόσο, όμως, εναλλάσσονται δύο επιλογές single origin για να σε παρασύρουν σε ένα συνεχές ταξίδι σε όλο τον κόσμο με όχημα ένα πλούσιο φλιτζάνι γεμάτο από αρώματα και ιδιαίτερα κάθε φορά γευστικά χαρακτηριστικά.\n\nΤα σνακ και τα γλυκά –προσεγμένα στην εντέλεια και με ιδιαίτερες συνταγές– συνοδεύουν ιδανικά τον καφέ σου, δημιουργώντας μια απόλαυση που αλλάζει την καθημερινότητα, μετατρέποντας την καθημερινή συνήθεια σε αληθινή χαρά. Κι αυτό είναι ίσως ό,τι χρειάζεσαι περισσότερο για να χαμογελάσεις.\n\nΚυρίλλου Λουκάρεως 43, 211 4146449, Facebook: Faba Coffee Roasters, Instagram: faba_coffee_roasters\n\nHole\n\nΓια καφέ και bagel στο στέκι που ξέρει να κάνει τη διαφορά.\n\nFacebook Twitter Φωτ.: Γιώργος Ξανθινάκης/LIFO\n\nΠριν ακόμα ο specialty coffee γίνει μέρος της καθημερινότητας, το Hole ήταν από τα πρώτα coffee shops που είχαν να προτείνουν το speciality blend καθώς και τους μονοποικιλιακούς καφέδες της Kudu, μυώντας τους πελάτες του σε αυτή την ιστορία. Δεν είναι τυχαίο άλλωστε, πως από τότε –έχουν περάσει 9 χρόνια– αυτοί οι πελάτες έγιναν φίλοι και σταθεροί θαμώνες του Hole και γνωρίζουν ότι εδώ θα απολαύσουν ένα ιδιαίτερο φλιτζάνι ή έναν εξαιρετικό cold brew. Γιατί και στην παγωμένη εκδοχή του espresso, το Hole ξεκίνησε νωρίς να εκχυλίζει μπροστά σου τον παγωμένο καφέ, για να ξέρεις πάντα ότι αυτό που θα απολαύσεις είναι ολόφρεσκο.\n\nΗ Kudu ως εγγύηση της ποιότητας και το Hole ως αυθεντικό στέκι για λάτρεις του καφέ εξελίσσονται παρέα και μεγαλώνουν προσφέροντας στην περιοχή την επιλογή του πραγματικά καλού καφέ, και μάλιστα σε δύο σημεία: στη λεωφόρο Πεντέλης, απ’ όπου ξεκίνησαν όλα, και στη Δουκίσσης Πλακεντίας.\n\nΦυσικά, στο Hole θα συνοδεύσεις τον καφέ σου με κάποιο από τα φανταστικά bagels. Μιλάμε για το πρώτο bagel shop της Αθήνας, όπου εννοείται ότι ισχύει το ρητό «η τέχνη που έγινε επιστήμη». Pizza bagel, Burgel, vegetarian bagel αλλά και μια σειρά από γευστικούς συνδυασμούς είναι στα must try που θα σε κάνουν φανατικό του είδους.\n\nΓια το καθημερινό πρωινό ή brunch, για τις μεσημεριανές λιγούρες ή το απογευματινό διάλειμμα, το Hole και στα δυο σημεία του γίνεται στάση για καφέ και γεύση μέσα σε ένα περιβάλλον που αποκλείεται να μη σε κάνει να χαμογελάσεις αυθόρμητα.\n\nΛεωφόρος Πεντέλης 138, 210 6812324 / Σταθμός Δουκίσσης Πλακεντίας Νάξου 6, 211 1189383, Facebook: HOLEBAGELS, Instagram: hole_cafe\n\nKolor.\n\nΛευκό, απλό, παθιασμένο με τον καφέ.\n\nFacebook Twitter Φωτ.: Γιώργος Ξανθινάκης/LIFO\n\nΌσο κι αν ακούγεται κλισέ, μπορείς να καταλάβεις πότε βρίσκεσαι σε έναν χώρο όπου οι άνθρωποι αγαπούν αυτό που κάνουν. Το βλέπεις στη ματιά τους, που είναι συγκεντρωμένη στη δουλειά, στο χαμόγελό τους, που κρύβει μια ανυπομονησία να μοιραστούν όσα έχουν ανακαλύψει, και, φυσικά, στην απλότητα όλης της ατμόσφαιρας που σε καλοδέχεται, όποιος κι αν είσαι και κυρίως όποιος κι αν είναι ο αγαπημένος σου καφές.\n\nΟι Θανάσης Τσότρας και Πέτρος Βιβλιοδέτης που βρίσκονται πίσω από το Kolor. εκφράζουν αυτήν τη φιλοσοφία και μάλιστα σε έναν χώρο λευκό, αφαιρετικό, όπου μιλούν από μόνες τους οι γεύσεις του καφέ. Οι κόκκοι που φτάνουν εδώ καβουρδίζονται εξαιρετικά για το συγκεκριμένο μαγαζί και αποτελούν επιλογές μέσα από τις οποίες μπορείς να έχεις ένα σταθερό αποτέλεσμα. Άλλωστε, είναι σημαντικό να ξέρεις ότι κάθε φορά θα πιεις έναν καλό καφέ και θα είναι το ίδιο γευστικός, χωρίς δυσάρεστες εκπλήξεις.\n\nΣτον καφέ ροής θα απολαύσεις ένα blend από δύο διαφορετικές Βραζιλίες, ενώ οι single origin του Kolor. έρχονται από Αιθιοπία, Κόστα Ρίκα και Ελ Σαλβαδόρ προσφέροντας ισορροπημένα φλιτζάνια για να μπορείς κάθε φορά να δοκιμάσεις κάτι διαφορετικό. Κι αυτό πράγματι είναι κάτι που πρέπει να κάνεις, να αφεθείς σε μια μικρή γευσιγνωσία του καφέ που θα σε οδηγήσει σε νέα γευστικά μονοπάτια. Άλλωστε όλη η ομάδα είναι εδώ για να σε κατευθύνει και να μοιραστεί με τον καθένα τις γνώσεις και το πάθος της.\n\nΕξαιρετικός και ο cold brew του Kolor. που προσφέρεται σε γυάλινο μπουκάλι για να μπορείς να τον πάρεις μαζί σου. Φυσικά, όλοι οι καφέδες βρίσκονται προς πώληση στο retail corner, ενώ σιγά-σιγά γίνονται τα πρώτα βήματα στη χονδρική, με συνεργασίες όπου πρωταγωνιστεί πάντα η αυθεντική αγάπη για τον καφέ.\n\nΕμμανουήλ Μπενάκη 7, 210 3810017, Facebook, Instagram\n\nΤο Δέντρο του Καφέ\n\nΕδώ ο καφές ψήνεται στην ένταση που επιθυμείς, ανεβάζοντας την απόλαυση.\n\nFacebook Twitter Φωτ.: Γιώργος Ξανθινάκης/LIFO\n\nΤο Δέντρο του Καφέ έγινε 10! Κι αυτός είναι λόγος για να γιορτάζουμε όλοι όσοι είμαστε λάτρεις του είδους. Το σύγχρονο καφεκοπτείο του κέντρου εδώ και μια δεκαετία μάς μυεί στον κόσμο του καφέ με έναν τρόπο απολύτως προσωπικό. Γιατί τελικά αυτό το αγαπημένο ρόφημα είναι κομμάτι του χαρακτήρα σου, μέρος της καθημερινότητας και σίγουρα αναπόσπαστο στοιχείο της γευστικής σου προτίμησης.\n\nΌλα αυτά είναι δεδομένα για την ομάδα που βρίσκεται πίσω από το Δέντρο του Καφέ και φροντίζει να παρουσιάζει μια σειρά από χαρμάνια που έρχονται από όλο τον κόσμο, αλλά και μονοποικιλιακούς από διαφορετικές φάρμες που ανεβάζουν το επίπεδο της εμπειρίας.\n\nΕκείνο όμως που κάνει την εμπειρία ακόμα πιο προσωπική είναι πως το ψηστήρι του Δέντρου μπορεί να καβουρδίσει τον καφέ σου όπως επιθυμείς για να απολαύσεις την ένταση που σε ευχαριστεί. Κι αυτό κάνει τον καφέ σου μοναδικό, όπως ακριβώς είσαι εσύ. Μη διστάσεις να μιλήσεις με τα παιδιά του Δέντρου του Καφέ που είναι έτοιμοι να σε ενημερώσουν και να σε κατευθύνουν στην επιλογή σου. Γιατί εδώ η υπόθεση «καφές» δεν αφορά μόνο στα ξεχωριστά γευστικά χαρακτηριστικά αλλά και το πώς αυτά συναντούν τη δική σου προσωπικότητα.\n\nΣτα ράφια του Δέντρου του Καφέ θα βρεις αρωματικά βότανα και τσάγια, μέλια και σπιτικές μαρμελάδες αλλά και μια σειρά από άλλα προϊόντα που θυμίζουν το παραδοσιακό καφεκοπτείο, αλλά στην πιο σύγχρονη και ενημερωμένη εκδοχή του. Γιατί όσα χρόνια κι αν περάσουν, το άρωμα του φρεσκοκαβουρδισμένου καφέ θα είναι πάντα μια αξεπέραστη αίσθηση.\n\nΧαριλάου Τρικούπη 89, 215 5503754\n\nRule of 4M\n\nΘέτει τους δικούς του κανόνες στην κατηγορία specialty coffee.\n\nFacebook Twitter Φωτ.: Γιώργος Ξανθινάκης/LIFO\n\nΑκόμα κι αν δεν είσαι τύπος των κανόνων, στο Rule of 4M θα αγαπήσεις τη σημασία τους μόλις απολαύσεις την πρώτη γουλιά από τον καφέ σου. Έναν καφέ που ακολουθεί πιστά τα 4Μ της ιταλικής παράδοσης στη δημιουργία espresso.\n\nMiscela,δηλαδή σωστό χαρμάνι, macinadosatore, δηλαδή κατάλληλη μηχανή άλεσης, macchina per espresso (η μηχανή του espresso) και mano που αναφέρεται στον εκπαιδευμένο barista, ο οποίος θα βάλει το χεράκι του για να προσφέρει ένα ιδιαίτερο φλιτζάνι. Σε αυτές τις τέσσερις προϋποθέσεις για ξεχωριστό καφέ το 4Μ προσθέτει μία ακόμα συνθήκη, που είναι το νερό, και μάλιστα την αποτυπώνει στην τοιχογραφία του χώρου.\n\nΌλη αυτή η εξειδίκευση αλλά και η βαθιά γνώση εκφράζεται στη γεύση των διαφορετικών blends που προσφέρει το Rule of 4M. Στη ροή πρωταγωνιστεί ένα signature χαρμάνι με 3 Βραζιλίες που ψήνεται από ελληνικά roasteries, ενώ κάθε τόσο εναλλάσσονται οι μονοποικιλιακοί για να υπάρχει συνεχώς κάτι νέο να δοκιμάσεις. Κι όταν λέμε «κάτι», εννοούμε 6-7 διαφορετικούς καφέδες με ξεχωριστά χαρακτηριστικά. Από την ψαγμένη Geisha μέχρι κόκκους αναερόβιας ζύμωσης, υπάρχει πάντα κάτι καινούργιο να αλλάξει τη γευστική σου συνήθεια.\n\nΜαζί με το γρήγορο εσπρεσάκι θα απολαύσεις χειροποίητα σαντουιτσάκια με μπριός φτιαγμένα με μεράκι και υλικά από μπακάλικο της γειτονιάς. Πρέπει να δοκιμάσεις το παστράμι με λιαστή ντομάτα και κατίκι Δομοκού αλλά και τον συνδυασμό με χειροποίητη μαρμελάδα σύκο, γαλοπούλα και ημίσκληρο τυρί Ρούμελης. Το ίδιο ποιοτικές και οι γλυκές προτάσεις, όπως οι homemade μπάρες, τα cinnamon rolls και η babka.\n\nΤο Rule of 4M φιγουράρει στον πράσινο οδηγό Michelin, και όχι άδικα. Γιατί εδώ η ποιότητα και η γεύση είναι απαράβατος κανόνας.\n\nΑγίου Σπυρίδωνος 5, Παγκράτι, 211 162560, Instagram: rule_of_4m\n\nBistro Cafe\n\nΣταθερό στέκι για καλό καφέ σε ένα περιβάλλον όπου μπορείς να είσαι ο εαυτός σου.\n\nFacebook Twitter Φωτ.: Γιώργος Ξανθινάκης/LIFO\n\nΤο Bistro Cafe είναι αυτή η σταθερή αξία που δεν ξεθωριάζει μέσα στον χρόνο και γίνεται καθημερινή συνήθεια. Όπως ακριβώς το εσπρεσάκι που δεν μπορείς να αποχωριστείς, έτσι κι αυτό το coffee shop είναι το στέκι όπου θα κάνεις στάση για καφέ ή ποτό, νιώθοντας ότι βρίσκεσαι σε γνώριμα μέρη.\n\nΕδώ και 13 χρόνια η ομάδα του Bistro Cafe σε καλοδέχεται με χαμόγελο σε μια ατμόσφαιρα όπου όλα έχουν φτιαχτεί από τα χέρια της –κυριολεκτικά!– και το πράσινο επικρατεί για να κάνει το δικό του statement σε ό,τι αφορά την ποιότητα ζωής που προτείνει το Bistro Cafe.\n\nΦυσικά, εδώ ο καφές είναι μια υπόθεση πολύ προσεγμένη με εναν επιλεγμένο ροής μικρής φάρμας που εισάγεται από την Ιταλία αλλά και με έναν μονοποικιλιακό από την Κολομβία που καλλιεργείται χωρίς προσθήκη λιπασμάτων και καβουρδίζεται καθημερινά μπροστά σου ώστε να απολαμβάνεις ολόφρεσκο το γευστικό του προφίλ.\n\nΑυτή η γεύση συνοδεύεται από τα γλυκά ημέρας που εναλλάσσονται κάθε τόσο –η μηλόπιτα, η σοκολατόπιτα ή το σουφλέ σοκολάτας είναι από τις must επιλογές–, αλλά εκείνο που αποτελεί σήμα κατατεθέν είναι οι γλυκιές κρέπες, με πρώτη την τσιχλόφουσκα που πρέπει οπωσδήποτε να δοκιμάσεις!\n\nΓια τις καθημερινές λιγούρες θα βρεις πιάτα της κρύας κουζίνας με νόστιμες τορτίγιας, club sandwich και πίτσες που μπορούν να ταιριάξουν με τα all-day cocktails του Bistro Cafe. Στην κάβα φιγουράρουν ιδιαίτερα αποστάγματα που δεν συναντάς συχνά (ιαπωνικό ουίσκι, γαλλική βότκα ή βότκα από κινόα που έχει μια ξεχωριστή γεύση), ενώ οι χειροποίητες παρασκευές δημιουργούνται καθημερινά στο μπαρ.\n\nΤο Bistro Cafe δεν έχει τοίχους, κυριολεκτικά και μεταφορικά. Ανοιχτό και φωτεινό, είναι ένα στέκι όπου θα βρεις πάντα χώρο –παρά το μέγεθός του– για να αράξεις και να ξεκουραστείς με έναν τρόπο αυθεντικό.\n\nΒεάκη 23, Περιστέρι, 210 5713777, Instagram: bistrocafebar23, Facebook: bistro cafe bar!\n\nNana's Café\n\nΈνα στέκι που λέει «ναι» στον ρομαντισμό και σερβίρει καθημερινά αρωματικό καφέ.\n\nFacebook Twitter Φωτ.: Γιώργος Ξανθινάκης/LIFO\n\nVintage διακόσμηση, ζεστά χρώματα, άνετες πολυθρονίτσες, μουσικές soul, jazz και funky. Αυτή είναι η ατμόσφαιρα που συναντάς στο Nana’s Café, τουλάχιστον με την πρώτη ματιά. Γιατί ακολουθούν οι γεύσεις και ο αρωματικός καφές που σε κάνουν να νιώθεις ότι αυτό το στέκι φτιάχτηκε για να σου θυμίσει τη ζεστασιά από άλλες εποχές, αλλά με όλη τη σύγχρονη ματιά πάνω στην απόλαυση.\n\nΟ καφές είναι ένα χαρμάνι 80% Arabica - 20% Robusta –λεπτομέρεια για τους γνώστες του είδους– που προσφέρει αρωματικά φλιτζάνια ή παγωμένα ροφήματα για κάθε στιγμή που θέλεις να χαλαρώσεις, πίνοντας έναν καλό καφέ. Φυσικά, οι γεύσεις συνδυάζονται ιδανικά με νόστιμα πιάτα brunch.\n\nΠρέπει να δοκιμάσεις το Nana’s eyes –αβγά με ξινομυζήθρα και πατάτες τηγανητές– αλλά και το καταπληκτικό sando club sandwich που αποκτά μια άλλη γεύση χάρη σε αυτό το ιδιαίτερο ψωμάκι. Οι γευστικές προτάσεις συνεχίζονται όλη την ημέρα και συνοδεύονται από ιδιαίτερες ετικέτες κρασιών ή all-day cocktails που σε κρατάνε μέχρι το βράδυ στα τραπεζάκια του Nana’s Café.\n\nΚάθε τόσο θα πετύχεις διάφορα πάρτι ή live που δίνουν στον χώρο ακόμα μεγαλύτερη ζωντάνια και πάντα ταιριάζουν με την όλη αισθητική και ατμόσφαιρα. Αλλά, πάλι, η ζωή δεν λείπει ποτέ από το στέκι αυτό. Εδώ θα βρεις παρέες όλων των ειδών, από φοιτητές της Παντείου –βρίσκεται ακριβώς δίπλα– μέχρι σταθερούς θαμώνες όλων των ηλικιών που έχουν τον δικό τους χώρο για να νιώθουν όμορφα. Κι αυτό είναι κάτι που το καταφέρνει με το χαμόγελο των ανθρώπων του και την αυθεντικότητα που υπάρχει σε κάθε λεπτομέρεια.\n\nΑλεξάνδρου Πάντου 18, Καλλιθέα, 213 099 3161, Facebook: Café Νανά, Instagram: _cafe_nana_\n\nGeppetto the bar\n\nΣταθερό στέκι για καλό καφέ και γεύσεις σε μια happy vibes aτμόσφαιρα.\n\nFacebook Twitter\n\nΤο νεοκλασικό στη Στίλπωνος έχει μια οικειότητα στην οποία δύσκολα αντιστέκεσαι. Είναι το στέκι απ’ όπου θα περάσεις για να ξεκινήσει καλά η μέρα σου και πολύ πιθανό να καταλήξεις εκεί, για να την κλείσεις. Γιατί έτσι είναι, όταν κάπου νιώθεις όμορφα, αισθάνεσαι ότι παίρνεις τη δύναμη που αναζητάς μέσα στην καθημερινότητα.\n\nΣε αυτό παίζει τον δικό τoυ ξεχωριστό ρόλο ο καφές που θα απολαύσεις στο Geppetto, ένας καφές που σε ξυπνάει με τις αρωματικές μονοποικιλιακές επιλογές της Dimello, οι οποίες εναλλάσσονται κάθε τόσο για να μπορείς κάθε φορά να γεύεσαι κάτι διαφορετικό.\n\nΔίπλα στους single origin του Geppetto θα βρεις το χαρμάνι Dimello Capri με κόκκους Arabica και Robusta που θα σε μεταφέρει σε ένα ταξίδι από τη Νότια Αμερική μέχρι την Ινδία. Η ομάδα του Geppetto ξέρει πως ο εξαιρετικός καφές πρέπει να συνοδεύεται από τις ανάλογες γεύσεις, γι’ αυτό έχει να σου προτείνει καθημερινά επιλογές brunch που φτιάχνονται με πολλή αγάπη και σερβίρονται ολόφρεσκες για να ολοκληρώσουν την απόλαυση.\n\nFacebook Twitter\n\nΑπό τις 8 το πρωί μέχρι τις 5 το απόγευμα το μενού περιλαμβάνει αλμυρές και γλυκές δημιουργίες στις οποίες δύσκολα θα αντισταθείς –must try η ομελέτα αλλά και το cheesecake με μέλι και καρύδια–, ενώ το βράδυ οι soul και funk μουσικές και τα ποτά δημιουργούν διαφoρετικά vibes. Όπως και να έχει, το Geppetto είναι το στέκι που δεν αποχωρίζεσαι από το πρωί μέχρι το βράδυ κι αυτό σημαίνει πως παραμένει σταθερή αξία, ό,τι κι αν γίνει μέσα στην καθημερινότητα.\n\nGeppetto The Bar, Στίλπωνος 2, Παγκράτι, 210 7525665, Facebook: geppettothebar, Instagram: geppetto_thebar\n\nCouleur Locale\n\nΘα σου προσφέρει αρωματικό καφέ που γίνεται καθημερινή απόλαυση.\n\nFacebook Twitter\n\nΤο Couleur Locale από μόνο του είναι ένα μυστικό καλά κρυμμένο στο κέντρο της Αθήνας. Αλλά μόλις το ανακαλύψεις εκεί στη στοά Νορμανού, στο Μοναστηράκι, ξεκινάει μια νέα διαδρομή, μέσα στην οποία συναντάς γεύσεις και αρώματα που σε ενθουσιάζουν. Στο κομμάτι καφές, το Couleur Locale μένει πιστό στην ποιότητα που χαρακτηρίζει όλα όσα σου προσφέρει καθημερινά.\n\nΣτον μύλο του φιλοξενεί το exclusive blend της Samba, έναν specialty καφέ που ανήκει ποιοτικά στην premium κατηγορία και αποτελείται 100% από κόκκους Arabica. Με χώρες προέλευσης τη Βραζιλία, τη Γουατεμάλα, τη Νικαράγουα και την Κόστα Ρίκα, αυτός ο specialty coffee είναι πραγματικά μοναδικός και βγάζει αρώματα σοκολάτας, καραμέλας βουτύρου και φουντουκιού. Έχει μέτρια οξύτητα, για να είναι πάντα ευκολόπιοτος, χωρίς πολυπλοκότητες και αφήνει μια ιδιαίτερη επίγευση από σοκολάτα γάλακτος.\n\nFacebook Twitter\n\nΕξάλλου, ως στέκι της παλιάς γειτονιάς της Αθήνας το Couleur Locale φέρνει στο φλιτζάνι σου έναν καφέ που ψήνει η ελληνική Samba. Μια εταιρεία που εδώ και χρόνια γράφει τη δική της ιστορία σε αυτόν το χώρο και το κάνει πολύ καλά, προσφέροντας πάντα ποιοτικά blends και ιδιαίτερους καφέδες.\n\nΑυτή η συνεργασία εγγυάται τους φρεσκοκαβουρδισμένους κόκκους που καταφθάνουν στο Couleur Locale κάθε 10-20 μέρες το πολύ για να προσφέρουν πάντα στο μέγιστο το γευστικό προφίλ τους. Το εξαιρετικό brunch συνοδεύει τον πρωινό καφέ, ενώ τα γλυκά γίνονται τέλειο συμπλήρωμα για μια απογευματινή ολοκληρωμένη απόλαυση.\n\nΆλλωστε, εδώ ξέρεις ότι κάθε ώρα θα γευτείς κάτι πραγματικά φροντισμένο και ο καφές δεν θα μπορούσε να εξαιρείται από αυτήν τη φιλοσοφία.\n\nΝορμάνου 3, εντός στοάς, Μοναστηράκι, 216 7004917, www.couleurlocaleathens.com, Facebook: Couleur Locale, Instagram: couleurlocaleathens",
    "Οι Κεφαλλονίτες των Αντιπόδων: Διονύσης Κομινάτος": "Οι Κεφαλλονίτες των Αντιπόδων: Διονύσης Κομινάτος\n\nΟμογένεια\n\n05/09/2022 | 10:02\n\nΟι Κεφαλονίτες των Αντιπόδων – 3\n\nΗ σειρά αυτή των δημοσιευμάτων για τους Κεφαλονίτες και Ιθακήσιους της Αυστραλίας αποτελούν διασκευή πρόσφατων ομιλιών μου στο Αργοστόλι και το Βαθύ.\n\nΔΙΟΝΥΣΗΣ ΚΟΜΙΝΑΤΟΣ – 1\n\nΈνα χαρακτηριστικό παράδειγμα Κεφαλονίτη που εγκατέλειψε το νησί του αναζητώντας ένα καλύτερο αύριο είναι ο αείμνηστος επιχειρηματίας Διονύσης Κομινάτος. Από το Ληξούρι ο ίδιος, από το Αργοστόλι η σύζυγός του, Ζωή. Σύμπραξη που είχε όλα τα συστατικά της επιτυχίας.\n\nΟ Διονύσης Κομινάτος, γεννήθηκε στο χωριό Κομινάτα της επαρχίας Πάλλης το Σεπτέμβριο του 1902 και στις 21 Απριλίου 1921 – νέο παιδί ακόμα – ξεκίνησε για το ταξίδι προς την Αιθιοπία. Θα ήταν ένα ταξίδι γεμάτο περιπέτειες που θα τον οδηγούσε στα βάθη της Ασίας σε τόπους που φλέγονταν από πολέμους και τέλος στο Σίδνεϊ της Αυστραλίας.\n\nΚατευοδώνοντάς τον, η μητέρα του τού ευχήθηκε με σταράτες κουβέντες: «Φύγε – του είπε – και φρόντισε να γυρίσεις με γραβάτα»!\n\nΟ Διονύσης Κομινάτος, σε συνέντευξη που μού είχε παραχωρήσει μού αφηγήθηκε το ξεκίνημά του. Ήταν τότε 101 ετών. Η διαύγεια του πνεύματος με είχε εντυπωσιάσει:\n\n«Από τον Πειραιά επήρα το πλοίο ονομαζόμενο «Σμύρνη». Θυμάμαι ότι έκανα την ανοησία να παίξω το λωποδυτικό παιγνίδι «παπάς» και να χάσω τις έξη λίρες που ο πατέρας μου με θυσίες μου είχε δώσει. Το πάθημά μου αυτό, όμως, μού έγινε μάθημα. Από τότε δεν ξανάπαιξα κανένα τυχερό παιγνίδι» μού είχε πει ο Διονύσης Κομινάτος και συνέχισε:\n\n«Έφτασα απένταρος στην Αλεξάνδρεια και πήγα στο ξενοδοχείο ‘Κοντινένταλ’. Εκεί ήταν ένας Κρητικός, πολύ καλός άνθρωπος, που μου πρόσφερε φιλοξενία. ‘Παιδί μου, μού είπε, δεν μπορώ να σου δώσω δωμάτιο γιατί έχω 16 όλα κι’ όλα και κάθε δωμάτιο κοστίζει μια λίρα τη βραδιά. Θα σου δώσω, όμως, μια καρέκλα να κοιμηθείς σε μια γωνιά, θα σου δώσω να φας και αύριο θα επικοινωνήσουμε με τους δικούς σου’…».\n\nΤην επομένη τον παρέλαβαν οικογενειακοί φίλοι. Οκτώ μέρες αργότερα έφτανε στο Πόρτ Σάϊντ από όπου με πλοίο συνέχισε το ταξίδι του για την Αιθιοπία. Εκεί συναντήθηκε με τους θείους του και τ’ αδέλφια του. Λίγο αργότερα αρρώστησε από ευλογιά.\n\nΟ Διονύσης Κομινάτος άνοιγε σιγά σιγά το σεντούκι των αναμνήσεων:\n\n«Ένας Γάλλος γιατρός – Πετί τον έλεγαν – εφάρμοσε μια πρωτότυπη για την εποχή εκείνη θεραπεία ζεστών και κρύων λουτρών. Δεν μου έμεινε ούτε ένα σημάδι…»\n\nΈνα χρόνο μετά την αναχώρησή του από την Ελλάδα εγκαταλείπει την Αιθιοπία και τον Απρίλη του 1922 φτάνει στην Κουνμίν της κινεζικής επαρχίας Γιουνάν όπου ζούσαν θείοι του. Κοντά τους εργάστηκε τέσσερα χρόνια και όταν αυτοί επέστρεψαν στην Ελλάδα άρχισε δικές του δουλειές.\n\nΗ ζωή στην Κουνμίν ήταν τελείως διαφορετική από αυτή που βιώνουν σήμερα οι μετανάστες στην Αυστραλία. Εκεί υπήρχαν μόνο καμιά 80ριά Ευρωπαίοι – όλοι έμποροι.\n\nΣτο ξεκίνημα και στην εξασφάλιση της πρώτης αντιπροσωπίας τον βοήθησε ο Αμερικανός πρόξενος στην Κουνμίν.\n\n«Πήρα – μού είχε πει – με τη βοήθεια του αμερικανού προξένου, την αντιπροσωπία της Τζένεραλ Μότορς και στη συνέχεια εξασφάλισα και τις αντιπροσωπίες των εταιριών Ιμπέριαλ Κέμικαλς, Γκούντγιαρ Τάιρς και Σίμενς ενώ είχα αγοράσει και δύο ξενοδοχεία…».\n\n* * * * *\n\nΗ ζωή του Διονύση Κομινάτου ήταν γεμάτη περιπέτειες, κάτι που δεν ήταν απρόσμενο αφού έζησε σε περιοχές που ταλανίζονταν από πολέμους και ταραχές. Δεν τα έβαλε, όμως, ούτε μια στιγμή κάτω. Αγωνίστηκε και – χάρις στο δαιμόνιο εμπορικό του πνεύμα – πρόκοψε.\n\nΤην εποχή εκείνη στην Κίνα γινόντουσαν κοσμογονικές αλλαγές.\n\nΟ αρχηγός των επαναστατών της περιοχής, ο Λι Σα Ξον, είχε ένα βράδυ κάνει έφοδο σε ένα μαγαζί του και είχε πάρει πολλά είδη πληρώνοντας με διάφορα χαρτονομίσματα τα οποία όμως δεν εξαργυρώθηκαν γιατί ήταν πλαστά.\n\nΟ Διονύσης Κομινάτος, όμως, δε δέχθηκε την κοροϊδία. Πήρε – με όλο το θάρρος που τον διέκρινε – τα βουνά και βρήκε το Λι Σα Ξον! Με την ενέργειά του αυτή έπαιζε τη ζωή του κορώνα γράμματα. «Όποιος όμως τολμά, νικά». Ο δυναμικός Κεφαλονίτης ρώτησε το Λι Σα Ξον: «Ήταν καλά τα προϊόντα μου;». «Ναι» του απάντησε ο Κινέζος επαναστάτης. «Ωραία, αλλά τα δικά σας χρήματα δεν ήταν καλά…»\n\nΕπέστρεψε, λοιπόν, τα κίβδηλα χρήματα και έπεισε τον αρχηγό των ανταρτών να τον πληρώσει μόνο σε χαρτονομίσματα μιας μονάδας, της μικρότερης δηλαδή ονομαστικής αξίας που τελικά έγιναν δεκτά από τις τράπεζες.\n\nΟ πονηρός Κεφαλονίτης είχε σκεφθεί ότι οι επαναστάτες δεν θα είχαν μπει στη φασαρία να τυπώσουν τόσο μικρής αξίας χαρτονομίσματα γιατί το κόστος εκτύπωσης τους θα ήταν σχεδόν όσο και η ονομαστική τους αξία.\n\nΓιώργος Μεσσάρης\n\n• Η ΣΥΝΕΧΕΙΑ ΤΗΝ ΑΛΛΗ ΕΒΔΟΜΑΔΑ",
    "Μήνυμα στην Τουρκία για την ελληνική μειονότητα και τις διακρίσεις που υπέστη": "ΑΠΟ ΤΗΝ ΕΥΡΩΠΑΪΚΗ ΕΝΩΣΗ\n\nΣαφές μήνυμα στην Τουρκία για τις διακρίσεις εις βάρος της ελληνικής μειονότητας, κυρίως τις προηγούμενες δεκαετίες, που είχαν ως αποτέλεσμα την οικονομική εξόντωση και τη μείωση του πληθυσμού των Ελλήνων σε Κωνσταντίνουπολη, Ίμβρο και Τένεδο έστειλε στη Γενική Συνέλευση του Οργανισμού Ηνωμένων Εθνών ο Ίμον Γκίλμορ μιλώντας εκ μέρους της Ευρωπαϊκής Ένωσης.\n\nΑναλυτικά, αναφορά στο πως αντιμετώπισε η Τουρκία την ελληνική μειονότητα έκανε ο ειδικός εντεταλμένος της ΕΕ για τα ανθρώπινα δικαιώματα, στο πλαίσιο της Γενικής Συνέλευσης του ΟΗΕ.\n\nΟ κος Γκίλμορ μίλησε για την τριακοστή επέτειο από την υιοθέτηση της Διακήρυξης για τα δικαιώματα των ατόμων που ανήκουν σε εθνικές ή εθνοτικές, θρησκευτικές και γλωσσικές μειονότητες (η επέτειος είναι στις 18 Δεκεμβρίου).\n\nΣυγκεκριμένα για την ελληνική μειονότητα είπε: «Η ΕΕ εκφράζει τη βαθιά λύπη της για τις παλαιότερες πολιτικές διακρίσεων που εφάρμοσε η Τουρκία, οι οποίες είχαν ως αποτέλεσμα η ελληνική μειονότητα να βρίσκεται σήμερα στα πρόθυρα της εξαφάνισης. Στο πλαίσιο αυτό, η ΕΕ επαναλαμβάνει την έκκλησή της προς την Τουρκία να προστατεύσει τα ανθρώπινα δικαιώματα, τις θεμελιώδεις ελευθερίες και το κράτος δικαίου, συμπεριλαμβανομένων των περιουσιακών δικαιωμάτων των προσώπων που ανήκουν σε μειονότητες και των νομικών προσώπων των μειονοτήτων».\n\n\n\nΟρόσημο για την προστασία των δικαιωμάτων\n\nΣτην ομιλία του ο ειδικός εντεταλμένος της ΕΕ για τα ανθρώπινα δικαιώματα είπε ακόμα ότι «η Διακήρυξη παραμένει ορόσημο για την προώθηση και την προστασία των δικαιωμάτων των ατόμων που ανήκουν στις προαναφερθείσες μειονότητες. Παρέχει καθοδήγηση και θέτει πρότυπα, μεταξύ άλλων, σχετικά με τη μη διάκριση, τη χρήση της μητρικής γλώσσας και την αποτελεσματική συμμετοχή στη λήψη αποφάσεων».\n\nΟ Γκίλμορ έκανε ιδιαίτερη αναφορά στους Γιαζίντι, τους Ουιγούρους και τις άλλες μουσουλμανικές μειονότητες που υφίστανται διακρίσεις στην Ξινγιάνγκ, καθώς και στη δραματική κατάσταση που επικρατεί στη βόρεια Αιθιοπία.\n\nΑναφορικά με τον πόλεμο της Ρωσίας στην Ουκρανία είπε: «Τα ζητήματα των μειονοτήτων χρησιμοποιούνται ως ψευδείς αφορμές για τη δικαιολόγηση πολέμων, όπως συνέβη στην περίπτωση της απρόκλητης και αδικαιολόγητης στρατιωτικής επίθεσης της Ρωσίας κατά της Ουκρανίας».",
    "PUSHBACK στον ρατσισμό!": "Αντιρατσιστική Γιορτή του Κυριακάτικου Σχολείου Μεταναστών και της Κίνησης «Απελάστε το Ρατσισμό» ⫸ Για 15η χρονιά το ραντεβού της συνύπαρξης, της αλληλεγγύης και της αντίστασης, των ιδεών και του πολιτισμού δίνεται στο Γεωπονικό Πανεπιστήμιο - ένα Σαββατοκύριακο γεμάτο με μεγάλη ποικιλία εκδηλώσεων.\n\nΗ γιορτή που έγινε θεσμός μάς περιμένει και φέτος, στις 24 και 25 Σεπτέμβρη, στην Αθήνα. Η 15η Αντιρατσιστική Γιορτή του Κυριακάτικου Σχολείου Μεταναστών και της Κίνησης «Απελάστε το Ρατσισμό», με όπλο την αλληλεγγύη και τον κοινό αγώνα, θα ξεδιπλώνει χίλια χρώματα και ιδέες για έναν κόσμο συμπεριληπτικό, δίκαιο και περήφανο στο Γεωπονικό Πανεπιστήμιο.\n\n«Σας περιμένουμε όλες-ους-α σε μια εκδήλωση από εκείνες που είμαστε περήφανοι και περήφανες όταν φιλοξενούνται στα ελληνικά πανεπιστήμια αντί για τα ΜΑΤ και την πανεπιστημιακή αστυνομία», αναφέρει το κάλεσμα. «Ελάτε στη Γιορτή μας με διάθεση αλληλεγγύης και αντίστασης. Σε ένα φεστιβάλ απελευθέρωσης και ελεύθερης έκφρασης όπου επιχειρούμε την αρμονική συνύπαρξη ήχων, χρωμάτων και γεύσεων. Για έναν κόσμο που να χωράει πολλούς κόσμους, κάνουμε PUSHBACK στον ρατσισμό!»\n\n«PUSHBACK στον ρατσισμό!» είναι το κεντρικό σύνθημα της φετινής συνάντησης. Οπως αναφέρουν οι διοργανωτές, ενώνουν τη φωνή τους με τους πρόσφυγες και τις προσφύγισσες που αντιμετωπίζουν καθημερινά τον πιο στυγνό και απάνθρωπο θεσμικό ρατσισμό, με τους μετανάστες που αντιμετωπίζονται ως «λαθραίοι», ακόμα κι αν ήδη ζουν στην Ελλάδα εδώ και πολλά χρόνια, απαιτούν να παραμείνουν στη φυλακή οι εγκληματίες της Χρυσής Αυγής, αντιστέκτονται στον πόλεμο και στην εμπλοκή της Ελλάδας σε αυτόν, ανιχνεύουν τους συμμάχους στον αγώνα για κοινωνική ισοτιμία, απαιτούν δικαιοσύνη για τα θύματα των βιασμών και των γυναικοκτονιών, αγωνίζονται για την ανατροπή σεξιστικών νόμων και θεσμών.\n\nΤο Πρόγραμμα της Αντιρατσιστικής Γιορτής:\n\nΣάββατο\n\nΣυναυλίες 9.00 μ.μ.\n\n● Encardia\n\n● Κρουστωδία - ΚΕΘΕΑ «Παρέμβαση»\n\n● Αλέξανδρος Κτιστάκης με την μπάντα του\n\n● Μάρθα Φριντζήλα και Kubara Project\n\nΛαϊκή Σκηνή, από τις 9.30 μ.μ.\n\n● Ανοιχτή Ορχήστρα\n\n● Αφγανικός Χορός\n\n● Ικαριώτικο γλέντι\n\nΧώροι Συζητήσεων\n\n● 7.00 μ.μ. Από τη δολοφονία Κωστόπουλου ώς τον «ανύπαρκτο» βιασμό της Γεωργίας στη Θεσσαλονίκη και την ατιμωρησία Λιγνάδη: Τα θύματα της έμφυλης βίας ζητούν δικαίωση - Ο αγώνας ενάντια στην έμφυλη καταπίεση συνεχίζεται\n\n● 8 μ.μ. Πόλεμος στην Ουκρανία, ένταση στο Αιγαίο, ενεργειακή και επισιτιστική κρίση: Υπάρχει διέξοδος;\n\nΠροβολές 10.30 μ.μ.\n\nΜε ελληνικούς υπότιτλους βάσει διαλόγων\n\n● «Ο Λόφος του Στρέφη ελεύθερος θα μείνει» (2021, 22΄)\n\n● «Simple at Water» (2021, 97΄)\n\nΚυριακή 25 Σεπτέμβρη\n\nHip Hop συναυλία, 9.00 μ.μ.\n\n● Fer de lance\n\n● People out east\n\n● Χαρά\n\n● ΕΙΣΒΟΛΕΑΣ Full band live\n\nΛαϊκή Σκηνή, 9.30 μ.μ.\n\n● Κουρδικό χορευτικό συγκρότημα\n\n● SOURLOULOU street band\n\n● Ρεμπέτικο γλέντι με το σχήμα «Ρεμπετί»\n\nΧώροι Συζητήσεων\n\n● 7.00 μ.μ. Ακροδεξιά και φασιστική απειλή σε Ελλάδα και Ευρώπη\n\n● 8.00 μ.μ. Από τον Εβρο και το Αιγαίο ώς τον Ελαιώνα και την Αμυγδαλέζα: Pushback στον ρατσισμό\n\nΠροβολές, 10.30 μ.μ.\n\n● «Ρόδα είναι και γυρίζει» (2020, 6΄)\n\n● «Πώς να εκπαιδεύσεις έναν αντιήρωα» (2021, 26΄)\n\n● «Προκλητικές ζωές» (2017, Αυστραλία / ΗΠΑ / Ην. Βασίλειο, 85΄)\n\nΟλο το διήμερο μπορείτε να απολαύσετε έκθεση Πολιτικής Γελοιογραφίας και Φωτογραφίας, διεθνή κουζίνα με γεύσεις από Αίγυπτο, Αιθιοπία, Αφγανιστάν, Κουρδιστάν, Μαρόκο, Μπανγκλαντές, Νιγηρία, Τουρκία. Θα λειτουργεί παιδότοπος με οργανωμένα παιχνίδια 6.00 μ.μ.-10.00 μ.μ.\n\nΟ χώρος θα είναι προσβάσιμος για ανάπηρες-ους-α, σε όλες τις συζητήσεις θα υπάρχει ταυτόχρονη διερμηνεία στην Ελληνική Νοηματική Γλώσσα. Στις εκθέσεις φωτογραφίας και σκίτσου θα υπάρχει κειμενική επεξήγηση εικόνων σε QR για τυφλούς/ές και ανθρώπους με βλάβη στην όραση. Διαθέσιμο μενού κουζίνας και μπαρ σε braille και σε QR. Είσοδος ενίσχυσης: 5 ευρώ την ημέρα, 8 ευρώ το διήμερο, ελεύθερη πρόσβαση για ανέργους.",
    "Δεν είναι πίνακας, είναι φωτογραφία: Εικόνες που μοιάζουν ψεύτικες κέρδισαν τον διαγωνισμό One Eyeland": "Από τις 3.300 φωτογραφίες που υποβλήθηκαν στον διαγωνισμό One Eyeland Photography Awards, οι περισσότερες θα μπορούσαν να είναι ψεύτικες, ψηφιακές οπτικές ουτοπίες. Όμως είναι πέρα για πέρα αληθινές με τους φωτογράφους που διακρίθηκαν να ξεπερνούν τους εαυτούς τους σε ευρηματικότητα και τεχνική μαεστρία.\n\nΕπαγγελματίες και ερασιτέχνες από 56 χώρες συμμετείχαν με κάποια από τα πιο εντυπωσιακά στιγμιότυπα της καριέρας τους - ιπτάμενες μακαρονάδες, πορτρέτα πολικών αρκούδων που ξεκουράζονται σε καναπέδες και «χολιγουντιανές» αεροφωτογραφίες τοπίων.\n\nΕπάξια ο Eldon Lau κέρδισε το βραβείο του Επαγγελματία Φωτογράφου της χρονιάς, μαζί με το χρηματικό έπαθλο των 5.000 δολαρίων. Από τους ερασιτέχνες, ο Jatenipat Jkboy Ketpradit εξέπληξε τους κριτές με τις φωτογραφίες του από τη Ρώμη, τη Αιθιοπία και τη Μογγολία, επιβεβαιώνοντας πως το ταλέντο όχι απλώς αναπληρώνει αλλά κάποιες φορές και υπερκαλύπτει την έλλειψη επαγγελματικής τεχνογνωσίας.\n\nFacebook Twitter «Μόνο», από τον Eldon Lau. Χονγκ Κονγκ\n\nFacebook Twitter «Μοναχικός ποδηλάτης», του Marcel Van Balken. Ολλανδία\n\nFacebook Twitter \"Sikkens Rezisto”, Jonathan Knowles, Μεγάλη Βρετανία\n\nFacebook Twitter «Κόκκινο και Λευκό», του Haseo Hasegawa, Ιαπωνία\n\nFacebook Twitter Άγαλμα, Eldon Lau. Χονγκ Κονγκ\n\nFacebook Twitter «Όταν μεγάλο, σημαίνει μεγάλο» Steve Turner, Αυστραλία\n\nFacebook Twitter «Porsche 911 GT3 RS», Stephan Romer. Νέα Ζηλανδία\n\nFacebook Twitter “McIntosh του Strathmore”, Jonathan Knowles. Ηνωμένο Βασίλειο\n\nFacebook Twitter «Κάνε ένα άλμα γεύσης», Jonathan Knowles\n\nFacebook Twitter «Το Βιετνάμ από ψηλά», Khanh Phan. Βιετνάμ\n\nFacebook Twitter «Αιθιοπία, η εθνίκ γη», Jatenipat JKboy Ketpradit\n\nFacebook Twitter «Γιαγιά», Salem McBunny. ΜΕξικό\n\nFacebook Twitter «Ηλιακή Ενέργεια», Nadine Galandi\n\nFacebook Twitter «Γραφική διαδρομή με Range Rover», Thomas Schwoerer. Γερμανία\n\nFacebook Twitter «Περίτεχνο», Tania Malkin. Αυστραλία",
    "ActionAid: Αντιμέτωπο με τη χειρότερη ξηρασία εδώ και 70 χρόνια τo Κέρας της Αφρικής": "Σε μία πρωτόγνωρη και εξαιρετικά δύσκολη κατάσταση βρίσκονται οι χώρες της ανατολικής Αφρικής. Αιθιοπία, Σομαλία και Κένυα αντιμετωπίζουν τη χειρότερη ξηρασία των τελευταίων 70 ετών με τουλάχιστον 36,1 εκατ. ανθρώπους να έχουν επηρεαστεί ήδη.\n\nΑν και η ανατολική Αφρική πλήττεται συχνά από ξηρασία, αυτή των ετών 2020-2022 είναι χειρότερη από τις εξαιρετικά επώδυνες ξηρασίες των ετών 2010-2011 και 2016-2017 και δυστυχώς, υπάρχουν φόβοι ότι θα συνεχιστεί και την επόμενη περίοδο βροχών που προβλέπεται για τον Οκτώβριο με Δεκέμβριο 2022.\n\nADVERTISING\n\nΣτις τρεις χώρες που έχουν πληγεί περισσότερο, τουλάχιστον 4,6 εκατ. παιδιά και 986 χιλιάδες έγκυες και θηλάζουσες γυναίκες πάσχουν από υποσιτισμό οξείας μορφής στις περιοχές που πλήττονται από την ξηρασία. Τα κορίτσια και οι γυναίκες επηρεάζονται περισσότερο από την παρατεταμένη ξηρασία, καθώς συχνά χρειάζεται να περπατήσουν τη διπλάσια ή και την τριπλάσια απόσταση για να βρουν και να μεταφέρουν νερό. Οι μεγαλύτερες αποστάσεις τις εκθέτουν σε περισσότερους κινδύνους επίθεσης και σε αφυδάτωση. Την ίδια στιγμή, όπως σε κάθε κρίση, αυξάνεται και ο κίνδυνος για σεξουαλικές επιθέσεις, σεξουαλική εκμετάλλευση και κλειτοριδεκτομές.\n\nΣύμφωνα με την ΑctionAid, την ήδη δύσκολη κατάσταση έχουν επιβαρύνει οι αυξημένες τιμές τροφίμων και ενέργειας λόγω του πολέμου στην Ουκρανία. Η δράση της οργάνωσης εστιάζει στη στήριξη των πιο ευάλωτων. Στην Κένυα ξεκίνησε πρόγραμμα σχολικής σίτισης σε δημοτικά σχολεία, μοιράζοντας παράλληλα πακέτα προσωπικής υγιεινής και υποστήριξε οικονομικά οικογένειες που βρίσκονταν σε μεγάλη ανάγκη. Στην Αιθιοπία μοίρασε βυτία με νερό και προσφέρει καθημερινή σίτιση σε μαθητές και μαθήτριες. Στη Σομαλιλάνδη, εστιάζει στις γυναίκες, οι οποίες λαμβάνουν ηγετικό ρόλο, ώστε να εξασφαλιστεί η δίκαιη διανομή στα πιο ευάλωτα άτομα. Έχει ήδη στηρίξει περισσότερα από 16.000 νοικοκυριά με χρήματα για την αγορά ειδών πρώτης ανάγκης και περισσότερα από 8.500 νοικοκυριά με τρόφιμα.\n\nACTIONAID\n\nΗ 40χρονη Amina Jama Ismail από τη Σομαλιλάνδη εξηγεί με γλαφυρό τρόπο αυτό που ζουν εκατομμύρια άνθρωποι. «Είναι πολλοί οι άνθρωποι που δε θα μπορέσουν να μαγειρέψουν απόψε και πολλοί άλλοι δεν θα έχουν νερό γιατί οι πηγή βρίσκεται μακριά. Το νερό και η τροφή είναι αυτά που έχουμε περισσότερο ανάγκη.»\n\nΠολλές οικογένειες, όπως και εκείνη της Amina, βρίσκονται ήδη στα όρια της επιβίωσης και αναγκάζονται να κόψουν γεύματα καθημερινά, γιατί δεν έχουν αρκετή σοδειά και δεν τους φτάνουν τα χρήματα για να αγοράσουν τρόφιμα. Η ΑctionAid κάνει έκτακτη έκκληση για να συνεχίσει να προσφέρει υποστήριξη για την αντιμετώπιση της επισιτιστικής κρίσης. Μπορείτε να μάθετε περισσότερα και να στηρίξετε την προσπάθεια κάνοντας μια δωρεά εδώ.\n\nΑκολουθήστε το News247.gr στο Google News και μάθετε πρώτοι όλες τις ειδήσεις",
    "Λέσβος: Eκδήλωση εύρεσης εργασίας για τοπικούς εργοδότες και πρόσφυγες (ΦΩΤΟ)": "Η Ύπατη Αρμοστεία του ΟΗΕ για τους Πρόσφυγες, σε στενή συνεργασία με το Υπουργείο Μετανάστευσης και Ασύλου και την Υπηρεσία Υποδοχής και Ταυτοποίησης, οργάνωσε στις 13 και 14 Σεπτεμβρίου την πρώτη εκδήλωση εύρεσης εργασίας για τοπικούς εργοδότες και πρόσφυγες στο Κέντρο Υποδοχής και Ταυτοποίησης (ΚΥΤ) στη Μυτιλήνη, σε συνέχεια του ενδιαφέροντος που εκδηλώθηκε από την τοπική επιχειρηματική κοινότητα.\n\nΚατά τη διάρκεια της διήμερης εκδήλωσης, περίπου 400 πρόσφυγες από την Ερυθραία, την Αιθιοπία, το Αφγανιστάν, το Σουδάν, τη Σομαλία και άλλες χώρες είχαν την ευκαιρία να συναντήσουν και να συζητήσουν με 16 τοπικούς εργοδότες, μεταξύ άλλων από τον αγροτικό, γαλακτοκομικό και ελαιοπαραγωγικό τομέα, από εταιρίες ανακύκλωσης και κατασκευαστικές εταιρίες.\n\nΜε την ολοκλήρωση του διημέρου, προσφέρθηκε θέση εργασίας σε 66 άτομα, ενώ σε άλλα 45 άτομα προσφέρθηκε θέση σε εργαστήρια επαγγελματικών δεξιοτήτων. Πρόκειται για ένα ελπιδοφόρο αποτέλεσμα, το οποίο δείχνει σαφώς ότι οι πρόσφυγες μπορούν να βρουν αξιοπρεπή απασχόληση, να συνεισφέρουν και να γίνουν αυτάρκεις, σύμφωνα και με την Εθνική Στρατηγική Ένταξης της Ελλάδας.\n\nΔείχνει επίσης ότι οι εργοδότες ενδιαφέρονται όχι μόνο να καλύψουν τις υπάρχουσες ανάγκες στην τοπική αγορά εργασίας, αλλά και να έχουν ετερογένεια στο εργατικό δυναμικό τους.\n\nΗ Υφυπουργός Μετανάστευσης και Ασύλου αρμόδια για την Ένταξη κ. Σοφία Βούλτεψη τόνισε: «Η εργασία αποτελεί την επιτομή της ενταξιακής διαδικασίας. Οι άνθρωποι πρέπει να ζουν με αξιοπρέπεια και αυτονομία και να συμμετέχουν στην οικονομική και κοινωνική ζωή των χωρών που τους προσφέρουν την φιλοξενία τους. Η προσπάθεια της Ύπατης Αρμοστείας είναι αξιέπαινη και εντάσσεται πλήρως στην Εθνική Στρατηγική για την Ένταξη. Άλλωστε, τέτοιες προσπάθειες και πρωτοβουλίες μεγιστοποιούν και την προσφορά των διεθνών οργανισμών και των Μη Κυβερνητικών Οργανώσεων.»\n\nΟι αναγνωρισμένοι πρόσφυγες με άδεια διαμονής έχουν πλήρη δικαιώματα εργασίας στην Ελλάδα. Ωστόσο, συχνά αντιμετωπίζουν πρακτικές δυσκολίες και διοικητικά εμπόδια στην πρόσβαση στην αγορά εργασίας, συμπεριλαμβανομένης της έλλειψης εγγράφων και γνώσης της ελληνικής γλώσσας.\n\nΗ Ύπατη Αρμοστεία συνεργάζεται στενά με τις εθνικές, περιφερειακές και τοπικές αρχές, καθώς και με έμπειρους φορείς που ασχολούνται με την απασχόληση, προκειμένου να εντοπίσουν αυτά τα πρακτικά εμπόδια και να προτείνουν λύσεις.\n\n«Η εκδήλωση εύρεσης εργασίας στη Λέσβο είχε μεγάλη επιτυχία – ήταν γεμάτη από χαμόγελα και ελπίδα. Με μεγάλη ικανοποίηση είδαμε την ενθουσιώδη ανταπόκριση τόσο των προσφύγων όσο και των τοπικών εργοδοτών», δήλωσε η κ. Maria Clara Martin, Αντιπρόσωπος της Ύπατης Αρμοστείας του ΟΗΕ για τους Πρόσφυγες στην Ελλάδα. «Η αντιστοίχιση των προσόντων των προσφύγων με ποιοτικές θέσεις εργασίας είναι μια κατάσταση στην οποία όλοι κερδίζουν: οι πρόσφυγες μπορούν να καλύψουν τις δικές τους ανάγκες και τις ανάγκες της οικογένειάς τους με αξιοπρεπή και βιώσιμο τρόπο· οι εργοδότες μπορούν να επωφεληθούν από τις μοναδικές δεξιότητες και τα διαφορετικά ταλέντα των προσφύγων και να βελτιώσουν την παραγωγικότητα των επιχειρήσεών τους· η κοινωνία στο σύνολό της μπορεί να επωφεληθεί από την αρμονική συνύπαρξη και τη συνοχή που συνεπάγεται η ένταξη των προσφύγων, ενώ η οικονομία επωφελείται από περισσότερους καταναλωτές και φορολογούμενους», πρόσθεσε.\n\nΜια πρόσφατη καταγραφή της Ύπατης Αρμοστείας κατέδειξε ότι οι πρόσφυγες και οι αιτούντες άσυλο στην Ελλάδα φέρνουν μαζί τους μια ποικιλία δεξιοτήτων και εργασιακής εμπειρίας που μπορεί να αντιπροσωπεύει ένα σημαντικό οικονομικό δυναμικό.\n\nΌλοι οι συμμετέχοντες βρήκαν ότι η εκδήλωση ήταν εποικοδομητική και χρήσιμη και ότι πραγματοποιήθηκε σε μια ατμόσφαιρα εμπιστοσύνης και αμοιβαίου σεβασμού. «Άφησα πίσω τον παλιό μου εαυτό και τη ζωή μου όταν εγκατέλειψα τη χώρα μου. Σήμερα, είμαι εδώ για να διεκδικήσω το μέλλον μου ξανά και μια ζωή με ασφάλεια και αξιοπρέπεια για μένα και τα παιδιά μου. Αυτή η δράση είναι μια πολύ καλή αρχή», δήλωσε μια μητέρα πρόσφυγας από την Ερυθραία.\n\nΣτην επιτυχή υλοποίηση της εκδήλωσης εύρεσης εργασίας στη Λέσβο συνέβαλαν πολλοί φορείς και οργανώσεις, μεταξύ των οποίων οι: Διεθνής Οργανισμός Μετανάστευσης, Starfish, Caritas Hellas, ΜΕΤΑδραση, Διεθνής Επιτροπή Διάσωσης (IRC), Eurorelief, Boat Refugee Foundation, Movement on the Ground, σύμφωνα με το protothema.gr.",
    "«Καμπανάκι» ΟΗΕ για την επισιτιστική κρίση: Σε κίνδυνο οι ζωές σχεδόν ενός εκατ. ανθρώπων σε όλο τον κόσμο": "Σομαλία, Αφγανιστάν, Υεμένη: σχεδόν ένα εκατομμύριο άνθρωποι σε όλο τον κόσμο απειλούνται από «καταστροφικό λιμό» και κινδυνεύουν να πεθάνουν τους επόμενους μήνες αν δεν λάβουν ανθρωπιστική βοήθεια, ένας αριθμός-ρεκόρ κυρίως λόγω της ξηρασίας στο Κέρας της Αφρικής, προειδοποίησε ο ΟΗΕ.\n\nΟι εκτιμήσεις αυτές περιέχονται στην έκθεση που έδωσαν χθες στη δημοσιότητα η Οργάνωση Τροφίμων και Γεωργίας του ΟΗΕ (FAO) και το Παγκόσμιο Επισιτιστικό Πρόγραμμα (WFP). Η έκθεση παρουσιάζει την κατάσταση 19 χωρών που θεωρούνται «καυτά σημεία» για την πείνα σε όλο τον κόσμο και έξι από τις οποίες έχουν τεθεί σε «ύψιστο συναγερμό» από τον ΟΗΕ: το Αφγανιστάν, η Αιθιοπία, η Νιγηρία, το Νότιο Σουδάν, η Σομαλία και η Υεμένη.\n\nΣε αυτές τις έξι χώρες 970.000 άνθρωποι αναμένεται να πληρούν ως τον Ιανουάριο του 2023 τα κριτήρια της φάσης «καταστροφής», του υψηλότερου επιπέδου (5) στην κατάταξη για την επισιτιστική ανασφάλεια. Αυτό σημαίνει ότι «ο λιμός και ο θάνατος είναι μια καθημερινή πραγματικότητα» και ότι πρόκειται για μια κατάσταση στην οποία «ενδέχεται να καταγραφούν ακραία ποσοστά θνησιμότητας και υποσιτισμού, αν δεν υπάρξει άμεση δράση». Ο αριθμός αυτός είναι 10 φορές μεγαλύτερος σε σχέση με έξι χρόνια νωρίτερα «λόγω των επιπτώσεων των συγκρούσεων, της κλιματικής αλλαγής και της οικονομικής αστάθειας που επιδεινώθηκε από την πανδημία covid-19 και τις επιπτώσεις της κρίσης στην Ουκρανία».\n\nΟι παγκόσμιοι ηγέτες ζήτησαν την Τρίτη να διπλασιαστούν οι προσπάθειες για την αντιμετώπιση της αυξανόμενης επισιτιστικής ανασφάλειας στον κόσμο. Ο Αμερικανός πρόεδρος Τζο Μπάιντεν ανακοίνωσε χθες νέα βοήθεια ύψους 2,9 δισ. δολαρίων για την αντιμετώπιση του λιμού.\n\nΗ Γουατεμάλα, η Ονδούρα και το Μαλάουι περιλαμβάνονται στον κατάλογο με «τα καυτά σημεία του λιμού» του ΟΗΕ. Ο οργανισμός ανησυχεί εξάλλου για την επιδείνωση της κατάστασης στη Λαϊκή Δημοκρατία του Κονγκό, την Αϊτή, την Κένυα και τη Συρία. «Ο αριθμός των ατόμων που είναι αντιμέτωποι με οξεία επισιτιστική ανασφάλεια σε όλο τον κόσμο αναμένεται ότι θα αυξάνεται με ιλιγγιώδεις ρυθμούς», προειδοποίησε ο Ντέιβιντ Μπίζλι εκτελεστικός διευθυντής του WFP. Στο Κέρας της Αφρικής έως και 26 εκατομμύρια άνθρωποι αναμένεται να βρεθούν σε κατάσταση «κρίσης ή χειρότερη» (επίπεδο 3).\n\nΗ δραματική ξηρασία που πλήττει την περιοχή αυτή έχει καταστρέψει τις σοδειές, έχει εξαφανίσει τα ζώα εκτροφής και έχει αναγκάσει χιλιάδες ανθρώπους να εγκαταλείψουν τις εστίες τους «αυξάνοντας τον κίνδυνο διακοινοτικών συγκρούσεων για τους πόρους». «Απουσία μιας επαρκούς ανθρωπιστικής απάντησης, οι αναλυτές προβλέπουν ότι ως τον Δεκέμβριο θα πεθαίνουν καθημερινά στη Σομαλία έως και τέσσερα παιδιά ή δύο ενήλικες ανά 10.000 ανθρώπους» προειδοποιεί ο ΟΗΕ.\n\nΠηγές: ΑΠΕ-ΜΠΕ, AFP",
    "Ντεμπούντο για Αγιάνα και Ντιμπάμπα στον μαραθώνιο": "Ο μαραθώνιος του Άμστερνταμ κλέβει την παράσταση με τις συμμετοχές καθώς εντυπωσιάζουν τα ονόματα των Αλμάζ Αγιάνα και Γκενζέμπε Ντιμπάμπα, οι οποίες αποφάσισαν να δοκιμάσουν τις ικανότητές τους και στην μεγαλύτερη απόσταση του στίβου.\n\nτης Ελισάβετ Γρηγοριάδου\n\n[email protected]\n\nΗ 30χρονη πλέον χρυσή Ολυμπιονίκης του Ρίο στα 10.000μ, Αγιάνα (Αιθιοπία), ετοιμάζεται να τρέξει για πρώτη φορά στην καριέρα της μαραθώνιο και επέλεξε την διοργάνωση του Άμστερνταμ για αυτόν τον σκοπό, ο οποίος θα γίνει στις 16 Οκτωβρίου. Μια ακόμα παλιά γνώριμη αναμένεται να τρέξει μέσα στους δρόμους της ολλανδικής πρωτεύουσας και αυτή δεν είναι άλλη από την, επίσης Αιθιόπισσα, Ντιμπάμπα. Η κάτοχος του παγκοσμίου ρεκόρ στο 1500άρι δεν έχει τρέξει και αυτή ποτέ της μαραθώνιο, ενώ η συμπατριώτισσά τους, Τσεχέι Γκεμέτσιου, κλείνει την τριάδα των αθλητριών της Αιθιοπίας που θα πειραματιστούν για πρώτη φορά. Στον αγώνα των ανδρών, ξεχωρίζει η συμμετοχή των Κενυατών Κίμπριαν Κότουτ και Τίτους Κιπρούτο, οι οποίοι έχουν ατομικά ρεκόρ 2:04:47 και 2:05:05 αντίστοιχα, όπως και του Αιθίοπα Λεμί Μπερχάμου με 2:04:33.\n\nΜεγάλο ενδιαφέρον παρουσιάζει και ο ημιμαραθώνιος της Κοπεγχάγης στον οποίο θα λάβουν μέρος 13 δρομείς με ρεκόρ κάτω από τα 60 λεπτά. Ο αγώνας θα διεξαχθεί αυτήν την Κυριακή και μεταξύ των πρωταγωνιστών είναι πιθανόν να βρίσκονται οι Άμντεγουόρκ Βαλελέν (Αιθιοπία) με 58:40, Μάθιου Κίμελι (Κένυα) με 58:43, Φίλιξ Κίπκοετς (Κένυα) με 58:57 και ο Ζιλιέν Βάντερς (Ελβετία), ο οποίος με 59:13 είναι ο κάτοχος του ρεκόρ Ευρώπης. Την προσοχή θα τραβήξει και ο Ντόμινικ Λομπαλού από την ομάδα των προσφύγων, του οποίου η καλύτερη επίδοση είναι το 61:01 και φέτος έχει εντυπωσιάσει με τις επιδόσεις του κυρίως στα 3.000μ (7:29.48).",
    "Κιπλίμο – Όμπιρι νικητές στον ημιμαραθώνιο του Νιούκαστλ": "Πολλά σπουδαία ονόματα συμμετείχαν στον ημιμαραθώνιο του Νιούκαστλ στην Αγγλία όπου σημειώθηκαν καλές επιδόσεις.\n\nτου Γιώργου Κατσαρου\n\n[email protected]\n\nΣτους άνδρες νικητής ήταν ο κάτοχος του παγκόσμιου ρεκόρ, Τζέικομπ Κιπλίμο. Ο 22χρονος δρομέας από την Ουγκάντα που έχει το τρέξει το απίστευτο 57:31, σήμερα ήταν πρώτος με 59:32 κερδίζοντας τον Σέλεμον Μπαρέγκα (Αιθιοπία) που έκανε ντεμπούτο στον ημιμαραθώνιο με 1:00:39. Στην τρίτη θέση ο 40χρονος Κενενίσα Μπέκελε (Αιθιοπία) με 1:01:01.\n\nΣτις γυναίκες έγινε πολύ μεγάλη μάχη ανάμεσα σε τρεις πολύ μεγάλες αθλήτριες. Η Έλεν Όμπιρι (Κένυα) τελικά κέρδισε με 1:07:05 με τη συμπατριώτισσα της Πέρες Τζέπτσιρτσιρ να ακολουθεί σε 1:07:07 και την Αιθιόπισσα Αλμάζ Αγιάνα να μένει τρίτη σε 1:7:10.",
    "Μαρντίνι: Η προσφυγοπούλα που έσωσε 18 άτομα στο Αιγαίο και αγωνίστηκε στους Ολυμπιακούς Αγώνες": "Η ιστορία της 17χρονης Γιούσρα Μαρντίνι που κατάφερε να σώσει στο Αιγαίο 18 πρόσφυγες από τη Συρία και να λάβει μέρος στους Ολυμπιακούς Αγώνες του Τόκιο .\n\nΤο 2015, ο εμφύλιος στη Συρία βρισκόταν σε εξέλιξη. Στην Νταράγια, προάστιο της Δαμασκού, το σπίτι της οικογένειας της 17χρονης Γιούσρα Μαρντίνι καταστράφηκε ολοσχερώς.\n\nΗ Μαρντίνι αναγκάστηκε να εγκαταλείψει την πατρίδα της μαζί με τη μεγαλύτερη αδερφή της, Σάρα. Αναζήτησαν στην Ευρώπη ένα ασφαλές καταφύγιο, μακριά από τη φρίκη του πολέμου. “Με έκανε να νιώθω απαίσια. Στην πατρίδα είδαμε τόσα πολλά άσχημα“, είχε πει.\n\nΔιαβάστε Επίσης Ολυμπιακός: Η επιλογή του Μίτσελ με Βρουσάι\n\nΤον Αύγουστο του 2015, μπήκαν σε ένα φουσκωτό τεσσάρων μέτρων στην Τουρκία, μαζί με 18 ακόμη πρόσφυγες. Ωστόσο, η μηχανή σταμάτησε μεσοπέλαγα. Οι αδερφές Μαρντίνι ήταν οι μόνες που ήξεραν κολύμπι καθώς ο πατέρας τους ήταν προπονητής κολύμβησης.\n\nΗ Γιούσρα στη Συρία ήταν μέλος της εθνικής ομάδας κολύμβησης και κέρδισε μετάλλια σε διεθνείς διοργανώσεις. “Πρώτα κολύμπησα, μετά περπάτησα“, είναι η φράση με την οποία ξεκινά το βιβλίο της με τίτλο “Πεταλούδα – Η ιστορία μου“.\n\nΓια να σωθούν και να σώσουν τους συνεπιβαίνοντές τους, η Γιούσρα και η Σάρα βούτηξαν στη θάλασσα. Έσυραν τη βάρκα από τα σχοινιά, μέχρι η μηχανή να κάνει επανεκκίνηση, και τους οδήγησαν με ασφάλεια στις ακτές της Λέσβου.\n\n“Γιούσρα! Ανέβα πάλι στη βάρκα“, της φώναζε η Σάρα. “Αρπάζομαι τότε πιο σφιχτά από το σκοινί. Δεν πρόκειται ν’ αφήσω την αδερφή μου μόνη της σε αυτό. Κανείς δεν πρόκειται να πεθάνει όσο είμαστε εμείς εδώ. Είμαστε Μαρντίνι εμείς. Και κολυμπάμε“, διηγείται στο βιβλίο της.\n\n“Δεν θα ξεχάσω ποτέ τους κατοίκους της Λέσβου”\n\nΧωρίς τα δύο κορίτσια, κανένας από τους 18 πρόσφυγες δεν θα έφτανε στα ελληνικά παράλια. Η αυταπάρνησή τους έγινε αντικείμενο θαυμασμού στα διεθνή ΜΜΕ και βραβεύτηκαν για την πράξη τους.\n\n“Ήταν σκοτεινά όταν ξεκίνησε το ταξίδι μας. Οι διακινητές, που τους είχαμε πληρώσει για να επιβιβαστούμε στη βάρκα, μας είχαν πει να χαλάσουμε τη μηχανή, όταν θα φτάναμε στη Λέσβο. Όμως δεν χρειάστηκε, γιατί η μηχανή χαλούσε όλη την ώρα. Ήταν πολλοί άνθρωποι πάνω στη φουσκωτή βάρκα και το νερό έμπαινε από μπροστά.\n\nΤο πρώτο πράγμα που αντίκρισα ήταν η παραλία της Λέσβου. Ήμουν εντελώς εξαντλημένη και κρύωνα πάρα πολύ. Τις επόμενες μέρες οι κάτοικοι της Λέσβου μας βοήθησαν παραπάνω απ’ όσο μπορούσαν. Κατά το ταξίδι μας γνωρίσαμε πολύ καλούς ανθρώπους και όμορφα μέρη.\n\nΔεν θα ξεχάσω ποτέ τους κατοίκους της Λέσβου. Δεν θα ξεχάσω ποτέ μια κοπέλα που δεν είχα ξαναδεί ποτέ στη ζωή μου, η οποία με πλησίασε και μου έδωσε ένα ζευγάρι παπούτσια όταν είδε ότι περπατούσα ξυπόλυτη“, ανέφερε χαρακτηριστικά η Μαρντίνι.\n\nΗ εγκατάσταση στη Γερμανία και η συμμετοχή στην Ολυμπιάδα του Ρίο\n\nΜετά από πολλές δυσκολίες, φθάνοντας να κρύβεται σε χωράφια και έχοντας να αντιμετωπίσει την ουγγρική αστυνομία, η Μαρντίνι έφτασε στη Γερμανία. Εκεί εξασφάλισε μία στοιχειώδη προπονητική στέγη.\n\nΟ προπονητής της, Σβεν Σπάνεκρεμπς έβλεπε τη μεγάλη πρόοδό της και την παρακίνησε να αγωνιστεί στους Ολυμπιακούς Αγώνες του Ρίο Ντε Τζανέιρο το 2016.\n\nΗ Μαρντίνι πείσμωσε και έκανε το όνειρό της πραγματικότητα. Μαζί με άλλες 9 αθλήτριες και αθλητές από τη Συρία, το Κονγκό, το Νότιο Σουδάν και την Αιθιοπία, η Μαρντίνι αποτέλεσε μέρος της πρώτης “Ολυμπιακής Ομάδας Προσφύγων” στην ιστορία.\n\nΑγωνίστηκε στους προκριματικούς των 100 μ. πεταλούδα και πήρε την πρώτη θέση σε κούρσα . Με χρόνο 1:09.21 κατέλαβε την 41η θέση μεταξύ 45 συμμετεχόντων.\n\nΗ Μαρντίνι πήρε μέρος και στους Ολυμπιακούς Αγώνες του Τόκιο του 2020, που διεξήχθησαν με ένα χρόνο καθυστέρηση λόγω της πανδημίας του κορωνοϊού. Ήταν, μάλιστα, η μία από τους δύο σημαιοφόρους της Ολυμπιακής Ομάδας Προσφύγων.\n\n“Με δυσκολεύει ότι εμείς επιβιώσαμε ενώ τόσοι άλλοι όχι”\n\nΤον Απρίλιο του 2017, η 19χρονη Μαρντίνι διορίστηκε Πρέσβειρα Καλής Θελήσεως της Ύπατης Αρμοστείας του ΟΗΕ για τους Πρόσφυγες. Έτσι, έγινε το νεότερο άτομο που κατέλαβε το αξίωμα.\n\n“Νιώθω πια ότι εκπροσωπώ τους πρόσφυγες, ότι έχω την ευθύνη να εξηγήσω στον κόσμο τι σημαίνει να είσαι πρόσφυγας, πώς είναι να έχεις φύγει από τη χώρα σου, να εξηγήσω ότι είμαστε κι εμείς άνθρωποι, όπως όλοι“, είπε χαρακτηριστικά.\n\nΗ Σάρα, που δεν κατάφερε να κατακτήσει μεγάλες διακρίσεις στην κολύμβηση, επέστρεψε στη Λέσβο και εργάστηκε εθελοντικά στην οργάνωση ERCI, βοηθώντας ως διερμηνέας στην υποδοχή νέων προσφύγων από την Τουρκία.\n\n“Θυμάμαι μια βασανιστική φωνή να μου λέει να τα παρατήσω και να αφεθώ να πεθάνω για να ξεμπερδεύουμε. Κλώτσησα, κράτησα το κεφάλι πάνω από το νερό και έμεινα ζωντανή.\n\nΔυσκολεύομαι ακόμη με την ιστορία της διάσωσης. Με δυσκολεύει το γιατί εμείς επιβιώσαμε, ενώ τόσοι άλλοι δεν κατάφεραν να βγουν ζωντανοί. Από τότε δεν έχω ξανακολυμπήσει στη θάλασσα, κυρίως επειδή φοβάμαι το τι μπορεί να δω μέσα στο νερό“, αφηγείται η Συρία κολυμβήτρια στην “Πεταλούδα“.\n\nΤο να είμαι μέλος της Ολυμπιακής Ομάδας Προσφύγων της ΔΟΕ μου άνοιξε τα μάτια. Συνειδητοποίησα ότι όλοι εμείς στην ομάδα είχαμε μια δυνατή φωνή, ότι μπορούσαμε να εκπροσωπήσουμε εκατομμύρια πρόσφυγες σε όλο τον κόσμο και να τους δώσουμε ελπίδα“, είπε η Γιουσρα Μαρντίνι, η ιστορία της οποίας ενέπνευσε τη δημιουργία της ταινίας “The Swimmers“.\n\nΠηγή: mixanitouxronou.gr",
    "Ανακάλυψαν ανθρώπινο δόντι 1,8 εκατ. χρόνων που ανήκε σε πρώιμο είδος ανθρώπου": "David Chkhikvishvili via Reuters\n\nΑρχαιολόγοι στη Γεωργία ανακάλυψαν δόντι 1,8 εκατομμυρίων χρόνων που ανήκε σε πρώιμο είδος ανθρώπου. Πρόκειται για εύρημα που ενισχύει την πεποίθηση πως η περιοχή αποτελεί έναν από τους πρώτους προϊστορικούς ανθρώπινους οικισμούς στην Ευρώπη και πιθανώς σε όλο τον κόσμο, πλην Αφρικής.\n\nΤο δόντι ανακαλύφθηκε κοντά στο χωριό Οροσμάνι, περίπου 100 χιλιόμετρα νοτιοδιτικά από τη γεωργιανή πρωτεύουσα, Τυφλίδα και κοντά στο Ντμανίσι όπου στα τέλη της δεκαετίας του ’90 είχαν εντοπιστεί ανθρώπινα κρανία ηλικίας 1,8 χρόνων, αναφέρει ο Guardian.\n\nΔιαφήμιση\n\nΤα ευρήματα στο Ντμανίσι, τα αρχαιότερα στον κόσμο εκτός Αφρικής, ανέτρεψαν ό,τι πιστευόταν μέχρι τότε για την εξελικτική ιστορία των πρώιμων ανθρώπων και τις διαδρομές μετανάστευσης.\n\nDavid Chkhikvishvili via Reuters\n\n«Το Οροζμάνι, μαζί με το Ντμανίσι, αποτελούν το κέντρο της παλιότερης κατανομής των αρχαίων ανθρώπων -ή πρώιμων Χόμο- στον κόσμο, εκτός Αφρικής» αναφέρει το Εθνικό Ερευνητικό Κέντρο Αρχαιολογίας και Προϊστορίας της Γεωργίας.\n\nΣύμφωνα με τον Γκιόργκι Μπιτζινασβίλι, το επιστημονικό διευθυντή της ομάδας ανασκαφών, πιστεύεται πως το δόντι ανήκε σε ένα «ξάδερφο» των Ζέζβα και Μζία, όπως είχαν ονομαστεί οι ενήλικοι των οποίων τα σχεδόν άθικτα απολιθωμένα κρανία είχαν βρεθεί στο Ντμανίσι.\n\nΔιαφήμιση\n\n«Ο αντίκτυπος όχι μόνο για την περιοχή αυτή, αλλά και για τη Γεωργία και το σενάριο πως οι άνθρωποι εγκατέλειψαν την Αφρική 1,8 χρόνια πριν, είναι τεράστιος. Παγιώνει τη Γεωργία ως ένα πραγματικά σπουδαίο μέρος για την παλαιοανθρωπολογία και γενικώς την ιστορία του ανθρώπου» σημειώνει ο Τζακ Περτ, ο Βρετανός φοιτητής αρχαιολογίας που βρήκε το δόντι.\n\nDavid Chkhikvishvili via Reuters\n\nΤα αρχαιότερα απολιθώματα ανθρωποειδούς που έχουν εντοπιστεί έως σήμερα, έχουν ανακαλυφθεί στην Αιθιοπία και χρονολογούνται 2,8 εκατομμύρια χρόνια πριν.",
    "Ο πληθωρισμός τροφίμων σε υψηλά επίπεδα": "Επιμένουν οι ανατιμήσεις σε βασικά τρόφιμα, με πληθώρα χωρών, ανεξαρτήτως του βιοτικού επιπέδου, να βρίσκονται υπό πίεση. Σε σύγκριση με τον Σεπτέμβριο του 2021, οι τιμές σιταριού, καλαμποκιού και ρυζιού έχουν αυξηθεί κατά 17%, 29% και 6% αντίστοιχα, σύμφωνα με δεδομένα της Παγκόσμιας Τράπεζας.\n\nΟ πόλεμος στην Ουκρανία έχει επηρεάσει σημαντικά τα routes του παγκόσμιου εμπορίου, την παραγωγή αλλά και την κατανάλωση. Εκτιμάται ότι η επίδρασή του θα παραμείνει εμφανής μέσω των πληθωριστικών πιέσεων έως και τα τέλη του 2024. Μάλιστα, ο αριθμός των ανθρώπων που αντιμετωπίζουν επισιτιστική κρίση αναμένεται να αγγίξει τα 205,1 εκατ.\n\nΟι επιπτώσεις του πληθωρισμού είναι εμφανείς εντονότερα σε χώρες της Αφρικής, της Μέσης Ανατολής, της Λατινικής Αμερικής και της Ευρώπης. Μάλιστα, στην κατάταξη των χωρών που έχουν σημειώσει τις μεγαλύτερες αυξήσεις στις τιμές τροφίμων συγκαταλέγονται η Ζιμπάμπουε, η Αιθιοπία και η Ρουάντα.\n\nΤην ίδια ώρα, οι κυρώσεις και οι περιορισμοί που έχουν επιβληθεί από την αρχή του πολέμου δυσχεραίνουν σε ορισμένες περιπτώσεις την κατάσταση. Σύμφωνα με δεδομένα από τις 15 Σεπτεμβρίου 2022, υπογραμμίζει η Παγκόσμια Τράπεζα, 21 χώρες έχουν επιβάλει απαγόρευση εξαγωγών σε 30 κατηγορίες τροφίμων, ενώ έξι χώρες έχουν λάβει περιοριστικά μέτρα όσον αφορά τις εξαγωγές.",
    "To Wynwood μας συστήνει μία νέα εμπειρία καφέ με in-house φρεσκοψημένα χαρμάνια": "Τρεις εξαιρετικοί καφέδες «τοστάρονται» σε real time και κάνουν τον καφέ του Wynwood στη Γλυφάδα μοναδικό.\n\nTo εστιατόριο Wynwood κοντά στην πλατεία Νυμφών στη Γλυφάδα το ξέρεις για το απίθανο τηγανητό του κοτόπουλο και τα πληθωρικά του burgers, αλλά και για το brunch του. Ήξερες όμως ότι έχει μεγάλη αγάπη και στον καφέ και γι αυτό, φροντίζει να σου τον προσφέρει στην πιο προσεγμένη εκδοχή του, αποκλειστικά με in-house φρεσκοψημένα χαρμάνια; Συγκεκριμένα, με το Roastelier της Nestlé Professional, την πρωτοποριακή μηχανή καβουρδίσματος που προσφέρει εξατομικευμένες υπηρεσίες που προσαρμόζονται στις ανάγκες κάθε επαγγελματία, το Wynwood φτιάχνει πλέον το δικό του χαρμάνι καβουρδίζοντας μάλιστα τους κόκκους σε πραγματικό χρόνο.\n\nΤρεις ξεχωριστοί καφέδες από τη Βραζιλία, την Κολομβία και την Αιθιοπία μπαίνουν στο Roastelier και καβουρδίζονται σε μεσαίο βαθμό (medium – dark roast) ώστε να αναδεικνύονται όλα τα χαρακτηριστικά των ποικιλιών. Δεν είναι τυχαίο που με την είσοδό σου στο Wynwood σε πλημμυρίζουν αρώματα σοκολάτας, καραμέλας και ώριμων κόκκινων φρούτων από τους φρεσκοκαβουρδισμένους κόκκους. Με το που παίρνεις στα χέρια σου το ποτήρι το άρωμα του φρέσκου καφέ σε ξυπνά και με την πρώτη γουλιά καταλαβαίνεις πως έτσι πρέπει να είναι τελικά ο καφές σου.\n\nΣτο τέλειο αποτέλεσμα συμβάλλει και το γεγονός ότι ο καφές καβουρδίζεται σε μικρές ποσότητες ώστε η διαδικασία να είναι ελεγχόμενη και να ψήνεται ομοιόμορφα. Το χαρμάνι συσκευάζεται αμέσως και καταναλώνεται το αργότερο την επόμενη ημέρα ενώ δεν υπόκειται σε διαδικασίες που μειώνουν την ποιότητά του όπως είναι η μεταφορά, οι απότομες αλλαγές θερμοκρασίας ή η αποθήκευση. Αν θέλεις να νιώσεις αυτή την υπέροχη σχεδόν μεθυστική μυρωδιά του φρεσκοψημένου καφέ δεν έχεις παρά να επισκεφθείς Wynwood νωρίς το πρωί και να δεις τη διαδικασία του καβουρδίσματος, απολαμβάνοντας ταυτόχρονα έναν εξαιρετικό espresso, έναν americano ή ένα cappuccino.\n\nΣκέψου τώρα, εκτός από τον μυρωδάτο σου καφέ με το μοναδικό χαρμάνι του Wynwood να απολαμβάνεις και ένα εξαιρετικό brunch. Για παράδειγμα μαζί με τον espresso σου να κόβεις μικρές θεϊκές μπουκιές από τα cinnamon roll pancakes με σιρόπι κανέλας, frosting τυριού, φουντούκι και κρέμα patisserie. Θα βρεις επίσης και αλμυρά pancakes όπως αυτά με τις παναρισμένες κοτομπουκιές, τη βελούδινη μαγιονέζα με τσίλι και τις τηγανητές πατάτες. Ή με το ζεστό cappuccino σου να παραγγείλεις και ένα smoky porky benedict με καπνιστό χοιρινό σε ψωμάκι μπριός με σος hollandaise και αυγά ποσέ ή scramble eggs με μπρόκολο και σολομό, εξάλλου έχει δέκα διαφορετικά πιάτα με βάση τα αυγά οπότε σίγουρα θα βρεις κάτι που να ταιριάζει στη γεύση σου.\n\nΑν τώρα προσέχεις τη διατροφή σου σημείωσε πως έχει και πιο healthy επιλογές για να συνοδέψεις τον καφέ σου όπως τα Vitality Bowls με φρούτα, ξηρούς καρπούς, χουρμάδες, κακάο, γκρανόλα κ.α. αλλά και κλασικό δροσερό ελληνικό γιαούρτι με μέλι και φρέσκα φρούτα. Επίσης μην ξεχνάς πως μπορείς να απολαύσεις την καφεδένια εμπειρία Wynwood και σε Take Away.",
    "Ουκρανία, κλιματική κρίση, επισιτιστική ανασφάλεια και Ιράν στην ατζέντα της ΓΣ του ΟΗΕ": "Φωτογραφία αρχείου via Associated Press\n\nΠόλεμος στην Ουκρανία, κλιματικές καταστροφές, επισιτιστική ανασφάλεια.\n\nΣε έναν κόσμο αντιμέτωπο με πολλές κρίσεις οι παγκόσμιοι ηγέτες συγκεντρώνονται από σήμερα στη Γενική Συνέλευση του ΟΗΕ σε μια προσπάθεια να ξεπεράσουν τις διαφωνίες που τους χωρίζουν.\n\nΕπί σχεδόν μία εβδομάδα περίπου 150 ηγέτες κρατών και κυβερνήσεων από όλο τον κόσμο θα πάρουν τον λόγο και θα απευθυνθούν στη Γενική Συνέλευση, η οποία έπειτα από δύο χρόνια θα πραγματοποιηθεί κανονικά με φυσική παρουσία.\n\nΔιαφήμιση\n\nΠαραδοσιακά κατά τη σημερινή πρώτη ημέρα της Γενικής Συνέλευσης εκφωνεί την ομιλία του ο Αμερικανός πρόεδρος, η χώρα του οποίου φιλοξενεί το διπλωματικό αυτό γεγονός στην έδρα του ΟΗΕ. Όμως φέτος εκτάκτως ο Τζο Μπάιντεν θα εκφωνήσει την ομιλία του αύριο Τετάρτη, καθώς χθες παρέστη στην κηδεία της βασίλισσας Ελισάβετ Β’ στο Λονδίνο.\n\nΟ γενικός γραμματέας του ΟΗΕ Αντόνιο Γκουτέρες με την ομιλία του για την έναρξη της 77ης Γενικής Συνέλευσης «δεν θα εξωραΐσει τα πράγματα», προειδοποίησε ο εκπρόσωπός του Στεφάν Ντουζαρίκ.\n\n«Συναντιόμαστε σε μια περίοδο που ο κόσμος βρίσκεται σε μεγάλο κίνδυνο», υπογράμμισε χθες Δευτέρα ο Γκουτέρες, κάνοντας λόγο για «συγκρούσεις και κλιματικές καταστροφές», «δυσπιστία και διχασμό», «φτώχεια, ανισότητα και διακρίσεις».\n\nΗ εισβολή της Ρωσίας στην Ουκρανία θα βρεθεί στο επίκεντρο αυτής της διπλωματικής εβδομάδας, με τον Ουκρανο πρόεδρο Βολοντίμιρ Ζελένσκι να εκφωνεί ομιλία μέσω βίντεο –αφού του παραχωρήθηκε ειδική άδεια—και ένα Συμβούλιο Ασφαλείας την Πέμπτη σε επίπεδο υπουργών Εξωτερικών.\n\nΔιαφήμιση\n\nΌμως οι χώρες του νότιου ημισφαιρίου ενοχλούνται ολοένα και περισσότεροι που οι Δυτικοί επικεντρώνουν την προσοχή τους αποκλειστικά στην Ουκρανία.\n\n«Δεν θέλουμε απλώς να μιλήσουμε για τον τερματισμό της σύγκρουσης στην Ουκρανία. Θέλουμε να τερματιστούν οι συγκρούσεις στο Τιγκράι (σ.σ. στην Αιθιοπία), θέλουμε να τερματιστούν οι συγκρούσεις στη Συρία, θέλουμε να τερματιστούν οι συγκρούσεις οπουδήποτε ξεσπούν σε όλο τον κόσμο», τόνισε χθες Δευτέρα η πρωθυπουργός των Μπαρμπέιντος Μία Μότλεϊ.\n\nΙρανικό πυρηνικό πρόγραμμα\n\nΣε μια προσπάθεια να απαντήσουν στις ανησυχίες κάποιων χωρών Αμερικανοί και Ευρωπαίοι διοργανώνουν σήμερα συνέδριο υψηλού επίπεδου για την επισιτιστική ασφάλεια, η οποία επιδεινώθηκε μετά τον πόλεμο στην Ουκρανία.\n\nΠαράλληλα οι φτωχές χώρες, που επηρεάζονται περισσότερο από τις επιπτώσεις της κλιματικής αλλαγής για την οποία ευθύνονται λιγότερο, προσπαθούν οι πιο πλούσιες χώρες να τηρήσουν τις υποσχέσεις τους για την παροχή οικονομικής βοήθειας.\n\nΔύο μήνες πριν τη διάσκεψη για το Κλίμα COP27 στην Αίγυπτο, ο Γκουτέρες θα αναφερθεί στην κλιματική κρίση στην εναρκτήρια ομιλία του, καθώς έχει αναγάγει τη μάχη για τη μείωση των αερίων του θερμοκηπίου σε μία από τις προτεραιότητές του.\n\nΔιαφήμιση\n\nΣήμερα πρόκειται να ανεβούν στο βήμα της Γενικής Συνέλευσης ο πρόεδρος της Βραζιλίας Ζαΐχ Μπολσονάρου, ο Τούρκος ομόλογός του Ρετζέπ Ταγίπ Ερντογάν, ο Ιάπωνας πρωθυπουργός Φούμιο Κισίντα και ο Γερμανός καγκελάριος Όλαφ Σολτς.\n\nΟ Ιρανός πρόεδρος Εμπραχίμ Ραϊσί θα βρεθεί επίσης στη Νέα Υόρκη για τη Γενική Συνέλευση, με το πυρηνικό πρόγραμμα της χώρας του να είναι πιθανό να βρεθεί στο επίκεντρο των συζητήσεων.\n\nΟ Ραϊσί θα συναντηθεί σήμερα με τον Γάλλο πρόεδρο Εμανουέλ Μακρόν ο οποίος έχει προσπαθήσει επανειλημμένα σε τηλεφωνικές τους επικοινωνίες να τον ενθαρρύνει να δεχθεί τους όρους που θέτουν οι Ευρωπαίοι προκειμένου να αναβιώσει η συμφωνία του 2015 για το πυρηνικό πρόγραμμα του Ιράν.\n\nΗχηρές απουσίες όμως θα είναι αυτές του Ρώσου προέδρου Βλαντίμιρ Πούτιν και του Κινέζου ομόλογού του Σι Τζινπίνγκ.",
    "Ο Σπύρος Ανδριόπουλος μιλάει στο iRun για το 28:07.17 που γίνεται σήμερα 35 ετών!": "Στις 29 Αυγούστου 1987 ο Σπύρος Ανδριόπουλος έτρεξε στα 10000μ. του παγκοσμίου πρωταθλήματος στίβου που διεξήχθη στη Ρώμη.\n\nΟ 25χρονος τότε δρομέας κατετάγη 7ος σε σύνολο 28 αθλητών, σημειώνοντας νέο πανελλήνιο ρεκόρ, 28:07.17, το οποίο γίνεται σήμερα 35 ετών!\n\nTo iRun σκάλισε πριν από λίγη ώρα τη μνήμη του Πατρινού ρέκορντμαν, ο οποίος αναφέρθηκε στην ιστορική κούρσα και όχι μόνο.\n\nΜίλησε στον Σάββα Σπανούδη\n\nΣπύρος Ανδριόπουλος\n\nΤην ημερομηνία τη φέρνετε στο μυαλό σας κάθε χρόνο;\n\nΟχι, δεν τη θυμάμαι. Ξέρω μόνο ότι είναι κάπου κοντά σε αυτήν την ημερομηνία.\n\nΤι σας έχει μείνει από τον αγώνα;\n\nΜια πολύ ευχάριστη ανάμνηση. Σημαντικό είναι ότι άντεξα στους πρωτοπόρους.\n\nΜε τι τακτική ήρθε η πανελλήνια επίδοση;\n\nΕκείνη τη χρονιά είχα κάνει πολύ καλή προετοιμασία, στα Πυρηναία. Είχα πει στον προπονητή μου Σπήλιο Ζαχαρόπουλο ότι πάω για ρεκόρ από 27.50 ως 28.00. Το πρώτο πεντάρι πήγε πολύ αργά, ενώ το δεύτερο ήταν πολύ γρήγορο.\n\nΤο ότι δεν ακολούθησα τους πρώτους δρομείς μετά την αλλαγή στο 6ο χλμ. ίσως ήταν λάθος, διότι θα μπορούσα να τα είχα πάει και καλύτερα.\n\nΠώς ήταν ο καιρός στη Ρώμη στις 29 Αυγούστου του 1987;\n\nΗταν ζεστός καιρός. Δεν βοήθησε ιδιαίτερα. Για αυτό και δρομείς με πολύ μεγάλα ρεκόρ δεν πήγαν καλά. Ο Αντίμπο ο Ιταλός τερμάτισε 16ος. Την επόμενη χρονιά βγήκε 2ος στους Ολυμπιακούς Αγώνες.\n\nΗταν καλός χρόνος για την εποχή του; Πιστεύατε τότε ότι θα κρατήσει για πολύ;\n\nΕντάξει, ήταν ένας πολύ καλός χρόνος. Πίστευα να τον κατεβάσω εγώ, αλλά τελικά έμεινε.\n\nΕχετε δει στο παρελθόν ή υπάρχει τώρα κάποιος δρομέας που είπατε «αυτός είναι ικανός να σπάσει το ρεκόρ μου»;\n\nΥπήρχε παλαιότερα ο Κανελλόπουλος, ο οποίος έκανε 28.27 στο Κ23 στο πανευρωπαϊκό πρωτάθλημα. Ηταν ένας αθλητής που θα μπορούσε να το σπάσει.\n\nΤώρα ένας πολύ καλός αθλητής είναι αυτός από τη Λαμία, ο Αναγνώστου. Αλλά θα πρέπει να κατεβαίνει κάτω από 29 συνέχεια για να τα καταφέρει.\n\nΕχετε δει την κούρσα στο youtube;\n\nΝαι, την έχω δει.\n\nΕχετε κάποιο αναμνηστικό από το παγκόσμιο πρωτάθλημα;\n\nΤον αριθμό μου.\n\nΘα γιορτάσετε με κάποιο τρόπο;\n\nΜπα, σπίτι!\n\nΤρέχετε ακόμα;\n\nΛίγο, έτσι για μας!\n\nΝικητής στην κούρσα που έγινε το πανελλήνιο ρεκόρ αναδείχτηκε ο Πολ Κίπκοετς με 27:38.63, που ήταν τότε νέο ρεκόρ αγώνων (σήμερα είναι το 26:46.31 του Κενενίσα Μπεκέλε από το 2009).\n\nΠίσω από τον Κενυάτη, ο οποίος έφυγε από τη ζωή το 1995 σε ηλικία 32 ετών λόγω ασθένειας, τερμάτισε ο Φραντσέσκο Πανέτα (27:48.98) και 3ος ήταν ο Χάνσγιοργκ Κούντσε (Ανατολική Γερμανία, 27:50.37).\n\nΟ συνομήλικος (60) του Σπύρου Ανδριόπουλου, Μανώλης Χάντζος, έχει τη δεύτερη καλύτερη επίδοση στην Ελλάδα με 28:18.82 από το 1985, που ήταν και η επίδοση που κατέρριψε ο Ανδριόπουλος στο παγκόσμιο πρωτάθλημα της Ρώμης. Την τρίτη καλύτερη επίδοση στην Ελλάδα την έχει ο Γιάννης Κανελλόπουλος με 28:27.02 από το 2004.\n\nΔείτε την κούρσα των 10000μ. εδώ\n\nΤα αποτελέσματα της κούρσας των 10.000μ. στο παγκόσμιο πρωτάθλημα της Ρώμης το 1987 που έγινε το πανελλήνιο ρεκόρ του Σπύρου Ανδριόπουλου:\n\n1) Πολ Κίπκοετς Κένυα 27:38.63\n\n2) Φραντσέσκο Πανέτα Ιταλία 27:48.98\n\n3) Χάνσγιοργκ Κούντσε Ανατολική Γερμανία 27:50.37\n\n4) Αρτούρο Μπάριος Μεξικό 27:59.66\n\n5) Στιβ Μπινς Μεγάλη Βρετανία 28:03.08\n\n6) Μάρτιν Φράμπελ Τσεχοσλοβακία 28:05.59\n\n7) Σπύρος Ανδριόπουλος Ελλάδα 28:07.17 πανελλήνιο ρεκόρ\n\n8) Στιβ Πλασένσια ΗΠΑ 28:11.38\n\n9) Ζαν Λουί Πριανόν Γαλλία 28:19.47\n\n10) Ρολάντο Βέρα Ισημερινός 28:20.24\n\n11) Εζέκιελ Κανάριο Πορτογαλία 28:28.24\n\n12) Ματς Εριξον Σουηδία 28:29.08\n\n13) Πολ Αρπέν Γαλλία 28:29.21\n\n14) Ζανγκ Γκουγουέι Κίνα 28:30.00\n\n15) Τζον Σόλι Μεγάλη Βρετανία 28:31.97\n\n16) Σαλβατόρε Αντίμπο Ιταλία 28:33.77\n\n17) Μάρκους Ρίφελ Ελβετία 28:34.58\n\n18) Μπράιαν Σέριφ Ζιμπάμπουε 28:34.96\n\n19) Πολ ΜακΚλόι Καναδάς 28:41.89\n\n20) Κόζου Ακούτσου Ιαπωνία 28:45.89\n\n21) Εντ Αϊστοουν ΗΠΑ 29:00.33\n\n22) Σόμε Μούγκε Κένυα 29:06.40\n\n23) Χάτζι Μπουλμπούλα Αιθιοπία 29:10.45\n\n24) Γοντάγιο Μπούλτι Αιθιοπία 29:17.09\n\n25) Χαμπίμπ Ρομντανί Τυνησία 29:21.35\n\n26) Τζον Τρέισι Ιρλανδία 29:22.14\n\nΜάρτι Βάινιο Φινλανδία δεν τερμάτισε\n\nΠολ Γουίλιαμς Καναδάς δεν τερμάτισε\n\nΔιαβάστε ακόμα:\n\n24 Ιουνίου 2000: Το 91.69 του Γκατσιούδη (vid)\n\n21 Ιουνίου 1992: Το 2.36 του Λάμπρου Παπακώστα\n\n13 Αυγούστου 1997: Το ακατάρριπτο πανελλήνιο ρεκόρ στα 800μ.!",
    "Άννα Μαρία Παπαχαραλάμπους: Αυτή είναι η καταγωγή της ηθοποιού που λίγοι γνωρίζουν!": "Η Άννα Μαρία Παπαχαραλάμπους είναι μία από τις πιο γνωστές ηθοποιούς της γενιάς της, που έχει αγαπηθεί ιδιαίτερα από το κοινό για το ταλέντο και τους ρόλους που έχει υποδυθεί.\n\nΩστόσο η ίδια έχει επιλέξει να κρατά την ζωή της μακριά από τα φώτα της δημοσιότητας καθώς θέλει να απασχολεί μόνο με την δουλειά της.\n\nΑν θέλετε λοιπόν να μάθετε την ηλικία, τις σπουδές και για την «άγνωστη» καταγωγή της ηθοποιού, τότε συνεχίστε να διαβάζετε!\n\nΜπορεί ακόμη να σε ενδιαφέρει: Κατερίνα Λέχου: Ο μυστικός γάμος με τον Μάνο Στρατάκη και ο λόγος που δεν έκανε παιδιά\n\nΆννα Μαρία Παπαχαραλάμπους: Η ηλικία και η καταγωγή της\n\nΗ Άννα Μαρία Παπαχαραλάμπους γεννήθηκε στην Αθήνα στις 28 Αυγούστου 1974.\n\nΈχει ρίζες και καταγωγή από την Αιθιοπία, την Γαλλία και την Κύπρο.\n\n«Έχω ρίζες από την Αιθιοπία. Ο μπαμπάς μου γεννήθηκε εκεί. Έχει καταγωγή από εκεί και από Γαλλία και από Κύπρο», όπως έχει δηλώσει η ίδια σε συνέντευξή της.\n\nΕίναι 48 χρονών και έχεις ύψος 1,83μ.\n\nΣπούδασε στην Ανώτερη Σχολή Δραματικής Τέχνης - Βεάκη.\n\nΈγινε ευρέως γνωστή από τη δραματική σειρά του Μανούσου Μανουσάκη \"Ψίθυροι καρδιάς\" (σεζόν 1997-1998, είχε ξεπεράσει σε τηλεθέαση ακόμη και το Μουντιάλ της Γαλλίας).\n\nΈχει συμμετάσχει στις σειρές \"Οι ιστορίες του Αστυνόμου Μπέκα\" και \"10η εντολή\" ενώ έχει πρωταγωνιστήσει στις αισθηματικές κωμωδίες \"'Άρωμα γυναίκας\", \"Κανείς δε λέει σ' αγαπώ\", \"Μπαμπά μην τρέχεις\".\n\nΣτην τηλεόραση την έχουμε δει στις σειρές: «Ο ιός του πατέρα», «Ψίθυροι καρδιάς», «Ερατώ», «Θύματα ειρήνης», «Και πάλι φίλοι», «Άρωμα γυναίκας», «Οι τρεις χήρες», «Σχεδόν ποτέ», «Κανείς δε λέει σ' αγαπώ», «10η εντολή», «Οι ιστορίες του αστυνόμου Μπέκα», «Μαργαρίτα», «Μπαμπά μην τρέχεις», «Επτά Θανάσιμες Πεθερές», «Κλινική Περίπτωση», «Το σπίτι της Έμμας», «Σαν οικογένεια», «Η Επιστροφή».\n\nΕπίσης είχε πρωταγωνιστικό ρόλο στην σειρά \"η Επιστροφή\".\n\nΤη σεζόν 2022 πρωταγωνιστεί στην σειρά της ΕΡΤ “Ο Όρκος” σε σενάριο της Τίνα Καμπίτση.\n\nΤο 2007, στα γυρίσματα της σειράς \"Μπαμπά μην τρέχεις\" γνώρισε τον επίσης ηθοποιό Φάνη Μουρατίδη, με τον οποίο σύντομα έγιναν ζευγάρι.\n\nΠαντρεύτηκαν τον Μάρτιο του 2008 και έχουν αποκτήσει μαζί δύο γιους: τον Έκτορα (γενν. 29 Ιουνίου 2008) και τον Αλέξανδρο (γενν. 15 Σεπτεμβρίου 2009).\n\nΡίξε μια ματιά: Γιάννης Μπέζος: Ο πρώτος άγνωστος γάμος, η οικογένεια με την Ναταλία Τσαλίκη και η κόρη ηθοποιός\n\nΆννα Μαρία Παπαχαραλάμπους: O γάμος με τον Φάνη Μουρατίδη\n\nΗ Άννα Μαρία Παπαχαραλάμπους και ο Φάνης Μουρατίδης μετρούν μαζί αρκετά χρόνια κοινής πορείας αφού γνωρίστηκαν το 2007 στα γυρίσματα της σειράς \"Μπαμπά μην τρέχεις\" και αμέσως έγιναν ζευγάρι. Το 2008 ενώθηκαν με τα ιερά δεσμά του γάμου, ενώ την ίδια χρονιά απέκτησαν τον γιος του Έκτορα και έναν χρόνο αργότερα ήρθε στον κόσμο το δεύτερο παιδί τους, ο Αλέξανδρος.\n\n\"Και ενώ είμαστε δύο πολύ διαφορετικοί άνθρωποι στον τρόπο με τον οποίο εκφραζόμαστε, την ίδια στιγμή έχουμε κοινή αισθητική, κοινές ποιότητες και ίδια αξιολόγηση προτεραιοτήτων\", είχε δηλώσει ο Φάνης Μουρατίδης στο BHΜΑgazino.\n\nΗ ηθοποιός είχε αναφέρει ότι εκτός από την ευτυχία που έφεραν στη ζωή της τα παιδιά της, τη βοηθούν να ωριμάσει ως άνθρωπος, ενώ αποκαλύπτει πως το μυστικό επιτυχίας ενός γάμου θα μπορούσε να το απαντήσει πολλά χρόνια αργότερα και εφόσον είναι ακόμα με τον σύζυγό της, Φάνη Μουρατίδη.\n\nΕικόνα\n\n\"Η βασικότερη αλλαγή που ζει ένας γονιός είναι ότι παύει για πάντα να είναι αυτός η προτεραιότητα του εαυτού του. Το επίκεντρο είναι πια τα παιδιά από την πρώτη στιγμή που έρχονται στον κόσμο. Βέβαια, μεγαλώνοντας τα παιδιά, συντελούνται μέσα σου κι άλλες αλλαγές που δεν μπορείς να τις προσδιορίσεις. Επομένως, συνέχεια αλλάζω λόγω των παιδιών, μεγαλώνω κι εγώ μαζί τους και ωριμάζω ως άνθρωπος, αλλά ταυτόχρονα μου δίνουν την ευκαιρία να ακουμπήσω την παιδικότητα που όλοι έχουμε κρυμμένη κάπου βαθιά μέσα μας\", είχε αναφέρει στο περιοδικό \"Glow\".\n\nΔιάβασε ακόμη: Σωτήρης Τσαφούλιας: Η ηλικία, τα παιδιά, η σύντροφος του και το “Έτερος Εγώ”",
    "Η Ελλάδα έχει το πιο αργό σταθερό Ίντερνετ στην Ευρώπη - Η έρευνα της εταιρείας Surfshark": "Η έρευνα της εταιρείας κυβερνοασφάλειας Surfshark έδειξε τη χώρα μας να πέφτει μία θέση στον δείκτη ποιότητας ψηφιακής ζωής.\n\nΗ νέα ετήσια έκθεση για την ποιότητα της ψηφιακής ζωής που καταρτίζει η γνωστή ξένη εταιρεία κυβερνοασφάλειας Surfshark δείχνει πως η Ελλάδα έχει το πιο αργό σταθερό Ίντερνετ στην Ευρώπη και οι χρεώσεις των παρόχων παραμένουν αρκετά υψηλές σε σχέση με το εισόδημα.\n\nΤα στοιχεία αυτά έχουν υποστηρίξει κατά καιρούς και στοιχεία της Eurostat!\n\nΗ νέα έρευνα της Surfshark δείχνει πως ένας χρήστης του διαδικτύου στην Ελλάδα χρειάζεται να εργαστεί κάθε μήνα περίπου 12 λεπτά για να αγοράσει 1 GB δεδομένα για το κινητό του τηλέφωνο. Αυτό αποτελεί έξι φορές περισσότερο από ό,τι χρειάζεται στη Βουλγαρία και 149 φορές περισσότερο από ό,τι απαιτείται στο Ισραήλ. Μάλιστα, το Ισραήλ είναι η χώρα με τις χαμηλότερες χρεώσεις.\n\nΤα ευρήματα, που παρουσιάζει η εταιρεία κυβερνοασφάλειας Surfshark, αποκτούν ιδιαίτερη σημασία μετά και την πανδημία του κορωνοϊού, η τηλεργασία και η τηλεκπαίδευση εξακολουθούν να εφαρμόζονται σε σημαντικό βαθμό στις περισσότερες χώρες, ενώ και πολλές μορφές διασκέδασης και ψυχαγωγίας στο σπίτι (όπως οι πλατφόρμες streaming) απαιτούν σύνδεση στο Ίντερνετ και, μάλιστα, υψηλών ταχυτήτων.\n\nΜε βάση την καινούρια έκθεση της Surfshark, η Ελλάδα κατατάσσεται στην 39η θέση μεταξύ 117 χωρών. Μάλιστα, αυτό αποτελεί υποχώρηση κατά μία θέση σε σχέση με το 2021. Η πτώση στις θέσεις σχετίζεται με το γεγονός ότι από τους πέντε πυλώνες κριτηρίων που αξιολογεί η Surfshark, η Ελλάδα βελτίωσε τη θέση της μόνο σε έναν από αυτούς. Πιο συγκεκριμένα, η χώρα μας βελτίωσε τη θέση της σε αυτόν που σχετίζεται με την ψηφιακή διακυβέρνηση.\n\nΟι επιδόσεις της χώρας στους επιμέρους πυλώνες είναι οι ακόλουθες:\n\nΟικονομική ευχέρεια πληρωμής των υπηρεσιών Διαδικτύου, που μετράει στην ουσία κατά πόσον είναι φθηνές για τα δεδομένα της χώρας και του εισοδήματος των πολιτών οι σχετικές χρεώσεις. Πρόκειται για την «αχίλλειο πτέρνα» της χώρας σε ό,τι αφορά την ποιότητα ψηφιακής ζωής, καθώς εκεί είναι που σημειώνει τις χειρότερες επιδόσεις και κατατάσσεται 67η από 61η πέρυσι. Κι αυτό διότι φέτος για την αγορά 1 GB δεδομένων κινητής θα πρέπει οι χρήστες στην Ελλάδα να εργάζονται περισσότερο σε σύγκριση με πέρυσι κατά 6 δευτερόλεπτα. Υψηλές είναι και οι χρεώσεις της σταθερής σύνδεσης Ίντερνετ. Για να πληρώσουν τη φθηνότερη σύνδεση οι Έλληνες πρέπει να εργάζονται τρεις ώρες και 46 λεπτά κάθε μήνα, 12 φορές περισσότερο απ’ όσο πληρώνουν τα νοικοκυριά στο Ισραήλ, εκεί όπου για να πληρώσεις το πιο φθηνό Ίντερνετ αρκεί η εργασία 19 λεπτών τον μήνα. Βελτίωσε τη θέση της μόνο στον δείκτη που σχετίζεται με την ψηφιακή διακυβέρνηση. Ποιότητα Ίντερνετ που μετράει κυρίως την ταχύτητα: Η Ελλάδα κατατάσσεται στην 55η θέση μεταξύ των 117 χωρών, με τις χαμηλές επιδόσεις να αφορούν κυρίως τις ταχύτητες στις συνδέσεις του σταθερού διαδικτύου. Σε ό,τι αφορά την ταχύτητα του δικτύου κινητής τηλεφωνίας, η Ελλάδα καταλαμβάνει πολύ υψηλότερη θέση, την 20ή, με την ταχύτητα να διαμορφώνεται στα 97,5 Mbps/δευτερόλεπτο. Αντιθέτως, οι ταχύτητες στο διαδίκτυο που έχουμε στο σπίτι είναι κατά μέσον όρο 40,4 Mbps/δευτερόλεπτο, γεγονός που κατατάσσει την Ελλάδα στην 84η θέση. Σύμφωνα με τη Surfshark, οι ταχύτητες του σταθερού δικτύου στην Ελλάδα είναι χαμηλότερες κατά δύο φορές σε σύγκριση με αυτές της Βουλγαρίας, ενώ του Ίντερνετ κινητής 36% χαμηλότερες. Ασφάλεια Διαδικτύου: Η Ελλάδα διατηρεί την 1η θέση, όπως και στην περυσινή κατάταξη, κάτι ιδιαιτέρως σημαντικό για τους χρήστες, ιδιώτες και επιχειρήσεις, αλλά και για τη λειτουργία της δημόσιας διοίκησης. Ηλεκτρονική διακυβέρνηση: Η Ελλάδα κατατάσσεται στην 55η θέση από την 59η θέση πέρυσι, με τη βελτίωση να οφείλεται στην ετοιμότητα που έχουν το Δημόσιο και οι επιχειρήσεις να χρησιμοποιήσουν την τεχνητή νοημοσύνης. Ως προς αυτό το επιμέρους κριτήριο, η Ελλάδα ανέβηκε δέκα θέσεις και κατατάσσεται στην 48η θέση από την 58η στην περυσινή έκθεση.\n\nΤην πρώτη θέση στην κατάταξη καταλαμβάνει στη φετινή έκθεση το Ισραήλ, βγάζοντας από τον «θρόνο» τη Δανία, η οποία υποχώρησε στη 2η θέση. Στην 3η θέση βρίσκεται η Γερμανία και ακολουθούν η Γαλλία, η Σουηδία, η Ολλανδία, η Φινλανδία, η Ιαπωνία, η Μεγάλη Βρετανία, με την Κορέα να συμπληρώνει την πρώτη δεκάδα. Από την άλλη, στις τελευταίες πέντε θέσεις βρίσκονται το Κονγκό, η Υεμένη, η Αιθιοπία, η Μοζαμβίκη και το Καμερούν.\n\nΜε πληροφορίες από kathimerini.gr\n\nΔες επίσης:\n\nΑκολούθησε το neolaia.gr στο Google News για να μαθαίνεις πρώτος τις ειδήσεις!",
    "Άσυλο: Η Δανία προχωρά το αμφιλεγόμενο σχέδιο μεταφοράς προσφύγων στη Ρουάντα": "Η κυβέρνηση της Δανίας ανακοίνωσε χθες Παρασκευή τη σύναψη συμφωνίας με τη Ρουάντα για να προχωρήσει το αμφιλεγόμενο σχέδιο να μεταφέρονται αιτούντες άσυλο στη χώρα της Αφρικής, που προκαλεί ανησυχίες και επικρίσεις από πλευράς Ευρωπαϊκής Ένωσης.\n\nΤον Απρίλιο, το Ηνωμένο Βασίλειο ανακοίνωσε παρόμοια συμφωνία με τη Ρουάντα, αν και δεν έχει γίνει ακόμη καμιά μεταφορά πρόσφυγα, καθώς υπήρξαν προσφυγές στη δικαιοσύνη από οργανώσεις υπεράσπισης των δικαιωμάτων των προσφύγων.\n\nΚοπεγχάγη και Κιγκάλι υπέγραψαν συμφωνία διμερούς συνεργασίας, που προβλέπει την έναρξη \"προγράμματος δυνάμει του οποίου αιτούντες άσυλο που φθάνουν στη Δανία θα μπορούν να μεταφέρονται στη Ρουάντα ενόσω εξετάζεται ο φάκελος της αίτησής τους\", σύμφωνα με ανακοίνωση Τύπου του υπουργείου Εξωτερικών της Δανίας.\n\nΤο σχέδιο προβλέπει επίσης \"την επιλογή της εγκατάστασης στη Ρουάντα\", πρόσθεσε η Κοπεγχάγη.\n\nΟ δανός υπουργός Ενσωμάτωσης Κάαρ Ντίμπβαντ Μπεκ δήλωσε \"πολύ ευτυχής\" για τη σύναψη της συμφωνίας, που αποτελεί τον καρπό συνομιλιών που είχαν αρχίσει πριν από έναν χρόνο και πλέον.\n\nΓνωστή για μια από τις πιο σκληρές πολιτικές ως προς τη μετανάστευση στην Ευρώπη, η Νορδική χώρα υιοθέτησε τον Ιούλιο του 2021 νόμο που επιτρέπει τη μεταφορά αιτούντων άσυλο εκτός της ηπείρου.\n\nΤο σχέδιο της Κοπεγχάγης προβλέπει ότι οι αιτούντες άσυλο θα μπορούν να υποβάλουν προσωπικά αίτηση να τους χορηγηθεί άσυλο όταν φθάνουν σε σημεία ελέγχου στα σύνορα της Δανίας προτού μεταφερθούν αεροπορικώς σε κέντρο υποδοχής σε άλλη χώρα.\n\nΗ σοσιαλδημοκρατική κυβέρνηση της Δανίας έχει γνωστοποιήσει πως διεξάγει συνομιλίες για αυτό και με άλλα κράτη. Δημοσιεύματα αναφέρονται στην Αίγυπτο, στην Ερυθραία, στην Αιθιοπία, όμως οι επαφές με τη Ρουάντα είναι οι πιο προχωρημένες.\n\nΗ Ευρωπαϊκή Επιτροπή πήρε αποστάσεις, κρίνοντας πως το σχέδιο \"εγείρει θεμελιώδη ερωτήματα όσον αφορά τόσο την πρόσβαση στις διαδικασίες ασύλου όσο και την πρόσβαση στην προστασία\" των προσφύγων. Ανέφερε ακόμη πως επιφυλάσσεται του δικαιώματος να λάβει νομικά μέτρα σε περίπτωση εφαρμογής του.\n\nΗ συμφωνία ανάμεσα στο Λονδίνο και στη Ρουάντα είναι αντικείμενο προσφυγών στα βρετανικά δικαστήρια.\n\nΠρόσφυγες και οργανώσεις υπεράσπισης των δικαιωμάτων τους στη Δανία σκοπεύουν επίσης να προσφύγουν στη δικαιοσύνη κατά του σχεδίου.\n\nΠηγή: ΑΜΠΕ"
}