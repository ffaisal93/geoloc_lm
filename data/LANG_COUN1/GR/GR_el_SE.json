{
    "Η Σουηδία γίνεται πλέον αφόρητη": "Jimmie Akesson, επικεφαλής του κόμματος Σουηδοί Δημοκράτες\n\nΗ εικόνα της ως χώρας των ίσων ευκαιριών, που έχει γλιτώσει από τη μάστιγα της ακροαριστεράς ή της ακροδεξιάς που στοιχειώνει άλλες χώρες, έχει πλέον εκλείψει.\n\n\"Ιερή νίκη” (Helg seger)\n\nΟι δύο αυτές λέξεις που αναφώνησε η Ρεμπέκα Φάλενκβιστ, η 27χρονη περσόνα των μέσων ενημέρωσης και μέλος του κόμματος των Σουηδών Δημοκρατών, του ακροδεξιού κόμματος που έλαβε το 20% των ψήφων στις εκλογές που διεξήχθησαν πριν μερικές μέρες στη Σουηδία, προκάλεσαν ανατριχίλα σε όλη τη χώρα. Δεν ήταν τόσο η φράση αυτή καθεαυτή. Ήταν η παρήχησή της, καθώς προσομοιάζει με τη φράση \"Hell seger”, που είναι η μετάφραση στα σουηδικά του ναζιστικού χαιρετισμού \"Sieg Heil” (Ζήτω η Νίκη) και η οποία αποτελούσε επί δεκαετίες την πολεμική ιαχή των Σουηδών Ναζί.\n\nΗ κυρία Φάλενκβιστ έσπευσε να αποκηρύξει τυχόν σχέσεις με τους Ναζί. Όπως είπε, ήθελε να τονίσει τη νίκη που σημειώθηκε στις εκλογές, αλλά οι λέξεις βγήκαν από το στόμα της με λάθος σειρά. Ίσως είναι αλήθεια. Ωστόσο, η δήλωσή της θα μπορούσε να συνάδει απολύτως με το κόμμα που εκπροσωπεί, το οποίο, μετά από μια σταθερή άνοδο, πλέον είναι πιθανό να διαδραματίσει καθοριστικό ρόλο στην επόμενη κυβέρνηση της χώρας.\n\nΓια τη Σουηδία, μια χώρα που προβάλλεται ως προπύργιο της σοσιαλδημοκρατίας, της ανεκτικότητας και του δικαίου, αποτελεί σοκ. Αλλά, ίσως δεν θα έπρεπε. Καταγράφοντας σταθερή άνοδο την τελευταία δεκαετία, η σουηδική ακροδεξιά έχει επωφεληθεί από τις αυξανόμενες ανισότητες στη χώρα, καλλιεργώντας μια εμμονή με το έγκλημα και μια αντιπάθεια για τους μετανάστες. Η άνοδός του σηματοδοτεί το τέλος της σουηδικής υπεροχής, της εικόνας ότι η χώρα υπερτερεί τόσο ηθικά όσο και ουσιαστικά.\n\nΔεν υπάρχει αμφιβολία ότι το κόμμα έχει ναζιστικές καταβολές. Οι Σουηδοί Δημοκράτες, που δημιουργήθηκαν το 1988, προέρχονται από τη νεοναζιστική ομάδα B.S.S., ή Keep Sweden Swedish (Κρατήστε τη Σουηδία Σουηδική), ενώ από τους 30 \"ιδρυτικούς πατέρες” του κόμματος, οι 18 είχαν σχέσεις με τους Ναζί, σύμφωνα με τον ιστορικό και πρώην μέλος του, Τόνι Γκούσταφσον. Ορισμένοι από τους ιδρυτικούς πατέρες του κόμματος, μάλιστα, είχαν υπηρετήσει ακόμη και στα Βάφεν Ες Ες, την ελίτ του στρατού του Χίτλερ.\n\nΒήμα-βήμα το κόμμα άλλαξε την εικόνα του -το 1995 απαγορεύθηκαν οι στολές- αλλά η βασική ιδεολογία του διατηρήθηκε: οι μετανάστες πρέπει να πειστούν να γυρίσουν στις χώρες τους, η σουηδική κουλτούρα πρέπει να προστατευθεί, ενώ τόσο οι Εβραίοι όσο και οι αυτόχθονες Σάμι δεν πρέπει να θεωρούνται \"βέροι Σουηδοί”. Είναι ενδεικτικό ότι ούτε ο αστέρας του ποδοσφαίρου Ζλάταν Ιμπραΐμοβιτς δεν έχει λάβει την \"άδεια” του κόμματος, παρότι γεννήθηκε στη χώρα και είναι ο κορυφαίος σκόρερ της εθνικής ομάδας. Εξίσου ανησυχητική είναι και η στάση της σημερινής ηγεσίας του κόμματος, που επιδίωξε να \"καθαρίσει” τη φήμη των Σουηδών Δημοκρατών.\n\nΧαρακτηριστικό παράδειγμα αποτελεί ο Λάινους Μπίλουντ, επικεφαλής του κομματικού επιτελείου στο σουηδικό κοινοβούλιο. Σε συνέντευξή του το 2020, διακήρυξε ότι οι δημοσιογράφοι της εθνικής κρατικής ραδιοφωνίας και τηλεόρασης θα πρέπει να \"τιμωρούνται” εάν μεροληπτούν στα ρεπορτάζ τους. Τέτοιοι άνθρωποι, είχε δηλώσει παλαιότερα, μπορεί να είναι \"εχθροί του έθνους”. Η άνοδος του κόμματος στο κατώφλι της εξουσίας δεν άμβλυνε τις απόψεις του. Την επομένη των πρόσφατων εκλογών, όταν τον ρώτησε ένας δημοσιογράφος τι περιμένει πλέον, απάντησε: \"Ράγκμπι-Δημοσιογράφων”.\n\nΑλλά και ο αρχηγός του κόμματος Τζίμι Άκεσον εξέπληξε, επίσης, το τηλεοπτικό κοινό της χώρας στα μέσα Φεβρουαρίου, όταν αρνήθηκε να επιλέξει μεταξύ του Τζο Μπάιντεν και του Βλαντίμιρ Πούτιν. Κάτι που συνάδει με την ευνοϊκή στάση που τηρεί το κόμμα του έναντι της Ρωσίας: είναι ενδεικτικό ότι το σουηδικό κοινοβούλιο είχε εκφράσει τόσο έντονες ανησυχίες για έναν δημοσιογράφο που εργαζόταν στο γραφείο Τύπου του κόμματος και έχει σχέσεις με τη ρωσική υπηρεσία πληροφοριών, που αρνήθηκε να του παράσχει δημοσιογραφική διαπίστευση. Εάν στα παραπάνω προστεθούν ο \"λόχος” των μελών του κόμματος που διώκονται για διάπραξη εγκλημάτων, οι οργανωμένες δυσφημιστικές καμπάνιες για αντιπάλους του αλλά και οι προσπάθειες υπονόμευσης του εκλογικού συστήματος, είναι εμφανές ότι πρόκειται για ένα βαθιά κακόφημο κόμμα.\n\nΑκόμα κι έτσι, όμως, η άνοδος των Σουηδών Δημοκρατών αποτελεί μια εντυπωσιακή επιτυχία της δεξιάς πτέρυγας. Το κόμμα εισήλθε στο κοινοβούλιο της Σουηδίας το 2010, με ποσοστό ελαφρώς υψηλότερο του 5% - αλλά, υπό την ηγεσία του κ. Άκεσον, εξελίχθηκε σε έναν αποτελεσματικό, εθνικής εμβέλειας οργανισμό. Το 2014, υπερδιπλασίασε το ποσοστό του, ενώ μετά την απόφαση της Σουηδίας να υποδεχθεί περισσότερους από 160.000 Σύρους πρόσφυγες, ενισχύθηκε ακόμη περισσότερο στις εκλογές του 2018. Ωστόσο, στις πρόσφατες εκλογές οι Σουηδοί Δημοκράτες κατάφεραν να κάνουν την πολυπόθητη \"επανάσταση”, συγκεντρώνοντας το εντυπωσιακό ποσοστό του 20,6% των ψήφων, ξεπερνώντας το συντηρητικό Κόμμα των Μετριοπαθών, που αποτελούσε τη δεύτερη ισχυρότερη πολιτική δύναμη της χώρας για 40 και πλέον χρόνια. Σήμερα, μόνο το Σοσιαλδημοκρατικό Κόμμα, που κυβερνά παραδοσιακά στη Σουηδία, έχει μεγαλύτερη αποδοχή μεταξύ των πολιτών.\n\nΑυτή η αξιοσημείωτη άνοδος οφείλεται στις δραματικές αλλαγές που έχουν συντελεστεί στη ζωή των Σουηδών τις τελευταίες τρεις δεκαετίες. Η πάλαι ποτέ χώρα πρότυπο από πλευράς οικονομικής ισότητας, την τελευταία 30ετία έχει βιώσει την ιδιωτικοποίηση των νοσοκομείων, των σχολείων και των γηροκομείων της, εξέλιξη που προκάλεσε αξιοσημείωτη διεύρυνση των ανισοτήτων και ήγειρε μια αίσθηση έντονης κατάπτωσης. Η εικόνα της Σουηδίας ως χώρας των ίσων ευκαιριών, που έχει γλιτώσει από τη μάστιγα της ακροαριστεράς ή της ακροδεξιάς, έχει εκλείψει πλέον. Αυτό το \"σκοτεινό” συλλογικό αίσθημα υπέβοσκε, περιμένοντας έναν πολιτικό εκφραστή - και οι Σουηδοί Δημοκράτες το εξέφρασαν με τον καλύτερο δυνατό τρόπο. Ισχυρίζονται ότι τον παλιό καλό καιρό, τα πράγματα ήταν καλύτερα, και ο λαός τους πιστεύει. Πρεσβεύουν την επιστροφή στα αγροτόσπιτα, την αρχή του \"νόμος και τάξη”, το δόγμα \"οι γυναίκες είναι γυναίκες και οι άνδρες είναι άνδρες”.\n\nΓια την άνοδο, βέβαια, των Σουηδών Δημοκρατών, την ευθύνη φέρουν τα μεγάλα κόμματα της χώρας. Τα παραδοσιακά κόμματα σταδιακά υιοθέτησαν τις θέσεις και τη ρητορική των Σουηδών Δημοκρατών για το έγκλημα και τη μετανάστευση - αλλά αυτή η στρατηγική δεν τους έχει αποφέρει ψήφους. Αντίθετα, φαίνεται ότι ωφέλησε την άκρα δεξιά. Σε περίπου 12 χρόνια, οι Σουηδοί Δημοκράτες κατάφεραν να συναγωνίζονται με τους Σοσιαλδημοκράτες για τις ψήφους της εργατικής τάξης, με τους Μετριοπαθείς να συγκεντρώνουν τη στήριξη των επιχειρηματιών και τους Κεντρώους τη στήριξη του αγροτικού πληθυσμού.\n\nΕυθύνη φέρουν όμως και τα μέσα μαζικής ενημέρωσης. Στην προσπάθειά τους να προστατεύσουν τις παραδοσιακές δημοκρατικές αξίες της Σουηδίας, τα κυρίαρχα μέσα ενημέρωσης συχνά απέφευγαν να φιλοξενήσουν εκπροσώπους των Σουηδών Δημοκρατών, ιδίως στα πρώτα χρόνια ύπαρξης του κόμματος. Αλλά, σήμερα, φαίνεται ότι η στάση τους αυτή είχε ουσιαστικά το αντίθετο αποτέλεσμα. Οι άνθρωποι που στρέφονται προς τους Σουηδούς Δημοκράτες είναι αυτοί που για διάφορους λόγους αισθάνονται \"στιγματισμένοι”, π.χ. γιατί έχασαν τη δουλειά τους. Αυτό, όχι μόνο έχει τροφοδοτήσει την αυτοπροβολή του κόμματος ως \"μάρτυρα”, αλλά ενίσχυσε και τη δημοφιλία του μεταξύ των υποστηρικτών του.\n\nΘα μπορούσε κάποιος να ισχυριστεί ότι τα παραδοσιακά κόμματα φέρουν ευθύνη για την πρόκληση της τέλειας καταιγίδας. Το Σοσιαλδημοκρατικό Κόμμα, κατά την προεκλογική του εκστρατεία, ανέδειξε τους Σουηδούς Δημοκράτες σε βασικό \"εχθρό” του, καθιστώντας τις εναλλακτικές επιλογές σχεδόν \"αόρατες” στον δημόσιο διάλογο. Η στρατηγική του στηριζόταν στο \"Εμείς ή αυτοί”. Πολλοί Σουηδοί, κυρίως άνδρες, επέλεξαν τους Σουηδούς Δημοκράτες. Από την πλευρά τους, τα συντηρητικά κόμματα, όπως οι Μετριοπαθείς, βλέποντας τους ψηφοφόρους τους να τα εγκαταλείπουν για τους Σουηδούς Δημοκράτες, αντέδρασαν επίσης λανθασμένα. Οι Μετριοπαθείς επεσήμαναν κυρίως τις ομοιότητες μεταξύ των δύο κομμάτων, μέχρι δε του σημείου να καταστεί τελικά εξαιρετικά δύσκολο να διακρίνει κανείς τις διαφορές τους.\n\nΤο αποτέλεσμα είναι γνωστό. Οι Σοσιαλδημοκράτες, παρότι παραμένουν το μεγαλύτερο κόμμα στη χώρα, δεν είναι σε θέση να σχηματίσουν κυβέρνηση. Αντίθετα, ένα συντηρητικό μπλοκ, με επικεφαλής τον Ουλφ Κρίστερσον των Μετριοπαθών, θα επιχειρήσει να αναλάβει την εξουσία - εφόσον βέβαια εξασφαλίσει τη στήριξη των Σουηδών Δημοκρατών. Το κόμμα, που έχει αποκτήσει ουσιαστικά τον ρόλο του ρυθμιστή των πολιτικών πραγμάτων στη χώρα, είναι πλέον ένα από τα πιο επιτυχημένα ακροδεξιά κόμματα στην Ευρώπη, στην περίοδο που ακολούθησε τον Β’ Παγκόσμιο Πόλεμο.\n\nΠρόκειται για μια τρομακτική αλήθεια. Αλλά πρέπει να θυμόμαστε ότι η πλειοψηφία των πληθυσμού της χώρας δεν ανήκει στις τάξεις των Σουηδών Δημοκρατών. Αυτοί οι άνθρωποι θέλουν λύσεις σε υπαρκτά προβλήματα -όπως η ανησυχητική έξαρση των συμμοριών και των ανταλλαγών πυροβολισμών μεταξύ εμπόρων ναρκωτικών σε αρκετές πόλεις- χωρίς να καταφεύγουν σε εθνικιστικά παιχνίδια επίρριψης ευθυνών και δυσφήμισης της \"μη σουηδικής” κουλτούρας. Ως φιλελεύθερη δημοκράτης δεν θα εγκρίνω ποτέ ένα κόμμα που πανηγυρίζει την επιτυχία του με αναφορές στη ναζιστική ιδεολογία του Χίτλερ, παρά τους ισχυρισμούς ότι από καθαρή σύμπτωση και μόνο το επιφώνημα \"Ιερή Νίκη” (Helg seger) διαφέρει μόλις κατά ένα γράμμα από τη ναζιστική πολεμική ιαχή (Hell seger).\n\n* Η Elisabeth Asbrink είναι συγγραφέας των βιβλίων \"1947: Where Now Begins\", \"Made in Sweden: 25 Ideas That Created a Country\" και \"And in Wienerwald the Trees Remain\".\n\n© 2022 Διατίθεται από το \"The New York Times Licensing Group\"",
    "Ανάλυση ΝΥΤ: Πώς η προοδευτική Σουηδία έδωσε 20% στους ακροδεξιούς": "Τα αποτελέσματα των εκλογών της περασμένης Κυριακής στη Σουηδία παραμένουν οριακά, αλλά ένα πράγμα είναι ξεκάθαρο: οι Σουηδοί Δημοκράτες, ένα αντιμεταναστευτικό ακροδεξιό κόμμα με πρόσφατη ιστορία απροκάλυπτης ναζιστικής ιδεολογίας, κέρδισε το καλύτερο αποτέλεσμα στην ιστορία του. Με περίπου 20% των ψήφων, βρίσκεται στη δεύτερη θέση στο πολυκομματικό σύστημα της Σουηδίας, ξεπερνώντας όλα τα πιο κυρίαρχα δεξιά κόμματα.\n\nΥπάρχουν δύο τρόποι να το προσεγγίσει αυτό κανείς. Πρόκειται για ως κάτι νέο και ασυνήθιστο: να εστιάσουμε στην πρωτοφανή επιτυχία του κόμματος και σε αυτό που σηματοδοτεί για μια μεταβαλλόμενη Σουηδία.\n\nΟ άλλος τρόπος για να το δούμε είναι το τελευταίο παράδειγμα ενός μοτίβου που έχει γίνει ξεκάθαρο σε όλη την Ευρώπη: τα ακροδεξιά κόμματα κερδίζουν σημαντικά τμήματα της λαϊκής ψήφου, αν όχι και την εξουσία.\n\nΟι Σουηδοί Δημοκράτες κέρδισαν σχεδόν 3% περισσότερες ψήφους από το προηγούμενο ρεκόρ τους του 17,5% στις εκλογές του 2018, συνεχίζοντας μια τροχιά σταθερής ανάπτυξης από τότε που πρωτομπήκαν στο κοινοβούλιο το 2010.\n\nΑυτό θα τραβούσε την προσοχή σε οποιαδήποτε χώρα, αλλά ειδικά στη Σουηδία, μια χώρα που είναι γνωστή για την ισότιμη σοσιαλδημοκρατία. «Σε σχέση με άλλες χώρες στην Ευρώπη η Σουηδία εμφανίζει πάντα τα υψηλότερα ή μεταξύ των υψηλότερων ποσοστών ανοχής για τη διαφορετικότητα – όπως, για παράδειγμα, υποστήριξη για τη μετανάστευση, υποστήριξη για την παροχή ασύλου», δήλωσε στους Τάιμς της Νέας Υόρκης η Τζένιφερ Φιτζέραλντ, πολιτική επιστήμων στο Πανεπιστήμιο Boulder του Κολοράντο, η οποία μελετά τη σουηδική ακροδεξιά. «Για χρόνια, όταν άλλες χώρες βίωναν την ανάπτυξη της ακροδεξιάς, η Σουηδία δεν το έκανε. Και έτσι νομίζω ότι ίσως υπήρχε η προσδοκία ότι θα υπήρχε μια εξαίρεση εκεί».\n\nΑιτίες της ανόδου\n\nΗ οικονομική κρίση του 2008 έδωσε στο κόμμα μια πρώιμη ώθηση: Κάθε απώλεια εργασίας που προκαλείται από κρίση μεταφράζεται σε μισή ψήφο για τους Σουηδούς Δημοκρατικούς, σύμφωνα με έρευνα του Πανεπιστημίου της Στοκχόλμης. Η δημογραφική αλλαγή μπορεί να είναι ένας άλλος παράγοντας: πριν 20 χρόνια, περίπου το 10% του πληθυσμού της Σουηδίας ήταν γεννημένοι στο εξωτερικό. Τώρα αυτός ο αριθμός είναι σχεδόν 20%. Πιο πρόσφατα, η έντονη κάλυψη των μέσων ενημέρωσης για την αύξηση των δολοφονιών που σχετίζονται με συμμορίες, πολλές από τις οποίες συνέβησαν εντός κοινοτήτων μεταναστών, συνέδεσαν τη μετανάστευση με το έγκλημα στη συνείδηση ​​του κοινού.\n\nΟι ψηφοφόροι του κόμματος αυτού φάνηκαν εξαιρετικά πιστοί αφού στράφηκαν σε αυτό, είπε στους Τάιμς ο Σίρους Χάφστρομ Ντεχντάρι πολιτικός επιστήμονας στο Πανεπιστήμιο της Στοκχόλμης. Οι άνθρωποι μπορεί να άρχισαν να ψηφίζουν για τους Σουηδούς Δημοκρατικούς στον απόηχο της οικονομικής κρίσης, αλλά «δεν επέστρεψαν στα κυρίαρχα κόμματα μόλις έπιασαν μια νέα δουλειά», είπε. Παρόμοιο μοτίβο μπορεί να ισχύει και για πιο πρόσφατα γεγονότα, όπως η άνοδος της εγκληματικότητας.\n\nΗ Σουηδία είναι απλώς η πιο πρόσφατη ευρωπαϊκή δημοκρατία με μια ακροδεξιά που μπορεί να έχει τακτικά εκλογική υποστήριξη, προσχωρώντας σε μια λίστα που περιελάμβανε ήδη τη Γαλλία, τη Γερμανία, τη Φινλανδία, τη Δανία, την Αυστρία, την Εσθονία και άλλες.\n\n«Σε πολλές ευρωπαϊκές χώρες, φαίνεται ότι φτάνουν στο 20% και σταματούν να ανέρχονται», επισήμανε ο κ. Ντεχντάρι. «Πρέπει να υπάρξει κάποια μάλλον μεγάλη αλλαγή στην κοινωνία για να αυξηθούν πολύ πέρα ​​από το 20-22%».\n\nΈτσι, το πιο σημαντικό πολιτικό ερώτημα για τη Σουηδία δεν είναι πόσες ψήφους μπορεί να πάρει η ακροδεξιά, αλλά πώς θα ανταποκριθεί το υπόλοιπο πολιτικό σύστημα στην αυξανόμενη δημοτικότητά της.\n\nΜέχρι στιγμής, τα κυρίαρχα κόμματα της Σουηδίας έχουν διατηρήσει το μέτωπο κατά της ακροδεξιάς, συμφωνώντας μεταξύ τους ότι θα την αποκλείσουν από κυβερνητικούς συνασπισμούς και κυβερνητικές θέσεις. Είναι μια στρατηγική που έχει χρησιμοποιηθεί σε άλλες ευρωπαϊκές χώρες, όπως η Γαλλία, η Γερμανία και η Ελλάδα, για να κρατήσουν τους ακροδεξιούς μακριά από την εξουσία.\n\nΩστόσο, τέτοια συμφωνία μπορεί να είναι δύσκολο να διατηρηθεί, ιδιαίτερα για τα παραδοσιακά δεξιά κόμματα, τα οποία συχνά πρέπει να επιλέξουν μεταξύ της συμμετοχής σε συνασπισμούς που μειώνουν την ατζέντα με τα κεντροαριστερά κόμματα ή της παραμονής στην αντιπολίτευση επειδή αρνούνται να ενωθούν με την ακροδεξιά. Μερικές φορές η φιλοδοξία ξεπερνά την αποφασιστικότητα: Στη Γερμανία το 2020, δύο κυρίαρχα κόμματα έσπασαν το δημοκρατικό μέτωπο για να σχηματίσουν έναν βραχύβιο συνασπισμό με την ακροδεξιά στο κρατίδιο της Θουριγγίας, προκαλώντας πολιτικές αντιδράσεις.\n\nΣτη Σουηδία, πάντως, το μέτωπο φαίνεται να αντέχει. Αλλά καθώς τα δεξιά κόμματα προσπαθούν να δημιουργήσουν έναν συνασπισμό με ελάχιστα περιθώρια, θα αντιμετωπίσουν αποφάσεις σχετικά με το εάν θα επιτρέψουν στους Σουηδούς Δημοκρατικούς να γίνουν μέρος του κυβερνητικού συνασπισμού ψηφοφορίας- ακόμα κι αν το κόμμα δεν γίνει επίσημα μέλος συνασπισμού με θέσεις του υπουργικού συμβουλίου- ή θα τους κρατήσουν έξω εντελώς.\n\nΗ έρευνα της κας Φιτζέραλντ είναι ξεκάθαρη σε άλλο ένα σημείο: «Τα ακροδεξιά κόμματα τα πηγαίνουν καλύτερα όταν η συμμετοχή είναι χαμηλή». Κάτι που σημαίνει ότι το πραγματικό ερώτημα μπορεί να μην είναι τι μπορούν να κάνουν τα κανονικά κόμματα της Σουηδίας για την ακροδεξιά, αλλά αν μπορούν να πείσουν τους ψηφοφόρους τους να εμφανιστούν στην κάλπη για να τη σταματήσουν.",
    "Σουηδία: Είναι επίσημο – Νίκη της συμμαχίας δεξιάς-ακροδεξιάς": "Τα τελικά αποτελέσματα από τις βουλευτικές εκλογές που διεξήχθησαν στη Σουηδία στις 11 Σεπτεμβρίου επιβεβαίωσαν ότι το μπλοκ της δεξιάς απέσπασε οριακά πλειοψηφία συγκεντρώνοντας 176 έδρες έναντι 173 που συγκέντρωσε η απερχόμενη αριστερά.\n\nΤο ποσοστό συμμετοχής στις εκλογές ήταν 84%.\n\nΣυμμαχία με την ακροδεξιά\n\nΤου δεξιού μπλοκ ηγείται ο Ουλφ Κρίστερσον του Μετριοπαθούς Κόμματος.\n\nΩστόσο, το μεγαλύτερο ποσοστό ψήφων στο δεξιό μπλοκ του, το 20,54%, και 73 έδρες απέσπασαν οι Σουηδοί Δημοκράτες.\n\nΗ απόφαση του Κρίστερσον να συμμαχήσει με τους ακροδεξιούς Δημοκράτες υπήρξε αμφιλεγόμενη. Επί χρόνια κανένα κόμμα δεν δεχόταν να συνεργαστεί μαζί τους.\n\nΠρώτοι οι Σοσιαλδημοκράτες, αλλά δεν αρκεί\n\nΣυνολικά, το κόμμα με τις περισσότερες ψήφους ήταν οι Σοσιαλδημοκράτες με 30,33% και 107 έδρες.\n\nΑλλά αυτό δεν ήταν αρκετό για να κερδίσουν τις εκλογές. Η πρωθυπουργός Μαγκνταλένα Άντερσον έχει ήδη ανακοινώσει τα σχέδιά της να παραιτηθεί στον απόηχο της ήττας.\n\nΗ μορφή που θα λάβει η επόμενη σουηδική κυβέρνηση θα είναι σαφέστερη αύριο Δευτέρα όταν θα ξεκινήσουν οι συνομιλίες για το ποιο κόμμα θα σχηματίσει κυβέρνηση.\n\nΜεταβατική κυβέρνηση\n\nΟ Ουλφ Κρίστερσον προσπαθεί να διασφαλίσει ότι τα τέσσερα κόμματα στον συνασπισμό του θα μπορέσουν να σχηματίσουν κυβέρνηση.\n\nΗ Άντερσον θα ηγείται μιας μεταβατικής κυβέρνησης μέχρι η επόμενη να μπορέσει να αναλάβει καθήκοντα.",
    "Σερβία-Σουηδία 4-1, Ισραήλ-Αλβανία 2-1, Σκωτία-Ιρλανδία 2-1 - Ποδόσφαιρο - Nations League": "Με μια πληθωρική εμφάνιση, η Σερβία επικράτησε εύκολα 4-1 της απογοητευτικής Σουηδίας και ισοβαθμεί στην κορυφή του 4ου ομίλου του Β’ γκρουπ με τη Νορβηγία, έχοντας αμφότερες από 10 βαθμούς μετά από πέντε παιχνίδια!\n\n\n\nΟ απόλυτος πρωταγωνιστής της αναμέτρησης ήταν φυσικά ο Μίτροβιτς, με τον φορ της Φούλαμ να πετυχαίνει χατ-τρικ πριν καν το 50’! Ο 28χρονος επιθετικός σκόραρε στο 18’, το 45+2’ και το 48’, ενώ συο 70’ ο Λούκιτς έβαλε το κερασάκι στην τούρτα. Οι φιλοξενούμενοι είχαν κάνει το… λάθος, να προηγηθούν με τον Κλάεσον στο 15’.\n\n\n\nΤα πράγματα πλέον είναι ξεκάθαρα και φυσικά τα πάντα θα κριθούν στο φινάλε! Η Σερβία θα παίξει «τελικό» ανόδου και πρόκρισης στην έδρα της ομάδας του Χάαλαντ, αφού όποιος κερδίσει, από την επόμενη διοργάνωση θα αγωνίζεται στο Α’ γκρουπ. Από την άλλη, η Σουηδία θα παλέψει με τη Σλοβενία για να μην υποβιβαστεί!\n\n\n\n\n\nLeague B",
    "Σουηδία: Ισόβια στον 18χρονο που σκότωσε δύο καθηγήτριες του λυκείου όπου φοιτούσε": "Το έγκλημα είχε γίνει τον περασμένο Μάρτιο\n\nΔικαστήριο στη Σουηδία καταδίκασε σήμερα σε ισόβια κάθειρξη έναν 18χρονο μαθητή που σκότωσε τον Μάρτιο με τσεκούρι δύο καθηγήτριες στο λύκειο όπου φοιτούσε.\n\nΟ νεαρός συνελήφθη λίγο μετά την επίθεση στο σχολείο, το Malmö Latin School στο Μάλμε (νότια Σουηδία), την τρίτη μεγαλύτερη πόλη της Σουηδίας. Ειδικευμένο στη διδασκαλία της Τέχνης, το σχολείο αυτό αριθμεί περισσότερους από 1.000 μαθητές.\n\n«Είναι δύο φόνοι πολύ βάναυσοι και τα θύματα υπέφεραν πάρα πολύ», δήλωσε ο δικαστής Γιόχαν Κβαρτ σε μια ανακοίνωση και πρόσθεσε πως η συμπεριφορά του νεαρού δεν μπορεί να εκληφθεί παρά ως «ιδιαίτερα φρικιαστική».\n\nΣύμφωνα με δικαστικές πηγές, ο μαθητής είναι το πιο νεαρό άτομο που καταδικάζεται σε ισόβια κάθειρξη στη σύγχρονη ιστορία της Σουηδίας. Έχει προηγηθεί η τροποποίηση ενός νόμου που προέβλεπε μειωμένες ποινές για νεαρούς υπόπτους τέλεσης σοβαρών εγκλημάτων.\n\nΤο δικαστήριο του Μάλμε ανέφερε ότι δεν μπόρεσε να προσδιορίσει τα σαφή κίνητρα των φόνων αυτών.\n\nΟ νεαρός παραδέχθηκε την ενοχή του και δήλωσε στο δικαστήριο πως πίστευε ότι δεν είχε καμία θέση στην κοινωνία, αλλά δεν είχε το κουράγιο να αυτοκτονήσει και σκεπτόταν ότι δεν θα έβγαινε ζωντανός από το λύκειο.\n\nΨυχιατρική εκτίμηση έδειξε ότι πάσχει από διαταραχές του φάσματος του αυτισμού, όμως σύμφωνα με το δικαστήριο τίποτα δεν δείχνει ότι υποφέρει από μια «σοβαρή ψυχιατρική διαταραχή».\n\nΟ δικηγόρος του νεαρού, ο Άντερς Έλισον, είχε ζητήσει μια πιο επιεική ποινή λόγω των ψυχιατρικών δυσκολιών του πελάτη του. Δήλωσε σε τοπικό ΜΜΕ πως σχεδιάζει να ασκήσει έφεση.\n\nΣτη Σουηδία, ένας καταδικασθείς σε ισόβια μπορεί να ζητήσει ύστερα από δέκα χρόνια μείωση της ποινής του, κάτι που συχνά γίνεται δεκτό. Στην πράξη, τα ισόβια μειώνονται ως εκ τούτου κατά μέσο όρο σε 16 έτη κάθειρξης, σύμφωνα με τις σουηδικές σωφρονιστικές αρχές.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Βουλή: Κυρώθηκε η ένταξη Σουηδίας και Φινλανδίας στο ΝΑΤΟ - Σουηδία: «Ευχαριστούμε Ελλάδα»": "Καταψήφισαν ΚΚΕ, Ελληνική Λύση και ΜέΡΑ25 - «Ευχαριστούμε Ελλάδα!» ήταν το μήνυμα που έγραψε στα ελληνικά ο Σουηδός πρέσβης στην Αθήνα, που φωτογραφήθηκε με τον Έλληνα υπουργό Εξωτερικών.\n\nΜε μεγάλη πλειοψηφία, και με τη στήριξη των τριών μεγαλύτερων κομμάτων, ΝΔ, ΣΥΡΙΖΑ και ΠΑΣΟΚ-ΚΙΝΑΛ, κυρώθηκε την Πέμπτη από την Ολομέλεια της Βουλής το πρωτόκολλο για την προσχώρηση της Σουηδίας και της Φινλανδίας στη Βορειοατλαντική Συμμαχία.\n\nΤα υπόλοιπα κόμματα της αντιπολίτευσης, ΚΚΕ, Ελληνική Λύση και ΜέΡΑ25 καταψήφισαν τη συμφωνία.\n\nΜήνυμα έγραψε στα ελληνικά ο Σουηδός πρέσβης στην Αθήνα, JBorgstam, που παραβρέθηκε στη Βουλή και φωτογραφήθηκε με τον Έλληνα υπουργό Εξωτερικών Νίκο Δένδια.\n\nΕυχαριστούμε Ελλάδα! Thank you Greece! With a strong majority the Greek parliament today voted in favour of ratifying Sweden’s accession to NATO. Swedish Amb @JBorgstam and Minister of Foreign Affairs @NikosDendias celebrated the happy occasion together. #WeAreNATO pic.twitter.com/KYihAEtA8c — Embassy of Sweden Greece (@SwedeninGR) September 15, 2022\n\n«Ευχαριστούμε Ελλάδα! Με ισχυρή πλειοψηφία το ελληνικό κοινοβούλιο ψήφισε σήμερα υπέρ της επικύρωσης της ένταξης της Σουηδίας στο ΝΑΤΟ. Ο Σουηδός πρέσβης JBorgstam και ο Υπουργός Εξωτερικών Νίκος Δένδιας γιόρτασαν την ευτυχισμένη περίσταση» σχολίασε η σουηδική πρεσβεία στην Αθήνα.\n\nΠηγή: skai.gr\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Σουηδία: Κάλπες αυτήν την Κυριακή – Το πρώτο ευρωπαϊκό εκλογικό τεστ του φθινοπώρου": "Η πρώτη μεγάλη ευρωπαϊκή εκλογική αναμέτρηση του φθινοπώρου αναμένεται αυτήν την Κυριακή, 11 Σεπτεμβρίου, στη Σουηδία.\n\nΩστόσο, το κυρίαρχο ζήτημα κατά την προεκλογική περίοδο δεν ήταν ο πόλεμος στην Ουκρανία, ούτε η επικείμενη ένταξη της σκανδιναβικής χώρας στο ΝΑΤΟ.\n\nΟι Σουηδοί οδεύουν στις κάλπες συζητώντας κυρίως για τη μετανάστευση και το κόστος ζωής.\n\nΌσο για τις τελευταίες δημοσκοπήσεις, εκείνες δίνουν περίπου: 29% στους (κεντροαριστερούς) Σοσιαλδημοκράτες της νυν πρωθυπουργού Μαγκνταλένα Άντερσον, 20% στους προεχόμενους από τα ακροδεξιά Σουηδούς Δημοκράτες του Τζίμι Άκεσον, 18% στους (κεντροδεξιούς) Μετριοπαθείς, και από περίπου 6% με 8% σε όλα τα υπόλοιπα «μεγάλα» κόμματα (Χριστιανοδημοκράτες, Αριστερά, Κεντρώοι, Πράσινοι, Φιλελεύθεροι).\n\nΣυγκριτικά, υπενθυμίζεται πως στις προηγούμενες εκλογές του 2018 οι Σοσιαλδημοκράτες είχαν λάβει 28,3%, οι Μετριοπαθείς 19,8% και οι Σουηδοί Δημοκράτες 17,5%. Τέσσερα χρόνια μετά, η μεγάλη ανατροπή ενδέχεται να έρθει από την πλευρά των Σουηδών Δημοκρατών που ανεβαίνουν δεύτεροι στην κούρσα ως η μεγαλύτερη παράταξη πια της ευρύτερης δεξιάς. Κι αυτό, δύο εβδομάδες πριν από τις πρόωρες ιταλικές εκλογές της 25ης Σεπτεμβρίου όπου η ακροδεξιά (βλ. Αδέλφια της Ιταλίας της Τζόρτζια Μελόνι) επίσης ανεβαίνει.\n\nΗ νυν πρωθυπουργός Μαγκνταλένα Άντερσον των Σοσιαλδημοκρατών ελπίζει να παρατείνει την οκταετή παραμονή του κόμματός της στην εξουσία υποσχόμενη τη βελτίωση της ποιότητας του κράτους πρόνοιας της Σουηδίας, την υιοθέτηση περισσότερων ανανεώσιμων πηγών ενέργειας και την καταπολέμηση του εγκλήματος.\n\nΟ Ουλφ Κρίστερσον του κεντροδεξιού κόμματος των Μετριοπαθών από την άλλη πλευρά, υπόσχεται φορολογικές ελαφρύνσεις, βελτιώσεις στην εκπαίδευση, περισσότερη πυρηνική ενέργεια και αποτελεσματικότερη καταπολέμηση της βίας και του φαινομένου των συμμοριών.\n\nΤο σουηδικό κοινοβούλιο φιλοξενεί επί του παρόντος οκτώ πολιτικά κόμματα, τέσσερα στα αριστερά και τέσσερα στα δεξιά.\n\nΤο ενδεχόμενο να δούμε μια νέα κυβέρνηση μειοψηφίας στη χώρα χαρακτηρίζεται πολύ πιθανό, ενώ οι μετεκλογικές συμπράξεις θα πρέπει να θεωρούνται δεδομένες.\n\nΕκτός από τις γενικές εκλογές, που λαμβάνουν χώρα κάθε τέσσερα χρόνια για την ανάδειξη των 349 μελών της σουηδικής Βουλής, στις 11 Σεπτεμβρίου διενεργούνται επίσης περιφερειακές και δημοτικές εκλογές. Η διαδικασία έχει ξεκινήσει από τις 24 Αυγούστου και υπάρχει η δυνατότητα να ασκήσουν το εκλογικό τους δικαίωμα και οι κάτοικοι του εξωτερικού στις εκάστοτε πρεσβείες. Τις πρώτες ημέρες η συμμετοχή εμφανιζόταν μικρότερη απ’ ό,τι τα προηγούμενα χρόνια. Ωστόσο, η προσέλευση στις κάλπες παραδοσιακά είναι πολύ υψηλή στη Σουηδία. Ενδεικτικά, στην τελευταία αναμέτρηση ψήφισε σχεδόν το 90% των εγγεγραμμένων ψηφοφόρων.\n\nΜε πληροφορίες από Politico, Reuters\n\n⇒ Ειδήσεις σήμερα\n\nΑκολουθήστε το kathimerini.gr στο Google News και μάθετε πρώτοι όλες τις ειδήσεις\n\nΔείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr",
    "Μεσσηνία: Η απόπειρα να ταξιδέψουν για Σουηδία τους βγήκε “ξινή”": "Συνελήφθησαν, χθες (24.9.2022) το πρωί, στον Κρατικό Αερολιμένα Καλαμάτας Μεσσηνίας, από αστυνομικούς του Αστυνομικού Σταθμού Κρατικού Αερολιμένα Καλαμάτας της Υποδιεύθυνσης Ασφαλείας Καλαμάτας, δύο 25χρονοι αλλοδαποί, για πλαστογραφία και παράβαση της νομοθεσίας για τους αλλοδαπούς.\n\nΕιδικότερα, οι συλληφθέντες επιχείρησαν να επιβιβαστούν σε πτήση με προορισμό τη Στοκχόλμη Σουηδίας, επιδεικνύοντας, κατά τη διάρκεια του διαβατηριακού ελέγχου, ο ένας εξ αυτών ταξιδιωτικό έγγραφο για το οποίο είχε δηλωθεί απώλεια/κλοπή, ενώ ο έτερος ταξιδιωτικό έγγραφο αμφιβόλου γνησιότητας.\n\nΣτην κατοχή τους βρέθηκαν και κατασχέθηκαν Διαβατήριο και Δελτίο Ταυτότητας Αρχών Ολλανδίας.\n\nΟι συλληφθέντες θα οδηγηθούν στον κ. Εισαγγελέα Πλημμελειοδικών Καλαμάτας, ενώ η αστυνομική έρευνα και η προανάκριση διενεργούνται από τον Αστυνομικό Σταθμό Κρατικού Αερολιμένα Καλαμάτας.",
    "Σουηδία: Εκλογές στις 11 Σεπτεμβρίου στην σκιά της ακροδεξιάς που ανεβαίνει": "Τα βλέμματα των περισσοτέρων μπορεί να είναι στραμμένα στις εκλογές που αναμένεται να διεξαχθούν πρόωρα στην Ιταλία στις 25 Σεπτεμβρίου, ωστόσο δύο εβδομάδες νωρίτερα, στις 11 Σεπτεμβρίου, θα έχουν στηθεί κάλπες και αρκετά βορειότερα, στη Σουηδία.\n\nΣύμφωνα με τις δημοσκοπήσεις, η ακροδεξιά αναμένεται να αυξήσει σημαντικά τα ποσοστά της και στις δύο χώρες: στην Ιταλία μέσω της παράταξης Αδέλφια της Ιταλίας (Fratelli d’Italia, FdI) της Τζόρτζια Μελόνι, και στη Σουηδία μέσω της παράταξης των Σουηδών Δημοκρατών (SD) του Τζίμι Ακεσον.\n\nΔημοσκοπήσεις, που επικαλείται το Politico, παρουσιάζουν το κόμμα του 43χρονου Άκεσον στη Σουηδία να ξεπερνά το κεντροδεξιό Moderate Party, συγκεντρώνοντας γύρω στο 20%, και να γίνεται έτσι η πιο ισχυρή εκλογικά παράταξη στον χώρο της ευρύτερης δεξιάς.\n\n«Οι γενικές εκλογές στη Σουηδία έχουν οριστεί για τις 11 Σεπτεμβρίου και η κεντροαριστερή κυβέρνηση της πρωθυπουργού Μαγκνταλένα Άντερσον φαίνεται ότι μπορεί να έχει πρόβλημα […] Σύμφωνα με δημοσκόπηση της περασμένης εβδομάδας, ένας πιθανός συνασπισμός τεσσάρων δεξιών κομμάτων (σ.σ. των Σουηδών Δημοκρατών συμπεριλαμβανομένων) παρουσιάζεται να διατηρεί προβάδισμα αφήνοντας στη δεύτερη θέση τον σημερινό κυβερνητικό συνασπισμό της κεντροαριστεράς», σημειώνει το Politico, υπογραμμίζοντας μάλιστα πως το όποιο εκλογικό αποτέλεσμα θα έχει πρόσθετη σημασία καθώς η Σουηδία πρόκειται να αναλάβει την προεδρία της ΕΕ το πρώτο εξάμηνο του 2023.\n\nΠάντως όπως η Μελόνι στην Ιταλία, έτσι και ο Άκεσον στη Σουηδία επιχειρεί πια να παρουσιαστεί ως λιγότερο ακραίος από ό,τι στο παρελθόν.\n\nΑξίζει να σημειωθεί, δε, πως τα θέματα που φαίνεται να κυριαρχούν στην ατζέντα προεκλογικά στη Σουηδία είναι η μετανάστευση, η εγκληματικότητα και το κόστος ζωής αλλά όχι και η προωθούμενη ένταξη της χώρας στο ΝΑΤΟ.\n\nΜε πληροφορίες από Politico\n\n⇒ Ειδήσεις σήμερα\n\nΑκολουθήστε το kathimerini.gr στο Google News και μάθετε πρώτοι όλες τις ειδήσεις\n\nΔείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr",
    "Σουηδία: Σοκάρει τις αγορές με αύξηση των επιτοκίων κατά 100 μονάδες βάσης": "Είναι η πιο επιθετική αύξηση από το 1992\n\nΟι αγορές είχαν προεξοφλήσει την αύξηση των επιτοκίων από την κεντρική τράπεζα της Σουηδίας. Ελάχιστοι ωστόσο περίμεναν ότι αυτή θα είναι της τάξης των 100 μονάδων βάσης.\n\nΗ σουηδική νομισματική αρχή οδήγησε από το 0,75% στο 1,75% το βασικό επιτόκιο, σοκάροντας την αγορά, και προειδοποίησε πως θα ακολουθήσουν και άλλες επιθετικές κινήσεις, καθώς παλεύει να θέσει υπό έλεγχο τον πληθωρισμό.\n\nΗ αύξηση του επιτοκίου από τη Riksbank είναι η μεγαλύτερη από το 1992, όταν και πάλι είχε αυξηθεί κατά 100 μονάδες βάσης.\n\n«Ο πληθωρισμός είναι υψηλότερος των προβλέψεών μας και αναμένεται να επιταχυνθεί περαιτέρω κατά τη διάρκεια του έτους» αναφέρει στην ανακοίνωσή της η Riskbank. «Η πρόβλεψη για το επιτοκίο αναφοράς είναι ότι θα συνεχίσει να αυξάνεται μέσα στους επόμενους 6 μήνες» προσθέτει.\n\nΣημειώνεται ότι η συντριπτική πλειονότητα σε πρόσφατη δημοσκόπηση του Reuters προέβλεπαν αύξηση 75 μονάδων βάσης. Μόλις δύο οικονομολόγοι είχαν δηλώσει ότι αναμένουν αύξηση κατά μία ολόκληρη μονάδα.\n\nnaftemporiki.gr",
    "ΣΕΡΒΙΑ ΕΝΑΝΤΙΟΝ ΣΟΥΗΔΙΑ": "Ανάλυση - Προγνωστικά\n\n*Παιχνίδι για τη Β’ κατηγορία του Nations League. Η ομάδα που θα τερματίσει στην πρώτη θέση του ομίλου κερδίζει την άνοδο στην Α’ Κατηγορία. Η τελευταία υποβιβάζεται στη Γ’ Κατηγορία.\n\n*Στον πρώτο γύρο: Σουηδία – Σερβία 0-1.\n\n*Η Σερβία πήρε δύο νίκες στα τρία τελευταία ματς κόντρα στη Σουηδία ανεξαρτήτως έδρας και διοργάνωσης.\n\nΔείτε τα Προγνωστικά Nations League\n\nΣΕΡΒΙΑ ΑΝΑΛΥΣΗ\n\nΠροηγούμενο ματς: Εκτός έδρας ισοπαλία 2-2 κόντρα στη Σλοβενία. Στο 8’ το 0-1 ο Ζίβκοβιτς, το 0-2 έκανε ο Μίτροβιτς στο 35’. Μείωσε ο Τσέριν για τη Σλοβενία στο 48’, το 2-2 ήρθε απ’ τον Σέσκο στο 53’. Με δέκα παίκτες τελείωσε η Σερβία.\n\nΑήττητη στα τελευταία τρία ματς, πήρε σπουδαίες νίκες με Σλοβενία (4-1) και Σουηδία (0-1 εκτός), έμεινε στο εκτός έδρας 2-2 με τη Σλοβενία. Μπορεί να χαρακτηριστεί ποδοσφαιρική «αυτοκτονία» το τελικό αποτέλεσμα στη Λιουμπλιάνα, καθώς οι Σέρβοι προηγήθηκαν 2-0, αλλά ήταν απρόσεκτοι στο δεύτερο ημίχρονο, ενώ φάνηκαν να μην έχουν και δυνάμεις. Νωρίτερα πήραν δύο σερί νίκες, ενώ στην πρεμιέρα του ομίλου ηττήθηκαν εντός έδρας 0-1 απ’ τη Νορβηγία.\n\nΜε 7 πόντους η Σερβία είναι δεύτερη στο γκρουπ, στο -3 απ’ τη Νορβηγία και στο +4 απ’ τη Σουηδία, αυτό σημαίνει ότι κρατά την τύχη της στα χέρια της αναφορικά με την παραμονή στην κατηγορία. Κλείνει τις υποχρεώσεις της με το εκτός έδρας ματς κόντρα στη Νορβηγία. Σε επίπεδο ρόστερ, έμειναν εκτός οι Ραΐκοβιτς, Μιλένκοβιτς και Γκουντέλι, νέα πρόσωπα οι Μπάμπιτς (αμυντικός) και Στεφάν Μίτροβιτς (μέσος).\n\nΕθνική Σερβίας Ρόστερ\n\nΤερματοφύλακες: Ντμίτροβιτς (Σεβίλλη), Μιλίνκοβιτς-Σάβιτς (Τορίνο), Ίλιτς (Κορτράικ) – Αμυντικοί: Στ. Μίτροβιτς (Χετάφε), Μλαντένοβιτς (Λέγκια), Πάβλοβιτς (Σάλτσμπουργκ), Βελίκοβιτς (Βέρντερ), Τέρζιτς (Φιορεντίνα), Μάσοβιτς (Μπόχουμ), Εράκοβιτς (Ερυθρός Αστέρας), Μπάμπιτς (Αλμερία) – Μέσοι: Τάντιτς (Άγιαξ), Κόστιτς (Γιουβέντους), Μακσίμοβιτς (Χετάφε), Τζούρισιτς (Σαμπντόρια), Ράντονιτς (Τορίνο), Μιλίνκοβιτς-Σάβιτς (Λάτσιο), Λούκιτς (Τορίνο), Ζίβκοβιτς (ΠΑΟΚ), Λάζοβιτς (Βερόνα), Ράτσιτς (Μπράγκα), Ίλιτς (Βερόνα), Στ. Μίτροβιτς (Ερυθρός Αστέρας) – Επιθετικοί: Α. Μίτροβιτς (Φούλαμ), Γιόβιτς (Φιορεντίνα), Βλάχοβιτς (Γιουβέντους).\n\nΣΕΡΒΙΑ ΣΤΑΤΙΣΤΙΚΑ\n\n*NG στα 4/6 τελευταία παιχνίδια της.\n\n*Έρχεται από 3/5 Over 2.5 ανεξαρτήτως έδρας και διοργάνωσης.\n\n21+ |Αρμόδιος Ρυθμιστής ΕΕΕΠ | Κίνδυνος εθισμού & απώλειας περιουσίας | Γραμμή βοήθειας ΚΕΘΕΑ: 210 9237777 | Παίξε Υπεύθυνα\n\nΣΟΥΗΔΙΑ ΑΝΑΛΥΣΗ\n\nΠροηγούμενο ματς: Εκτός έδρας ήττα 3-2 κόντρα στη Νορβηγία για το Nations League. Στο 10’ το 1-0 ο Χάαλαντ, στο 54’ το 2-0 ο ίδιος παίκτης με πέναλτι. Στο 62’ μείωσε η Σουηδία με τον Φόρσμπεργκ, το 3-1 έκανε ο Σέρλοτ στο 77’. Το τελικό 3-2 διαμορφώθηκε απ’ τον Γκιόκερες στις καθυστερήσεις.\n\nΔεν ήταν σε καλή κατάσταση τον Ιούνιο, έκανε τη μία κακή εμφάνιση μετά την άλλη, υπέστη τρεις ήττες σε τέσσερα ματς. Η ομάδα του Γιαν Άντερσον έχασε από Σερβία (0-1) εντός έδρας και δύο φορές απ’ τη Νορβηγία (1-2 εντός και 3-2 εκτός). Στην πρεμιέρα, επιβλήθηκε της Σλοβενίας με σκορ 2-0 εκτός έδρας. Πολλά τα προβλήματα ανασταλτικά, επέτρεψε περισσότερες τελικές προσπάθειες απ’ ότι μας έχει συνηθίσει, δεν κατάφερε να περιορίσει την επιθετικότητα των αντιπάλων.\n\nΌπως γίνεται αντιληπτό, με μόλις τρεις πόντους είναι στην προτελευταία θέση του ομίλου και θα δώσει μάχη για να αποφύγει τον υποβιβασμό. Κλείνει τις υποχρεώσεις της εντός έδρας κόντρα στη Σλοβενία, ματς που ίσως χρειαστεί να παίξει μόνο για τη νίκη, ενώ ίσως τη βολέψει και η ισοπαλία. Σε σχέση με τις κλήσεις του Ιουνίου, επιστρέφουν οι Κ. Όλσον και Σβάνμπεργκ, έμειναν εκτός ο επιθετικός Ισάκ, ο μέσος Έκνταλ και ο δεξιός μπακ Κραφτ.\n\nΕθνική Σουηδίας ρόστερ\n\nΤερματοφύλακες: Όλσεν (Άστον Βίλα), Λίντε (Γκρόιτερ Φιρτ), Νόρντφελντ (ΑΪΚ), Βάλστεντ (Οντ) – Αμυντικοί: Άντερσον (Μίντιλαντ), Λίντελοφ (Μάντσεστερ Γιουνάιτεντ), Χίεν (Βερόνα), Ούσου (Σλάβια Πράγας), Γκούντμουντσον (Λιλ), Αουγκούστινσον (Άστον Βίλα), Κουρτουλούς (Χάμαρμπι), Σούντγκρεν (Μακάμπι Χάιφα) – Μέσοι: Κλάεσον (Κοπεγχάγη), Κάλστρεμ (Λεχ Πόζναν), Φόρσμπεργκ (Λειψία), Ελάνγκα (Μάντσεστερ Γιουνάιτεντ), Καγιούστε (Ρεμς), Σβάνμπεργκ (Βόλφσμπουργκ), Όλσον (Μίντιλαντ), Κουλουσέφσκι (Τότεναμ), Βάλεμαρκ (Φέγενορντ) – Επιθετικοί: Ίσχακ (Λεχ Πόζναν), Κουάισον (Αλ-Ετιφάκ), Γκιόκερες (Κόβεντρι).\n\nΣΟΥΗΔΙΑ ΣΤΑΤΙΣΤΙΚΑ\n\n*Έρχεται από 5/7 NG ανεξαρτήτως έδρας και διοργάνωσης.\n\n*Έρχεται από 3/6 2-3 Goal ανεξαρτήτως έδρας και διοργάνωσης.\n\nΗ κορυφαία εταιρία στοιχημάτων στον πλανήτη ΕΓΓΡΑΦΗ\n\n21+ Αρμόδιος Ρυθμιστής ΕΕΕΠ, Κίνδυνος εθισμού και απώλειας περιουσίας, Γραμμή βοήθειας ΚΕΘΕΑ: 210‍9237777, Παίξτε Υπεύθυνα",
    "Σουηδία: Η κοινοβουλευτική Επιτροπή Άμυνας θα συνεδριάσει πριν καν σχηματιστεί κυβέρνηση, λόγω Ρωσίας": "Μετά τις ανακοινώσεις της Ρωσίας για μερική κινητοποίηση, η επιτροπή άμυνας του σουηδικού κοινοβουλίου θα συνεδριάσει τη Δευτέρα (26 Σεπτεμβρίου), πολύ νωρίτερα από το προγραμματισμένο, καθώς τα πολιτικά κόμματα της χώρας εξακολουθούν να διαπραγματεύονται για τον κυβερνητικό συνασπισμό.\n\nΣτον απόηχο των γενικών εκλογών του Σεπτεμβρίου, οι νέες κοινοβουλευτικές επιτροπές δεν θα είναι έτοιμες πριν από τις αρχές Οκτωβρίου, καθώς το σουηδικό κοινοβούλιο (Riksdag) βρίσκεται επί του παρόντος σε μεταβατική διαδικασία.\n\nΌμως, σύμφωνα με τον Πολ Τζόνσον, πρόεδρο της επιτροπής άμυνας, η ανακοίνωση του Βλαντιμίρ Πούτιν για μαζική επιστράτευση ρωσικών στρατευμάτων σημαίνει ότι η διαδικασία ενίσχυσης της συνολικής άμυνας της Σουηδίας πρέπει να επιταχυνθεί.\n\n«Νομίζω ότι υπάρχει λόγος οι στρατιωτικές υπηρεσίες πληροφοριών και ασφάλειας να έχουν μια αξιολόγηση σχετικά με το τι επιπτώσεις θα έχει αυτό. Προσπαθούμε να το κάνουμε όσο το δυνατόν γρηγορότερα», δήλωσε στην εφημερίδα Dagens Nyheter την Πέμπτη (22 Σεπτεμβρίου).\n\nΠρόσθεσε ότι η πλήρης ένταξη της Σουηδίας και της Φινλανδίας στο ΝΑΤΟ γίνεται πιο σημαντική υπό το πρίσμα της κατάστασης ασφαλείας και της επιθετικότητας που βλέπουμε να λαμβάνει χώρα, λέει.\n\nΣτη συνεδρίαση αστραπή της Δευτέρας, η επιτροπή θα συζητήσει επίσης πώς να υποστηρίξει την Ουκρανία μετά τις ειδήσεις που έρχονται από τη Ρωσία.\n\nΘα πρέπει να ληφθεί απόφαση για την αποστολή του προηγμένου συστήματος πυροβολικού Archer στην Ουκρανία, όπως αποκάλυψε το TV4 News, κάτι για το οποίο ο υπουργός Άμυνας της σοσιαλδημοκρατικής κυβέρνησης Πέτερ Χούλτκβιστ έχει διστάσει.\n\n«Είναι σημαντικό η Σουηδία, μαζί με άλλες χώρες, να συνεχίσει να βοηθά την Ουκρανία» δήλωσε στο κανάλι ο βουλευτής Μίκαελ Όσκαρσον (KD).\n\nΣε ομιλία του προς το ρωσικό έθνος την Τετάρτη (21 Σεπτεμβρίου) ο Βλαντιμίρ Πούτιν ανακοίνωσε ότι η χώρα ενισχύει τα στρατεύματά της με μια ακόμη ισχυρή κινητοποίηση. Σύμφωνα με τον υπουργό Άμυνας της Ρωσίας Σεργκέι Σοϊγκού, πρόκειται για 300.000 νέους στρατιώτες.",
    "Εκλογές στη Σουηδία: Η «μπουλντόζα», ο μέτριος ακροβάτης και ένας εξωραϊσμένος ακροδεξιός, στην μάχη της Κυριακής": "Η απερχόμενη πρωθυπουργός Μαγκνταλένα Αντερσον, ο αρχηγός της αντιπολίτευσης Ουλφ Κρίστερσον και ο επικεφαλής της άκρας δεξιάς Γίμι Οκεσόν είναι οι τρεις βασικοί πρωταγωνιστές που αναμετρώνται στις εκλογές στη Σουηδία.\n\nΟι εκλογές στη Σουηδία είναι προγραμματισμένες για την Κυριακή.\n\nΤρεις υποψήφιοι στις εκλογές στη Σουηδία\n\nΜάγκντα Αντερσον\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΜάγκντα Αντερσον, η «μπουλντόζα» της Σουηδίας﻿\n\nΠρώτη γυναίκα επικεφαλής κυβέρνησης σε μία από τις πιο φεμινιστικές χώρες του κόσμου, η 55χρονη Μαγκνταλένα Αντερσον ανέλαβε την πρωθυπουργία τον Νοέμβριο με στόχο την ανάταξη του πολιτικού της στρατοπέδου εν όψει των εκλογών και την διαχείριση της ιστορικής υποψηφιότητας της Σουηδίας για την ένταξη στο ΝΑΤΟ.\n\nΑποδυναμωμένοι έπειτα από επτά χρόνια διακυβέρνησης υπό τον προκάτοχό της Στέφαν Λεβέν, οι σουηδοί σοσιαλδημοκράτες ανέκαμψαν.\n\nΗ πρώην πρωταθλήτρια της κολύμβησης, παντρεμένη και μητέρα δύο παιδιών, ανέλαβε την πρωθυπουργία με την επωνυμία «μπουλντόζα», που περιγράφει τους ευθείς, έως κοφτούς, τρόπους της όταν ήταν υπουργός Οικονομικών (2014-2021), που θεωρούνται παρεκτροπή σε μία χώρα όπου η αναζήτηση συναίνεσης είναι κανόνας.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΔιστακτική στην αρχή, αλλάζει στην συνέχεια ρότα επιλέγοντας να αιτηθεί την ένταξη της Σουηδίας στο ΝΑΤΟ λίγες εβδομάδες μετά την εισβολή της Μόσχας στην Ουκρανία, διαρρηγνύοντας την ιστορική γραμμή των σοσιαλδημοκρατών, δύο αιώνες σουηδικής συμμετοχής στο στρατόπεδο των Αδεσμεύτων.\n\n«Κατόρθωσε να διατηρήσει, και μάλιστα να ενισχύσει, την θέση του κόμματος και την υποστήριξη των ψηφοφόρων», παρατηρεί ο πολιτικός επιστήμονας Ουλφ Μπιέρελντ.\n\nΗ υποστήριξή της προς το κράτος πρόνοιας, ένα από τα σοσιαλδημοκρατικά τοτέμ, είναι μία κλασική θέση, αλλά συνέχισε παράλληλα την σκλήρυνση της γραμμής του κόμματος ως προς την μετανάστευση. «Η ενσωμάτωση απέτυχε», είπε μετά τις ταραχές μεταξύ μεταναστών και αστυνομίας τον Απρίλιο.\n\nΣε περίπτωση ήττας, θα είναι η πρωθυπουργός με την μικρότερη θητεία από το 1936. Στη διεθνή σκηνή, ο πιο ακανθώδης φάκελος θα είναι η διαπραγμάτευση με την Τουρκία, η οποία απειλεί να μπλοκάρει την ένταξη της Σουηδίας στο ΝΑΤΟ κατηγορώντας την χώρα ότι αποτελεί καταφύγιο για τους κούρδους «τρομοκράτες».\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΟυλφ Κρίστερσον\n\nΟυλφ Κρίστερσον, ο συντηρητικός που έτεινε το χέρι στην άκρα δεξιά\n\nΠροσβλέπει στην πρωθυπουργία με τίμημα μία προσέγγιση με την άκρα δεξιά, χωρίς προηγούμενο στην Σουηδία: ο Ουλφ Κρίστερσον, 58 ετών, πρέπει να δείξει ότι η νέα ιστορική συμμαχία θα είναι επωφελής για το στρατόπεδό του.\n\nΜικρά στρογγυλά γυαλιά και σωματότυπος κατηγορίας φτερού, ο ηγέτης του συντηρητικού κόμματος των Μετριοπαθών κάνει την δεύτερή του προσπάθεια για να γίνει πρωθυπουργός.\n\nΜετά την προηγούμενη αμφίρροπη εκλογική αναμέτρηση του 2018, ο πρώην αθλητής της γυμναστικής είχε αποτύχει στην ακροβατική άσκηση της ταυτόχρονης διασφάλισης της εκλογικής υποστήριξης των εθνικιστών Δημοκρατών της Σουηδίας (SD) και των μικρών κομμάτων της κεντροδεξιάς, που είναι και οι ιστορικοί σύμμαχοι των Μετριοπαθών.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΟμως, έναν χρόνο αργότερα, δήλωσε έτοιμος για πρώτη φορά για να συζητήσει με τους Δημοκράτες της Σουηδίας και έκτοτε η προσέγγιση παγιώθηκε.\n\nΟι επικριτές του, όπως η επικεφαλής του κόμματος του Κέντρου Ανι Λέοφ, του προσάπτουν φαουστική συμφωνία, και καταγγέλλουν την αθέτηση των υποσχέσεών του να μην συνεργαστεί ποτέ με τους ακροδεξιούς.\n\nΠτυχιούχος Οικονομικών και λάτρης του Τεντέν, αυτό ο μεγάλος υποστηρικτής της περικοπής των κοινωνικών επιδομάτων είναι παντρεμένος και πατέρας τριών παιδιών υιοθετημένων στην Κίνα.\n\nΟι αναλυτές θεωρούν ότι η δεύτερη αποτυχία στην προσπάθειά του για την πρωθυπουργία θα του κοστίσει την ηγεσία του κόμματος.\n\nΓίμι Οκεσόν\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΓίμι Οκεσόν, ο εθνικιστής που εξωράισε την σουηδική άκρα δεξιά\n\nΣτα 17 χρόνια που ηγείται των Δημοκρατών της Σουηδίας, ο Γίμι Οκεσόν μετέτρεψε την σουηδική άκρα δεξιά από παρία του σουηδικού πολιτικού τοπίου σε ένα κόμμα βαρέων βαρών που είναι απαραίτητο στην δεξιά αν θέλει να κυβερνήσει μετά τις εκλογές της Κυριακής.\n\nΜαλλιά επιμελώς χτενισμένα, αλλά επιμελώς ατημέλητος όταν αφαιρεί την γραβάτα, ο 43χρονος με το γεροδεμένο σώμα και τα περιποιημένα γένια καλλιεργεί την εικόνα του κανονικού Σουηδού.\n\nΟ Γίμι Οκεσόν κατάφερε να μεταμορφώσει ένα κόμμα που αποτέλεσε τον κληρονόμο της νεοναζιστικής οργάνωσης Bevara Sverige Svensk (Ας κρατήσουμε την Σουηδία σουηδική) σε ένα «καθωσπρέπει» εθνικιστικό κόμμα.\n\n«Θέλει να δώσει την εικόνα του κανονικού ανθρώπου (…) που ψήνει λουκάνικα, πηγαίνει για διακοπές στα Κανάρια με πτήση τσάρτερ και μιλάει για «τον γείτονα που ζει σε ένα ταπεινό σπίτι μιας μικρής κωμόπολης…», λέει ο Γιόνας Χίνφορς, καθηγητής Πολιτικών Επιστημών στο Πανεπιστήμιο του Γκέτεμποργκ.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΤο κόμμα του προσελκύει συντηρητικούς ψηφοφόρους, αλλά επίσης σοσιαλδημοκράτες, προερχόμενους κυρίως από την εργατική τάξη, και μπορεί για πρώτη φορά να συμμετάσχει σε συνασπισμό με την παραδοσιακή δεξιά στο Κοινοβούλιο.\n\nΚατά την γρήγορη πορεία τους στα σουηδικά πολιτικά πράγματα, οι Δημοκράτες της Σουηδίας φρόντισαν να εξωραΐσουν την ρητορική τους, όπως και άλλες ακροδεξιές παρατάξεις στην Ευρώπη.\n\nΕξω οι επίμαχες παρεκτροπές, όπως όταν ο Οκεσόν είχε χαρακτηρίσει τους μουσουλμάνους «μεγαλύτερη ξένη απειλή από τον Β' Παγκόσμιο Πόλεμο» ή όταν πρότεινε έξοδο από την Ευρωπαϊκή Ενωση.",
    "«Ανάσα» στην ενεργειακή κρίση από τη Σουηδία – Προσφέρει εγγυήσεις ρευστότητας δισεκατομμυρίων ευρώ": "Εγγυήσεις ρευστότητας δήλωσε πως θα παράσχει η Σουηδία σε σκανδιναβικές και βαλτικές ενεργειακές εταιρείες, ύψους «δισεκατομμυρίων δολαρίων» σε μια προσπάθεια να αποτρέψει μια οικονομική κρίση που θα προκαλέσει η ενεργειακή κρίση στην Ευρώπη, αναφέρει το Γαλλικό Πρακτορείο Ειδήσεων.\n\n\n\nΗ πρωθυπουργός Μαγκνταλένα Άντσερσον προειδοποίησε πως η Σουηδία αντιμετωπίζει την προοπτική ενός «πολεμικού χειμώνα». Η Άντερσον στη συνέντευξη Τύπου που παραχώρησε στην Στοκχόλμη δήλωσε πως οι εγγυήσεις αποσκοπούν στο να δώσουν στους ενεργειακούς ομίλους «την απαραίτητη ανάσα» και ότι υπάρχει «μια σαφής ατζέντα πολιτικής ασφάλειας πίσω από τις ενέργειες της Ρωσίας». Οι ακριβείς λεπτομέρειες των εγγυήσεων, είπε, δεν έχουν ακόμη καθοριστεί.\n\n\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\n«Ο ενεργειακός πόλεμος της Ρωσίας, πλήττει την Ευρώπη και τη Σουηδία»\n\nΠροσθέτοντας, η πρωθυπουργός της Σουηδίας ανέφερε: «Ο ενεργειακός πόλεμος της Ρωσίας έχει σοβαρές συνέπειες για την Ευρώπη και τα σουηδικά νοικοκυριά και επιχειρήσεις, ιδίως στη νότια Σουηδία, η οποία εξαρτάται από τις τιμές της ηλεκτρικής ενέργειας στη Γερμανία, η οποία με τη σειρά της εξαρτάται σε μεγάλο βαθμό από το φυσικό αέριο. Αυτό απειλεί την οικονομική μας σταθερότητα. Εάν δεν δράσουμε σύντομα, θα μπορούσε να οδηγήσει σε σοβαρές διαταραχές στις Σκανδιναβικές χώρες και τις Βαλτικές χώρες. Στο χειρότερο σενάριο θα μπορούσαμε να πέσουμε σε οικονομική κρίση».\n\n\n\nΣύμφωνα με τον υπουργό Οικονομικών Μίκαελ Ντάμπεργκ, η Σουηδία θα διασφαλίσει την χρηματοπιστωτική σταθερότητα όχι μόνο στη Σουηδία, αλλά σε ολόκληρη τη σκανδιναβική περιοχή».\n\n\n\nΟι εγγυήσεις αναμένεται να τεθούν σε ισχύ τη Δευτέρα και θα καλύπτουν όλους τους φορείς της Σκανδιναβίας και της Βαλτικής εντός των επόμενων δύο εβδομάδων.\n\nΠόλεμος νεύρων από την Gazprom\n\nΗ συνέντευξη Τύπου της Άντερσον έρχεται λίγες ώρες αφότου η Gazprom αντέστρεψε το σχέδιό της να επαναφέρει τις ροές μέσω του βασικού αγωγού φυσικού αερίου επ' αόριστον, μια κίνηση που καταδικάστηκε από Ευρωπαίους πολιτικούς ως προσπάθεια να χρησιμοποιηθεί η ενέργεια ως όπλο.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΝωρίτερα, οι ηγέτες της G7 συμφώνησαν να εφαρμόσουν ανώτατο όριο τιμών στο ρωσικό πετρέλαιο, η Gazprom ανέτρεψε το σχέδιό της να επαναλάβει τις ροές μέσω του αγωγού Nord Stream. Προοριζόταν να ανοίξει και πάλι σήμερα μετά από συντήρηση, αλλά η εταιρεία δήλωσε ότι είχε εντοπιστεί βλάβη.",
    "Aκροδεξιά επέλαση σε Ιταλία και Σουηδία: Από την Μελόνι στον Ακεσον": "Από τη Ρώμη ως τη Στοκχόλμη, η «νέα Δεξιά» -ακριβέστερα, η Ακροδεξιά- δείχνει τα δόντια της: «Οι Αδελφοί της Ιταλίας» -με ευθείες αναφορές στον Μουσολίνι- είναι το φαβορί των εκλογών και ετοιμάζονται να κυβερνήσουν. «Είτε σας αρέσει είτε όχι, η Μελόνι θα γίνει πρωθυπουργός», έγραψε με κυνικό ρεαλισμό η «Washington Post», φιλοξενώντας παράλληλα μία συνέντευξή της.Στη νέα σουηδική κυβέρνηση θα έχουν βαρύνοντα λόγο και οι «Σουηδοί Δημοκράτες», ο ιδρυτής των οποίων ήταν μέλος των Waffen SS, του στρατού του ναζιστικού κόμματος του Χίτλερ. Το κόμμα αυτό είχε μία πορεία ανάλογη της Χρυσής Αυγής - ξεκίνησε με ποσοστά κάτω από το 1% και ανέβαινε σε κάθε εκλογική διαδικασία. Καθώς μάλιστα η δραστηριότητά του δεν διακόπηκε -όπως συνέβη στην Ελλάδα- αυτή τη φορά ξεπέρασε το 20%, για να γίνει το μεγαλύτερο κόμμα παγκοσμίως με νεοναζιστικές ρίζες...Οι αναλογίες είναι ευδιάκριτες: Οπως το 1933 η Γερμανία ζούσε μία δημοσιονομική τραγωδία που ανέβασε τον Χίτλερ στην εξουσία μέσω εκλογών, τώρα ολόκληρη η Ευρώπη βιώνει τη χειρότερη μεταπολεμική κρίση. Σε συνδυασμό με τα προβλήματα που προκαλεί το Μεταναστευτικό, αυτό έχει ως αποτέλεσμα την εκτόξευση της λαϊκιστικής Ακροδεξιάς όπου στήνονται κάλπες.Η Τζόρτζια Μελόνι θα είναι, εκτός απροόπτου, η νέα πρωθυπουργός της Ιταλίας. Και μάλιστα η πρώτη γυναίκα πρωθυπουργός στη γειτονική χώρα, η οποία αναδεικνύεται σε ιέρεια της Ακροδεξιάς σε ολόκληρη την Ευρώπη, παίρνοντας τα σκήπτρα από τη Μαρίν Λεπέν, της οποίας τον δρόμο προς την εξουσία κλείνει -προς το παρόν τουλάχιστον- το γαλλικό εκλογικό σύστημα.Οσο πλησιάζει η 25η Σεπτεμβρίου, οι δημοσκοπήσεις καταγράφουν όλο και μεγαλύτερα ποσοστά για τους «Αδελφούς της Ιταλίας». Αυτό το κόμμα ηγείται του δεξιού συνασπισμού με τη συμμετοχή της «Λέγκας» και της «Forza Italia» του Μπερλουσκόνι. Σύμφωνα με τις δημοσκοπήσεις, τα τρία αυτά κόμματα ενδέχεται να αποσπάσουν αθροιστικά το 49,8% των ψήφων. Δεν αποκλείεται στο Κοινοβούλιο με περιστασιακές συμμαχίες να συγκεντρώσουν ακόμα και πλειοψηφία δύο τρίτων, η οποία θα τους επιτρέψει να επιβάλουν την ατζέντα τους, ακόμα και να αλλάξουν το Σύνταγμα.Η κοινωνική κρίση και το κύμα πολιτικής αμφισβήτησης είναι που από το ταπεινό 4% στις εκλογές του 2018 εκτόξευσαν τους «Αδελφούς της Ιταλίας» στην πρώτη θέση σε όλες τις δημοσκοπήσεις (κοντά στο 25%). Κάτι το σφοδρό πλήγμα από την πανδημία και η αρχική κατάρρευση του συστήματος υγείας, κάτι το γεγονός ότι το δημόσιο έλλειμμα σκαρφάλωσε στο 9,5% του ΑΕΠ, κάτι η αύξηση των επιτοκίων δανεισμού, το καθένα ξεχωριστά και όλα μαζί διαμόρφωσαν τη διάχυτη εντύπωση ότι η Ιταλία βρίσκεται στο χείλος του γκρεμού και ότι η παθητικότητα των ιταλικών κυβερνήσεων απέναντι στο διευθυντήριο των Βρυξελλών είχε οδηγήσει τη χώρα σε αδιέξοδο.Η Μελόνι κέρδιζε διαρκώς δημοτικότητα, υιοθετώντας αντιευρωπαϊκές θέσεις. Ποτέ δεν μίλησε για έξοδο της Ιταλίας από την Ευρωζώνη, αλλά πάντα αναφερόταν «στην Ευρώπη των εθνών και των πατριωτών», παίρνοντας ξεκάθαρη απόσταση από τη σημερινή Ευρωπαϊκή Ενωση. Δεν είναι τυχαίο ότι υποστηρίζει την τροποποίηση του ιταλικού Συντάγματος, προκειμένου το ιταλικό δίκαιο να υπερισχύει του ευρωπαϊκού. «Ας δώσουμε ελπίδα και δύναμη πίσω στην Ιταλία», είναι το μότο της.Είναι ξεκάθαρο ότι όσο πλησιάζουν οι κάλπες ανεβάζει τους τόνους, χαϊδεύοντας τα αυτιά των ψηφοφόρων που αντιμετωπίζουν τις Βρυξέλλες ως μια πληγή που έχει κακοφορμίσει τα τελευταία χρόνια. Συγχρόνως, βρίσκει ευκαιρίες να καθησυχάσει τις αγορές, επιμένοντας, όμως, στο μοντέλο μιας πιο «ελαστικής Ευρώπης». Εχοντας συναίσθηση του σοκ που έχει προκαλέσει το δημοσκοπικό ποσοστό της, έσπευσε να περιπαίξει τους ιδεολογικούς της αντιπάλους λέγοντας: «Δεν είμαι τέρας. Μη φοβάστε».Η Μελόνι γεννήθηκε στα τέλη της δεκαετίας του 1970, στη Ρώμη. Η μητέρα της Αννα καταγόταν από τη Σικελία και ο φοροτεχνικός πατέρας της από τη Σαρδηνία. Εγκατέλειψε την οικογένεια, όταν ακόμα η Τζόρτζια και η αδελφή της Αριάννα ήταν μικρές, με αποτέλεσμα η σχέση μεταξύ πατέρα και κόρης να διαλυθεί. Η απώλεια αυτή λειτούργησε ενωτικά για τις τρεις γυναίκες, τη μαμά Αννα και τις δύο κόρες της. Οι δύο αδελφές παραμένουν μέχρι και σήμερα αχώριστες.\n\nΤζίμι Ακεσον Κατάφερε να αναδειχθεί ρυθμιστής στο πολιτικό σκηνικό της Σουηδίας μετά από 17 ολόκληρα χρόνια που βρισκόταν μεν στο τιμόνι του κόμματός του, αλλά στο πολιτικό περιθώριο. Οι «Σουηδοί Δημοκράτες» «είναι σήμερα μακράν το μεγαλύτερο κόμμα παγκοσμίως με νεοναζιστικές ρίζες», καθώς ο ιδρυτής του ήταν μέλος των Waffen SS. Η άνοδος του κόμματος βοηθήθηκε από το μεγάλο κύμα μετανάστευσης που δέχτηκε η Σουηδία. Αντλησε ψήφους τόσο από τους κόλπους της συντηρητικής παράταξης όσο και από τους σοσιαλδημοκράτες, ειδικά από αυτούς που ανήκουν στην εργατική τάξη\n\nΚλείσιμο\n\nΜε τις ευλογίες της μητέρας της εντάχτηκε στη Νεολαία του νεοφασιστικού κόμματος. Το 1996 η Μελόνι ανέλαβε την ηγεσία της «Φοιτητικής Δράσης», της φοιτητικής οργάνωσης του νεοφασιστικού κόμματος. Παράλληλα εργαζόταν ως μπαργούμαν στο «Piper Club», από τα διασημότερα νυχτερινά κέντρα της Ρώμης.Δεν άργησε να μεταπηδήσει στην μπερλουσκονική «Εθνική Συμμαχία». Τo 1998 εξελέγη για πρώτη φορά σε αυτοδιοικητικό πόστο, σύμβουλος στην Περιφέρεια της Ρώμης. Το 2004 ήταν η πρώτη γυναίκα πρόεδρος της «Νεανικής Δράσης», της Νεολαίας του κόμματος. Το 2006 εξελέγη στην Κάτω Βουλή της Ιταλίας και έγινε, μεταξύ άλλων, η νεότερη αντιπρόεδρος του Σώματος. Ταυτόχρονα, άρχισε να εργάζεται ως δημοσιογράφος.Τοο Σίλβιο Μπερλουσκόνι τη διορίζει υπουργό Πολιτικών Νεολαίας στην τέταρτη κυβέρνησή του, την πιο νέα σε ηλικία υπουργό στην Ιστορία της Ιταλίας.Τον Δεκέμβριο του, οι Μελόνι, Λα Ρούσα και Κροσέτο ίδρυσαν το κόμμα «Αδελφοί της Ιταλίας», στο οποίο δεσπόζουν και επίγονοι του Μουσολίνι. Το όνομα το εμπνεύστηκε η ίδια από τον πρώτο στίχο του ιταλικού εθνικού ύμνου. Κανείς τότε δεν τους αντιμετώπιζε ως υπολογίσιμη πολιτική δύναμη. Στις εκλογές του 2013 οι «Αδελφοί της Ιταλίας», στο πλαίσιο εκλογικής συνεργασίας υπό τον Μπερλουσκόνι, πήραν 2% και 9 έδρες, με τη Μελόνι να επανεκλέγεται στην Κάτω Βουλή και να τοποθετείται επικεφαλής της Κοινοβουλευτικής Ομάδας.και των οικογενειακών αξιών. Την άμβλωση την περιγράφει ως «ήττα». Και βέβαιαΛίγες εβδομάδες νωρίτερα, είχε εκφωνήσει μια αμφιλεγόμενη ομιλία σε συγκέντρωση που είχε διοργανώσει το ισπανικό ακροδεξιό κόμμα Vox. «Ναι στη φυσική οικογένεια! Οχι στα λόμπι της λεγόμενης κοινότητας LGBT», είχε κραυγάσει. Το γεγονός ότι οι θέσεις της βρίσκουν απήχηση (το καταδεικνύουν οι δημοσκοπήσεις) εγείρει μείζονα πολιτικά ζητήματα για την Ιταλία και όχι μόνο.Στο πλευρό της βρίσκεται επί χρόνια ο σύντροφός της και πατέρας του μοναχογιού της. Πρόκειται για τον γνωστό δημοσιογράφο, τηλεοπτικό αστέρα και συγγραφέα Αντρέα Τζιαμπρούνο. Αν και η ίδια είναι ανύπαντρη μητέρα, η Μελόνι δηλώνει σταθερά ότι είναι πρώτα χριστιανή, μητέρα και θεματοφύλακας των παραδοσιακών οικογενειακών αξιών. Οι πολέμιοί της πιστεύουν ότι ξεπερνάει κατά πολύ την παράδοση.Εξάλλου, ένα βήμα πριν από τη νίκη, πέρα από την αντιμεταναστευτική και αντιευρωπαϊκή ρητορική του, το κόμμα της Μελόνι φλερτάρει και με το χαρτί της νοσταλγίας του φασισμού. Ενέταξε στα ψηφοδέλτιά του και την εγγονή του Μπενίτο Μουσολίνι, Ρακέλε, η οποία είχε κερδίσει τις περισσότερες ψήφους του συνδυασμού στις δημοτικές εκλογές της Ρώμης. Στο κοινό πρόγραμμά του, ο ακροδεξιός συνασπισμός προτείνει, μεταξύ άλλων, την αλλαγή της Κοινοβουλευτικής Δημοκρατίας σε Προεδρική και μάλιστα εμπνευσμένη από το αμερικανικό Σύνταγμα.Το Μεταναστευτικό δεν θα μπορούσε να λείπει από την κορυφή της λίστας και θα μπορούσε να συμπυκνωθεί στη λέξη «κλειστό». Κλειστά λιμάνια, κλειστά κέντρα φιλοξενίας, κλειστή χώρα.Τι υπόσχεται, όμως, η οικονομική πολιτική της μελλοντικής δεξιάς κυβέρνησης; Τα τρία κόμματα έβγαλαν, για αρχή, από τη ναφθαλίνη μια πρόταση του Μπερλουσκόνι: Flat tax. Σε ρεπορτάζ της η εφημερίδα «La Repubblica» γράφει ότι όλοι οι άνεργοι θα ψηφίσουν τους «Αδελφούς της Ιταλίας».Και ενώ αυτά συμβαίνουν στο κέντρο του ευρωπαϊκού Νότου, στην Ιταλία, στον ευρωπαϊκό Βορρά εκδηλώνονται αντίστοιχες πολιτικές τάσεις. Η άνοδος της Ακροδεξιάς δεν είναι κάτι καινούριο για τις πλούσιες χώρες της Σκανδιναβίας.Στη Δανία, στη Φινλανδία και στη Νορβηγία είχαμε τέτοιες.Η Σουηδία, που είχε για δεκαετίες ταυτιστεί με την κοινωνικά προοδευτική σοσιαλδημοκρατία, στρέφεται σαφώς προς τα δεξιά. Ο ηγέτης της σουηδικής Ακροδεξιάς Τζίμι Ακεσον κατάφερε τελικά να αναδειχθεί ρυθμιστής στο πολιτικό σκηνικό της χώρας του, μετά από 17 ολόκληρα χρόνια που βρισκόταν ναι μεν στο τιμόνι του κόμματός του, αλλά στο πολιτικό περιθώριο. Με το άψογο χτένισμά του, τα γυαλιά και τα όμορφα κομμένα γένια του,Η στροφή σημειώθηκε όταν ο δεξιός συνασπισμός, με τη συμμετοχή και των ακροδεξιών, αναδείχθηκε πρώτη δύναμη στις πρόσφατες βουλευτικές εκλογές. Οι «Σουηδοί Δημοκράτες», με την εντυπωσιακή πορεία τους στις εκλογές, «είναι σήμερα μακράν το μεγαλύτερο κόμμα παγκοσμίως με νεοναζιστικές ρίζες», όπως δήλωσε χαρακτηριστικά στον «Guardian» ο καθηγητής Διεθνών Σπουδών στο Πανεπιστήμιο του Κάρλσταντ Τόμπιας Τουμπινέτε. Με 20,6% των ψήφων,Ο 43χρονος Ακεσον εντάχθηκε στο κόμμα τη δεκαετία του 1990, το οποίο ήταν ένα συνονθύλευμα ακροδεξιών στοιχείων. Είχε επωαστεί, άλλωστε, από το νεοναζιστικό κίνημα της Σουηδίας στα μέσα της δεκαετίας του 1990. Βασική δεξαμενή του ήταν η ρατσιστική οργάνωση «Bevara Sverige Svensk», που καλούσε τους οπαδούς της να διατηρήσουν σουηδική τη Σουηδία.Μετατράπηκε από τον Ακεσον σε ένα εθνικιστικό κόμμα. Ηταν εκείνος που δημιούργησε και στη συνέχεια διεύρυνε τη Νεολαία Sölvesborg. Το 2002 χρίστηκε γενικός γραμματέας της Νεολαίας και μόλις τρία χρόνια αργότερα ανέλαβε την ηγεσία του κόμματος. Ελάχιστοι του έδωσαν σημασία, μια και τα ποσοστά του κόμματός του δεν ξεπερνούσαν το 1%.Εκεί, στις αγροτικές μικρές πόλεις και στα αγροκτήματα ήταν που το κόμμα έχτισε τα προπύργιά του, εν μέσω ανησυχιών για τις πυκνοκατοικημένες από μετανάστες γειτονικές πόλεις.Αμέσως μετά την αποφοίτησή του, ο Ακεσον σπούδασε Πολιτικές Επιστήμες στο Λουντ, όπου συνδέθηκε με την ομάδα που έγινε γνωστή ως «Συμμορία των Τεσσάρων». Ηταν οι μελλοντικοί ηγέτες του κόμματος Richard Jomshof, Mattias Karlsson και Björn Söder, οι οποίοι συνέχισαν να χτίζουν την εκλογική βάση του κόμματος. Το μήνυμά τους ήταν λιτό και ευανάγνωστο: το ειρηνικό κοινωνικό κράτος της Σουηδίας καταστρέφεται μέρα με τη μέρα από την αθρόα μετανάστευση μουσουλμάνων.Το κόμμα αναμορφώθηκε πολλαπλώς υπό την ηγεσία του Ακεσον. Η άνοδός του συνέπεσε και βοηθήθηκε από το μεγάλο κύμα μετανάστευσης που δέχτηκε η Σουηδία. Η χώρα των 10,3 εκατομμυρίων κατοίκων έχει υποδεχτεί περίπου μισό εκατομμύριο πρόσφυγες και μετανάστες μονάχα την τελευταία δεκαετία.Μέλη του κόμματος με σβάστικες, επιθέσεις σε μετανάστες και άλλα παρόμοια περιστατικά απείλησαν τη φρενήρη άνοδο του Ακεσον προς την εξουσία.Σε μια προσπάθεια να διατηρήσει τα προσχήματα, τον Οκτώβριο του 2012, εισήγαγε «μηδενική ανοχή κατά του ρατσισμού και του εξτρεμισμού» στο κόμμα. Το 2015, διέγραψε ολόκληρη την οργάνωση της Νεολαίας, εξαιτίας των δεσμών της με ακροδεξιούς εξτρεμιστές. Οι επικριτές του λένε, ωστόσο, ότι οι εκκαθαρίσεις αφορούσαν μονάχα απλά μέλη, ενώ όσοι βρίσκονται ψηλά στην κομματική ιεραρχία έχουν ασυλία.Εδώ και χρόνια ο Ακεσον καλλιεργεί με προσοχή το προφίλ ενός συνηθισμένου Σουηδού. Ενός νέου πολιτικού που περνάει τον ελεύθερο χρόνο του με φίλους,με οικονομική πτήση και σε ξενοδοχεία τριών αστέρων. Λάτρης των αστυνομικών μυθιστορημάτων, της πίτσας και του φαστ φουντ, ο Ακεσον είναι διαζευγμένος και έχει έναν γιο οκτώ ετών.Μετά την ανακοίνωσή του, πήρε εξάμηνη άδεια από την πολιτική. Χρειαζόταν χρόνο, καθώς υπέφερε από επαγγελματική εξουθένωση.Κατά τη διάρκεια της προεκλογικής περιόδου φάνηκε να εμπνέεται από τον Ντόναλντ Τραμπ, υιοθετώντας το σύνθημα «Η Σουηδία πρέπει να είναι καλά ξανά». Ενδιαφέρον, πάντως, προκαλεί ότι άντλησε ψήφους τόσο από τους κόλπους της συντηρητικής παράταξης όσο και από τους σοσιαλδημοκράτες, ειδικά από αυτούς που ανήκουν στην εργατική τάξη.Εκτός από την Ιταλία και τη Σουηδία, το μόνο σίγουρο είναι ότι όσο οι Ευρωπαίοι πιέζονται και μάλιστα τόσο ασφυκτικά από την ενεργειακή κρίση και τον πληθωρισμό, όσο η Αριστερά δεν θα είναι ελκυστική ως υποδοχέας της διογκούμενης πολιτικής δυσαρέσκειας, τόσο η ευρωπαϊκή Ακροδεξιά ή Νέα Δεξιά θα κερδίζει έδαφος και στον Νότο και στον Βορρά της Ευρώπης. Και όλα δείχνουν πως είμαστε ακόμα στην αρχή...",
    "Greenpeace κατά Σουηδίας": "Ακτιβιστές της Green peace σκαρφαλώνουν σε γερανούς, εμποδίζοντας το Coral Energy να παραδώσει φορτίο υγροποιημένου φυσικού αερίου από τη Ρωσία σε σταθμό νότια της Στοκχόλμης.\n\nH Greenpeace απαιτεί από τη Σουηδία να σταματήσει την εισαγωγή ρωσικού φυσικού αερίου.\n\nΟι ακτιβιστές κρατούν αφίσες με σύνθημα «Σταματήστε να χρηματοδοτείτε τον πόλεμο του Πούτιν».\n\nΤην ίδια ώρα ένα ιστιοφόρο και πολλά καγιάκ έπλεαν κοντά στο λιμάνι εμποδίζοντας το πλοίο να ελλιμενιστεί.\n\nΣε ανακοίνωση της η οργάνωση αναφέρει ότι η κυβέρνηση της Σουηδίας πρέπει να σταματήσει άμεσα τις εισαγωγές ρωσικού αερίου, καθώς έχουν περάσει 6 μήνες από όταν ο Πούτιν άρχισε αυτόν τον πόλεμο και είναι απαράδεκτο η Σουηδία να συνεχίσει να χρησιμοποιεί ρωσικό φυσικό αέριο, καθώς με αυτόν τον τρόπο χρηματοδοτεί τον πόλεμο.",
    "Σουηδία: Φωτιά σε πλοίο με 300 επιβαίνοντες": "Φωτιά ξέσπασε ανοικτά των ακτών της Σουηδίας σε οχηματαγωγό, στο οποίο επιβαίνουν 300 άτομα, σύμφωνα με τις τοπικές αρχές.\n\nΣε εξέλιξη βρίσκεται μεγάλη επιχείρηση διάσωσης, κατά το Γαλλικό Πρακτορείο. Σύμφωνα με πηγές που επικαλείται το AFP, η φωτιά είναι υπό έλεγχο.\n\nΗ πυρκαγιά εκδηλώθηκε κατά τις πρώτες πληροφορίες στο γκαράζ, ενώ τρία ελικόπτερα και επτά πλοία κλήθηκαν να μεταβούν στο σημείο όπου βρίσκεται το οχηματαγωγό, το οποίο εκκενώνεται.\n\nΔεν υπάρχουν επί του παρόντος αναφορές για τραυματισμούς, ενώ δεν έχουν γίνει ακόμη γνωστά τα αίτια της πυρκαγιάς.\n\nΤο πλοίο Stena Scandica βρίσκεται στα ανοιχτά του νησιού Gotska Sandon, στη νοτιοανατολική Σουηδία.\n\n#BREAKING Car ferry carrying 300 people ablaze off Sweden coast: authorities pic.twitter.com/EOw2myX7hC — AFP News Agency (@AFP) August 29, 2022\n\nΜε πληροφορίες από AFP\n\n⇒ Ειδήσεις σήμερα\n\nΑκολουθήστε το kathimerini.gr στο Google News και μάθετε πρώτοι όλες τις ειδήσεις\n\nΔείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr",
    "Ερχεται το Σουηδικό «Crown»: Αγρια σεξ-πάρτι, σχέσεις με τη μαφία και προδοσίες": "Η πριγκίπισσα Σοφία και ο πρίγκιπας Κάρολος Φίλιππος\n\nΗ Σουηδή τραγουδίστρια και μοντέλο Καμίλλα Χένεμαρκ\n\nΗ διάδοχος της Σουηδίας πριγκίπισσα Βικτώρια παντρεύτηκε τον πρώην γυμναστή της και νυν Πρίγκιπα Ντάνιελ\n\nΟ πατέρας της βασίλισσας Σύλβια ήταν μέλος του ναζιστικού κόμματος\n\nΗ πριγκίπισσα Μαντλίν της Σουηδίας\n\nΚλείσιμο\n\nΓια δεκαετίες, το μόνο - γνωστό- τολμηρό πράγμα που του άρεσε να κάνει ήταν να οδηγεί τα γρήγορα αυτοκίνητα της συλλογής του, που περιλαμβάνει, μεταξύ άλλων, μία Shelby Mustang, ένα AC Cobra, μία Ferrari, μία Porsche και το τελευταίο του απόκτημα - δώρο γενεθλίων στον εαυτό του- μία BMW M8 Competition Coupé, αξίας περίπου 135.000 Ευρώ. Ο 45χρονος γάμος του με τη βασίλισσα Σύλβια θεωρούνταν ως ένα εξαιρετικό παράδειγμα συντροφικότητας.Ωστόσο, το 2010, η σουηδική μοναρχία συγκλονίστηκε από την κυκλοφορία μιας νέας βιογραφίας για τον βασιλιά με τίτλο The Reluctant Monarch. Το βιβλίο αποκάλυπτε πως ο άμεμπτος βασιλιάς Κάρολος Γουσταύος -ο οποίος είναι τρίτος ξάδερφος της βασίλισσας της Μεγάλης Βρετανίας Ελισάβετ- δεν ήταν και τόσο ανιαρός και φρόνιμος.Στη βιογραφία, οι τρεις συγγραφείς, που είχαν κάνει την έρευνα, ισχυρίστηκαν ότι ο Βασιλιάς έπαιρνε μέρος σε «ξέφρενα σεξουαλικά πάρτι με στρίπερς», τα οποία μερικές φορές φιλοξενούσε ένα διαβόητο αφεντικό της Μαφίας σε ένα κλαμπ της Στοκχόλμης. Το βιβλίο αναφέρει πως ο Βασιλιάς για πολλά χρόνια είχε την προστασία της σουηδικής μυστικής υπηρεσίας, Sapo, που εξαφάνιζε τα ίχνη από τα νυχτοπερπατήματά του, πιέζοντας μάλιστα τις παρτενέρ του Βασιλιά να παραδώσουν ενοχοποιητικές φωτογραφίες μαζί του. Σε ορισμένες περιπτώσεις, πράκτορες της Sapo χρησιμοποιήθηκαν για να ερευνήσουν τα σπίτια γυναικών προκειμένου να κατασχεθούν φωτογραφίες που τραβήχτηκαν στα ιδιωτικά πάρτι του Βασιλιά.Το 2021, ο συγγραφέας της αμφιλεγόμενης βιογραφίας, Τόμας Σιόμπεργκ, έλαβε μέρος σε ένα νέο podcast έξι επεισοδίων, που διατίθεται μέσω της συνδρομητικής υπηρεσίας Acast+, όπου αναφέρεται ότι ο Βασιλιάς και οι φίλοι του, η λεγόμενη «βασιλική συμμορία», για μερικά χρόνια στις αρχές της δεκαετίας του '90 είχαν μια μόνιμη κράτηση για Δευτέρες σε underground club : «Νέες γυναίκες και στρίπερ καλούνταν συστηματικά σε αυτές τις βραδιές για να ευχαριστήσουν αυτήν την ελίτ ομάδα ισχυρών ανδρών, που υπόσχονταν δουλειές στο μόντελινγκ και σταδιοδρομία στη βιομηχανία του θεάματος, με αντάλλαγμα να τους προσφέρουν αυτό που ήθελαν».Πολλές γυναίκες που έδωσαν συνέντευξη για το βιβλίο ισχυρίστηκαν ότι έκαναν σεξ με τον Βασιλιά. Περιέγραψαν και ένα περιστατικό μετά από ένα μεγάλο δείπνο, όπου ο Βασιλιάς μετά από ένα επιτυχημένο κυνήγι αλκών, απολάμβανε το σεξ με δύο γυναίκες ταυτόχρονα.Μετά την κυκλοφορία της βιογραφίας, ο Κάρολος Γουσταύος έκανε μια... «ασαφή» δήλωση, λέγοντας πως αυτός και η οικογένειά του επέλεξαν να γυρίσουν σελίδα... και να προχωρήσουν μπροστά γιατί, «όπως καταλαβαίνω», είπε χαρακτηριστικά, «αυτά είναι πράγματα που συνέβησαν πριν από πολύ καιρό».Η πριγκίπισσα τότε λεγόταν Σοφία Χέλκβιστ. Γεννήθηκε στο Täby, έξω από τη Στοκχόλμη από Δανό πατέρα και Σουηδή μητέρα και μετά το σχολείο, στο οποίο ήταν άριστη, έφυγε από τη Σουηδία για να σπουδάσει στη Νέα Υόρκη. Αργότερα επέστρεψε για να σπουδάσει στο Πανεπιστήμιο της Στοκχόλμης και άρχισε να ασχολείται με το μόντελινγκ για να χρηματοδοτήσει τις σπουδές της. Με πολλές προκλητικές φωτογραφήσεις - και τόπλες- εκλέχθηκε Μις Σλιτζ το 2004 από τους αναγνώστες του σουηδικού ανδρικού περιοδικού. Αργότερα έλαβε μέρος στο ριάλιτι Paradise Hotel - τη σουηδική εκδοχή του αμερικανικού ριάλιτι-, στο οποίο ανύπαντροι διαγωνιζόμενοι ζευγαρώνουν με ένα άτομο, με το οποίο μοιράζονται ένα δωμάτιο για επτά ημέρες.Η Σοφία και ο Κάρολος Φίλιππος φέρεται να γνωρίστηκαν σε νυχτερινό κέντρο στη Στοκχόλμη. Το παρελθόν της Σοφίας συγκλόνισε ακόμη και τη φιλελεύθερη Σουηδία. Η Σοφία όμως τελικά παντρεύτηκε τον πρίγκιπά της σε μια πολυτελή τελετή στη Στοκχόλμη το καλοκαίρι του 2015 και σήμερα έχουν μαζί τρία παιδιά αλλά πάντα θυμάται την «τεράστια καταιγίδα μίσους» που αντιμετώπισε όταν αποκαλύφθηκε η σχέση της με τον πρίγκιπα. Ασχολήθηκε με το θέμα του εκφοβισμού ως ομιλήτρια στο φεστιβάλ Let's Make Love Great Again το 2018, όταν περιέγραψε πώς η οργή των μέσων ενημέρωσης την «χτύπησε σκληρά».Η δική της εμπειρία εκφοβισμού έχει εμπνεύσει τις προσπάθειές της για την καταπολέμηση του ζητήματος από τότε που έγινε μέλος της βασιλικής οικογένειας - το Ίδρυμα του πριγκιπικού ζεύγους, που ιδρύθηκε με την ευκαιρία του γάμου τους , εργάζεται για την καταπολέμηση της ρητορικής μίσους.Στο ίδιο βιβλίο, The Reluctant Monarch και σε τουλάχιστον 14 σελίδες, περιγράφεται μια μακροχρόνια εξωσυζυγική σχέση του Βασιλιά με την Καμίλλα Χένεμαρκ, Σουηδή τραγουδίστρια και μοντέλο.Η απάντησή της στις αποκαλύψεις μετά την κυκλοφορία του βιβλίου δεν ήταν να τις αρνηθεί, αλλά απλώς να πει ότι ο δικηγόρος της την συμβούλεψε «να μην κάνει κανένα σχόλιο».Το βιβλίο ισχυριζόταν ότι η βασίλισσα Σίλβια γνώριζε αυτή την υπόθεση, αλλά είχε δεμένα τα χέρια της, καθώς ο Βασιλιάς «είχε ερωτευτεί σαν έφηβος και μάλιστα ο Βασιλιάς και η Χένεμαρκ συζητούσαν να φύγουν για ένα μακρινό νησί στη Γαλλική Πολυνησία, όπου σχεδίαζαν να ζήσουν με καρύδες» και τον έρωτά τους, προφανώς.Όταν ο αντιμετώπισε για πρώτη φορά ερωτήσεις σχετικά με το βιβλίο, ο Βασιλιάς είπε ότι δεν το είχε διαβάσει «ακόμα», αλλά καταλάβαινε τι περιείχε, πράγμα που σήμαινε ότι ο βασιλιάς τουλάχιστον δεν αρνούνταν κανέναν από τους ισχυρισμούς. Ωστόσο, ο Τόμας, ο συγγραφέας του βιβλίου, δήλωσε ότι «τιμωρήθηκε επειδή έψαξε σε βάθος την ιδιωτική ζωή του Βασιλιά. Ενώ εργαζόταν ως «συγγραφέας βιβλίων για σκάνδαλα», αναγκάσθηκε να εργάζεται ως οδηγός λεωφορείου στη Στοκχόλμη για να ζήσει.Στις 21 Ιουνίου 2010, η διάδοχος της Σουηδίας πριγκίπισσα Βικτώρια παντρεύτηκε τον πρώην γυμναστή της - τώρα είναι γνωστός ως Πρίγκιπας Ντάνιελ, Δούκας του Βέστεργκοτλαντ - μετά από επτά χρόνια σχέσης.Την ημέρα του γάμου τους, το ζευγάρι αντάλλαξε όρκους μπροστά σε σχεδόν 1.000 μέλη βασιλικών οικογενειών και αξιωματούχους από όλο τον κόσμο, ενώ τέσσερις επίσκοποι έκαναν τη λειτουργία στον καθεδρικό ναό της Στοκχόλμης. Περίπου 250.000 άνθρωποι συγκεντρώθηκαν στους δρόμους της Στοκχόλμης καθώς η χώρα γιόρταζε τον «παραμυθένιο βασιλικό γάμο» της.Η πριγκίπισσα, γνώρισε τον σύζυγό της οκτώ χρόνια πριν από τη μεγάλη τους μέρα, όταν μπήκε στο γυμναστήριό του στη Στοκχόλμη. Όταν η σχέση του ζευγαριού έγινε δημόσια, τον χλεύασαν ως αουτσάιντερ με βλάχικη προφορά.Ο πρίγκιπας Ντάνιελ μεγάλωσε σε μια μεσοαστική οικογένεια στο χωριό Ockelbo στην κεντρική Σουηδία. Η μητέρα του εργαζόταν ως υπάλληλος στα σουηδικά ταχυδρομεία και ο πατέρας του ήταν διευθυντής σε δημοτικό κέντρο κοινωνικών υπηρεσιών.Η σύζυγος του Βασιλιά ανακάλυψε το 2002 ότι ο αείμνηστος πατέρας της, Βάλτερ Ζόμερλαθ έγινε μέλος του ναζιστικού κόμματος κατά τη διάρκεια της δεκαετίας του 1930. Το 2018, η βασίλισσα Σίλβια παραδέχτηκε ότι έκανε εκτενή έρευνα σε μια προσπάθεια να καταλάβει περισσότερα για την ανάμειξη του πατέρα της με το Ναζιστικό Κόμμα από τότε που το σκάνδαλο αποκαλύφθηκε από σουηδική εφημερίδα.Όταν έγινε ο γάμος με τον Βασιλιά το 1976, ο Γερμανός πατέρας της βασίλισσας Σίλβια αρνήθηκε ότι ήταν ποτέ μέλος του ναζιστικού κόμματος. Αργότερα προέκυψε ότι είχε ενταχθεί στις τάξεις του το 1934. Το 2011, μια νέα έρευνα αποκάλυψε ότι αν και ο Ζόμερλαθ ανήκε στο ναζιστικό κόμμα, φαινόταν ότι ήταν ανενεργό μέλος και είχε βοηθήσει ακόμη και έναν Εβραίο επιχειρηματία να ξεφύγει από το Ολοκαύτωμα.Η βασίλισσα Σίλβια πρόσθεσε: «Έχουν περάσει 30 χρόνια από τότε που πέθανε, οπότε τώρα νομίζω ότι είναι αρκετά. Θέλω να πω στον σουηδικό λαό ότι είμαι συμφιλιωμένη με αυτό. Ξέρω ότι ο μπαμπάς μου δεν είναι ο άνθρωπος που έχουν παρουσιάσει κάποιοι ».Παραδέχτηκε επίσης ότι ήταν «μεγάλο σοκ» όταν έμαθε για τους ναζιστικούς δεσμούς του πατέρα της μετά τον θάνατό του. Σύμφωνα με το Royal Central, η Βασίλισσα είπε σε μια σειρά ντοκυμαντέρ για τα 75α γενέθλιά της ότι δεν πίστευε τις αποκαλύψεις στην αρχή, αλλά, όπως είπε χαρακτηριστικά, «όταν έφτασα να δω τα στοιχεία μπροστά στα μάτια μου, έπρεπε να τα αποδεχτώ».Το 2017, η πριγκίπισσα Βικτώρια μίλησε δημόσια για την εφηβική της μάχη με την ανορεξία σε μια συνέντευξη- ορόσημο ενόψει των 40ών γενεθλίων της τον Ιούλιο της χρονιάς αυτής. Αν και αυτή σίγουρα δεν ήταν μια σκανδαλώδης στιγμή στην ιστορία της σουηδικής βασιλικής οικογένειας - ήταν ιστορική επειδή ήταν μια επίδειξη σπάνιας διαφάνειας.Σύμφωνα με το Royal Central, σε ένα ντοκιμαντέρ εμφανίσθηκε η πριγκίπισσα και διάδοχος του θρόνου να εξηγεί ότι μόλις άρχισε να εκτελεί πριγκιπικά καθήκοντα όταν έκλεισε τα 18, έχοντας μεγαλώσει μακριά από τα φώτα της δημοσιότητας, άρχισε να έχει όλο και περισσότερες απαιτήσεις από τον εαυτό της.«Ήθελα να είμαι πολύ περισσότερα από όσα ρεαλιστικά μπορούσα να κάνω», είπε. Ανέβαλε τις σπουδές της στο πανεπιστήμιο και αναζήτησε θεραπεία στις ΗΠΑ, όπου έμαθε να μπορεί να βάζει όρια και να μην πιέζει συνεχώς τον εαυτό της.Ωστόσο, παραδέχτηκε ότι ακόμα δεν έχει ξεπεράσει την τάση της για τελειομανία, αλλά τώρα το βλέπει ως θετικό πράγμα καθώς την ωθεί να κάνει το καλύτερο για τη χώρα της. «Δεν πρόκειται πάντα για εξωτερικά προβλήματα. Μπορεί επίσης να προέλθει από μέσα σου και μπορεί να συμβεί σε όλους, όχι μόνο στα νεαρά κορίτσια αλλά και στα αγόρια», είπε. «Χρειάζεται χρόνο και πονάει πολύ».Το 2010, η πριγκίπισσα Μαντλίν της Σουηδίας, τότε 27 ετών, ακύρωσε τον βασιλικό γάμο της με τον Τζόνας Μπέρκστρομ, όταν μια φοιτήτρια του Πανεπιστημίου του Μπόρνμουθ ισχυρίστηκε ότι είχε σχέση με τον αρραβωνιαστικό της.Το ζευγάρι είχε αρραβωνιαστεί μετά από σχέση οκτώ ετών, με την πρόταση γάμου στην πριγκίπισσα να γίνεται στο ρομαντικό Κάπρι και συζούσαν σ΄ένα διαμέρισμα στη Στοκχόλμη. Αλλά ο τότε 31χρονος μελλοντικός πρίγκιπας φέρεται να απάτησε τη Μαντλίν με την Tόρα ΄Απστρομ Μπεργκ, μια 21χρονη φοιτήτρια φωτογραφίας στο Arts University College, κατά τη διάρκεια μιας εκδρομής για σκι με φίλους.Η Μπεργκ, η οποία ήταν Νορβηγίδα σταρ του χάντμπολ μίλησε για την σχέση της στο νορβηγικό κουτσομπολίστικο περιοδικό Se Og Hor. Ισχυρίσθηκε πως γνωρίσθηκε με τον - παρ΄ολίγον πρίγκιπα- Τζόνας σε ένα σουηδικό χιονοδρομικό κέντρο όπου συναντήθηκαν σε ένα νυχτερινό κέντρο διασκέδασης.«Είχα σχέση με τον αρραβωνιαστικό της Μαντλίν», είπε η Μπεργκ. «΄Ηρθε στο σπίτι μου με ένα ταξί στις τέσσερις το πρωί». Ισχυρίστηκε ότι δεν ήξερε ποιος ήταν ο εραστής της. «Αν το ήξερα, δεν θα έκανα ποτέ κάτι τέτοιο. Λυπάμαι για τη Mαντλίν που έχει έναν άπιστο άντρα», είπε.Για τρεις ημέρες μετά το ξέσπασμα του σκανδάλου, το Παλάτι αρνούνταν να σχολιάσει. Στη συνέχεια, όμως, η Μαντλίν έβγαλε το δαχτυλίδι των αρραβώνων της, επιβιβάστηκε σε μια πτήση για τις ΗΠΑ και με μια δήλωση επιβεβαίωσε ότι είχαν χωρίσει. «Αποφάσισαν ότι το καλύτερο για αυτούς είναι να τραβήξουν χωριστούς δρόμους», δήλωσε τότε το Παλάτι της Σουηδίας.",
    "Guardian: Σε κατάσταση συναγερμού η Σουηδία για ενδεχόμενο παρέμβασης στις εκλογές": "Αξιοποιώντας το premium δίκτυο αξιολογημένων επαγγελματιών και την υψηλή τεχνολογία που έχει αναπτύξει, ο Douleutaras σού παρέχει για κάθε εργασία που πρόκειται να κάνεις στο σπίτι σου «Εγγύηση Εξυπηρέτησης», ώστε να γίνουν όλα όπως τα θέλεις",
    "\"Ημέρα Η\", όταν η Σουηδία άλλαξε λωρίδα κυκλοφορίας": "Ήταν 3 Σεπτεμβρίου του 1967 και λίγα λεπτά με τις 05:00, όταν άρχισαν οι Σουηδοί να διαπιστώνουν τη δυσκολία της αλλαγής μιας πολυετούς συνήθειας, εφαρμόζοντας μια απόφαση για την οποία δούλευαν επί σειρά ετών. Η \"Dagen H\", η \"Ημέρα Η\" ήταν η ημέρα που οι Σουηδοί οδηγοί όφειλαν να σταματήσουν να κινούνται στην αριστερή λωρίδα κυκλοφορίας και να αρχίσουν να οδηγούν στην δεξιά, όπως δηλαδή σχεδόν όλη η υπόλοιπη Ευρώπη.\n\nΗ κυβέρνηση της Σουηδίας είχε δώσει μεγάλο αγώνα για το εγχείρημα. Όλοι γνώριζαν τις δυσκολίες, όλοι είχαν προετοιμαστεί και ξαφνικά όταν ήρθε η ώρα, κάθε κίνηση έμοιαζε λάθος. Παρόλα αυτά, οφείλουμε να παραδεχτούμε πως μια τέτοια αλλαγή, σε οποιοδήποτε άλλο μέρος του κόσμου, θα μπορούσε να έχει ακόμη και τραγικές συνέπειες. Στη Σουηδία ωστόσο ήταν ένα ιστορικής σημασίας, τεράστιο, \"ξεβόλεμα\" που αντιμετωπίστηκε με την χαρακτηριστική ηρεμία ή και απάθεια των Σκανδιναβών.\n\nΔιαβάστε την συνέχεια της πολύ ενδιαφέρουσας ιστορίας στο Top Gear\n\nΟι πιο πρόσφατες Ειδήσεις\n\n\n\nΔιαβάστε πρώτοι τις Ειδήσεις για ό,τι συμβαίνει τώρα στην Ελλάδα και τον Κόσμο στο thetoc.gr",
    "Ανησυχία για τη ναζιστική επιρροή στο πολιτικό σύστημα της Σουηδίας ενόψει της προεδρίας στην ΕΕ": "Καθώς η Σουηδία πρόκειται να αναλάβει την προεδρία της ΕΕ τον Ιανουάριο του 2023, η επιτυχία των ακροδεξιών Σουηδών Δημοκρατών (SD) στις βουλευτικές εκλογές και το ταραγμένο παρελθόν τους προκάλεσαν ερωτήματα κατά τη συνάντηση των υπουργών της ΕΕ στις Βρυξέλλες την Τρίτη (20 Σεπτεμβρίου).\n\nΣύμφωνα με τον εκτελούντα χρέη υπουργού ΕΕ των Σοσιαλδημοκρατών Χανς Ντάλγκρεν, το προηγούμενο έτος αφιερώθηκε στον προγραμματισμό για τη θητεία της Σουηδίας ως προέδρου του Συμβουλίου Υπουργών κατά το πρώτο εξάμηνο του 2023.\n\nΑλλά μέχρι να ξεκινήσει, θα έχει αναλάβει μια εντελώς διαφορετική κυβέρνηση, η οποία ενδεχομένως θα επηρεάζεται από το ακροδεξιό SD που είναι πλέον το δεύτερο κόμμα στη Σουηδία και το πρώτο δεξιό κόμμα.\n\n«Αυτή είναι η δημοκρατία στην πράξη: όταν η άλλη πλευρά κερδίσει τις εκλογές – ομολογουμένως με δυσκολία, αλλά εξακολουθεί να υπάρχει πλειοψηφία – τότε αυτή η πλευρά θα αναλάβει. Τότε το θέμα είναι να τους υποστηρίξουμε με τον τρόπο που έχουμε συνηθίσει στη σουηδική δημοκρατία και να τους δώσουμε τις προϋποθέσεις για να κοιτάξουν μπροστά και να κάνουν την προεδρία όσο το δυνατόν καλύτερη», δήλωσε ο Ντάλγκρεν στο πρακτορείο Τύπου TT.\n\nΚαθώς όμως πλησιάζει η σουηδική προεδρία της ΕΕ, η ταραγμένη προέλευση της SD εγείρει ερωτήματα.\n\n«Πολλοί άνθρωποι αναρωτιούνται τι σημαίνει ότι ένα κόμμα όπως οι Σουηδοί Δημοκράτες έχει γίνει το μεγαλύτερο στην ομάδα των κομμάτων που υποστηρίζουν μια νέα κυβέρνηση. Και είναι σαφές ότι εγείρονται σοβαρά ερωτήματα σχετικά με τις ναζιστικές ρίζες των Σουηδών Δημοκρατών και τη θέση τους σε θέματα που αφορούν την Ουγγαρία, για παράδειγμα», δήλωσε ο Ντάλγκρεν.\n\nΚληρονόμος μιας νεοναζιστικής ομάδας που ιδρύθηκε το 1988, το κόμμα των Σουηδών Δημοκρατών έγινε σταδιακά κοινός τόπος στο πολιτικό τοπίο της Σουηδίας, εισήλθε στο κοινοβούλιο το 2010 με ποσοστό 5,7% και κέρδιζε σε κάθε εκλογική αναμέτρηση στη συνέχεια, με φόντο την υψηλή μετανάστευση και τα προβλήματα των εγκληματικών συμμοριών της Σουηδίας.\n\nΩστόσο, όσον αφορά την προεδρία της ΕΕ, καθησύχασε το ακροατήριο, λέγοντας ότι η σουηδική προεδρία «πιθανότατα θα αντιμετωπιστεί πολύ καλά από τη νέα κυβέρνηση», προσθέτοντας ότι θα κάνει ό,τι μπορεί για να συμβεί.\n\nΗ Σουηδία θα αναλάβει την προεδρία από την Τσεχική Δημοκρατία την 1η Ιανουαρίου 2023 και στη συνέχεια θα την παραδώσει στην Ισπανία την 1η Ιουλίου του επόμενου έτους.\n\nΤο κύριο καθήκον της προεδρίας της ΕΕ είναι να προεδρεύει των συνεδριάσεων του Συμβουλίου Υπουργών και των συνεχιζόμενων διαπραγματεύσεων με το Ευρωπαϊκό Κοινοβούλιο και την Ευρωπαϊκή Επιτροπή. Η προεδρία εναλλάσσεται μεταξύ όλων των κρατών μελών για έξι μήνες κάθε φορά.",
    "Ξέχνα τη Σουηδία που ήξερες! 400 βομβιστικές έπιθέσεις, 47 νεκροί και συμμορίες μεταναστών που εξευτελίζουν τα θύματα τους": "Την Πέμπτη το πρωί, οι Σουηδοί ξύπνησαν με ειδήσεις του είδους που έχουν γίνει πολύ οικείες: Κατά τη διάρκεια της νύχτας, ισχυρές βόμβες εξερράγησαν σε πολυκατοικίες, σε δύο διαφορετικές πόλεις στη νότια Σουηδία.\n\nΑπό την Paulina Neuding/Common Sense\n\nΈνα άτομο τραυματίστηκε σοβαρά στο Άστροπ, όπου ένας μάρτυρας είπε στα ΜΜΕ: «Οι άνθρωποι ούρλιαζαν και έκλαιγαν. Ήταν τόσο εξωπραγματικό…». Ένας κάτοικος της περιοχής είπε στο Radio Sweden ότι ο 7χρονος του είχε μπει τρέχοντας στην κρεβατοκάμαρά του ουρλιάζοντας, καθώς η έκρηξη έκανε το διαμέρισμά τους να ταρακουνηθεί. Στο Χέλσινγκμποργκ, η έκρηξη ήταν τόσο ισχυρή που, σύμφωνα με την αστυνομία, αυτοκίνητα που ήταν σταθμευμένα κοντά καταστράφηκαν. Δεν είναι ακόμη σαφές εάν οι βομβιστικές επιθέσεις συνδέονται μεταξύ τους ή για το ποιος βρίσκεται πίσω από αυτές.\n\nΑπό το 2018, έχουν σημειωθεί σχεδόν 500 βομβιστικές επιθέσεις —ναι, βομβιστικές— σε μια από τις πιο ήσυχες και σταθερές κοινωνίες στον κόσμο.\n\nΩστόσο, δεν υπάρχει μόνο το πρόβλημα των βομβιστικών επιθέσεων. Υπάρχουν και πυροβολισμοί.\n\nΗ Σουηδία, η οποία έχει πληθυσμό περίπου 10 εκατομμυρίων, έχει τον υψηλότερο κατά κεφαλήν αριθμό θανατηφόρων πυροβολισμών μεταξύ 22 ευρωπαϊκών χωρών. Σαράντα επτά άνθρωποι έχουν σκοτωθεί από πυροβολισμούς μέχρι στιγμής φέτος, κάτι που, αν και απέχει από τα αμερικανικά επίπεδα ανθρωποκτονιών με όπλο, είναι μια κατάσταση ακραία για την Ευρώπη. Άλλες ευρωπαϊκές χώρες παρακολουθούν πλέον τη Σουηδία με φρίκη.\n\nΜπορεί να είναι σοκαριστικό για τους Αμερικανούς να μαθαίνουν ότι στη Σουηδία -τη χώρα του ΙΚΕΑ, του Spotify και της Greta Thunberg- συμβαίνουν όλα αυτά. Ίσως ο λόγος που δεν το γνωρίζουν είναι εξαιτίας της εξωπραγματικής αιτίας του πώς φτάσαμε ως εδώ.\n\nΜεταξύ των υπόπτων για πυροβολισμούς, το 85% είναι μετανάστες πρώτης ή δεύτερης γενιάς, σύμφωνα με την εφημερίδα Dagens Nyheter, καθώς οι γειτονιές των μεταναστών έχουν γίνει εστίες για εγκλήματα συμμοριών. Ο επίτροπος της Εθνικής Αστυνομίας Anders Thornberg περιέγραψε τη βία ως «ένα εντελώς διαφορετικό είδος βαρβαρότητας από ό,τι έχουμε δει στο παρελθόν» και ο αναπληρωτής του, Mats Löfving, υποστηρίζει ότι 40 εγκληματικές συμμορίες δρουν πλέον σε όλη τη χώρα. Πρόκειται και για ομάδες που σπέρνουν το φόβο για τις λεγόμενες «ληστείες εξευτελισμού», που στοχεύουν παιδιά και νέους, στις οποίες τα θύματα υφίστανται εξευτελιστική μεταχείριση από τους επιτιθέμενους, όπως ούρηση. Μόλις αυτή την εβδομάδα, τέσσερις άνδρες καταδικάστηκαν για ληστεία, ξυλοδαρμό και ούρηση σε έναν 18χρονο, ο οποίος επίσης βιντεοσκοπήθηκε από τους βασανιστές του.\n\nΌλα αυτά είναι ο λόγος που, για πρώτη φορά, η εγκληματικότητα αναδείχθηκε σε κορυφαία προτεραιότητα μεταξύ των ψηφοφόρων στις γενικές εκλογές του περασμένου Σαββατοκύριακου. Οι Σουηδοί εξέφρασαν τις ανησυχίες τους την Κυριακή, όταν έδωσαν στο πιο σκληρό αντιμεταναστευτικό κόμμα της χώρας περισσότερο από το 20% των ψήφων.\n\nΟι Σουηδοί Δημοκράτες, ή SD, είναι τώρα το δεύτερο μεγαλύτερο κόμμα στο κοινοβούλιο και το μεγαλύτερο του δεξιού μπλοκ —κερδίζοντας περισσότερες ψήφους από το πιο παραδοσιακό κεντροδεξιό κόμμα των Μετριοπαθών (απομένει να δούμε αν ο Ulf Kristersson, ηγέτης των Μετριοπαθών, μπορεί να σχηματίσει κυβέρνηση με την υποστήριξη του SD, ενώ θα τηρήσει την υπόσχεσή του να μην επιτρέψει στο κόμμα να συμμετάσχει στον κυβερνητικό συνασπισμό).\n\nΠώς λοιπόν το περίφημο φιλελεύθερο εκλογικό σώμα της Σουηδίας έδωσε τη νίκη σε ένα κόμμα με ρίζες στην ακροδεξιά; Με μια λέξη: Άρνηση.\n\nΩς απάντηση στα αυξανόμενα προβλήματα της Σουηδίας με τη βία των συμμοριών και τις κοινωνικές αναταραχές στα προάστια των μεταναστών, η στρατηγική της κυβέρνησης για πολλά χρόνια ήταν να αρνείται το πόσο σοβαρή είχε γίνει η κατάσταση. Στο μεταξύ, εκείνοι που παρατηρούσαν το πρόβλημα -πολλοί από τους οποίους ήταν στην εργατική τάξη- και μιλούσαν για τη μειωμένη ασφάλειά είχαν κατηγορηθεί για ρατσισμό από κορυφαίους πολιτικούς, τον κυρίαρχο Τύπο και τις πολιτιστικές ελίτ. Μόνο ένα πολιτικό κόμμα δεν το έκανε: Το SD. Και από εκλογές σε εκλογές, κέρδισαν όλο και μεγαλύτερη λαϊκή υποστήριξη.\n\nΑυτή είναι μια ιστορία για το τι συμβαίνει όταν οι άνθρωποι που διαχειρίζονται πράγματα και καταστάσεις προσπαθούν να αποφύγουν να αντιμετωπίσουν τις συνέπειες των πράξεών τους.\n\nΠολύ επικίνδυνο για ένα ψυγείο παγωτών\n\nΟ ξένος πληθυσμός της Σουηδίας που γεννήθηκε στη χώρα έχει διπλασιαστεί κατά 20% από το 2000. Καμία άλλη χώρα δεν δέχτηκε περισσότερους κατά κεφαλήν μετανάστες κατά το κύμα του 2015 —από χώρες όπως η Συρία, το Ιράκ και το Αφγανιστάν. Σχεδόν το 23% των Σουηδών ενηλίκων γεννήθηκαν στο εξωτερικό (στο απόγειο της αμερικανικής μετανάστευσης, το 1890 αυτό το στατιστικό ήταν ελαφρώς μικρότερο από 15%). Και οι περισσότεροι αιτούντες άσυλο ήταν άνδρες. Το 2015, για παράδειγμα, το 70% όσων αναζητούσαν καταφύγιο στη Σουηδία ήταν άνδρες.\n\nΑρκετοί μετανάστες έχουν ενσωματωθεί καλά στη σουηδική κοινωνία, αλλά πάρα πολλοί έχουν καταλήξει σε διάφορα προάστια, όπου η ανεργία είναι υψηλή και η εγκληματικότητα είναι ανεξέλεγκτη. Σε μια περιοχή όπως το Ρόζενγκαρντ του Μάλμε, για παράδειγμα, η συμμετοχή των ενηλίκων στο εργατικό δυναμικό είναι μικρότερη από 50% και το 21% των νοικοκυριών στηρίζονται στην κοινωνική πρόνοια.\n\nΗ Σουηδία είναι ένα από τα πιο γενναιόδωρα κράτη πρόνοιας στον κόσμο: Αν και αυτές οι γειτονιές χαρακτηρίζονται από υψηλή ανεργία, δεν υπάρχει στέρηση υλικών αγαθών. Η υγειονομική περίθαλψη παρέχεται με ένα συμβολικό κόστος. Η οδοντιατρική περίθαλψη είναι δωρεάν για άτομα κάτω των 19 ετών, όπως και τα σχολεία και τα πανεπιστήμια. Η κάλυψη των κοινωνικών υπηρεσιών είναι καθολική.\n\nΩστόσο, η αστυνομία αγωνίζεται να διατηρήσει τον έλεγχο σε περίπου 60 γειτονιές με πλειοψηφία μεταναστών —που επισήμως χαρακτηρίζονται ως «ευάλωτες περιοχές»— στις οποίες συμμορίες και φυλές ανταγωνίζονται το κράτος για την τοπική εξουσία. Σε ορισμένες από αυτές τις γειτονιές, όπως η Γκοτσούντα στην πανεπιστημιακή πόλη της Ουψάλα, η ταχυδρομική υπηρεσία αναγκάστηκε να ακυρώσει τις παραδόσεις για λόγους ασφαλείας. Η UPS σταμάτησε προσωρινά την παράδοση δεμάτων στο Ρόζενγκαρντ το 2019.\n\nΤον Ιανουάριο του τρέχοντος έτους, η σουηδική δημόσια τηλεόραση, SVT, επισκέφτηκε τη γειτονιά Τιάρνα Άνγκαρ στο Μπορλάνγκε, τη βορειότερη «ευάλωτη περιοχή» της Σουηδίας. Στοχοποιήθηκαν με πέτρες την πρώτη τους νύχτα και αντιμετώπισαν την εξής απαίτηση: «Μην κακολογείτε την Τιάρνα Άνγκαρ». Αυτό συνέβη δύο χρόνια αφότου ένα φορτηγό-ψυγείο με παγωτά ακύρωσε τη στάση του στην Τιάρνα Άνγκαρ για λόγους ασφαλείας.\n\nΟι παραδόσεις εφημερίδων νωρίς το πρωί ακυρώθηκαν για τον ίδιο λόγο. Τέτοιες ακυρώσεις είναι συνήθως προσωρινές, αλλά μπορούν ωστόσο να έχουν σημαντικές επιπτώσεις σε «ευάλωτες γειτονιές»: Σε τμήματα του «ευάλωτου» προαστίου Τένστα στη Στοκχόλμη, για παράδειγμα, η περιοχή ήταν σε χάος κυκλοφοριακά για εννέα μήνες, μεταξύ 2016 και 2017, επειδή κρίθηκε μη ασφαλής για τους τροχονόμους.\n\nΕδώ και χρόνια, οι οδηγοί ασθενοφόρων και οι πυροσβέστες πρέπει να περιμένουν τη συνοδεία της αστυνομίας πριν εισέλθουν σε ορισμένες γειτονιές. «Ξέρω ότι είναι ευαίσθητο και αμφιλεγόμενο», μου είπε ο Gordon Grattidge, επικεφαλής του συνδικάτου οδηγών ασθενοφόρων σε συνέντευξή του το 2017. «Αλλά για εμάς είναι πραγματικά απαγορευτικό γιατί έχουμε οδηγίες να μην μπαίνουμε σε επικίνδυνες καταστάσεις». Ένας άλλος νοσηλευτής είπε στον Τύπο πέρυσι: «Αφού εργαζόμαστε σε ευάλωτες περιοχές, γνωρίζουμε πώς μερικοί άνθρωποι δεν σέβονται τη ζωή των άλλων. Δεν δίνουν δεκάρα ότι είμαστε διασώστες».\n\nΜετά, υπάρχουν και οι βομβιστικές επιθέσεις. Πριν από μερικά χρόνια, άρχισαν να εμφανίζονται χειροβομβίδες μεταξύ των εγκληματικών συμμοριών στη Σουηδία. Πλέον, οι βόμβες είναι συχνά αυτοσχέδιοι εκρηκτικοί μηχανισμοί.\n\nΤο φθινόπωρο του 2019, μια ομάδα αστυνομικών του Νιου Τζέρσεϊ ταξίδεψε στη Στοκχόλμη για να μάθει από πρώτο χέρι για τις βομβιστικές επιθέσεις. «Σοκαρίστηκα από τη χρήση χειροβομβίδων στη Σουηδία», είπε στο Svenska Dagbladet ο Rick Fuentes, πρώην επικεφαλής της αστυνομίας του Νιου Τζέρσεϊ. «Δουλεύω στην αστυνομία για 40 χρόνια και δεν έχω ακούσει ή δει ποτέ κάτι παρόμοιο».\n\nΜέχρι εκείνη την εποχή, η χρήση εκρηκτικών μεταξύ των εγκληματικών συμμοριών της Σουηδίας είχε φτάσει σε επίπεδα που η αστυνομία περιέγραφε ως μοναδικά, όχι μόνο για τη Σουηδία ή την Ευρώπη, αλλά για οποιαδήποτε χώρα στον κόσμο που δεν βρισκόταν σε πόλεμο.\n\nΜετά την έκρηξη μιας ιδιαίτερα ισχυρής βόμβας σε ένα κτίριο κατοικιών στο Όστερμαλμ, ένα εύπορο τμήμα του κέντρου της Στοκχόλμης, τον Ιανουάριο του 2020, ένας από τους τραυματίες είπε στον Τύπο πώς παρακολουθούσε το Netflix όταν η έκρηξη τον έκανε να πεταχτεί στο πάτωμα. Το μισό του αριστερό αυτί του πετάχτηκε στον αέρα και μήνες αργότερα υπέφερε ακόμη από μειωμένη ακοή. Τα δύο παιδιά του τρόμαξαν τόσο πολύ από την επίθεση που από τότε αρνούνται να κοιμηθούν δίπλα στο παράθυρο.\n\n«Είναι απαίσιο. Ζω στη Σουηδία για 35 χρόνια και δεν έχω βιώσει ποτέ μια τέτοια κατάσταση. Για δύο, τρεις ώρες, ήμουν κουφός, δεν μπορούσα να ακούσω τίποτα», είπε ένας κάτοικος ενός κτιρίου που έγινε στόχος στο Χάσμπι λίγο περισσότερο από μια εβδομάδα αργότερα. Περίπου 50 άτομα χρειάστηκε να εκκενώσουν κτίριο και περιέγραψαν αυτό που έμοιαζε με «σκηνή πολέμου» -μια πολύ συνηθισμένη επιλογή λέξης που χρησιμοποιούν όσοι έχουν βιώσει βομβιστικές επιθέσεις στη Σουηδία από πρώτο χέρι.\n\nΕπειδή οι περισσότερες επιθέσεις δεν φτάνουν ποτέ στα δικαστήρια -οι αποδείξεις κυριολεκτικά ανατινάζονται και ένας ισχυρός κώδικας σιωπής σηματοδοτεί τη δράση των συμμοριών– είναι δύσκολο να αναφερθούμε στα κίνητρα πίσω από κάθε επίθεση. Αλλά όταν οι δημοσιογράφοι εξέτασαν τις νομικές ετυμηγορίες σε τέτοιες υποθέσεις μεταξύ Ιανουαρίου 2018 και Ιανουαρίου 2020 -20 εκρήξεις με 32 δράστες- βρήκαν κίνητρα που είχαν να κάνουν με απόπειρες δολοφονίας, εκβιασμούς και εκδίκηση εξαιτίας απιστίας. Σημείωσαν επίσης ότι δεν σχετίζεται κάθε έκρηξη με τη δράση των συμμοριών, αν και οι περισσότερες έχουν σχέση.\n\nΟι επιθέσεις στρέφονται κυρίως κατά υλικών -όπως αυτοκίνητα και κτίρια- και όχι κατά ατόμων, γεγονός που εξηγεί γιατί δεν έχουν υπάρξει περισσότεροι θάνατοι. Ωστόσο, στα θύματα περιλαμβάνεται ένα 4χρονο κορίτσι που σκοτώθηκε από βόμβα σε αυτοκίνητο στο Γκέτεμποργκ (2015), ένα 8χρονο αγόρι που κοιμόταν όταν ρίχτηκε χειροβομβίδα στο διαμέρισμα όπου διέμενε στο Γκέτεμποργκ (2016) και ένας 63χρονος που σήκωσε μια χειροβομβίδα που βρισκόταν στο δρόμο σε ένα προάστιο της Στοκχόλμης, νομίζοντας ότι ήταν παιχνίδι (2018). Το 2019, μια 23χρονη φοιτήτρια στην πανεπιστημιακή πόλη Λουντ υπέστη σοβαρά τραύματα στο πρόσωπο όταν έτυχε να περάσει από ένα κατάστημα έξω από το οποίο, σε έναν κάδο απορριμμάτων, εξερράγη βόμβα. Η όρασή της μειώθηκε στο 2%. Είπε στον Τύπο σε συνέντευξή της ότι ακόμα δεν τολμάει να περπατήσει δίπλα σε κάδους απορριμμάτων.\n\nΟ Σουηδός ποινικολόγος Amir Rostami περιέγραψε την επιδημία των βομβιστικών επιθέσεων στη Σουηδία ως μέρος ενός κύκλου βίας μεταξύ εγκληματικών συμμοριών, που χρονολογείται πριν από περίπου 15 χρόνια: «Πρώτα πυροβολούσαν στα πόδια, μετά άρχισαν να πυροβολούν ο ένας τον άλλον, μετά υπήρξαν περισσότεροι πυροβολισμοί, καθαρά εκτελέσεις και ταπείνωση των θυμάτων. Τώρα έχουμε ακραίες επιθέσεις και σε αριθμό», είπε στην εφημερίδα DN το 2019.\n\nΚαθώς αυτή η εξέλιξη επιταχύνονταν, θεωρήθηκε κακό να λεχθεί ότι η μετανάστευση και η αποτυχημένη ένταξη είχαν οδηγήσει σε σοβαρά προβλήματα εγκληματικής δράσης —ή ακόμη και ότι η εγκληματικότητα ήταν ένα αυξανόμενο πρόβλημα. Αυτό άλλαξε το φθινόπωρο του 2020, όταν ο τότε πρωθυπουργός Stefan Löfven των Σοσιαλδημοκρατών, του αριστερού κόμματος που ήταν η κυρίαρχη δύναμη στη σουηδική πολιτική τον περασμένο αιώνα, παραδέχτηκε αυτό που όλοι γνώριζαν: Ότι η μετανάστευση είχε επηρεάσει την εγκληματικότητα με αρνητικό τρόπο. Η διάδοχός του, η πρωθυπουργός Magdalena Andersson το επανέλαβε στην πρόσφατη προεκλογική της εκστρατεία. «Δεν αναγνωρίζουμε τη Σουηδία μας», είπε και τόνισε ότι η κυβέρνησή της περιόρισε τις μεταναστευτικές ροές προς τη χώρα.\n\nΠολλοί ψηφοφόροι πίστεψαν, προφανώς, ότι οι πολιτικοί ξύπνησαν πολύ αργά.\n\n«Η Σουηδία είναι πιο ασφαλής από ποτέ»\n\nΌταν άρχισαν να εμφανίζονται ιστορίες σχετικά με τις συμμορίες και τις επιθέσεις σε ανθρώπους που επισκέπτονταν γειτονιές μεταναστών, που μερικές φορές αναφέρονται ως «απαγορευμένες ζώνες», μια κυβερνητική υπηρεσία ξεκίνησε εκστρατεία δημοσίων σχέσεων για να τις μετονομάσει σε «ζώνες μετάβασης». Η κυβέρνηση είχε βοήθεια από τα αριστερά σουηδικά μέσα ενημέρωσης. Το 2015, το άρθρο γνώμης του Dagens Nyheter, για παράδειγμα, έγραφε ότι οι άνθρωποι που εκφράζουν ανησυχίες για το έγκλημα ήταν «αρνητές σε θέματα ασφάλειας» και τους συνέκρινε με τους αρνητές της κλιματικής αλλαγής. Η σοσιαλδημοκρατική εφημερίδα Aftonbladet ανέφερε το 2017 ότι η ιδέα ότι η Σουηδία έπρεπε να στρατολογήσει περισσότερους αστυνομικούς ήταν «λαϊκισμός στο χειρότερο του πρόσωπο», δεδομένου ότι «η εγκληματικότητα μειώνεται».\n\nΕν τω μεταξύ, η σύνδεση μεταξύ μετανάστευσης και εγκληματικότητας μετατράπηκε σε θέμα ταμπού.\n\nΗ Aftonbladet, για παράδειγμα, υποστήριξε ότι δεν υπήρχε ανάγκη οι αρχές να δημοσιεύουν στατιστικά στοιχεία για τους μετανάστες και το έγκλημα, επειδή η ίδια η ιδέα ήταν εγγενώς ρατσιστική. Ο τότε πρωθυπουργός Stefan Löfven επανέλαβε το ίδιο αφήγημα όταν ρωτήθηκε εάν η μετανάστευση επηρέαζε τα επίπεδα εγκληματικότητας. «Θα πρέπει να ενεργούμε ενάντια σε ό,τι είναι λάθος και εγκληματικό, ανεξάρτητα από το υπόβαθρο και την αιτία. Δεν θέλω να συνδέσω το έγκλημα με την εθνικότητα», είπε το 2020 –σαν να μην υπήρχαν εύλογες ερωτήσεις σχετικά με το πώς η μεταναστευτική πολιτική της κυβέρνησής του είχε επηρεάσει το έγκλημα.\n\nΕπειδή οι συνέπειες της αποτυχημένης ενσωμάτωσης –όπως τα εγκλήματα συμμοριών και οι κοινωνικές αναταραχές– ήταν πιο έντονες σε λιγότερο εύπορες περιοχές, έδωσε ουσιαστικά τη δυνατότητα στις ελίτ να αγνοούν τα προβλήματα για περισσότερο από ό,τι θα μπορούσαν μεγάλα τμήματα του εκλογικού σώματος. Μεταξύ των προοδευτικών, όπως η τραγουδίστρια της όπερας Malena Ernman –σήμερα κυρίως γνωστή ως μητέρα της Greta Thunberg, η ιδέα ότι «η Σουηδία είναι πιο ασφαλής από ποτέ» έγινε σύνθημα και έμβλημα πολιτικού ανήκειν.\n\nΤην ίδια στιγμή, αυτές οι ελίτ απέρριπταν οποιαδήποτε κριτική για τη μεγάλης κλίμακας μετανάστευση ως «ρατσισμό». Η πολιτική συντάκτρια της σελίδας σύνταξης της Aftonbladet, Karin Pettersson, για παράδειγμα, ισχυρίστηκε το 2014 ότι δεν μπορούσε καν να φανταστεί ένα επιχείρημα υπέρ της μείωσης της μετανάστευσης που να μην ήταν ρατσιστικό. Ακόμη και το 2021, καθώς τα προβλήματα της Σουηδίας είχαν γίνει πολύ εμφανή, ο αρθρογράφος της Aftonbladet, Jan Guillou, υποστήριζε ότι οι προειδοποιήσεις για τη βία των συμμοριών ήταν θέμα ρατσισμού: «Για το σουηδικό κοινό, οι ολισθηρές μπανιέρες αποτελούν πολύ μεγαλύτερη απειλή από τις ένοπλες εφηβικές συμμορίες με τη φιλοδοξία να πυροβολούν ο ένας τον άλλον». Ωστόσο, το 2020, ένα άτομο πέθανε σε μπανιέρα στη Σουηδία, ενώ 48 ήταν θύματα ανθρωποκτονίας με όπλο, σύμφωνα με τα επίσημα στατιστικά στοιχεία.\n\n«Το μόνο που θέλω είναι να μην απαχθεί το παιδί μου και να μην το κατουρήσουν»\n\nΤο SD (Σουηδοί Δημοκράτες), που ιδρύθηκε το 1988, έχει ρίζες σε ακροδεξιούς κύκλους. Σύμφωνα με μια λευκή βίβλο που δημοσίευσε το κόμμα από έναν «ανεξάρτητο» ιστορικό (αποδείχθηκε ότι ήταν μέλος), ένας σημαντικός αριθμός ιδρυτών της SD είχαν δεσμούς με ναζιστικά ή φασιστικά κινήματα. Και τα σκάνδαλα συνεχίζουν να συγκλονίζουν το κόμμα καθώς μεμονωμένοι υποψήφιοι δείχνουν να έχουν ρατσιστικές απόψεις.\n\nΑλλά το κόμμα έχει μεταρρυθμιστεί από τις πρώτες μέρες του ως περιθωριακό κίνημα της ακροδεξιάς. Η SD διώχνει συστηματικά μέλη που έχουν εκφράσει ρατσιστικές απόψεις, συμπεριλαμβανομένης της αποκοπής ολόκληρης της πτέρυγας της νεολαίας της. Το σημερινό πρόγραμμα του κόμματος είναι αυτό ενός τυπικού σκανδιναβικού εθνικολαϊκιστικού κόμματος —και τέτοια κόμματα έχουν ήδη συμμετάσχει σε κυβερνήσεις και υποστήριξαν κυβερνήσεις σε άλλες σκανδιναβικές χώρες.\n\nΤο να απορρίπτεις τους ψηφοφόρους του κόμματος ως «ρατσιστές» σημαίνει επίσης ουσιαστική παρανόηση της Σουηδίας και αυτού που ζητήθηκε από τους Σουηδούς να ομαλοποιήσουν.\n\nΦίλοι με παιδιά στην εφηβεία, ακόμα και στα είκοσί τους, μου λένε ότι ο φόβος του εγκλήματος διαμορφώνει τη ζωή των παιδιών και των φίλων τους. Πράγματι, οι εκλογές στα σχολεία αυτόν τον μήνα έδειξαν ότι οι έφηβοι κλίνουν πλέον προς τα δεξιά, με την πλειοψηφία να ψηφίζει κόμματα του δεξιού μπλοκ, συμπεριλαμβανομένου του 21% για το SD.\n\nΑυτό δεν είναι ένα πρόβλημα που περιορίζεται στο στερεότυπο των δυσαρεστημένων «χαμένων της παγκοσμιοποίησης». Το κύμα εγκληματικότητας έχει ωθήσει τους Σουηδούς ψηφοφόρους -πλούσιους και φτωχούς- να ανησυχούν για τις πιο στοιχειώδεις τους ανάγκες: Την ασφάλεια των αγαπημένων τους, με τρόπους που απλά δεν είχαμε συνηθίσει.\n\nΌπως μου είπε ένας γνωστός τις προάλλες, όταν μιλούσαμε για τις εκλογές: «Το μόνο που θέλω είναι να μην απαχθεί το παιδί μου και το κατουρήσουν».\n\nΟ Ulf Kristersson, ηγέτης του Κόμματος των Μετριοπαθών, και η Ebba Busch, ηγέτης των Χριστιανοδημοκρατών –των δύο κομμάτων στην καρδιά του δεξιού μπλοκ- παρατήρησαν σε ένα πρόσφατο άρθρο ότι η Σουηδία αντιμετώπισε την απειλή για την παγκόσμια ασφάλεια με μια ιστορική προσπάθεια για ένταξη στο ΝΑΤΟ. Όμως, ρώτησαν: «Τι θα χρειαστεί για να αντιμετωπίσει σοβαρά η Σουηδία τις μεγάλες εσωτερικές απειλές που αντιμετωπίζουμε σήμερα;». Προειδοποίησαν επίσης ότι «η εγκληματικότητα πλησιάζει σε επίπεδα που να απειλούν το [δημοκρατικό] σύστημα».\n\nΈχουν δίκιο.\n\nΟι «ευάλωτες» περιοχές της Σουηδίας έχουν μετατραπεί σε θύλακες που απειλούν τα ιδανικά, τις αξίες, ακόμη και την ικανότητα του σουηδικού κράτους να τηρεί την τάξη. Ο έλεγχος των συμμοριών απειλεί επίσης την ασφάλεια και περιορίζει την ελευθερία άλλων μεταναστών, δυσκολεύοντας τη ζωή όλων όσων επιδιώκουν να ενσωματωθούν στη σουηδική κοινωνία.\n\nΑυτό δεν είναι τίποτα λιγότερο από μια απειλή για τη σουηδική δημοκρατία. Είναι καιρός η αντιπολίτευση της Σουηδίας να δραστηριοποιηθεί για να αντιμετωπίσει αυτήν την απειλή —ακόμα κι αν είναι με την υποστήριξη των Σουηδών Δημοκρατών.",
    "Η μεταστροφή της Σουηδίας – Συζήτηση με το συγγραφέα Θόδωρο Καλλιφατίδη, που από το 1963 ζει και εργάζεται στη Στοκχόλμη": "H σημαντική εκλογική εξέλιξη στη Σουηδία, με την ανατροπή των συσχετισμών Κεντροαριστεράς-Κεντροδεξιάς και η προοπτική να κυβερνήσει η τελευταία με την Άκρα Δεξιά, απασχόλησε την εκπομπή του Πολυδεύκη Παπαδόπουλου «Με το Πρώτο στην Ευρώπη και τον Κόσμο». Πρόκειται για μια μεταβολή με διεθνές ενδιαφέρον, καθώς η Σουηδία ήταν ο χαρακτηριστικότερος εκπρόσωπος του Σκανδιναβικού κοινωνικού-πολιτικού-οικονομικού μοντέλου και η οποία έρχεται να συμπέσει με την άνοδο της ακροδεξιάς σε αρκετές χώρες της Ευρώπης, όπως στην Ιταλία, όπου μετά τις εκλογές της Κυριακής 25/9 είναι πολύ πιθανόν πως θα ηγηθεί της επόμενης εκεί κυβέρνησης. Προσκεκλημένος για την ανάλυση του ζητήματος ήταν ο συγγραφέας , που από το 1963 ζει και δραστηριοποιείται στη Σουηδία.\n\nΠάντως, το αποτέλεσμα των τελευταίων εκλογών της Σουηδίας προκάλεσε σχετική έκπληξη εκτός της χώρας, για όσους δεν παρακολουθούν στενά τις εκεί εξελίξεις. Ωστόσο, η οριακή ανατροπή σε έδρες του χώρου της Κεντροαριστεράς-Αριστεράς-Πράσινων, που κυβερνούσε εδώ και αρκετά χρόνια, δεν οφείλεται στην υποχώρηση των Σοσιαλδημοκρατών (οι οποίοι είχαν σχεδόν 2% άνοδο και +7 έδρες) αλλά στην υποχώρηση των Αριστερών και Κεντρώων συμμάχων τους. Οι Πράσινοι εταίροι διατήρησαν τις δυνάμεις τους και μάλιστα είχαν μια μικρή άνοδο. Επίσης, το στρατόπεδο της κεντροδεξιάς, δεξιάς, ακροδεξιάς, που στο σύνολο υπερισχύει, οφείλει την άνοδό του αποκλειστικά στην αύξηση του ποσοστού και των εδρών του ακροδεξιού κόμματος των Σουηδών Δημοκρατών, μια και τα παραδοσιακά συντηρητικά και κεντροδεξιά κόμματα των Μετριοπαθών του Ουλφ Κρίστενσον (που πιθανά να είναι ο νέος πρωθυπουργός, αν και τρίτος), των Χριστιανοδημοκρατών και των Φιλελεύθερων παρουσίασαν όλα μια, έστω περιορισμένη, πτώση. Έτσι, η συγκρότηση κυβέρνησης από αυτό τον πόλο εξαρτάται από τη συμμετοχή ή έστω στήριξη από το Κόμμα των Σουηδών Δημοκρατών, καθώς και τη μετακίνηση προς αυτόν τον πόλο των Φιλελεύθερων, που στην προηγούμενη περίοδο έδωσαν ψήφο ανοχής στην κυβέρνηση των Σοσιαλδημοκρατών και των συμμάχων τους.\n\nΩστόσο, ο συνδυασμός αυτός δεν είναι τόσο απλός. Ποτέ μέχρι τώρα η παραδοσιακή σουηδική δεξιά δεν σκέφτηκε να κυβερνήσει με την άμεση ή έμμεση υποστήριξη του ακροδεξιού κόμματος των Σουηδών Δημοκρατών. Οι Σουηδοί Δημοκράτες ήταν κάποτε οι παρίες της πολιτικής σκηνής. Σήμερα όμως είναι σε θέση ισχύος, ο δε επί 17 χρόνια αρχηγός τους Τζίμι Άκερσον είναι ο άνθρωπος που άλλαξε πρώτα την εικόνα των ακροδεξιών -με προηγουμένως ανοικτά ρατσιστικό λόγο- και το μετέτρεψε στο κλειδί που χρειάζονται οι δεξιοί για να ανοίξουν την πόρτα της εξουσίας. Για πρώτη φορά το κόμμα αυτό μπήκε στην Βουλή το 2010 με 5,7% , στη συνέχεια κατέλαβαν την τρίτη θέση το 2014 με 12,9% και το 2018 ενίσχυσε ακόμη περισσότερο το ποσοστό του φτάνοντας το 17,5%. Πλέον, είναι το δεύτερο ισχυρότερο κόμμα με 20,7% σε εθνικό επίπεδο, ενώ σε κάποιους δήμους, η δύναμή του ξεπερνά το 40%.\n\nΩστόσο, πέραν της στενής ανάγνωσης των εκλογικών αποτελεσμάτων, μια πιο καθολική θεώρηση δείχνει την σουηδική κοινωνία να μετακινείται συνολικά σε πιο συντηρητικές θέσεις. Οι λόγοι για κάτι τέτοιο είναι περισσότερο “ταυτοτικοί” και έχουν να κάνουν με θέματα δημόσιας τάξης, ορίων μετανάστευσης κλπ. που θέτει η δεξιά και ιδίως οι Σουηδοί Δημοκράτες, παρά τα κλασικά οικονομικά, κοινωνικά ζητήματα/προβλήματα που συνεχίζουν να προβάλλουν η Κεντροαριστερά και οι σύμμαχοί της και παρότι γίνονται αυτή την εποχή κρίσιμα και στην πλούσια Σουηδία.\n\nΕπίσης, η χώρα σε λίγες βδομάδες εγκαταλείπει και επισήμως μια ουδετερότητα αιώνων, εντασσόμενη στο ΝΑΤΟ. Η τάση αυτή είναι σχετικά πρόσφατη και προκλήθηκε κατά κύριο λόγο από τις ανησυχίες που δημιούργησε ο πόλεμος στην Ουκρανία και η στάση της Ρωσίας. Ωστόσο, στη χώρα διατηρούνται ορισμένες επιφυλάξεις (π.χ. προς το παρόν δεν γίνεται συζήτηση για εγκατάσταση εκεί βάσεων του ΝΑΤΟ). Έτσι, στο τέλος της συζήτησης εξετάστηκε αν η στροφή προς την Ατλαντική Συμμαχία συναντά την καθολική αποδοχή των κομμάτων και πλέον της μεγάλης πλειοψηφίας της κοινωνίας, χωρίς ενδοιασμούς.\n\nΝα σημειωθεί ότι ο Θόδωρος Καλλιφατίδης συμπλήρωσε στις αρχές του καλοκαιριού το πολυπληθές λογοτεχνικό έργο του στα σουηδικά και στα ελληνικά με την κυκλοφορία του τελευταίου μυθιστορήματός του “Η πολιορκία της Τροίας” (Εκδ. Πατάκης), που βασίζεται σε μια σύνδεση του ομηρικού έπους της Ιλιάδας με την ιστορία ενός χωριού της Ελλάδας στα τέλη του β’ Παγκοσμίου Πολέμου. Είναι ένα βιβλίο που τελικά αφορά την ίδια την ιδέα του πολέμου και των αιτιών του και το οποίο έρχεται να ταιριάξει και να προβληματίσει ιδιαίτερα στο πλαίσιο που έχει δημιουργήσει ο Πόλεμος στην Ουκρανία και η νέα Ψυχροπολεμική Εποχή στην οποία εισερχόμαστε.",
    "Η Τουρκία δημιουργεί και πάλι προβλήματα στην ένταξη Σουηδίας και Φινλανδίας στο ΝΑΤΟ": "Η στάση της Τουρκίας έχει θορυβήσει διεθνείς αναλυτές, καθώς Φινλανδία και Σουηδία επιθυμούν να ενταχθούν στο ΝΑΤΟ για να προστατευτούν από τη Ρωσική επιθετικότητα, εν μέσω του πολέμου στην ευρωπαϊκή ήπειρο.\n\nΔημοσίευμα του EUObserver αναφέρεται στη στάση της Τουρκίας και τα εμπόδια που δημιουργεί εκ νέου στην ένταξη Σουηδίας και Φινλανδίας στο ΝΑΤΟ. Σύμφωνα με το EUObserver οι Δυτικοί διπλωμάτες και αναλυτές έχουν αρχίσει να αναρωτιούνται τι είναι αυτό που τελικά επιδιώκει η Άγκυρα.\n\n«Από τη μεριά της η Σουηδική κυβέρνηση παίρνει στα σοβαρά την εφαρμογή του Μνημονίου», όπως δήλωσε στο EUobserver το Σουηδικό Υπουργείο Εξωτερικών αναφερόμενο στη συμφωνία που συνήφθη τον Ιούνιο με την Τουρκία, με την οποία η χώρα δεσμεύτηκε να «κυνηγήσει» τους Κούρδους τρομοκράτες σε αντάλλαγμα με τη θετική στάση της Τουρκίας στο ενδεχόμενο ένταξης στο ΝΑΤΟ. Σύμφωνα, μάλιστα, με το Σουηδικό Υπουργείο Εξωτερικών θα υπάρξουν περαιτέρω τριμερείς συναντήσεις στο άμεσο μέλλον.\n\nΩστόσο, ο Υπουργός Εξωτερικών της Τουρκίας Mevlüt Çavuşoglu για άλλη μια φορά θέτει προβλήματα και εμπόδια προειδοποιώντας πως το Κοινοβούλιο της Τουρκίας δεν θα εγκρίνει την ένταξη της Φινλανδίας και της Σουηδίας στο ΝΑΤΟ, γιατί – όπως ισχυρίζεται – «μέχρι τώρα δεν έχουν ληφθεί συγκεκριμένα μέτρα» ούτε από τη Στοκχόλμη αλλά ούτε το Ελσίνκι σε σχέση με τη συμφωνία με την Τουρκία.\n\n\n\nΗ στάση της Τουρκίας έχει θορυβήσει διεθνείς αναλυτές, καθώς Φινλανδία και Σουηδία επιθυμούν να ενταχθούν στο ΝΑΤΟ για να προστατευτούν από τη Ρωσική επιθετικότητα, εν μέσω του πολέμου στην ευρωπαϊκή ήπειρο.\n\nΗ αντίφαση και η στάση της Τουρκίας γίνεται ακόμα πιο αισθητή καθώς ήδη 24 από τα 30 μέλη του ΝΑΤΟ έχουν επικυρώσει στα δικά τους κοινοβούλια την ενταξιακή διαδικασία.\n\nΣτο ίδιο θέμα, η Handelsblatt τονίζει πως «Η Τουρκία απειλεί να δημιουργήσει πρόβλημα ενώ η Ελλάδα συμφωνεί με την ένταξη. Το ελληνικό κοινοβούλιο ενέκρινε την ένταξη της Φινλανδίας και της Σουηδίας στο ΝΑΤΟ με μεγάλη πλειοψηφία την Πέμπτη.\n\nΜάλιστα, η γερμανική Handelsblatt επισημαίνει πως η Τουρκία ζήτησε εκ νέου από Σουηδία και Φινλανδία να εκδώσουν «ύποπτους για τρομοκρατία». «Μέχρι στιγμής, η Φινλανδία και η Σουηδία δεν έχουν εκδώσει ούτε ένα άτομο», δήλωσε την Πέμπτη ο υπουργός Δικαιοσύνης της Τουρκίας Bekir Bozdag. Η Φινλανδία και η Σουηδίαθα έπρεπε να τηρήσουν την «υπόσχεσή» τους στην Άγκυρα. Σύμφωνα με την Τουρκία, η Σουηδία υποσχέθηκε να εκδώσει περισσότερους από 70 «τρομοκράτες» κάτι όμως που δεν έχει καταγραφεί επισήμως στο σχετικό μνημόνιο που υπεγράφη πρόσφατα.\n\nΠηγή: skai.gr\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Ουκρανία: Η Σουηδία παρέδωσε πυρομαχικά στο Κίεβο – Νέο πακέτο βοήθειας ετοιμάζουν οι ΗΠΑ": "Η Σουηδία παρέδωσε στην Ουκρανία ένα νέο πακέτο αμυντικής βοήθειας, στο οποίο περιλαμβάνονται και βλήματα πυροβολικού, ανέφερε σήμερα ο Ουκρανός υπουργός Άμυνας Ολέξι Ρέζνικοφ.\n\n«Θαυμάσια νέα από τη Σουηδία: το 7ο στρατιωτικό πακέτο βοήθειας, με πυρομαχικά για το πυροβολικό, θα ενισχύσει τον ουκρανικό στρατό», έγραψε στο Twitter ο υπουργός, ευχαριστώντας τους υπουργούς Εξωτερικών και Άμυνας της Σουηδίας. «Μαζί θα αποκαταστήσουμε την ειρήνη και την ασφάλεια στην Ευρώπη», πρόσθεσε.\n\nΠρος νέο πακέτο βοήθειας από ΗΠΑ\n\nΑπό τον Λευκό Οίκο έγινε γνωστό σήμερα ότι «εντός των επόμενων ημερών» οι ΗΠΑ θα ανακοινώσουν ένα νέο πακέτο στρατιωτικής βοήθειας για το Κίεβο. «Αυτό που μας ενδιαφέρει είναι να διασφαλίσουμε ότι (οι Ουκρανοί) θα έχουν τα μέσα για να κερδίσουν τη μάχη επί του πεδίου και για αυτό (…) έχουμε ήδη υποσχεθεί περισσότερα από 13 δισ. δολάρια ως στρατιωτική βοήθεια για τις ουκρανικές δυνάμεις. Θα συνεχίσουμε και τις επόμενες ημέρες θα γίνουν ανακοινώσεις» είπε ο Τζον Κίρμπι, ο εκπρόσωπος του Συμβουλίου Εθνικής Ασφάλειας, του οργάνου που διαχειρίζεται τα θέματα άμυνας και διπλωματίας στον Λευκό Οίκο.\n\nΟ Κίρμπι δεν έκανε κανένα σχόλιο για την αντεπίθεση που εξαπέλυσαν οι Ουκρανοί στην περιοχή της Χερσώνας, μιας από τις λίγες μεγάλες πόλεις που έχουν καταλάβει η Ρώσοι. «Αφήνουμε τους Ουκρανούς να μιλήσουν για τις στρατιωτικές επιχειρήσεις τους και για την επιτυχία αυτών των επιχειρήσεων, είτε είναι επιθετικές, είτε αμυντικές», εξήγησε.\n\nΠηγή: ΑΠΕ – ΜΠΕ, Reuters, AFP\n\n⇒ Ειδήσεις σήμερα\n\nΑκολουθήστε το kathimerini.gr στο Google News και μάθετε πρώτοι όλες τις ειδήσεις\n\nΔείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr",
    "Σουηδία: Συγχώνευση-μαμούθ $1,7 δισ. με ελληνικό άρωμα, στο delivery": "Συγχωνεύονται οι σουηδικές εταιρείες μεταφοράς και διανομής προϊόντων (last-mile) Instabox και Budbee δημιουργώντας έναν νέο ισχυρό παίκτη στον κλάδο, με αποτίμηση 18 δισ. κορόνες (1,66 δισ. δολάρια), μεταδίδει το Βloomberg.\n\nΗ νέα εταιρεία, με τη σύνθετη επωνυμία Instabee, θα ανήκει στους ιδρυτές των δύο startup καθώς και στην Kinnevik, επενδυτική εταιρεία με 80ετή ιστορία που ξεκίνησε η οικογένεια Stenbeck. Άλλοι χρηματοδότες είναι οι Creades, EQT Ventures, AMF και Hennes & Mauritz.\n\nΟι ιδρυτές των δύο νεοφυών επιχειρήσεων θα «συνεχίσουν να διαδραματίζουν σημαντικό ρόλο» στο νέο εγχείρημα. Διευθύνων σύμβουλος θα είναι ο Fredrik Hamilton, ιδρυτής της Budbee, και πρόεδρος του διοικητικού συμβουλίου αναλαμβάνει ο ελληνικής καταγωγής ιδρυτής της Instabox, Αλέξης Πρίφτης.\n\nΗ εταιρεία Instabox, που ιδρύθηκε στη Στοκχόλμη το 2015, έχει επεκταθεί σε Σουηδία, Νορβηγία, Δανία, Ολλανδία και Γερμανία με σύστημα θυρίδων που ελέγχονται από έξυπνα τηλέφωνα. Η Budbee δραστηριοποιείται σε Σουηδία, Φινλανδία, Δανία, Ολλανδία και Βέλγιο.\n\n«Ανυπομονούμε να συνεχίσουμε το ταξίδι ανάπτυξης της Instabee ως κορυφαίος μέτοχός της», δήλωσε ο Georgi Ganev, διευθύνων σύμβουλος της Kinnevik.",
    "Σουηδία: Σε υψηλό 31 ετών ο πληθωρισμός τον Αύγουστο, εντείνονται οι πιέσεις στη Riksbank": "Σε νέο υψηλό τριών δεκαετιών διαμορφώθηκε ο πληθωρισμός της Σουηδίας τον Αύγουστο, ενισχύοντας τις πιθανότητες η κεντρική τράπεζα, Riksbank, να επισπεύσει τις προσπάθειες για την καταπολέμηση των αυξημένων τιμών.\n\nΕιδικότερα, ο πληθωρισμός ανήλθε στο 9% τον Αύγουστο, ενώ οι αναλυτές ανέμεναν άνοδο στο 8,8%, ενώ η πρόβλεψη της κεντρικής τράπεζας από τον Ιούνιο, έκανε λόγο για 7,5%.\n\nΤα στοιχεία αναμένεται να εντείνουν τις πιέσεις στην Riksbank να ενεργήσει δυναμικά, αφού οι ομόλογοί της όπως η ΕΚΤ, έχουν επισπεύσει τον ρυθμό αύξησης των επιτοκίων.\n\nΟι Σουηδοί φορείς χάραξης της πολιτικής αναμένεται να διπλασιάσουν το βασικό επιτόκιο στο 1,5%, αλλά η αγορά δεν αποκλείει και μεγαλύτερη αύξηση.\n\nΟρισμένοι οικονομολόγοι μάλιστα αναμένουν αύξηση μέχρι και 1%.\n\nΟι αναλυτές της Swedbank τονίζουν πως οι αυξήσεις των τιμών στα είδη ένδυσης, στα οργανωμένα ταξίδια και στα τρόφιμα, ήταν χαμηλότερες από ό,τι περίμεναν. Ενώ η αύξηση των επιτοκίων κατά 75% μονάδες βάσης παραμένει το βασικό τους σενάριο, το ρίσκο μιας μικρότερης ή μεγαλύτερης αύξησης, είναι τώρα το ίδιο.",
    "Μπαλατσινού: Φωτογραφίες Από Το Ταξίδι Της Στη Σουηδία": "Ένα ταξίδι εκτός Ελλάδας αποφάσισε να κάνει η Τζένη Μπαλατσινού. Η σύζυγος του υπουργού Τουρισμού Βασίλη Κικίλια βρίσκεται στη Σουηδία και συγκεκριμένα, στην πρωτεύουσά της, Στοκχόλμη.\n\nΜάλιστα, χθες, Παρασκευή 23/9 η Τζένη Μπαλατσινού είχε και την ονομαστική της εορτή, για την οποία της ευχήθηκε και ο αγαπημένος της Βασίλης Κικίλιας.\n\nΗ πρώην παρουσιάστρια είναι λάτρης της φύσης και όποτε βρίσκεται σε μαγευτικά μέρη δε χάνει την ευκαιρία να μοιραστεί εικόνες τους με τους διαδικτυακούς της φίλους.\n\nΈτσι και αυτή τη φορά δημοσίευσε στον προσωπικό της λογαριασμό στο Instagram ορισμένα στιγμιότυπα από το ταξίδι της στη Στοκχόλμη.\n\nΔείτε το φωτογραφικό άλμπουμ της Τζένης Μπαλτσινού από τη Στοκχόλμη:\n\n\n\n\n\nΔιαβάστε όλα τα lifestyle νεα , για Celebrities και Media",
    "Γιατί η Σοσιαλδημοκρατία δεν κατοικεί πια στη Σουηδία…": "Το παρόν άρθρο, όπως κι ένα μέρος του περιεχομένου του tovima.gr, είναι διαθέσιμο μόνο σε συνδρομητές. Αν είστε συνδρομητής μπορείτε να συνδεθείτε από εδώ:\n\nTι κοινό έχουν ο Τζίμι Ακεσον, ο ηγέτης των ακροδεξιών Δημοκρατών της Σουηδίας (SD), ο πραγματικός νικητής των εκλογών της περασμένης Κυριακής, και η Τζόρτζια Μελόνι, ηγέτις του ακροδεξιού κόμματος Αδελφοί της Ιταλίας (FdI), η οποία έχει τις περισσότερες πιθανότητες να κερδίσει τις εκλογές της ερχόμενης Κυριακής, επικεφαλής του συνασπισμού της Δεξιάς; Σύμφωνα με την ανάλυση του Αντρέα Μπονάνι στην εφημερίδα «La Repubblica» είναι αμφότεροι «οι χαμαιλέοντες της Ευρώπης».\n\nΟι Ακεσον και Μελόνι είναι εθνικιστές, προέρχονται από πρώην φασιστικά κόμματα και μοιράζονται ένα επιπλέον χαρακτηριστικό: καλύπτουν το πραγματικό τους πρόσωπο και εξαπατούν τους ψηφοφόρους. Εκφράζουν, υποτίθεται, τον «συνηθισμένο άνθρωπο», όμως στην πραγματικότητα εμφορούνται από αντιμεταναστευτικό μένος και οξύ ευρωσκεπτικισμό.\n\nΓια πρώτη φορά μετά από έναν αιώνα η Κεντροαριστερά στη Σουηδία υπέστη ήττα, παρότι το Σοσιαλδημοκρατικό Κόμμα ήρθε πρώτο σε ψήφους με ποσοστό 30,3%. Μετά από μια αμφίρροπη μάχη μέχρι την τελευταία στιγμή, για πρώτη φορά, το ακροδεξιό κόμμα των Δημοκρατών της Σουηδίας ανεδείχθη δεύτερη πολιτική δύναμη στη χώρα με ποσοστό 20,6%, ενώ ακολουθούν οι δεξιοί Μετριοπαθείς του Ουλφ Κρίστερσον με 19,1%.\n\nΕν αναμονή\n\nκυβέρνησης\n\nΔεν είναι σαφές πόσο διάστημα θα απαιτηθεί για τη συγκρότηση κυβέρνησης στη Σουηδία (το 2018 χρειάστηκαν τέσσερις μήνες), τον σχηματισμό της οποίας θα αναλάβει ο Κρίστερσον. Ούτε η χώρα ούτε η ΕΕ (την προεδρία της οποίας αναλαμβάνει η Σουηδία την 1η Ιανουαρίου 2023) έχουν την πολυτέλεια του χρόνου, δεδομένων των δύσκολων συνθηκών: ο πόλεμος στην Ουκρανία, αφορμή του οποίου ήταν να αιτηθεί η Σουηδία, παράλληλα με τη Φινλανδία, την προσχώρησή της στο ΝΑΤΟ, συνεχίζεται, ενώ η ενεργειακή κρίση που προκάλεσε οξύνεται εν όψει και του επερχόμενου χειμώνα.\n\nΑνησυχία στην ΕΕ και για τις ιταλικές εκλογές\n\nΗ Ευρώπη εύλογα ανησυχεί για το αν η νίκη της Ακροδεξιάς στη Σουηδία θα αποτελέσει το πρελούδιο για τη νίκη της ιταλικής Ακροδεξιάς στην αναμέτρηση της ερχόμενης Κυριακής. Η νίκη του Ακεσον χαιρετίστηκε από την ακροδεξιά Εναλλακτική για τη Γερμανία (AfD), τη Μαρίν Λεπέν, ηγέτιδα της γαλλικής Ακροδεξιάς που δήλωσε ότι «παντού στην Ευρώπη οι λαοί προσβλέπουν στο να ξαναπάρουν τις τύχες τους στα χέρια τους». Και φυσικά, από την Τζόρτζια Μελόνι που ευχήθηκε η ιστορική νίκη της Κεντροδεξιάς στη Σουηδία να αποτελέσει παράδειγμα για την Ευρώπη. «Οταν η Κεντροδεξιά ενώνεται, η Αριστερά χάνει. Avanti!» ζητωκραύγασε η Μελόνι, η οποία εξακολουθεί να διατηρεί προβάδισμα, φέρνοντας ως και 25% στις δημοσκοπήσεις. Το κεντροαριστερό Δημοκρατικό Κόμμα έρχεται δεύτερο με 20% και ακολουθούν η επίσης ακροδεξιά Λέγκα του Σαλβίνι με 12% και η επίσης δεξιά Φόρτσα Ιτάλια του Μπερλουσκόνι με 8%.\n\nΠώς έπεσε το σουηδικό κάστρο;\n\nΠώς όμως φτάσαμε σε νίκη της Ακροδεξιάς στη Σουηδία, το προπύργιο της Σοσιαλδημοκρατίας στην Ευρώπη επί έναν αιώνα, την κατ’ εξοχήν χώρα της ανεκτικότητας και του κράτους προνοίας; Στην προεκλογική εκστρατεία τα ζητήματα που κυριάρχησαν ήταν η ασφάλεια και η πάταξη της εγκληματικότητας που έχει αυξηθεί επικίνδυνα. Δεν ήταν δύσκολο για την Ακροδεξιά να συνδέσει την εγκληματικότητα με τη μετανάστευση. Είναι γεγονός ότι η μεταναστευτική κρίση του 2015, απότοκη του εμφυλίου πολέμου στη Συρία, άλλαξε τα δεδομένα.\n\nΗ Σουηδία δέχτηκε στο έδαφός της 163.000 μετανάστες και ήταν η δεύτερη χώρα, μετά την Ουγγαρία, με τον μεγαλύτερο αριθμό αιτήσεων ασύλου αναλογικά με τον πληθυσμό της. «Το ζήτημα της μετανάστευσης, η αλλαγή στη δημογραφική σύνθεση της χώρας κυριάρχησαν στις εκλογές του 2014 και του 2018 και οι Δημοκράτες της Σουηδίας το αξιοποίησαν υπέρ τους» λέει στην «Deutsche Welle» ο Τζόνας Μάρτινσον, καθηγητής Πολιτικής Επιστήμης στο Πανεπιστήμιο του Γκέτεμποργκ. Στις εκλογές του 2010 το SD έλαβε 6% και το 2018 τριπλασίασε το ποσοστό του φτάνοντας στο 18%. Στη διάρκεια της πανδημίας έχασε αρκετή από την απήχησή του καθώς οι ψηφοφόροι στράφηκαν στα παραδοσιακά κόμματα. Ανέκαμψε ωστόσο διότι, όπως τονίζει ο Μάρτινσον, πρόκειται για ένα αντισυστημικό, λαϊκιστικό κόμμα διαμαρτυρίας που στο οικονομικό του πρόγραμμα «κλέβει» προτάσεις και από τη Δεξιά και από την Αριστερά.\n\nΟι ψηφοφόροι της σουηδικής Ακροδεξιάς είναι, σύμφωνα με τη «Washington Post», κυρίως άνδρες που ζουν σε μικρές πόλεις σε αγροτικές περιοχές με μορφωτικό επίπεδο χαμηλότερο από τον μέσο Σουηδό και μικροεπιχειρηματίες. Το SD όμως κατάφερε να προσελκύσει και ψηφοφόρους της παραδοσιακής εργατικής τάξης ενώ χάρη σε μια αποτελεσματική προεκλογική εκστρατεία στα μέσα κοινωνικής δικτύωσης αύξησε την επιρροή του και στους νέους (το ψήφισε το 22% των νέων 18-22 ετών) οι οποίοι δεν εμπιστεύονται τα παραδοσιακά μέσα ενημέρωσης.\n\nΗ επόμενη ημέρα\n\nΜε βάση τις προεκλογικές συμφωνίες ο συνασπισμός των δεξιών και ακροδεξιών κομμάτων καταλαμβάνει 176 έδρες στη σουηδική Βουλή έναντι 173 του συνασπισμού της Κεντροαριστεράς (Σοσιαλδημοκράτες, Αριστερά, και Πράσινοι). Η πολύ δημοφιλής απερχόμενη πρωθυπουργός Μαγκνταλένα Αντερσον (φωτογραφία) εξέφρασε την ανησυχία της για την άνοδο των συντηρητικών δυνάμεων, τονίζοντας ωστόσο ότι θα παραμείνει στην ηγεσία του σοσιαλδημοκρατικού κόμματος.",
    "Εκλογές στη Σουηδία: Fake news για την κλιματική αλλαγή λίγο πριν ανοίξουν οι κάλπες": "Οι προεκλογικές εκστρατείες συχνά προσφέρουν πρόσφορο έδαφος για τη διάδοση διαδικτυακής παραπληροφόρησης. Οι εκλογές της Κυριακής στη Σουηδία είναι ιδιαίτερα κρίσιμες. Όχι μόνο λόγω του πολέμου στην Ουκρανία και των δύσκολων σχέσεων Στοκχόλμης και Μόσχας.Οι πολίτες καλούνται να επιλέξουν ποια θα είναι η πολιτική της χώρας στο ζήτημα της κλιματικής αλλαγής.\n\nΑυτό είναι ένα παράδειγμα παραπληροφόρησης για το κλίμα που πρόσφατα έγινε viral στο Facebook. Οι χρήστες ισχυρίζονται πως δείχνει δύο χάρτες καιρού από τον ίδιο τηλεοπτικό σταθμό, έναν από το 1986 και έναν το καλοκαίρι του 2022.\n\nΣουηδία TV4\n\nΟι διαδικτυακοί χρήστες ισχυρίζονται πως ο ραδιοτηλεοπτικός φορέας έχει αλλάξει το χρώμα στους χάρτες του καιρού. Όπως λένε υπερβάλλει για την υπερθέρμανση του πλανήτη και προσπαθεί να σπείρει ανησυχία και πανικό.\n\nΣουηδία TV 4\n\nΟι χρήστες ισχυρίζονται ότι οι θερμοκρασίες δεν έχουν αυξηθεί στη Σουηδία από τη δεκαετία του 1980. Την εικόνα μοιράστηκε μάλιστα στο Twitter και ένας βουλευτής δεξιού κόμματος. Όμως ο ισχυρισμός είναι παραπλανητικός.\n\nΣουηδία TV 4\n\nΑναλύσαμε τις δύο εικόνες. Η πρώτη εικόνα δεν είναι του 1986, αλλά του 2016. Δόθηκε στη δημοσιότητα από την δημόσια σουηδική τηλεόραση και απότελούσε τμήμα του δελτίου καιρού. Η δεύτερη εικόνα δεν είναι από το καλοκαίρι 2022. Προέρχεται από διαφορετική εκπομπή του καναλιού TV4 από το καλοκαίρι του 2021. Το γράφημα παρουσιάζει την θερμοκρασία εδάφους και όχι τον καιρό.\n\nΟπότε αυτές οι εικόνες έχουν διαφορά μόλις πέντε ετών και δεν προέρχονται από τον ίδιο ραδιοτηλεοπτικό φορέα, προέρχονται από διαφορετικούς οργανισμούς που χρησιμοποιούν διαφορετικά χρώματα και γραφικά για να παρουσιάσουν τον καιρό και την θερμοκρασία.\n\nΣουηδία TV 4\n\nΣουηδοί δημοσιογράφοι έχουν δηλώσει πως αυτός ο ισχυρισμός έχει βρει μεγάλη απήχηση ανάμεσα σε όσους αμφισβητούνή αρνούνται την κλιματική αλλαγή. Στο παρελθόν έχουμε δει αυτή την τάση παραπληροφόρησης σε άλλες χώρες, όπως η Γαλλία και το Ηνωμένο Βασίλειο. Στη Σουηδία, αυτά τα fake news είναι ιδιαίτερα δημοφιλή λίγες ημέρες πριν από τις εκλογές.",
    "Σερβία-Σουηδία: 4-1(hls)": "Σερβία-Σουηδία: 4-1(hls)\n\nΗ Σερβία επικράτησε με 4-1 της Σουηδίας στο Βελιγράδι με πρωταγωνιστή και σκόρερ τριών τερμάτων τον Αλξάνταρ Μίτροβιτς.\n\nΔείτε Ακόμα",
    "ΒΊΝΤΕΟ : Σουηδία: Εκλογές ντέρμπι": "περισσότερα από Κόσμος",
    "Το «πείραμα της Σουηδίας»: Η στρατηγική COVID πέτυχε αλλά απογοήτευσε τους ηλικιωμένους": "Όταν ολόκληρος ο πλανήτης «έκλεισε» στην αρχή της πανδημίας, η Σουηδία παρέμεινε ανοιχτή. Η προσέγγιση της χώρας θεωρήθηκε αμφιλεγόμενη, με κάποιους να την αποκαλούν το «πείραμα της Σουηδίας». Σχεδόν, όμως, 2,5 χρόνια μετά το ξεκίνημα της πανδημίας, τι μπορούμε να πούμε για το αποτέλεσμα του «πειράματος»;\n\nΑρχικά, ας ανακεφαλαιώσουμε την στρατηγική της Σουηδίας. Η χώρα έμεινε προσκολλημένη στο πανδημικό της πλάνο, που είχε αρχικά σχεδιαστεί για μία περίπτωση πανδημίας γρίπης. Αντί για lockdown, ο στόχος ήταν η επίτευξη κοινωνικών αποστάσεων μέσω συστάσεων δημόσιας υγείας.\n\nΟι Σουηδοί ενθαρρύνθηκαν να εργάζονται από το σπίτι αν είναι δυνατόν και να περιορίσουν τα ταξίδια μέσα στη χώρα. Επιπροσθέτως, στα άτομα άνω των 70 ετών ζητήθηκε να περιορίσουν την κοινωνική επαφή ενώ ζητήθηκε από άτομα με συμπτώματα COVID να απομονωθούν. Ο στόχος ήταν η προστασία των ηλικιωμένων και άλλων ατόμων υψηλού κινδύνου ενώ θα επιβραδύνεται η διασπορά του ιού, προκειμένου να μην πιεστεί το Σύστημα Υγείας.\n\nΚαθώς ο αριθμός των κρουσμάτων αυξανόταν, επιβλήθηκαν κάποιοι περιορισμοί. Δημόσιες εκδηλώσεις περιορίστηκαν σε ένα μάξιμουμ 50 ατόμων τον Μάρτιο του 2020 και σε 8 άτομα τον Νοέμβριο τoυ 2020. Οι επισκέψεις σε οίκους ευγηρίας απαγορεύτηκαν και τα σχολεία ανώτερης δευτεροβάθμιας εκπαίδευσης έκλεισαν. Ωστόσο, τα δημοτικά σχολεία παρέμειναν ανοιχτά καθ' όλη τη διάρκεια της πανδημίας.\n\nΔεν υπήρξε σύσταση προσώπου για μάσκες προσώπου για το γενικό πληθυσμό κατά το πρώτο κύμα και μόνο για συγκεκριμένες καταστάσεις αργότερα στην πανδημία. Κατά τη διάρκεια της άνοιξης του 2020, ο αναφερόμενος αριθμός θανάτων COVID στη Σουηδία ήταν ανάμεσα στους μεγαλύτερους στον κόσμο. Οι γειτονικές χώρες που εφάρμοσαν γρήγορα lockdown, όπως η Νορβηγία και η Δανία, τα πήγαιναν πολύ καλύτερα, και στη Σουηδία ασκήθηκε μεγάλη κριτική για τη χαλαρή προσέγγισή της.\n\nΟι υπερασπιστές του μοντέλου της Σουηδίας, όμως, ισχυρίστηκαν ότι θα αποδώσει μακροπρόθεσμα, επιχειρηματολογώντας ότι τα δρακόντια μέτρα δεν ήταν βιώσιμα και ότι η πανδημία ήταν ένας μαραθώνιος και όχι ένα σπριντ.\n\nΤελικά λειτούργησε ή όχι η προσέγγιση της Σουηδίας;\n\nΑς κοιτάξουμε το δείκτη της υπερβάλλουσας θνησιμότητας. Αυτός ο δείκτης εξετάζει το συνολικό αριθμό θανάτων και τον συγκρίνει με τον αριθμό πριν την πανδημία, αποτυπώνοντας τις ευρύτερες επιπτώσεις της πανδημίας και λαμβάνοντας υπόψιν τις λανθασμένες αναφορές θανάτων COVID.\n\nΑν και η Σουηδία χτυπήθηκε σκληρά στο πρώτο κύμα, ο συνολικός αριθμός υπερβολικών θάνατων κατά τα δύο πρώτα έτη της πανδημίας ήταν στην πραγματικότητα ανάμεσα στους μικρότερους στην Ευρώπη.\n\nΕπίσης, απέδωσε η απόφαση να παραμείνουν ανοιχτά τα δημοτικά σχολεία. Η συχνότητα εμφάνισης σοβαρής COVID σε παιδιά είναι μικρή και μία μικρή μελέτη έδειξε ότι τα παιδιά στη Σουηδία δεν υπέφεραν από απώλεια μάθησης, όπως συνέβη σε άλλες χώρες.\n\nΥπό το φως αυτών των δεδομένων, η στρατιγική της Σουηδίας σταμάτησε να χαρακτηρίζεται «καταστροφική» και περιγράφηκε ως μία «Σκανδιναβική επιτυχία». Για να καταλήξουμε, όμως, σε ασφαλή συμπεράσματα, είναι σημαντικό να ψάξουμε λίγο παραπέρα στο πως οι Σουηδοί πλοηγήθηκαν στην πανδημία.\n\nΗ αντίληψη ότι οι Σουηδοί συνέχισαν κανονικά την καθημερινότητα τους κατά την πανδημίας είναι εσφαλμένη. Σε μια έρευνα της Υπηρεσίας Δημόσιας Υγείας της Σουηδίας από την άνοιξη του 2020, περισσότερο από το 80% των Σουηδών ανέφεραν ότι είχαν προσαρμόσει τη συμπεριφορά τους, για παράδειγμα λαμβάνοντας κοινωνική απόσταση, αποφεύγοντας τον συνωστισμό και τα μέσα μαζικής μεταφοράς και εργάζονταν από το σπίτι. Τα συγκεντρωτικά δεδομένα κινητής τηλεφωνίας επιβεβαίωσαν ότι οι Σουηδοί μείωσαν τα ταξίδια και την κινητικότητά τους κατά τη διάρκεια της πανδημίας .\n\nΟι Σουηδοί δεν αναγκάστηκαν να αναλάβουν δράση κατά της εξάπλωσης του ιού, αλλά το έκαναν ούτως ή άλλως. Αυτή η εθελοντική προσέγγιση μπορεί να μην λειτουργούσεσε παντού, αλλά η Σουηδία έχει ιστορικό υψηλής εμπιστοσύνης στις αρχές και οι άνθρωποι τείνουν να συμμορφώνονται με τις συστάσεις για τη δημόσια υγεία. Είναι επίσης δύσκολο να συγκριθούν τα αποτελέσματα της Σουηδίας με εκείνα χωρών εκτός Σκανδιναβίας που έχουν πολύ διαφορετικές κοινωνικές και δημογραφικές συνθήκες.\n\nΟι ηλικιωμένοι πλήρωσαν το τίμημα\n\nΠαρά τα οφέλη της αποφυγής του lockdown, η σουηδική απάντηση δεν ήταν άψογη. Στα τέλη του 2020, η Επιτροπή Corona, μια ανεξάρτητη επιτροπή που διορίστηκε από την κυβέρνηση για να αξιολογήσει τη σουηδική αντίδραση στην πα νδημία, διαπίστωσε ότι η κυβέρνηση και ο Οργανισμός Δημόσιας Υγείας είχαν σε μεγάλο βαθμό αποτύχει στη φιλοδοξία τους να προστατεύσουν τους ηλικιωμένους.\n\nΕκείνη την εποχή, σχεδόν το 90% όσων είχαν πεθάνει με COVID στη Σουηδία ήταν 70 ετών και άνω. Οι μισοί από αυτούς τους ανθρώπους ζούσαν σε οίκο ευγηρίας και λίγο λιγότερο από το 30% λάμβαναν υπηρεσίες βοήθειας στο σπίτι.\n\nΠράγματι, πολλά προβλήματα στη φροντίδα ηλικιωμένων στη Σουηδία έγιναν εμφανή κατά τη διάρκεια της πανδημίας. Διαρθρωτικές ελλείψεις όπως το ανεπαρκές επίπεδο στελέχωσης άφησαν τα γηροκομεία απροετοίμαστα και ανεπαρκώς εξοπλισμένα για να χειριστούν την κατάσταση.\n\nΣτην τελική της έκθεση για την αντιμετώπιση της πανδημίας, η Επιτροπή Corona κατέληξε στο συμπέρασμα ότι θα έπρεπε να είχαν ληφθεί σκληρότερα μέτρα νωρίς στην πανδημία , όπως η καραντίνα για όσους επιστρέφουν από περιοχές υψηλού κινδύνου και η προσωρινή απαγόρευση εισόδου στη Σουηδία.\n\nΗ επιτροπή, ωστόσο, δήλωσε ότι η στρατηγική χωρίς lockdown ήταν θεμελιωδώς λογική και ότι το κράτος δεν θα έπρεπε ποτέ να παρεμβαίνει στα δικαιώματα και τις ελευθερίες των πολιτών του περισσότερο από το απολύτως απαραίτητο. Η επιτροπή υποστήριξε επίσης την απόφαση να παραμείνουν ανοιχτά τα δημοτικά σχολεία.\n\nΣυγκριτικά, η Επιτροπή Corona στη Νορβηγία, μια από τις λίγες χώρες στην Ευρώπη με χαμηλότερη υπερβολική θνησιμότητα από τη Σουηδία, κατέληξε στο συμπέρασμα ότι αν και ο χειρισμός της πανδημίας στη Νορβηγία ήταν γενικά καλός, τα παιδιά χτυπήθηκαν σκληρά από τα lockdown και οι αρχές δεν τα προστάτευσαν επαρκώς.\n\nΤο επίκεντρο της στρατηγικής της Σουηδίας ήταν η μείωση της εξάπλωσης του ιού, αλλά και η εξέταση άλλων πτυχών της δημόσιας υγείας και η προστασία της ελευθερίας και των θεμελιωδών δικαιωμάτων. Ενώ η σουηδική στρατηγική παραμένει αμφιλεγόμενη, σήμερα οι περισσότερες χώρες ακολουθούν παρόμοιες προσεγγίσεις στη συνεχιζόμενη πανδημία.\n\nΚοιτάζοντας πίσω, φαίνεται λίγο άδικο ότι η χώρα που ακολούθησε το προπανδημικό της σχέδιο ήταν η χώρα που κατηγορήθηκε ότι διεξήγαγε ένα πείραμα στον πληθυσμό της. Ίσως η Σουηδία θα έπρεπε να θεωρείται η ομάδα ελέγχου, ενώ ο υπόλοιπος κόσμος υποβλήθηκε σε ένα πείραμα.\n\nΠΗΓΗ: theconversation",
    "Viva Wallet: Απόβαση στη Σουηδία": "Η εταιρεία ψηφιακής τραπεζικής δραστηριοποιείται στην παρούσα φάση σε πάνω από 20 χώρες, κυρίως στην Ευρώπη.\n\nΜετά την ενίσχυση της παρουσίας της στη Γαλλία μέσω της σύμπραξής της με την GIE Cartes Bancaires, η εταιρεία ψηφιακών πληρωμών προχωρά σε ενδυνάμωση των λειτουργιών της στη Σουηδία.\n\nΣύμφωνα με πληροφορίες του BusinessNews.gr, η εταιρεία βρίσκεται σε διαδικασία ανάπτυξης στη Σκανδιναβική χώρα, προσφέροντας μια πλειάδα ψηφιακών υπηρεσιών πληρωμών σε ιδιώτες και επιχειρήσεις.\n\nΠρόκειται για άλλο ένα βήμα της εταιρείας στην αγορά του εξωτερικού, κάτι το οποίο συντονίζεται ήδη τον τελευταίο καιρό και αναμένεται να υπάρξουν και άλλες εξελίξεις τους επόμενους μήνες σε αυτό το κομμάτι.\n\nΥπενθυμίζεται ότι η εταιρεία ψηφιακής τραπεζικής δραστηριοποιείται στην παρούσα φάση σε πάνω από 20 χώρες, κυρίως στην Ευρώπη.\n\nΑυτό, ωστόσο, δεν σημαίνει ότι δεν ενισχύει και την παρουσία της στην Ελλάδα.\n\nΧαρακτηριστικό είναι ότι τον τελευταίο καιρό έχει αποδυθεί σε αναζήτηση προσωπικού και για τα γραφεία της στην Ελλάδα, «ανοίγοντας’’ προς τους ενδιαφερόμενους πάνω από δέκα θέσεις που αφορούν κυρίως στους τομείς του IT, του development και της διαχείρισης προσωπικού.\n\nΑυτό συμβαίνει, λίγες εβδομάδες μετά τον Αύγουστο, οπότε και αναζητούσε υπαλλήλους για να στελεχώσει το γραφείο της στην Ολλανδία.",
    "Μια influencer ζαχαροπλάστης στη Σουηδία με καταγωγή από Αίγυπτο και Μαρόκο (pic)": "Ένα τραγανό κέικ βατόμουρου με νόστιμη σφιχτή επιφάνεια από πλιγούρι και ζάχαρη… Το βίντεο της Καμίλα Χαμίντ έχει προβληθεί πάνω από ένα εκατομμύριο φορές. Η 30χρονη βγάζει τα προς το ζην με συνταγές για κέικ, μπισκότα και παγωτά και είναι διάσημη στη Σουηδία.\n\nΠαρ’ όλα αυτά, η influencer με το αρχαιοπρεπές σουηδικό όνομα Καμίλα νιώθει εδώ και καιρό ότι δεν ανήκει σ’ αυτή την κοινωνία.\n\n«Το να με λένε Καμίλα, να μεγαλώνω με γονείς από χώρες της Βόρειας Αφρικής στη Στοκχόλμη με δυσκολεύει να βρω την ταυτότητά μου. Όσο δεν ανοίγω το στόμα μου και δεν τους λέω το όνομά μου, οι περισσότεροι νομίζουν ότι γεννήθηκα σε άλλη χώρα ή οι άνθρωποι πιστεύουν ότι ασπάσθηκα το Ισλάμ αργότερα στη ζωή μου. Στη Σουηδία λένε πως είμαι μετανάστρια δεύτερης γενιάς, στο Μαρόκο με φωνάζουν ”η Σουηδέζα”».\n\nΦορώντας τα αποφόρια\n\nΗ Καμίλα Χαμίντ ήταν πρόσφατα καλεσμένη στο σουηδικό ραδιόφωνο σε ένα ειδικό πρόγραμμα, όπου οι καλεσμένοι μπορούν να μιλήσουν για την ιστορία τους για μια ώρα και γράφουν μόνοι τους το κείμενο.\n\n«Η μητέρα μου πάντα έλεγε: ‘Οι άνθρωποι έχουν τόσα πολλά χρήματα, πετούν εντελώς καινούργια πράγματα’. Κάθε Κυριακή εμείς – δηλαδή η μητέρα μου, εγώ και τα τρία μικρότερα αδέρφια μου – κατεβαίναμε στο υπόγειο όπου ήταν οι κάδοι με τα σκουπίδια. Πλέναμε καλά τα ρούχα που βρίσκαμε, ήταν μετά σαν καινούργια και κανείς δεν ήξερε που τα βρήκαμε. Το μισούσα αυτό».\n\nΜεγάλωσε με τα αδέρφια της και τη μητέρα της, ο πατέρας της εγκατέλειψε νωρίς την οικογένεια.\n\nΗ Καμίλα έπρεπε να βοηθήσει στο σπίτι.\n\nΚαινούργια ρούχα, διακοπές, όλα αυτά τα ξέρει μόνο από ιστορίες άλλων παιδιών. Πάντα της άρεσε να ψήνει γιατί τα κέικ από το ζαχαροπλαστείο ήταν πολύ ακριβά.\n\nΔιαβάστε τη συνέχεια του κειμένου στην DW\n\nκεντρική φωτό κειμένου: Η Καμίλα Χαμίντ (κέντρο) με τη βασίλισσα Σίλβια, το 2005",
    "Γαλλία, Αγγλία, Σουηδία και τώρα Ιταλία : Οι Ευρωπαίοι ψηφοφόροι στέλνουν πολλαπλά μηνύματα": "«Θα κυβερνήσουμε για όλους τους Ιταλούς»: η επικεφαλής της ιταλικής άκρας δεξιάς Τζόρτζια Μελόνι, η οποία θέλει να γίνει η επόμενη πρωθυπουργός μετά τη νίκη της παράταξής της στις πρόωρες βουλευτικές εκλογές που διεξήχθησαν χθες Κυριακή στην Ιταλία, προσπάθησε να καθησυχάσει τις ανησυχίες στη χώρα της και στο εξωτερικό.\n\nΜετά τη Σουηδία, η άκρα δεξιά σημειώνει νέα νίκη στην Ευρώπη, καθώς στην Ιταλία —για πρώτη φορά μετά το τέλος του Β΄ Παγκοσμίου Πολέμου— μεταφασιστικό κόμμα βρίσκεται προ των πυλών της εξουσίας.\n\nΠαραμένοντας στην αντιπολίτευση, απέναντι σε όλες τις κυβερνήσεις που διαδέχθηκαν η μια την άλλη μετά τις βουλευτικές εκλογές του 2018, το κόμμα Αδέλφια της Ιταλίας (Fratelli d’Italia, FdI) επιβλήθηκε ως η βασική εναλλακτική και είδε το ποσοστό του να απογειώνεται από το 4,3% πριν από τέσσερα χρόνια σχεδόν στο ένα τέταρτο των ψήφων (περί το 26%), ή, με άλλα λόγια, μετατρέπεται στο πρώτο κόμμα του κοινοβουλίου της χερσονήσου.\n\n«Οι Ιταλοί έστειλαν καθαρό μήνυμα υπέρ μιας κυβέρνησης της δεξιάς υπό την ηγεσία των Αδελφιών της Ιταλίας», είπε η κυρία Μελόνι επιβεβαιώνοντας τη φιλοδοξία της να γίνει η επόμενη πρωθυπουργός.\n\n«Θα κυβερνήσουμε για όλους» τους Ιταλούς, υποσχέθηκε. «Θα το κάνουμε με σκοπό να ενώσουμε τον λαό, να προαγάγουμε αυτά που τον ενώνουν μάλλον παρά αυτά που τον χωρίζουν», πρόσθεσε σε σύντομη τοποθέτησή της καλώντας για «ενότητα» και κατευνασμό, αναγνωρίζοντας πως η προεκλογική εκστρατεία ήταν «βίαιη και επιθετική». Διαβεβαίωσε πως «δεν θα προδώσουμε την εμπιστοσύνη σας».\n\nΗ συμμαχία που σχημάτισε με το άλλο κόμμα της ιταλικής ακροδεξιάς, τη Λέγκα του Ματέο Σαλβίνι, και με τη Φόρτσα Ιτάλια (FI), τη δεξιά παράταξη του Σίλβιο Μπερλουσκόνι, συγκεντρώνει περί το 43% των ψήφων και αναμένεται να εξασφαλίσει απόλυτη πλειοψηφία των εδρών, τόσο στη Βουλή, όσο και στη Γερουσία.\n\nΗ παράταξη που ίδρυσε στα τέλη του 2012 η Τζόρτζια Μελόνι με συνοδοιπόρους της διαφωνούντες του μπερλουσκονισμού ξεπέρασε το Δημοκρατικό Κόμμα (PD) του Ενρίκο Λέτα, που δεν κατάφερε να φράξει τον δρόμο της άκρας δεξιάς και πέφτει κάτω από το φράγμα του 20% των ψήφων, με φόντο τη συγκριτικά χαμηλή συμμετοχή του εκλογικού σώματος στη διαδικασία (64,07%, από 73,86% το 2018).\n\nΟ πολιτικός σεισμός στην Ιταλία καταγράφεται δύο εβδομάδες έπειτα από εκείνον στη Σουηδία, όπου συντηρητική συμμαχία που συμπεριλαμβάνει τους Σουηδούς Δημοκράτες (SD), κόμμα που προέκυψε από το νεοναζιστικό κίνημα, σημείωσε εκλογική νίκη, έγινε η μεγαλύτερη δεξιά παράταξη στη σκανδιναβική χώρα. Το SD και το FdI ανήκουν στην ίδια πολιτική οικογένεια στο Ευρωπαϊκό Κοινοβούλιο.\n\nΗ Ούρσουλα φον ντερ Λάιεν, η πρόεδρος της Ευρωπαϊκής Επιτροπής, κάνοντας παρέμβαση που εκλήφθηκε στη Ρώμη (με δυσαρέσκεια) ως προειδοποίηση, υπενθύμισε προ ημερών πως η ΕΕ διαθέτει «εργαλεία» για να τιμωρεί κράτη που καταπατούν το κράτος δικαίου και τις κοινές αξίες.\n\n«Οι Ιταλοί παρέδωσαν μάθημα ταπεινότητας στην Ευρωπαϊκή Ένωση η οποία, με τη φωνή της κυρίας φον ντερ Λάιεν, προσπάθησε να τους υπαγορεύσει τι θα ψήφιζαν», σχολίασε δηκτικά ο Γάλλος ευρωβουλευτής Ζορντάν Μπαρντελά, του Εθνικού Συναγερμού (RN) της Μαρίν Λεπέν. «Καμιά απειλή οποιουδήποτε είδους δεν μπορεί να σταματήσει δημοκρατία», πρόσθεσε υποστηρίζοντας πως οι Ευρωπαίοι «παίρνουν τη μοίρα τους στα χέρια τους».\n\nΜαύρο πρόβατο στις Βρυξέλλες, ο Ούγγρος πρωθυπουργός Βίκτορ Όρμπαν, όπως και ο πολωνός ομόλογός του Ματέους Μοραβιέτσκι, απηύθυνε τα «συγχαρητήριά του» στην κ. Μελόνι.",
    "Ελλάδα όπως Σουηδία": "Από Γιώργος Αναστασιάδης\n\nΣε προηγούμενα άρθρα μου αναφέρθηκα στο μέγεθος της αγοράς μιας χώρας ως υποστηρικτικό παράγοντα για την ανάπτυξη διεθνών brands. Με άλλα λόγια, παραλλήλισα την εγχώρια αγορά με θερμοκοιτίδα που στηρίζει τα brands στα πρώτα βήματα ανάπτυξής τους. Και εξισορρόπησα μερικώς το μειονεκτικό μέγεθος της χώρας μας με τον διεθνή πλούτο της σε περιεχόμενο, αναφορές και φήμη, προτείνοντας το υπόδειγμα «made by Greece» για την ανάπτυξη διεθνών brands, αντί του απλοϊκότερου «made in Greece».\n\nΚαι κάπου εδώ έρχεται το φωτεινό παράδειγμα μιας χώρας που σύμφωνα με τις πρόσφατες απογραφές έχει μικρότερο πληθυσμό από τη δική μας κατά 370 χιλιάδες κατοίκους. Στη Σουηδία, παρά τον μικρό πληθυσμό και τη γεωγραφική της θέση, έχουν αναπτυχθεί παγκόσμια brands. Δεν είναι μόνο η Ikea, η H&M, η Volvo ή η Absolut. Είναι και η Tetra Pak, η Electrolux, η Ericsson, η Scania, η SKF, η Husqvarna, η Saab, η Τena, η Oriflame, η Thule, η WESC, η Cheap Monday, και ποιος ξέρει πόσα άλλα.\n\nΑκόμα και το Pirate Bay ή το Spotify εκεί γεννήθηκαν. Brands που πρωταγωνιστούν σε κάθε κατηγορία, από τη μόδα μέχρι την τεχνολογία και από τα τρόφιμα μέχρι τα καλλυντικά. Μικρότερη αλλά επίσης εντυπωσιακή είναι και η «συγκομιδή» και στις υπόλοιπες σκανδιναβικές χώρες. Όλες μικρού πληθυσμού, όλες με αρκετά γνωστά brands. Από τη Nokia μέχρι τη Lego και την Αrla Foods και από τη Marimekko μέχρι τη Helly Hansen, πολλά «Nordic» brands είναι διάσημα διεθνώς.\n\nΤι είναι αυτό που κάνει τις σκανδιναβικές μάρκες τόσο επιτυχημένες στο branding; Κάποιες απαντήσεις δίνονται σε ένα ενδιαφέρον podcast με την Σουηδή marketer Zigge Zetterberg που δημοσιεύεται στο brandingmag.com (https://www.brandingmag.com/podcast/why-are-scandinavian-brands-so-successful/) και έχουν να κάνουν με τη σχέση των brands και των αξιών μιας κοινωνίας. Μερικές από τις σκανδιναβικές αξίες που έχουν καθορίσει τα τοπικά brands είναι πανανθρώπινες.\n\nΟ «εκδημοκρατισμός» των αγαθών, η ισονομία, η ομαδική δουλειά και η συνεργασία, ο σεβασμός του διπλανού και του περιβάλλοντος, η συμπερίληψη και η ανοχή στις κοινωνικοπολιτισμικές διαφορές, είναι αξίες που είναι εύκολο να ταυτιστούν πολλοί διεθνείς καταναλωτές. Αν προσθέσουμε το φημισμένο σκανδιναβικό Design και την πλούσια, παρθένα σκανδιναβική φύση, έχουμε μια βάση πάνω στην οποία χτίζονται πολλά από τα ισχυρά σκανδιναβικά brands. Και κάπου εδώ προκύπτει αβίαστα το ερώτημα, που έχω συζητήσει πολλές φορές μέσα από αυτή τη στήλη: πώς μπορούν να πετύχουν κάτι αντίστοιχο τα ελληνικά brands αξιοποιώντας τις αξίες που συνδέουν οι ξένοι την Ελλάδα και τις αντιλήψεις που έχουν για αυτήν;",
    "«Πράσινη» δράση με κόλλα στιγμής στη Σουηδία": "ΣΤΟΚΧΟΛΜΗ. Μία ακόμη δράση ακτιβιστών, που κόλλησαν τα χέρια τους με κόλλα στο οδόστρωμα κεντρικού αυτοκινητόδρομου της Στοκχόλμης, χθες το πρωί, διαμαρτυρόμενοι για την υποκρισία της σουηδικής κυβέρνησης στο ζήτημα του κλίματος, αναστάτωσε τη σουηδική πρωτεύουσα.\n\nΕνόψει των βουλευτικών εκλογών της 11ης Σεπτεμβρίου, οι ακτιβιστές της «σχολής» της Γκρέτα Τούνμπεργκ προσπαθούν να θέσουν το ζήτημα της έκτακτης ανάγκης για το κλίμα υψηλότερα στην προεκλογική ατζέντα.\n\nΗ αστυνομία ξεκόλλησε τους ακτιβιστές χρησιμοποιώντας διαλυτικό και προχώρησε σε συλλήψεις, ενώ εκπρόσωπός της είπε ότι φέτος έχουν καταγραφεί πάνω από 100 τέτοιου είδους ενέργειες. Το Πράσινο Κόμμα, που αναδεικνύει το ζήτημα της κλιματικής κρίσης αλλά βρίσκεται εκτός Kοινοβουλίου εξαιτίας της απογοητευτικής επίδοσης του 2018, προβλέπεται να συγκεντρώσει 5%, ενισχύοντας τον κεντροαριστερό σχηματισμό της πρωθυπουργού Μαγκνταλένα Αντερσον.\n\nΤο Σοσιαλδημοκρατικό Kόμμα της Αντερσον αναμένεται να έρθει πρώτο στις εκλογές, όπως συμβαίνει κάθε φορά τα τελευταία 100 χρόνια. Πιο σημαντικό για τη διακυβέρνηση της χώρας είναι το αν ο κεντροαριστερός συνασπισμός θα υπερισχύσει του κεντροδεξιού. Σύμφωνα με τις δημοσκοπήσεις, η πλειοψηφία της Κεντροαριστεράς είναι υπαρκτή αλλά οριακή, όπως ακριβώς συνέβη και στις εκλογές του 2018.\n\nΕν τω μεταξύ, στο εσωτερικό της Κεντροδεξιάς παίζεται ένα μικρό δράμα, με τους Συντηρητικούς (Μοντεράτερνα) του Ουλφ Κρίστερσεν να υποχωρούν διαρκώς σε δύναμη έναντι των εθνικιστών Σουηδών Δημοκρατών του Γίμι Οκεσον. Σχολιαστές παρατηρούν ότι, αν αυτός ο συσχετισμός αποκρυσταλλωθεί στις κάλπες, ο Κρίστερσον θα έχει περιορισμένες δυνατότητες να αρνηθεί τις όποιες απαιτήσεις του Οκεσον ως προς το νέο κυβερνητικό σχήμα. Δεν είναι σαφές ποιες μπορεί να είναι οι απαιτήσεις αυτές.",
    "Ορεστιάδα: Χειροπέδες σε αλλοδαπό καταζητούμενο για ανθρωποκτονία στη Σουηδία": "Στα «δίχτυα» της Ασφάλειας Ορεστιάδας έπεσε αλλοδαπός καταζητούμενος για ανθρωποκτονία.\n\nΣυγκεκριμένα, ο άνδρας συνελήφθη από αστυνομικούς της Ασφάλειας, κατόπιν ευρωπαϊκού εντάλματος σύλληψης που είχαν εκδώσει οι αρχές της Σουηδίας, για ανθρωποκτονία από κοινού και σε συνέργεια με έτερο άτομο και βαριά σωματική βλάβη. Η ανθρωποκτονία τελέστηκε το 2014 στη Σουηδία.\n\nΟ δράστης εντοπίστηκε χθες το μεσημέρι από τους αστυνομικούς να έχει εισέλθει παράνομα στη χώρα από την Τουρκία, ενώ κατά τον έλεγχο διαπιστώθηκε ότι σε βάρος του έχει εκδοθεί το παραπάνω ευρωπαϊκό ένταλμα σύλληψης. Ο συλληφθείς θα οδηγηθεί στον εισαγγελέα Εφετών Θράκης.",
    "Σερβία-Σουηδία - Live Event by bwinΣΠΟΡ FM": "Σερβία-Σουηδία\n\nΠαρακολουθήστε ζωντανά από το sport-fm.gr την εξέλιξη του αγώνα Σερβία-Σουηδία για το Nations League.\n\n\n\n",
    "Στη Βουλή τα πρωτόκολλα για την ένταξη Φινλανδίας και Σουηδίας στο ΝΑΤΟ - Τι αλλάζει για την Ελλάδα": "Κατατέθηκαν προς κύρωση στη Βουλή, τα πρωτόκολλα στη Συνθήκη του Βορείου Ατλαντικού (ΝΑΤΟ), για την προσχώρηση της Φινλανδίας και της Σουηδίας.\n\nΜε τα σχετικά νομοσχέδια, κυρώνονται, και έχουν την ισχύ που ορίζει το άρθρο 28 παρ. 1 του Συντάγματος, τα πρωτόκολλα που υπογράφηκαν στις Βρυξέλλες, στις 5 Ιουλίου 2022, σχετικά με την προσχώρηση της Δημοκρατίας της Φινλανδίας και του Βασιλείου της Σουηδίας στη Συνθήκη του Βορείου Ατλαντικού.\n\nΣημειώνεται ότι από τις προτεινόμενες διατάξεις, αναμένεται εξοικονόμηση δαπάνης του κρατικού Προϋπολογισμού, καθόσον εκτιμάται από το αρμόδιο υπουργείο ότι θα μειωθεί το ποσοστό συμμετοχής της Ελλάδας στις δαπάνες του προϋπολογισμού του ΝΑΤΟ, μετά την προσχώρηση των δύο χωρών.\n\n\n\nΤα μέλη του NATO οφείλουν να επικυρώσουν τα πρωτόκολλα πρόσκλησης και η διαδικασία αυτή αφορά συνήθως τα εθνικά κοινοβούλια. Αναμένεται να διαρκέσει συνολικά έξι με οκτώ μήνες προτού μπορέσουν να ενταχθούν η Σουηδία και η Φινλανδία στον οργανισμό.\n\nΤα πρωτόκολλα θα μπορούσαν να έχουν υπογραφεί νωρίτερα, ωστόσο η Τουρκία έφερνε αντιρρήσεις στην αίτηση ένταξης στον οργανισμό των δύο σκανδιναβικών χωρών, έως ότου να επιτευχθεί μια συμφωνία ανάμεσα στην Άγκυρα και τις δύο βορειοευρωπαϊκές χώρες.\n\nΗ Άγκυρα κατηγορούσε και τις δύο χώρες ότι υποστηρίζουν το Εργατικό Κόμμα του Κουρδιστάν (PKK) και τις Μονάδες Προστασίας του Λαού (YPG), μια κουρδική πολιτοφυλακή που εδρεύει στη Συρία. Η Τουρκία έχει χαρακτηρίσει και τις δύο τρομοκρατικές οργανώσεις. Οι δύο σκανδιναβικές χώρες απέρριψαν τις κατηγορίες.\n\nΜετά την εισβολή της Ρωσίας στην Ουκρανία, η Σουηδία και η Φινλανδία υπέβαλαν αίτηση για την ένταξή τους στο NATO στις 18 Μαΐου. Ωστόσο η Τουρκία έθετε εμπόδια στο αίτημά τους για εβδομάδες επικαλούμενη ανησυχίες που συνδέονταν με την τρομοκρατία. Η προσχώρηση νέων μελών στην Ατλαντική Συμμαχία απαιτεί ομοφωνία.\n\nΗ διαδικασία κατέστη δυνατό να προχωρήσει αφότου οι τρεις ηγέτες συμφώνησαν να συνεργαστούν σε μια σειρά αντιτρομοκρατικών προσπαθειών, στις οποίες περιλαμβάνονται συμφωνίες έκδοσης και δεσμεύσεις για τον τερματισμό εμπάργκο όπλων.\n\nΟι πιο πρόσφατες Ειδήσεις\n\n\n\nΔιαβάστε πρώτοι τις Ειδήσεις για ό,τι συμβαίνει τώρα στην Ελλάδα και τον Κόσμο στο thetoc.gr",
    "Eντονες πιέσεις της Τουρκίας σε Σουηδία, Φινλανδία": "Η χθεσινή συνάντηση αξιωματούχων Τουρκίας, Φινλανδίας και Σουηδίας ήταν η πρώτη ύστερα από το μνημόνιο κατανόησης που υπέγραψαν οι τρεις χώρες στη σύνοδο κορυφής του ΝΑΤΟ που έλαβε χώρα στη Μαδρίτη, στα τέλη Ιουνίου. Φωτ. A.P. Photo / Bernat Armangue\n\nΑνώτεροι αξιωματούχοι της Τουρκίας, της Φινλανδίας και της Σουηδίας επρόκειτο να συναντηθούν χθες επί φινλανδικού εδάφους σε μια προσπάθεια αναζήτησης κοινά αποδεκτών λύσεων που θα επιτρέψουν στην κυβέρνηση Ερντογάν να δώσει το πράσινο φως για την ένταξη των δύο σκανδιναβικών χωρών στο ΝΑΤΟ.\n\nΗ φινλανδική κυβέρνηση περιέβαλε με άκρα μυστικότητα τη χθεσινή συνάντηση, καθώς μέχρι την τελευταία στιγμή δεν είχε αποκαλύψει ούτε τον τόπο ούτε τα ονόματα των συμμετεχόντων, επικαλούμενη λόγους ασφαλείας. Τουρκικά μέσα ενημέρωσης ανέφεραν ότι η συνάντηση επρόκειτο να λάβει χώρα στο Ελσίνκι και ότι την Aγκυρα θα εκπροσωπούσαν ο αναπληρωτής υπουργός Εξωτερικών Σεντάτ Ονάλ, ο κορυφαίος σύμβουλος του Τούρκου προέδρου, Ιμπραήμ Καλίν, και άλλοι αξιωματούχοι από τις μυστικές υπηρεσίες και τα υπουργεία Εσωτερικών και Δικαιοσύνης. Η χθεσινή συνάντηση ήταν η πρώτη ύστερα από το μνημόνιο κατανόησης που υπέγραψαν οι τρεις χώρες στη σύνοδο κορυφής του ΝΑΤΟ, που έλαβε χώρα στη Μαδρίτη στα τέλη Ιουνίου ώστε να αρθεί το τουρκικό βέτο για την ένταξη της Σουηδίας και της Φινλανδίας στη Συμμαχία. Η Τουρκία κατηγορούσε τις δύο χώρες, και κυρίως τη Σουηδία, ότι υποστηρίζουν «τρομοκρατικές» οργανώσεις (την κουρδική, αποσχιστική οργάνωση ΡΚΚ, την πολιτοφυλακή των Κούρδων της Συρίας YPG και το δίκτυο FETO του ιμάμη Φετουλάχ Γκιουλέν) και ότι επιβάλλουν εμπάργκο όπλων εις βάρος της.\n\nΧωρίς δέσμευση\n\nΟι δύο υποψήφιες προς ένταξη χώρες δήλωσαν ότι σέβονται τις ανησυχίες ασφαλείας της Τουρκίας και ότι θα τη βοηθήσουν στην πάταξη κάθε μορφής τρομοκρατίας, χωρίς όμως να δεσμευθούν σε απελάσεις συγκεκριμένων Κούρδων ή άλλων ατόμων, όπως αξιώνει η Αγκυρα. Από την υπογραφή του μνημονίου κατανόησης μέχρι σήμερα, η όποια πρόοδος είναι μηδαμινή.\n\nΤριμερής συνάντηση ανώτερων αξιωματούχων, καθώς η Aγκυρα εξακολουθεί να εμποδίζει την ένταξη των δύο σκανδιναβικών χωρών στο ΝΑΤΟ.\n\nΣε πρόσφατη διάσκεψη Τούρκων πρεσβευτών που πραγματοποιήθηκε στην Αγκυρα, ο υπουργός Εξωτερικών Μεβλούτ Τσαβούσογλου εξέφρασε την απογοήτευση της κυβέρνησής του για το γεγονός ότι οι κυβερνήσεις της Σουηδίας και της Φινλανδίας, παρότι «έχουν καλές προθέσεις», δεν έχουν προχωρήσει σε έμπρακτα βήματα.\n\nΕπικριτικός ήταν και ο υπουργός Δικαιοσύνης Μπεκίρ Μποζντάγκ, σημειώνοντας ότι καμία από τις δύο χώρες δεν έχει απελάσει ούτε έναν καταζητούμενο από την Τουρκία για δράση υπέρ της τρομοκρατίας. Η Σουηδία ανακοίνωσε την απέλαση ενός ατόμου που καταδικάστηκε για απάτη, αλλά ο Μποζντάγκ σχολίασε ότι «αν νομίζουν πως απελαύνοντας εγκληματίες του κοινού ποινικού δικαίου στην Τουρκία θα μας πείσουν ότι εκπληρώνουν τις δεσμεύσεις τους, είναι γελασμένοι».\n\nΓια να ολοκληρωθεί η ένταξη των δύο χωρών στο ΝΑΤΟ, πρέπει να επικυρωθεί από τα κοινοβούλια και των 30 χωρών-μελών της Συμμαχίας. Μέχρι σήμερα αυτό έχει συμβεί σε 23 χώρες-μέλη. Το τουρκικό Κοινοβούλιο θα ανοίξει τη νέα σεζόν την 1η Οκτωβρίου, αλλά δεν έχει οριστεί ημερομηνία συζήτησης για την ένταξη Σουηδίας και Φινλανδίας. «Δεν βιαζόμαστε», δήλωσε χαρακτηριστικά ο Μεβλούτ Τσαβούσογλου.\n\nΠηγές: REUTERS, HURRIYET",
    "Στην Σουηδία με τον Κικίλια ο Φραγκάκης για τον τουρισμό: «Θετικά μηνύματα για επέκταση της σεζόν μέχρι Νοέμβριο»": "Επαφές με τους σημαντικότερους παράγοντες της σκανδιναβικής αγοράς, με το βλέμμα στην σαιζόν του 2023 πραγματοποιεί αυτές τις μέρες στην Σουηδία, ελληνικό κλιμάκιο με επικεφαλής τον Υπουργό Βασίλη Κικιλία και την συμμετοχή του γ.γ. του ΕΟΤ, Δημήτρη Φραγκάκη.\n\nΣε δήλωσή του στο zarpanews.gr ο κ. Φραγκάκης μετέφερε θετικά μηνύματα για επέκταση της σαιζόν, σημειώνοντας χαρακτηριστικά:\n\n«Η Σκανδιναβική αγορά είναι εξαιρετικά σημαντική ειδικά για την Κρήτη. Ένας από τους σκοπούς της επίσκεψης και των επαφών μας στη Στοκχόλμη είναι η πιθανότητα επέκτασης της σεζόν και τον Νοέμβριο.\n\nΠαρουσιάσαμε διεξοδικά τις δυνατότητες της περιοχής μας καθώς και τις προοπτικές που υπάρχουν να λειτουργήσει ένα μέρος της τουριστικής οικονομίας ακόμα και το Νοέμβριο. Έχουμε θετικά μηνύματα από παράγοντες της σκανδιναβικής αγοράς και πιστεύω ότι φέτος θα καταφέρουμε να επεκτείνουμε τη σεζόν»\n\nzarpanews.gr",
    "Υπάρχει και άλλος… Ίσακ: Από στράικερ στόπερ και με μια παραμυθένια ιστορία!": "Γεννήθηκε στη Σουηδία από μετανάστες γονείς. Είχαν φύγει χρόνια πριν από την Γκάνα, έχοντας και… ρίζες από την Μπουρκίνα Φάσο, θέλοντας να φτιάξουν το μέλλον της οικογένειάς τους. Άπαντες βελτίωσαν τις συνθήκες της ζωής τους, αλλά ο γιος τους έμελλε να φτάσει να αγωνιστεί στο τοπ επίπεδο στο ποδόσφαιρο, αφού η καριέρα του πέρασε από… χίλια κύματα. Ωστόσο, η ιστορία του από τα χαμηλά ως τα ψηλά, αποτελεί ένα παράδειγμα και ένα… καλογραμμένο παραμύθι.\n\n\n\nΟ Ίσακ Χιέν, περί ου ο λόγος, πραγματοποίησε το ντεμπούτο του με την εθνική Σουηδίας στη βαριά εκτός έδρας ήττα από τη Σερβία. Δεν είναι και η καλύτερη δυνατή αρχή, αλλά ο ίδιος προφανώς και νιώθει περήφανος για την «πρώτη» του από τις πολλές που έρχονται. Μόχθησε, «μάτωσε», δεν το έβαλε κάτω και πέτυχε. Με σκληρή δουλειά, ανέπτυξε το ταλέντο του και με την συμβολή ενός προπονητή του, έγινε ένας ποδοσφαιριστής που θα απασχολήσει.\n\n\n\n\n\n\n\nAπό μικρός τα πήγαινε καλύτερα με το ποδόσφαιρο παρά με το σχολείο. Είχε όνειρο όπως οι περισσότεροι όταν ήταν πιτσιρικάδες, να γίνει επαγγελματίας και να παίξει στο τοπ επίπεδο. Χρειάστηκε, όμως, να περάσει από… χίλια κύματα η «καριέρα» του σε νεαρή ηλικία, αλλά και να δείξει ο ίδιος υπομονή και «άντερα». Ζώντας με την οικογένειά του στη Στοκχόλμη, ήταν στις ακαδημίες της ΑΪΚ και αγωνιζόταν παρέα με τον… άλλον Ίσακ, Αλεξάντερ, ο οποίος πλέον παίζει στην Premier League με τη Νιούκαστλ. Οι δύο… Ίσακ αποτελούσαν το δίδυμο στην επίθεση, αφού και ο Χιέν αγωνιζόταν ως στράικερ. Ο ένας ανταγωνίζονταν τον άλλον για το ποιος θα πετύχει τα περισσότερα γκολ, αλλά φάνηκε μελλοντικά ποιος θα γινόταν ο «killer».\n\n\n\nΜεγαλώνοντας μετακόμισε στη Βάσαλουντ, όπου μετά βίας έπαιρνε χρόνο συμμετοχής στην πρώτη ομάδα ως σέντερ φορ ή εξτρέμ. Αυτό τον έκανε αρχικά να κάνει σκέψεις ακόμη και να σταματήσει το ποδόσφαιρο, δουλεύοντας ταυτόχρονα για να βγάλει τα προς το ζην. Ντελίβερι, πωλητής και μερικές ακόμη ήταν οι δουλειές που έκανε ταυτόχρονα με το ποδόσφαιρο. Επειδή ήταν νέος όμως, μπορούσε να παίξει με την u19. Εκεί, βρήκε τον Τζορτζ Μουσάλι, προπονητή της ομάδας νέων, στον οποίο οφείλει τη σημερινή του εξέλιξη.\n\n\n\n«Όταν πήγαμε σε έναν εκτός έδρας αγώνα με τη Μάλμε, είπε στο τρένο: “Θα παίξεις σέντερ μπακ” και πίστευε ότι αυτή η θέση θα μου ταίριαζε με τη σωματική μου διάπλαση. Εκείνη την εποχή ήταν ένα σοκ για μένα και ίσως δεν πίστευα πως μπορούσα να τα καταφέρω εκεί»… Έβλεπε είναι ένα γερό παλικάρι ύψους 191 εκατοστών. Του άλλαξε θέση και του άλλαξε τη ζωή! η οποία πλέον είχε έρθει «τούμπα» και καλούνταν να διαχειριστεί πλέον τη νέα πραγματικότητα.\n\n\n\n\n\n\n\nΗ πάροδος του χρόνου λειτούργησε υπέρ του, ο Ίσακ δούλεψε πολύ στην προετοιμασία και ο Νεμπόισα Νοβάκοβιτς, προπονητής της ανδρικής ομάδας εκείνη την εποχή, τον… έβαλε κάτω και του έμαθε τα «μυστικά» της θέσης. Σημαντικό ρόλο στην ανάπτυξή του έπαιξε και ένα προπονητικό καμπ της Μάλμε στο οποίο συμμετείχε. Έπαιζε στην τρίτη κατηγορία της Σουηδίας για μια τετραετία, με τα προσόντα του να εντυπωσιάζουν τους ανθρώπους της Τζουργκάρντεν που πήρε το ρίσκο και έκανε δικό της έναν 22χρονο αμυντικό χωρίς την παραμικρή εμπειρία από το τοπ επίπεδο της χώρας.\n\n\n\nΤον έδωσαν πίσω στη Βάσαλουντ δανεικό για να «ψηθεί» άλλον έναν χρόνο, με την Τζουργκάρντεν να τον παίρνει τον Νοέμβριο του 2021. Σιγά-σιγά άρχισαν να του δίνουν ευκαιρίες, με τον ποδοσφαιριστή να μπαίνει στην ενδεκάδα και να μην ξαναβγαίνει τελικά. Μια γεμάτη σεζόν έφτανε ώστε να μαγνητίσει το βλέμμα πολλών ομάδων, κυρίως από την Ιταλία.\n\n\n\nΜεταξύ των συμμετοχών του και αυτή της 16ης Μαΐου κόντρα στην Μάλμε. Γιατί την αναφέρουμε; Διότι έπαιξε με σπασμένο χέρι και φορώντας γύψο. Αυτό δεν τον εμπόδισε για να είναι ένας εκ των κορυφαίων της αναμέτρησης που έληξε 4-0 υπέρ της ομάδας του, με τον Ίσακ Χιέν να έχει και γκολ. «Δεν ήταν πολύ εύκολο να τρέχεις με αυτό, ένιωθες τον αφρό με ένα κομμάτι πλαστικό στο χέρι σου. Αλλά από τότε που το χτύπησα, έχω τυλιγμένο το χέρι μου και εξακολουθεί να λειτουργεί αρκετά καλά», είχε πει και μετά ρωτήθηκε αν αψήφησε τους γιατρούς με την απάντησή του να είναι καταπληκτική: «Με τα πόδια παίζουμε άλλωστε».\n\n\n\n\n\n\n\nΤο ενδιαφέρον της Βερόνα ήρθε μετά από αυτό της Τορίνο, κάτι που είχε επιβεβαιώσει σε δηλώσεις του και ο ίδιος: «Υπάρχει ενδιαφέρον ναι, αλλά ας μην αποκλείσουμε και τις υπόλοιπες ομάδες. Δεν έχω πάρει ακόμη την απόφασή μου», είχε πει και στη συνέχεια τον ρώτησαν για τους οργανωμένους οπαδούς της Ελλάς Βερόνα που έχουν πρωταγωνιστήσει σε αρκετά ρατσιστικά φαινόμενα, κυρίως απέναντι σε μαύρους ποδοσφαιριστές (σσ. Μπαλοτέλι και άλλοι). Ουσιαστικά, μόνο το ενδιαφέρον της Ελλάς μετατράπηκε σε πρόταση και όχι αυτό της «γκρανάτα».\n\n\n\nΟ ίδιος… διπλωματικός, αφού δεν θέλησε πριν καν αγωνιστεί με τον ιταλικό σύλλογο να δημιουργήσει θέματα και εντάσεις. «Είναι κάτι που πρέπει να λάβουμε υπόψη, αλλά αυτή τη στιγμή δεν θέλω να πω περισσότερα», είπε. Δεν δίστασε να αρπάξει την ευκαιρία, πηγαίνοντας να αγωνιστεί στη Serie A. Η Βερόνα πλήρωσε 3,2 εκατ. ευρώ για έναν ποδοσφαιριστή με μία σεζόν ουσιαστικά στην πρώτη κατηγορία της Σουηδίας, αλλά πήρε και εκεί άμεσα φανέλα βασικού. Πέντε αγωνιστικές, με τις τρεις εξ αυτών ως βασικός και η κλήση στην εθνική ομάδα δεν άργησε να έρθει.\n\n\n\n\n\n\n\n\n\n\n\nΔεν το σκέφτηκε ιδιαίτερα, παρότι είχε τη δυνατότητα να αγωνιστεί σε άλλες δύο χώρες (Γκάνα και Μπουρκίνα Φάσο). Το εξήγησε, μάλιστα, σε δηλώσεις του…\n\n\n\n«Δεν ήταν πραγματικά πολύ δύσκολη επιλογή. Ήταν κάπως διασκεδαστικό που η Γκάνα θα συμμετέχει στο Παγκόσμιο Κύπελλο, αλλά είναι ίσως το χειρότερο Παγκόσμιο Κύπελλο όλων των Παγκοσμίων Κυπέλλων. Γεννήθηκα και μεγάλωσα στη Σουηδία και πάντα ήθελα να παίξω για τη Σουηδία, οπότε δεν ήταν κάτι για το οποίο είχα άγχος. Αν είχαν περάσει μερικά χρόνια, γερνούσα και δεν είχα παίξει στη Σουηδία, μπορεί να σκεφτόμουν την Γκάνα. Περίμενα ότι θα πάρω την ευκαιρία μου στη Σουηδία», τόνισε και στη συνέχεια ρωτήθηκε στη συνέντευξη Τύπου πριν το ματς με τη Σερβία αν περιμένει να ξεκινήσει βασικός και πώς του φαίνεται αυτό: «Είμαι πολύ χαρούμενος που βρίσκομαι εδώ. Αν μου δοθεί η ευκαιρία, είμαι χαρούμενος και ενθουσιασμένος, αν όχι, πρέπει απλώς να περιμένω την ευκαιρία μου και να είμαι έτοιμος όταν έρθει».\n\n\n\n\n\n\n\nΗ πρώτη του εμφάνιση με τη Σουηδία δεν συνδυάστηκε με τον καλύτερο δυνατό τρόπο, αφού γνώρισε την ήττα με 4-1 από τη Σερβία. Ο ίδιος, όμως, έκανε πραγματικότητα ένα παιδικό του όνειρο. Κάτι που ήλπιζε από μικρός, κάτι που ευχόταν παρέα με τον Αλεξάντερ Ίσακ και τον Λεοπόλντ Βάχλστεντ. Με τους οποίους έσμιξε ξανά, μετά από πολλά χρόνια και τις ακαδημίες της ΑΪΚ που έπαιζαν μαζί και έκαναν παρέα.\n\n\n\n«Ήταν πολύ διασκεδαστικό να ξανασυναντήσω τους δυο τους. Η τελευταία φορά ήταν πριν αρκετό καιρό. Αυτά είναι όνειρα που είχαμε μαζί από μικροί. Κάναμε πολύ παρέα τότε. Ήμασταν σε τουρνουά στο εξωτερικό και το κλίμα εκεί έγινε οικογενειακό μεταξύ μας. Το ότι αρκετοί από εμάς φτάσαμε μέχρι εδώ, και σίγουρα μπορούμε να πετύχουμε περισσότερα, είναι κάτι το φανταστικό», ανέφερε.\n\n\n\n\n\n\n\nΟ Ίσακ Χιέν δεν βρήκε τίποτα… στρωμένο μπροστά του. Ίσα-ίσα που μόχθησε για να πετύχει, βλέποντας να του αλλάζουν όσα ήξερε για το ποδόσφαιρο και να τον βάζουν να ξεκινήσει και πάλι από το μηδέν. Η σκληρή δουλειά και το ταλέντο του, όμως, τον έκαναν να διακριθεί με μόλις μια χρονιά σε υψηλό επίπεδο, δείχνοντας στα 23 του πως έχει όλα τα φόντα να πετύχει…",
    "Φθινόπωρο στη Σουηδία": "Φθινόπωρο στη Σουηδία\n\nΤο Βόρειο Σέλας διακρίνεται στον νυχτερινό ουρανό πάνω από μια σκηνή κάμπινγκ, κατά τη διάρκεια του φθινοπώρου στη Λαπωνία, κοντά στο Αμπισκο της Σουηδίας.",
    "Η Σουηδία, το τελευταίο «προπύργιο» κατά της ανελευθερίας, καθώς η ακροδεξιά θεωρείται «απειλή»": "Τη Δευτέρα (5 Σεπτεμβρίου), ο ηγέτης των ακροδεξιών Σουηδών Δημοκρατών Jimmie Åkesson παραχώρησε συνέντευξη Τύπου ως απάντηση στο γεγονός ότι χαρακτηρίστηκε «απειλή» από σοσιαλδημοκράτες υπουργούς την περασμένη εβδομάδα.\n\nΚατά τη διάρκεια συνέντευξης Τύπου, ο Åkesson επικεντρώθηκε στην «πολιτική αποτυχία» των Σοσιαλδημοκρατών τα τελευταία χρόνια, αναφέροντας το έγκλημα των συμμοριών και τις τιμές της ενέργειας ως δύο παραδείγματα για τα οποία, όπως λέει, ευθύνονται οι κυβερνώντες Σοσιαλδημοκράτες, που βρίσκονται στην εξουσία από το 2014.\n\n«Η χώρα μας ξεχωρίζει ως ακραία», δήλωσε ο Åkesson, προσθέτοντας ότι «η ασφάλεια έχει διαλυθεί από τις πολιτικές των Σοσιαλδημοκρατών» και χαρακτηρίζοντας τα τελευταία οκτώ χρόνια «πολιτική αποτυχία που υπογράφουν οι Σοσιαλδημοκράτες».\n\nΟ Åkesson επικρίνει επίσης το γεγονός ότι, σύμφωνα με τον ίδιο, οι Σοσιαλδημοκράτες δεν θέλουν να συζητήσουν ουσιαστική πολιτική.\n\n«Οι Σοσιαλδημοκράτες δεν θέλουν να μιλήσουν πολύ για τις πολιτικές τους. Δεν θέλουν να μιλήσουν καθόλου για πολιτική, αλλά θέλουν να μιλήσουν για πράγματα όπως έκαναν την Παρασκευή», είπε, αναφερόμενος στη συνέντευξη Τύπου που συγκάλεσαν την περασμένη Παρασκευή (2 Σεπτεμβρίου) ο υπουργός Άμυνας Peter Hulqvist και ο υπουργός Ένταξης Anders Ygeman.\n\nΚατά τη διάρκεια αυτής της συνέντευξης, οι δύο υπουργοί μίλησαν για «την απειλή ασφάλειας και εξωτερικής πολιτικής που συνιστούν οι Σουηδοί Δημοκράτες», υποστηρίζοντας ότι οι «δεσμοί του κόμματος με τη Ρωσία» μπορούν να αποτελέσουν απειλή για τη χώρα, εάν οι Σουηδοί Δημοκράτες εισέλθουν σε κυβέρνηση.\n\n«Είναι οι μετριοπαθείς διατεθειμένοι να δώσουν στην SD διορατικότητα, αξιωματούχους ή υπουργικές θέσεις όταν πρόκειται για τη δικαιοσύνη, την άμυνα και το υπουργείο Εξωτερικών;», ρώτησε ρητορικά ο Ygeman.\n\nΣε επικοινωνία με τη EURACTIV, ο δεξιός ευρωβουλευτής των Μετριοπαθών (ΕΛΚ) μίλησε στο ίδιο μήκος κύματος, λέγοντας ότι το κόμμα του θα «είναι πρόθυμο να συνεργαστεί με τους Σουηδούς Δημοκράτες στο σουηδικό κοινοβούλιο», δηλαδή σε θέματα όπως η μετανάστευση, η οικονομία ή η ενέργεια. Ωστόσο, χάραξε μια κόκκινη γραμμή και «δεν θα σχηματίσει κυβέρνηση μαζί με τους Σουηδούς Δημοκράτες».\n\nΟ Tobé δήλωσε ωστόσο ότι το κόμμα του θεωρεί ότι η SD δεν «έχει την εμπειρία να συμμετέχει στην κυβέρνηση».\n\nΠιο αριστερά, η απειλή που συνιστά το ακροδεξιό κόμμα αν ενσωματωθεί σε έναν κυβερνητικό δεξιό συνασπισμό εκτείνεται πέρα από τα θέματα ασφάλειας. Η ευρωβουλευτής του Κόμματος του Κέντρου (Ανανέωση), Abir Al-Sahlani, ανησυχεί για «τις αξίες που θα πρεσβεύει μια κυβέρνηση με το SD».\n\n«Η Σουηδία είναι το τελευταίο προπύργιο ενάντια στο ανελεύθερο, ρατσιστικό, ομοφοβικό κόμμα σε πολλές άλλες χώρες.», δήλωσε σε συνέντευξή της στη EURACTIV, φοβούμενη την» ασέβεια της SD προς τις δημοκρατικές διαδικασίες και διαδικασίες.»\n\nΟι ανησυχίες της απηχούν την ευρωβουλευτή των Σοσιαλδημοκρατών (S&D) Jytte Guteland, η οποία έκρινε ότι το κόμμα αποτελεί «απειλή για τη δημοκρατία» που «δεν θα υπερασπιστεί τα ανθρώπινα δικαιώματα και τις δημοκρατικές αρχές».\n\nΣύμφωνα με δημοσκόπηση της Sifos που δημοσιεύθηκε την Κυριακή (4 Σεπτεμβρίου), οι κυβερνώντες Σοσιαλδημοκράτες εξακολουθούν να προηγούνται με 29,4%, ακολουθούμενοι από τους Σουηδούς Δημοκράτες (19,6%) και τους συντηρητικούς Μετριοπαθείς (17,6%).\n\nΤο τελικό αποτέλεσμα είναι ακόμη πολύ κοντά στο να διαμορφωθεί, καθώς το δεξιό μπλοκ που αποτελείται από τους Φιλελεύθερους, τους Χριστιανοδημοκράτες, τους Μετριοπαθείς και τους Σουηδούς Δημοκράτες έλαβε 49,6%, ενώ το αριστερό μπλοκ (Κόμμα του Κέντρου, Πράσινοι, Σοσιαλδημοκράτες, Αριστερό Κόμμα) έλαβε 48,6%.",
    "Σουηδία-εκλογές: Η πρωθυπουργός Άντερσον αναγνώρισε την ήττα της αριστεράς και παραιτείται": "Η πρωθυπουργός της Σουηδίας Μαγκνταλένα Άντερσον παραδέχθηκε σήμερα την ήττα της αριστεράς και τη νίκη του συνασπισμού της δεξιάς και της άκρας δεξιάς στις βουλευτικές εκλογές, αφού σχεδόν ολοκληρώθηκε η καταμέτρηση των ψήφων.\n\nΚατά συνέπεια η επικεφαλής των σοσιαλδημοκρατών ανακοίνωσε στη διάρκεια συνέντευξης Τύπου την παραίτησή της, την οποία θα υποβάλει επισήμως αύριο, Πέμπτη.\n\nΠΗΓΗ: ΑΠΕ/ΜΠΕ",
    "Η Σουηδία είναι πρωτοπόρα στη διαχείριση πυρηνικών αποβλήτων (ΕΙΚΟΝΕΣ)": "Τα πυρηνικά απόβλητα πρέπει να αποθηκεύονται με ασφάλεια για χιλιάδες χρόνια και η Σουηδία φαίνεται πως πρωτοπορεί σε αυτόν τον τομέα. Σε βάθος 40 μέτρων κάτω από την επιφάνεια της επαρχίας της χώρας, σειρές μεταλλικών δοχείων από χρησιμοποιημένα πυρηνικά καύσιμα των αντιδραστήρων βρίσκονται βυθισμένα σε “μπλε λίμνες” νερού βάθος 8 μέτρων, καθώς το νερό είναι αρκετά αποτελεσματικό φράγμα για τη ραδιενέργεια.\n\nΤο πρόβλημα της διαχείρισης πυρηνικών αποβλήτων δεν είναι η ποσότητα, αλλά η διάρκεια.\n\nΤα επίπεδα της ραδιενέργειας κάνουν πολύ καιρό να πέσουν. Μετά από 1.000 χρόνια, έχει απομείνει ακόμα το 10% της αρχικής ραδιενέργειας και αυτό θα χρειαστεί άλλα 100.000 χρόνια για να πέσει σε ασφαλή επίπεδα. Δεν μπορούμε να βασιστούμε σε θεσμικό έλεγχο για χρονικές διάρκειες μεγαλύτερες από μερικές δεκαετίες. Η Ρωμαϊκή Αυτοκρατορία κράτησε περίπου 500 χρόνια. Η τελευταία εποχή των παγετώνων τελείωσε πριν 10.000 χρόνια. Η επιφάνεια της Γης και οι ανθρώπινοι πολιτισμοί αλλάζουν πολύ γρηγορότερα από το ρυθμό που χρειάζεται για να πέσει η ραδιενέργεια των χρησιμοποιημένων πυρηνικών καυσίμων.\n\nΗ Σουηδία μελετά διαφορετικές λύσεις για αυτό το πρόβλημα εδώ και δεκαετίες. Αποφάσισε πως ο καλύτερος τρόπος διαχείρισης είναι να θάψει τα πυρηνικά της απόβλητα βαθιά στο υπέδαφος. Εκατοντάδες μέτρα κάτω από την επιφάνεια του Oskarshamn στα νότια της χώρας, ένα τεράστιο δίκτυο τεχνητών σπηλαίων χρησιμοποιείται για πειράματα, για να διαπιστωθεί ποιος είναι ο καλύτερος τρόπος συσκευασίας και απόθεσης των πυρηνικών αποβλήτων, καθώς και πώς διασπώνται με τον καιρό.\n\nΤο περιβάλλον αυτό δεν είναι το κατάλληλο για μία πραγματική εγκατάσταση, αφού οι ρωγμές των βράχων είναι γεμάτες θαλασσινό νερό, αλλά αυτός ήταν ο στόχος.\n\nΗ τοποθεσία που επιλέξαμε είναι αρκετά υγρή. Επειδή αν κάνουμε τα πειράματά μας σε ξηρό περιβάλλον, θα πρέπει να περιμένουμε χρόνια για τα αποτελέσματα. Οπότε συνειδητά διαλέξαμε αυτό το μέρος για να επιταχύνουμε μερικά πειράματα, για να δοκιμάσουμε τα υλικά και τις μεθόδους μας και να δούμε πώς τα πάνε σε αυτό το ακραίο περιβάλλον.\n\nΗ κυβέρνηση της Σουηδίας ενέκρινε την κατασκευή μία πραγματικής γεωλογικής εγκατάστασης αποθήκευσης (GDF) στο Forsmark, 150 χιλιόμετρα βόρεια της Στοκχόλμης. Το project θα κοστίσει 19 δισεκατομμύρια κορώνες (€1.8 δις) και η κατασκευή του θα διαρκέσει δεκαετίες.\n\nΥπάρχουν όμως και αυτοί που αντιτίθενται στη μόνιμη αποθήκευση των πυρηνικών αποβλήτων.\n\nΕίμαστε κάθετα αντίθετοι στη γεωλογική απόθεση πυρηνικών αποβλήτων που παράγουν θερμότητα. Τα απόβλητα πρέπει να παραμείνουν κάπου που να μπορούν να παρακολουθούνται και να μετακινηθούν αν κάτι πάει στραβά. Κάτω από το έδαφος δεν υπάρχει καμία περίπτωση να περιοριστεί κάποια διαρροή. – Marianne Birky, Radiation Free Lakeland\n\nΑκολουθήστε το Unboxholics.com στο Google News για να μαθαίνετε πρώτοι τα τελευταία νέα για τεχνολογία, videogames, ταινίες και σειρές. Ακολουθήστε το Unboxholics.com σε Facebook, Twitter, Instagram, Spotify και TikTok.",
    "Σουηδία: 23 δισ. δολάρια σε εγγυήσεις ρευστότητας στις εταιρείες ενέργειας": "Η Σουηδία θα προσφέρει 250 δισ. σουηδικές κορώνες (23,23 δισ. δολάρια) σε εγγυήσεις ρευστότητας στις εταιρείες ενέργειας, οι οποίες θα διαρκέσουν έως τον Μάρτιο του επόμενου έτους, προκειμένου να βοηθήσει στην αποτροπή μιας οικονομικής κρίσης, δήλωσε σήμερα ο υπουργός Οικονομικών Mikael Damberg, σύμφωνα με το Reuters.\n\nΧωρίς την εγγύηση της κυβέρνησης, οι παραγωγοί ηλεκτρικής ενέργειας θα μπορούσαν να είχαν καταλήξει σε \"τεχνική πτώχευση\" τη Δευτέρα, δήλωσε ο Damberg, δύο ημέρες αφότου η ρωσική Gazprom έκλεισε τον αγωγό φυσικού αερίου Nord Stream 1, βαθαίνοντας την ενεργειακή κρίση της Ευρώπης.\n\n\n\n",
    "Κατάργηση των συνοριακών ελέγχων ζητούν οι Βρυξέλλες από τη νέα σουηδική κυβέρνηση": "Καθώς τα πολιτικά κόμματα βρίσκονται σε συνομιλίες συνασπισμού για τον σχηματισμό νέας κυβέρνησης, η επίτροπος Εσωτερικών Υποθέσεων Ylva Johansson δήλωσε την Τρίτη (21 Σεπτεμβρίου) ότι η νέα κυβέρνηση θα πρέπει να αντιμετωπίσει τις απαιτήσεις των Βρυξελλών για την κατάργηση των συνοριακών ελέγχων με τη Δανία το συντομότερο δυνατό.\n\nΟι συνοριακοί έλεγχοι μεταξύ της Δανίας και της Σουηδίας στο Μάλμε, το Χέλσινγκμποργκ, το Τρέλεμποργκ και το Ίσταντ θεσπίστηκαν μετά την προσφυγική κρίση του 2015 ως προσωρινό μέτρο για να έχει η Σουηδία τον έλεγχο των προσφυγικών ροών που φθάνουν στη Σουηδία. Έκτοτε παρατείνονται κάθε έξι μήνες.\n\nΣύμφωνα με τη Σουηδή επίτροπο της ΕΕ Ylva Johansson, αυτό αντιβαίνει στον κανόνα ότι οι έλεγχοι στα εσωτερικά σύνορα μπορούν να διαρκέσουν το πολύ έξι μήνες.\n\n«Κατά την άποψή μου, δεν λειτουργεί για τη Σουηδία η συνέχιση των ελέγχων στα εσωτερικά σύνορα με τους ίδιους λόγους που εισήχθησαν κάποτε. Πρέπει να υπάρξει αλλαγή εδώ», δήλωσε η ίδια στο Sydsvenskan την Τρίτη.\n\nΗ Johansson, η ίδια μέλος του κόμματος των Σοσιαλδημοκρατών που κυβέρνησε τη Σουηδία από το 2014 μέχρι τις πρόσφατες εκλογές του Σεπτεμβρίου, δέχθηκε επικρίσεις επειδή έθεσε το θέμα των συνοριακών ελέγχων επειδή πρόκειται να αναλάβει καθήκοντα μια δεξιά κυβέρνηση.\n\n«Αυτό δεν αφορά μόνο τη Σουηδία. Αυτό αφορά έξι χώρες», είπε, αναφερόμενη σε μια νέα υπόθεση του Ευρωπαϊκού Δικαστηρίου που αφορά τους αυστριακούς συνοριακούς ελέγχους.\n\n«Έχουμε μια μάλλον πρόσφατη αυστριακή δικαστική υπόθεση στην οποία το Δικαστήριο είναι σαφές με το αποτέλεσμα. Οι συνοριακοί έλεγχοι μπορούν να διαρκέσουν το πολύ έξι μήνες, δεν μπορούν να ισχύουν για περισσότερο χρόνο», δήλωσε η Johansson.\n\nΕπικοινωνώντας με τη EURACTIV, το γραφείο της Επιτρόπου πρόσθεσε ότι η Johansson «θα επικοινωνήσει με τον αρμόδιο υπουργό για τα σύνορα όταν η νέα κυβέρνηση θα είναι στη θέση της, όπως έκανε και με τον προηγούμενο αρμόδιο υπουργό», Mikael Damberg.\n\nΣύμφωνα με την Johansson, η ΕΕ πρέπει να προστατεύει τα εξωτερικά της σύνορα με ενδελεχείς ελέγχους ασφαλείας.\n\n«Είναι σημαντικό για την ασφάλειά μας. Εκεί πρέπει να κάνουμε περισσότερα. Αλλά η ανάγκη να ενισχύσουμε τους ελέγχους στα εξωτερικά μας σύνορα με νέα συστήματα δεν αρκεί για να έχουμε ελέγχους στα εσωτερικά σύνορα για περισσότερο από έξι μήνες», είπε, καταλήγοντας ότι «τα κράτη μέλη πρέπει να προσαρμοστούν αναλόγως. Με αυτόν τον τρόπο κυβερνάμε την ΕΕ.»"
}