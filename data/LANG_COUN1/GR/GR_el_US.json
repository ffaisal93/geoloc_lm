{
    "Ρώσος πολίτης με τη «σφραγίδα» του Πούτιν ο Εν. Σνόουντεν": "Η ρωσική υπηκοότητα δόθηκε σήμερα, Δευτέρα, στον πρώην συνεργάτη της Εθνικής Υπηρεσίας Ασφάλειας των ΗΠΑ, της NSA, Έντουαρντ Σνόουντεν, μετά την υπογραφή του σχετικού διατάγματος από τον Ρώσο πρόεδρο, Βλαντίμιρ Πούτιν.\n\nΟ 39χρονος Σνόουντεν, διέφυγε από τις ΗΠΑ και του δόθηκε άσυλο στη Ρωσία μετά τη διαρροή μυστικών αρχείων το 2013, τα οποία αποκάλυπταν τεράστιες εγχώριες και διεθνείς επιχειρήσεις παρακολούθησης που διενεργούσε η Υπηρεσία Εθνικής Ασφάλειας των ΗΠΑ, για λογαριασμό της οποίας εργαζόταν με σύμβαση.\n\nΟι αμερικανικές αρχές απαιτούσαν επί χρόνια την έκδοση του Σνόουντεν στις Ηνωμένες Πολιτείες για να παραπεμφθεί στην δικαιοσύνη με την κατηγορία της κατασκοπείας.\n\nΕκτός από τον Σνοόυντεν, ρωσική υπηκοότητα δόθηκε σε άλλους 71 ανθρώπους. Ο εκπρόσωπος του Κρεμλίνου Ντμίτρι Πεσκόφ δήλωσε στο πρακτορείο ειδήσεων Ria Novosti ότι η ρωσική υπηκοότητα χορηγήθηκε στον Σνόουντεν μετά από δικό του αίτημα.\n\nΟ Ρώσος δικηγόρος του πληροφοριοδότη, Ανατόλι Κουτσερένα, από την πλευρά του διευκρίνισε ότι ο Σνόουντεν δεν θα επηρεαστεί από τη διαταγή επιστράτευσης για την εισβολή στην Ουκρανία, η οποία διατάχθηκε από τον Πούτιν την περασμένη εβδομάδα. «Δεν υπηρέτησε στον ρωσικό στρατό και ως εκ τούτου, σύμφωνα με την ισχύουσα νομοθεσία μας, δεν εμπίπτει σε αυτή την κατηγορία πολιτών που τώρα επιστρατεύονται», είπε στο πρακτορείο Ria Novosti.\n\nΣύμφωνα με τον ίδιο, η σύντροφος του Σνόουντεν, Λίντσεϊ Μιλς, έχει επίσης κάνει αίτηση για να λάβει ρωσική υπηκοότητα και η κόρη τους την έχει ήδη, έχοντας γεννηθεί στη Ρωσία.\n\nΟ Σνοόυντεν ζει στην Ρωσία από το 2013. Στις Ηνωμένες Πολιτείες ο Σνοόυντεν κατηγορείται για την αποκάλυψη διαβαθμισμένων πληροφοριών σχετικά με τα προγράμματα παρακολούθησης της NSA Αμερικανών και ξένων πολιτών. Ο Σνόουντεν φέρεται να απέκτησε πρόσβαση σε περίπου 1,7 εκατομμύρια απόρρητα έγγραφα, τα οποία παρέδωσε σε δημοσιογράφους. Η συλλογή των τηλεφωνικών δεδομένων κρίθηκε παράνομη το 2015. Αντιμετωπίζει στις ΗΠΑ ποινή κάθειξης έως και 30 ετών.\n\nΤο 2020, η Ρωσία παραχώρησε στον Σνόουντεν δικαιώματα μόνιμης διαμονής, ανοίγοντάς του το δρόμο για να αποκτήσει τη ρωσική υπηκοότητα.\n\nΕκείνο το έτος, ένα εφετείο των ΗΠΑ έκρινε ότι το πρόγραμμα που είχε αποκαλύψει ο Σνόουντεν ήταν παράνομο και ότι οι ηγέτες των μυστικών υπηρεσιών των ΗΠΑ που το υπερασπίστηκαν δημόσια δεν έλεγαν την αλήθεια.\n\nΟ Πούτιν, πρώην στέλεχος των σοβιετικών μυστικών υπηρεσιών, είπε το 2017 ότι ο Σνόουντεν, ο οποίος διατηρεί χαμηλό προφίλ όσο ζει στη Ρωσία, έκανε λάθος που διέρρευσε μυστικά των ΗΠΑ, αλλά δεν ήταν προδότης.\n\nΚατά την διάρκεια της προεκλογικής εκστρατείας του 2016, ο πρώην πρόεδρος των ΗΠΑ Ντόναλντ Τραμπ είχε χαρακτηρίσει τον Σνόουντεν «κατάσκοπο» και είχε ζητήσει από τη Ρωσία την έκδοση του. Το 2016 ο Σνόουντεν είχε δηλώσει ότι είναι έτοιμος να επιστρέψει στις Ηνωμένες Πολιτείες υπό τον όρο «μια δίκαιης δίκης» ζητώντας από τον τότε πρόεδρο των ΗΠΑ Μπαράκ Ομπάμα να του απονεμηθεί χάρη.\n\nΠηγές : ΑΠΕ-ΜΠΕ, Reuters, AFP, Novaya Gazeta. Europe",
    "Πάλη: Κλήθηκε στην Μικτή Κόσμου η Πρεβολαράκη": "Στο Παγκόσμιο Κύπελλο ομάδων, που θα διεξαχθεί στο Κόραλβιλ της Αϊόβα στις Ηνωμένες Πολιτείες Αμερικής θα αγωνιστεί η Μαρία Πρεβολαράκη. Η «Κυρία» της ελληνικής πάλης κατάφερε να πάρει το χάλκινο μετάλλιο στο Παγκόσμιο πρωτάθλημα του Βελιγραδίου και με τη νέα διάκριση θα ολοκληρώσει μία πολύ καλή σεζόν που περιλαμβάνει το ασημένιο μετάλλιο στο Ευρωπαϊκό πρωτάθλημα και το χρυσό στους Μεσογειακούς Αγώνες.\n\nΤο Παγκόσμιο Κύπελλο ομάδων θα διεξαχθεί στις 10 και 11 Δεκεμβρίου. Πρόκειται για μία διοργάνωση στην οποία συμμετέχουν οι Ηνωμένες Πολιτείες Αμερικής, που εκτός από διοργανώτρια χώρα έχουν και τον τίτλο της κορυφαίας ομάδας. Ακόμα συμμετέχουν οι καλύτερες ομάδες με βάση τη βαθμολογία στο τελευταίο Παγκόσμιο Πρωτάθλημα.\n\nΗ διαφορά σε σχέση με τις προηγούμενες ανάλογες διοργανώσεις είναι η δημιουργία της Μικτής Κόσμου με την οποία θα αγωνιστεί η Μαρία Πρεβολαράκη. Η Μικτή επί της ουσίας θα πάρει τη θέση της Ρωσίας, καθώς η υπερδύναμη της πάλης είναι αποκλεισμένη από τις διεθνείς διοργανώσεις.\n\nΝα σημειωθεί ότι η Πρεβολαράκη κατάκτησε το χάλκινο μετάλλιο στα 53 κιλά στο Παγκόσμιο Πρωτάθλημα της Σερβίας. Η «χρυσή» Ντόμινικ Πάρις θα αγωνιστεί με την ομάδα των ΗΠΑ, ενώ η «ασημένια» Μπατκουγιαγκίν Κουλάν θα ενσωματωθεί στην ομάδα της Μογγολίας.",
    "Σειρά επαφών θα έχει ο Υπουργός Εσωτερικών στις ΗΠΑ": "Στις Ηνωμένες Πολιτείες Αμερικής, όπου θα έχει επαφές, μεταβαίνει ο Υπουργός Εσωτερικών, Νίκος Νουρής, όπως ανακοίνωσε σήμερα στα Λύμπια. Σύμφωνα με ανακοίνωση του Υπουργείου, στο πλαίσιο του ετήσιου μνημοσύνου του ήρωα της ΕΟΚΑ Μιχάλη Ολύμπιου, ο Υπουργός Εσωτερικών δήλωσε στους δημοσιογράφους ότι την ερχόμενη Τρίτη αναχωρεί για τις Ηνωμένες Πολιτείες Αμερικής για μια σειρά από επαφές.\n\nΣημείωσε ότι πέραν της παρουσίας του σε εκδήλωση που διοργανώνει η ομογένεια για τους εορτασμούς της 1ης Οκτωβρίου, όπου θα συμμετέχει ως ο κύριος ομιλητής, θα έχει και σειρά από άλλες επαφές.\n\nΔιευκρίνισε ότι έχουν διευθετηθεί επαφές με τα Ηνωμένα Έθνη (ΟΗΕ), τόσο με το γραφείο του Γενικού Γραμματέα ΟΗΕ όσο και με τον ίδιο τον Βοηθό του Γενικού Γραμματέα ΟΗΕ. Είπε ότι θα γίνει από μέρους μας ενημέρωση αναφορικά με την υφιστάμενη κατάσταση, την επικρατούσα κατάσταση όσον αφορά το θέμα της μετανάστευσης στην Κύπρο και βεβαίως για τα θέματα που άπτονται των δραστηριοτήτων των Ηνωμένων Εθνών στην πράσινη γραμμή.\n\n«Θεωρώ ότι είναι μια σπουδαία ευκαιρία να υπάρχει μια σωστή, ορθολογιστή και κυρίως αντικειμενική ενημέρωση των ιδίων των αξιωματούχων και στο γραφείο του Γενικού Γραμματέα, ώστε ακριβώς να δώσουμε την πραγματική διάσταση του θέματος», ανέφερε ο Υπουργός Εσωτερικών.\n\nΕρωτηθείς εάν θα παρουσιάσει στοιχεία του προβλήματος, το οποίο υπάρχει κυρίως στην πράσινη γραμμή, ο κ. Νουρής απάντησε ότι θα «είναι πλήρης η ενημέρωση από τη δική μας πλευρά ακριβώς για να καταδείξουμε το πρόβλημα και το πού ακριβώς βρισκόμαστε σήμερα».\n\n«Και νομίζω ότι τέτοιες συναντήσεις είναι πάντοτε επωφελής, γιατί ακριβώς δεν υπάρχει από μέρους μας καμία απολύτως πρόθεση πέραν από τη διεκδίκηση των πραγματικών κυριαρχικών δικαιωμάτων της Κυπριακής Δημοκρατίας και σαν τέτοια αντιμετωπίζουμε τη συγκεκριμένη εκδήλωση», πρόσθεσε. Ενημέρωσε, επιπλέον, ότι θα είναι προσκεκλημένος και σε μια άλλη εκδήλωση στην οποία θα είναι ομιλητής.\n\nΣτα πλαίσια της τριμερούς συνεργασίας Ελλάδας-Κύπρου-Ισραήλ διοργανώνεται στο New Jersey, είπε, μια ημερίδα με θέμα, μεταξύ άλλων, την ασφάλεια στην Ανατολική Μεσόγειο. Ανέφερε ότι στη συγκεκριμένη συζήτηση θα είναι παρούσα και η αμερικανική πλευρά.\n\nΕίπε ότι εκεί θα δοθεί η ευκαιρία να αναδειχθεί και ο ρόλος της Κύπρου που διαδραματίζει στην Ανατολική Μεσόγειο, «ιδιαίτερα δε μάλιστα μετά την πολύ σημαντική εξέλιξη και απόφαση της Κυβέρνησης των Ηνωμένων Πολιτειών (ενν. πλήρης άρση εμπάργκο πώλησης όπλων) που δείχνει ξεκάθαρα ότι οι σχέσεις μας είναι ενδεχόμενα στο καλύτερο επίπεδο που ήταν ποτέ».",
    "Οι Ηνωμένες Πολιτείες Αμερικής «πρόσθεσαν» αθόρυβα την πιο ακριβή οβίδα πυροβολικού στην Ουκρανία - Το βλήμα Excalibur στο Κίεβο": "Κάθε τέτοιο πυρομαχικό κοστίζει περίπου 100 χιλιάδες δολάρια\n\nΟι Ηνωμένες Πολιτείες έστειλαν μυστικώς στην Ουκρανία το πιο ακριβές βλήμα πυροβολικού Excalibur καθοδηγούμενο από GPS, γράφει το Bloomberg, επικαλούμενο έγγραφα που δεν είχαν δημοσιοποιηθεί στο παρελθόν.\n\nΣύμφωνα με το δημοσίευμα, το Πεντάγωνο θα δαπανήσει 92 εκατομμύρια δολάρια από τα πρόσθετα κεφάλαια που εγκρίθηκαν από το Κογκρέσο για «νέες αγορές βλημάτων M982 Excalibur που μεταφέρθηκαν στην Ουκρανία». Έτσι, όσον αφορά τον ανεφοδιασμό, το Πεντάγωνο παραδέχτηκε για πρώτη φορά ότι προμήθευε αυτές τις οβίδες στο Κίεβο.\n\nΕκτός από το Excalibur, τα έγγραφα δείχνουν επίσης παραδόσεις βλημάτων πυροβολικού των 155 mm, αντιαεροπορικών πυραύλων Javelin και Stinger, κινητών πυραυλικών συστημάτων HIMARS και του συστήματος πολλαπλών πυραύλων εκτόξευσης GMLRS.\n\nΥπάρχουν επίσης αγορές εκτοξευτών χειροβομβίδων MK-19, τουφέκια ελεύθερου σκοπευτή υψηλής ακρίβειας και οπτικά σκοπευτικά, καθώς και εφεδρικά στοιχεία ψύξης μπαταρίας για Stingers.\n\nΤο Excalibur χρησιμοποιήθηκε για πρώτη φορά στο Ιράκ το 2007.\n\nΤο βλήμα χρησιμοποιείται σε οβίδες των 155 χιλιοστών και έχει βεληνεκές 25 μίλια (περίπου 40 χιλιόμετρα). Κάθε τέτοιο πυρομαχικό κοστίζει περίπου 100 χιλιάδες δολάρια.\n\nΝωρίτερα, το ραδιόφωνο Sputnik μετέδωσε ότι ο Ουκρανός υπουργός ανακοίνωσε την άφιξη μιας παρτίδας πολωνικών drones στις Ένοπλες Δυνάμεις της Ουκρανίας.\n\n\n\nwww.bankingnews.gr",
    "Διάβημα από την Τουρκία στις ΗΠΑ και την Ελλάδα": "1884793\n\nΗ Τουρκία επέδωσε διάβημα στις Ηνωμένες Πολιτείες Αμερικής και την Ελλάδα για τα αποστρατικοποιημένα νησιά.\n\nΗ Τουρκία διαμαρτυρήθηκε ενώπιων των συγκεκριμένων χωρών για την ανάπτυξη τεθωρακισμένων οχημάτων αμερικανικής προέλευσης στα νησιά Λέσβος και Μυτιλήνη της Ελλάδας.\n\nΟ πρέσβης της Ελλάδας στην Άνκαρα κλήθηκε στο Υπουργείο Εξωτερικών και του ζητήθηκε να τερματιστούν οι παραβιάσεις στα νησιά και να αποκατασταθεί το αποστρατιωτικοποιημένο καθεστώς τους.\n\nΗ Τουρκία στο διάβημα διαμαρτυρίας που επέδωσε στις ΗΠΑ ζήτησε από τη χώρα να σεβαστεί το καθεστώς των νησιών στο Ανατολικό Αιγαίο και να λάβει μέτρα ώστε τα όπλα να μην χρησιμοποιούνται για την παραβίαση του καθεστώς.",
    "Βιομηχανία αναβολικών στην Ελλάδα: 2,5 εκατ. χάπια κατέσχεσε η ΕΛΑΣ": "Ποσότητα μαμούθ 2,5 εκατ. αναβολικών κατάσχεσε η ΕΛΑΣ σε Αθήνα και Θεσσαλονίκη. Τα μέλη της οργάνωσης δραστηριοποιούνταν, τουλάχιστον από το έτος 2015, σύμφωνα με την Αστυνομία.\n\nΤα σκευάσματα περιείχαν παράνομες και απαγορευμένες αναβολικές και άλλες ουσίες, επικίνδυνες για τη δημόσια υγεία. Οι πυρήνες ήταν σε Αττική και Θεσσαλονίκη, ενώ διατηρούσαν και άλλους σε Ευρώπη, Η.Π.Α και Ασία. Προμηθεύονταν τις πρώτες ύλες από τη Μολδαβία και τη Βουλγαρία, μέσω ταξιδιωτικού γραφείου και εταιρειών ταχυμεταφορών. Και έκαναν εξαγωγές σε πολλές χώρες: Ηνωμένες Πολιτείες Αμερικής, Ηνωμένο Βασίλειο, Βέλγιο Γερμανία, Καναδά, Γαλλία, Ιταλία, Ισπανία, Ολλανδία, Ρουμανία, Χιλή, Μολδαβία, Κίνα, Ισραήλ, Λίβανο, Κολομβία, Σιγκαπούρη, Ιρλανδία και Αυστραλία, όπως ανακοίνωσε η ΕΛΑΣ.\n\nΑναλυτικά η ανακοίνωση της ΕΛΑΣ:\n\n«Από τη Διεύθυνση Οικονομικής Αστυνομίας εξαρθρώθηκε εγκληματική οργάνωση διεθνικού χαρακτήρα, η οποία δραστηριοποιούνταν στην παρασκευή, διακίνηση και διάθεση στην Ελλάδα και στο εξωτερικό, παράνομων αναβολικών και άλλων φαρμακευτικών σκευασμάτων.\n\nΓια την υπόθεση συνελήφθη βασικό μέλος της οργάνωσης, σε βάρος του οποίου σχηματίστηκε δικογραφία για τα αδικήματα της εγκληματικής οργάνωσης, της πλαστογραφίας, καθώς και για παραβάσεις των νομοθεσιών για τη νομιμοποίηση εσόδων από εγκληματικές δραστηριότητες και για τον ερασιτεχνικό και επαγγελματικό αθλητισμό, ενώ στη δικογραφία που σχηματίστηκε περιλαμβάνονται ακόμα πέντε μέλη της οργάνωσης.\n\nΌπως προέκυψε από την πολύμηνη και συστηματική έρευνα, τα μέλη της οργάνωσης, τουλάχιστον από το έτος 2015, δραστηριοποιούνταν στην προμήθεια, κατοχή, παρασκευή, διακίνηση και εμπορία σκευασμάτων, που περιείχαν παράνομες και απαγορευμένες αναβολικές και άλλες ουσίες, επικίνδυνες για τη δημόσια υγεία, καθώς και παράνομων και πλαστών φαρμακευτικών σκευασμάτων με σκοπό την αποκόμιση παράνομου περιουσιακού οφέλους.\n\nΤα μέλη της οργάνωσης ακολουθούσαν συγκεκριμένη μεθοδολογία δράσης (modus operandi) ως ακολούθως:\n\nδιαρθρώνονταν σε δύο τριμελείς πυρήνες σε Αττική και Θεσσαλονίκη, ενώ διατηρούσαν και έτερους πυρήνες σε Ευρώπη, Η.Π.Α και Ασία, παρασκεύαζαν τα αναβολικά σε τρεις αποθηκευτικούς χώρους – παρασκευαστήρια σε Αττική και Θεσσαλονίκη, προμηθεύονταν τις πρώτες ύλες από τη Μολδαβία και τη Βουλγαρία, μέσω ταξιδιωτικού γραφείου και εταιρειών ταχυμεταφορών, εμπορεύονταν τα προϊόντα μέσω ιστοσελίδων που διαχειρίζονταν τα μέλη της οργάνωσης, καθώς και μέσω κρυπτογραφημένων διευθύνσεων ηλεκτρονικής αλληλογραφίας, τοποθετούσαν τα παράνομα φαρμακευτικά σκευάσματα σε δέματα με στοιχεία αποστολέων ανύπαρκτα πρόσωπα και εταιρείες, μετέφεραν τα δέματα με οχήματα της οργάνωσης και πραγματοποιούσαν την αποστολή τους μέσω ελληνικών ταχυδρομείων, δηλώνοντας ψευδή στοιχεία αποστολέα, χρησιμοποιούσαν για τις πληρωμές εταιρείες μεταφορών χρημάτων, ενώ για την περαιτέρω διακίνηση των εγκληματικών εσόδων τη μέθοδο πληρωμών «Hawala», χρησιμοποιούσαν κρυπτογραφημένες διαδικτυακές εφαρμογές και ψευδώνυμα για τις μεταξύ τους επικοινωνίες.\n\nΗ δράση της οργάνωσης δεν περιοριζόταν στην Ελλάδα, αλλά επεκτεινόταν και στο εξωτερικό (Ηνωμένες Πολιτείες Αμερικής, Ηνωμένο Βασίλειο, Βέλγιο Γερμανία, Καναδά, Γαλλία, Ιταλία, Ισπανία, Ολλανδία, Ρουμανία, Χιλή, Μολδαβία, Κίνα, Ισραήλ, Λίβανο, Κολομβία, Σιγκαπούρη, Ιρλανδία και Αυστραλία) όπου εντοπίστηκε μεγάλος αριθμός αποστολών δεμάτων.\n\nΗ αποδόμηση της εγκληματικής οργάνωσης πραγματοποιήθηκε στο πλαίσιο ευρείας κλίμακας αστυνομικής επιχείρησης με τη συμμετοχή στελέχους της Europol, χθες, Πέμπτη 22 Σεπτεμβρίου 2022, σε περιοχές της Αττικής.",
    "Βιβλιοπαρουσίαση και ομιλία Πέτρου Πανάου στα Χανιά": "Στα Χανιά θα βρίσκεται την Τετάρτη ο κυπριακής καταγωγής Πέτρος Πανάου, καθηγητής Παιδικής και Εφηβικής Λογοτεχνίας στο Πανεπιστήμιο της Τζώρτζια, Ηνωμένες Πολιτείες Αμερικής, συνεκδότης του περιοδικού «Bookbird: A Journal of International Children’s Literature» και ενεργό μέλος επιτροπών βράβευσης βιβλίων Παιδικής Λογοτεχνίας.\n\nΤο πρωί της Τετάρτης θα συναντήσει μαθητές και μαθήτριες του 1ου Πειραματικού Γυμνασίου και στις 8 το απόγευμα στο Πνευματικό Κέντρο σε συνδιοργάνωση με την Περιφέρεια Κρήτης – Περιφερειακή Ενότητα Χανίων θα γίνει παρουσίαση του πρώτου του λογοτεχνικού βιβλίο, ενός νεανικού μυθιστορήματος με τίτλο «Επιχείρηση Λόγος – Το μυστήριο του κινητού».\n\nΘα ακολουθήσει ομιλία του συγγραφέα με θέμα «Πώς και γιατί η αγάπη για το βιβλίο είναι ίδια με την αγάπη για το ποδόσφαιρο, τον κινηματογράφο και το παγωτό».\n\n\n\nΘέμα του μυθιστορήματος είναι ένας μοναχικός και διστακτικός έφηβος που ζει με τον πατέρα του και προσπαθεί να αρθρώσει τον προσωπικό του λόγο. Ο δεκαπεντάχρονος Ρένος μεγαλώνει σ’ έναν κόσμο που καταδυναστεύεται από οικονομικά προβλήματα, δημαγωγία, ξενοφοβία και εξτρεμισμό. Σ’ έναν κόσμο όπου δεν έχει φωνή. Δεν έχει λόγο. Ακόμα και όταν κάποιος είναι πρόθυμος να τον ακούσει, η ντροπαλότητα και η κοινωνική του αμηχανία τον εμποδίζουν να εκφραστεί. Όσο αδέξιος είναι, όμως, στην προφορική επικοινωνία, τόσο δεξιοτέχνης είναι στον γραπτό λόγο. Αυτό το ταλέντο θα του φανεί εξαιρετικά χρήσιμο όταν κατά λάθος ανακαλύπτει μια μυστηριώδη συσκευή που μοιάζει με κινητό τηλέφωνο… Με τη βοήθεια του «κινητού» αλλά και της Νάταλι, του εξαδέλφου της Ειρηναίου και της κυρίας Δέσπως θα προσπαθήσει να αποκτήσει επιτέλους λόγο.\n\nΌπως επισημαίνει η σχετική πρόσκληση στην εκδήλωση, «εκπαιδευτικοί, γονείς και παιδιά έχουν να ωφεληθούν από την συνάντηση με έναν συγγραφέα και ειδικό στα βιβλία για παιδιά και εφήβους. Είναι κοινή η αγωνία της ανάγνωσης βιβλίων στην εποχή κυριαρχίας της οθόνης και μάλιστα τώρα που εισάγεται στο σχολείο η μελέτη του εκτενούς αυτοτελούς λογοτεχνικού έργου, του ολόκληρου λογοτεχνικού βιβλίου».\n\nΟ κ. Παναού έρχεται στα Χανιά σε συνέχεια της συμμετοχής του στο διεθνε΄ς συνέδριο με θέμα «Άνθρωποι εν κινήσει και νοσταλγία στα εικονογραφημένα βιβλία με ιστορικό περιεχόμενο», το οποίο πραγματοποιήθηκε το Σαββατοκύριακο στον Άγιο Νικόλαο, από το Τμήμα Εκπαίδευσης και Αγωγής στην Προσχολική Ηλικία του Εθνικού και Καποδιστριακού Πανεπιστημίου Αθηνών με την συνδρομή του Πολιτιστικού και Αθλητικού Οργανισμού Αγίου Νικολάου.",
    "ΗΠΑ: «Η Ρωσία θα υποστεί καταστροφικές συνέπειες σε περίπτωση χρήσης πυρηνικών όπλων» (vid)": "Μετά τις απειλές του ρώσου προέδρου Βλαντιμίρ Πούτιν για τη χρήση πυρηνικών που «μούδιασαν» ολόκληρο τον κόσμο, η Μόσχα ετοιμάζεται μετά τη λήξη των ψευτο-δημοψηφισμάτων να προχωρήσει με ταχύτατες διαδικασίες την προσάρτηση των υπό κατάληψη εδαφών της Ουκρανίας.\n\nΗ εξέλιξη αυτή που θεωρείται δεδομένο, έχει πυροδοτήσει μία σειρά από εφιαλτικές εκτιμήσεις για τη συνέχεια του πολέμου στην Ουκρανία, καθώς ο Πούτιν έχει διαμηνύσει προς όλες τις κατευθύνσεις, ότι σε περίπτωση που θα απειληθούν εδάφη της Ρωσίας – ως εκ τούτου και αυτά που θα προσαρτήσει παρανόμως – θα απαντήσει με όλα τα μέσα που διαθέτει.\n\nΔιαβάστε Επίσης Ολυμπιακός: Η επιλογή του Μίτσελ με Βρουσάι\n\nΤο μήνυμα δεν αφορά μόνο την Ουκρανία αλλά ολόκληρη τη Δύση και τους συμμάχους που στηρίζουν το Κίεβο παρέχοντας όπλα.\n\nΑίσθηση προκάλεσε πάντως, η χθεσινή αντίδραση από τις Ηνωμένες Πολιτείες καθώς μέσω του συμβούλου Εθνικής Ασφάλειας των ΗΠΑ Τζέικ Σάλιβαν τονίστηκε ότι θα απαντήσουν αποφασιστικά σε ενδεχόμενη χρήση πυρηνικών όπλων κατά της Ουκρανίας σημειώνοντας πως έχουν διαμηνύσει στη Ρωσία ότι θα υποστεί «καταστροφικές συνέπειες»,.\n\nΟι δηλώσεις του έρχονται ως απάντηση στην ομιλία του του Βλαντιμίρ Πούτιν την Τετάρτη στην οποία ο Ρώσος πρόεδρος ανακοίνωσε την πρώτη επιστράτευση στη χώρα του μετά τον Β’ Παγκόσμιο Πόλεμο και άφησε να εννοηθεί ότι είναι έτοιμος να χρησιμοποιήσει πυρηνικά όπλα. Και αυτό «δεν είναι μπλόφα» είπε.\n\n«Εάν περάσει αυτή τη γραμμή θα υπάρξουν καταστροφικές συνέπειες για τη Ρωσία. Οι Ηνωμένες Πολιτείες θα απαντήσουν αποφασιστικά» δήλωσε ο Σάλιβαν στην τηλεοπτική εκπομπή Meet the Press του NBC.\n\nΚατά την ομιλία του στη Γενική Συνέλευση του ΟΗΕ την Τετάρτη, ο αμερικανός πρόεδρος Τζο Μπάιντεν κατηγόρησε τον Πούτιν ότι διατυπώνει «απροκάλυπτες πυρηνικές απειλές κατά της Ευρώπης.\n\nΤα «δημοψηφίσματα» στις κατεχόμενες υπό ρωσικές δυνάμεις περιοχές της Ουκρανίας, αναμένεται να ολοκληρωθούν αύριο.\n\nΌπως έγινε γνωστό, η ρωσική Κρατική Δούμα (Κάτω Βουλή) ενδέχεται να θέσει προς συζήτηση την ερχόμενη Πέμπτη 29 Σεπτεμβρίου νομοσχέδια που ενσωματώνουν ρωσικά κατεχόμενα τμήματα της Ουκρανίας στη Ρωσία, μετέδωσε σήμερα το ρωσικό πρακτορείο ειδήσεων TASS, επικαλούμενο μια ανώνυμη πηγή. Το τηλεγράφημα του TASS αναμετέδωσε το Reuters.\n\nΠηγή: in.gr",
    "Πολεμική Αεροπορία: Στις ΗΠΑ ο Αρχηγός Θεμ. Μπουρολιάς – Στο επίκεντρο F-35, Viper, C-130": "Οι σημαντικές επαφές με κορυφαία στελέχη την Πολεμικής Αεροπορίας των ΗΠΑ και η επίσκεψη στη Lockheed Martin.\n\nΑπό την Πέμπτη 15 έως και την Τετάρτη 21 Σεπτεμβρίου 2022, ο Αρχηγός του Γενικού Επιτελείου Αεροπορίας (ΓΕΑ), Αντιπτέραρχος (Ι) Θεμιστοκλής Μπουρολιάς, επισκέφθηκε τις Ηνωμένες Πολιτείες Αμερικής (ΗΠΑ), για συμμετοχή στο συνέδριο International Air Chiefs’ Conference.\n\nΚατά τη διάρκειά του, μέσω ουσιαστικών συνομιλιών και ανταλλαγής πληροφοριών, συζητήθηκε η ενίσχυση της συνεργασίας των αεροπορικών δυνάμεων όλων των κρατών με τη διαρκή εκπαίδευση, αξιοποιώντας την αεροπορική δύναμη.\n\nΤο συνέδριο πραγματοποιήθηκε σε συνδυασμό με τον εορτασμό της 75ης επετείου της Πολεμικής Αεροπορίας των ΗΠΑ, κατά τον οποίο οι Αρχηγοί συμμετείχαν στο Fall Tattoo στο Audi Field στην Washington DC, στην Air and Space Expo στην Joint Base Andrews και στην Air, Space & Cyber Conference της Air and Space Forces Association’s στο National Harbor στο Maryland.\n\nΣτο περιθώριο του συνεδρίου δόθηκε η ευκαιρία να διεξαχθούν κατ’ ιδίαν συζητήσεις με τον Αρχηγό της Πολεμικής Αεροπορίας της Αμερικής General Charles Q. Brown, του Κατάρ General Jassem Mohamed Al-Mannai, της Ινδίας Air Chief Marshal Vivek Ram και του Ιραήλ Chief of Staff Brigadier General Eyal Grinboim, κατά τις οποίες αναλύθηκαν επιχειρησιακά θέματα και δυνατότητες συνεκπαίδευσης.\n\nΕπίσης πραγματοποιήθηκαν διμερείς συναντήσεις με την Πρέσβη της Ελλάδας στις ΗΠΑ, κα. Αλεξάνδρα Παπαδοπούλου και τον Πρόεδρο του Ελληνοαμερικανικού Ινστιτούτου, κ. Nick Larigaki, όπου συζήτησαν θέματα αμοιβαίου ενδιαφέροντος.\n\nΑπό τη Δευτέρα 19 έως και την Τετάρτη 21 Σεπτεμβρίου 2022, επισκέφθηκε τις εγκαταστάσεις της Lockheed Martin στο Dallas και την Atlanta, όπου συζήτησε και ενημερώθηκε για θέματα που αφορούν στα αεροσκάφη F-16 Viper, Block-50 και F-35, καθώς και για τα μεταγωγικά αεροσκάφη C-130H και C-130J.\n\n\n\nΠηγή\n\n",
    "«Παράθυρο» συνεννόησης με τις ΗΠΑ αφήνει ο Πεσκόφ για τα πυρηνικά": "Το Κρεμλίνο ανακοίνωσε σήμερα ότι υπάρχουν «σποραδικές «επαφές» με τις Ηνωμένες Πολιτείες Αμερικής για θέματα που σχετίζονται με τα πυρηνικά όπλα, λίγες μέρες αφότου ο πρόεδρος Βλαντίμιρ Πούτιν είχε δηλώσει ότι «δεν μπλοφάρει» όταν έλεγε ότι είναι έτοιμος να χρησιμοποιήσει πυρηνικά όπλα αν αισθανθεί ότι θα απειληθεί η εδαφική ακεραιότητα της Ρωσίας.\n\nΟ εκπρόσωπος του Κρεμλίνου Ντμίτρι Πεσκόφ δήλωσε ότι τα δύο μέρη διατηρούν έναν περιορισμένο ανοιχτό δίαυλο διαλόγου που επιτρέπει την «επείγουσα ανταλλαγή μηνυμάτων» μεταξύ των δύο μεγαλύτερων πυρηνικών δυνάμεων του κόσμου.\n\n«Υπάρχουν δίαυλοι για διάλογο στο κατάλληλο επίπεδο, αλλά είναι πολύ σποραδικού χαρακτήρα. Τουλάχιστον επιτρέπουν την ανταλλαγή κάποιων επειγόντων μηνυμάτων σχετικά με τις θέσεις της άλλης πλευράς», δήλωσε ο Πεσκόφ στους δημοσιογράφους.\n\nΟ Πούτιν είχε δηλώσει την περασμένη εβδομάδα ότι η Μόσχα είναι προετοιμασμένη να χρησιμοποιήσει πυρηνικά όπλα «για να υπερασπίσει την Ρωσία και τον λαό μας» καθώς ανακοίνωνε μια επιστράτευση, η οποία απειλεί να προκαλέσει μεγαλύτερη κλιμάκωση της συνεχιζόμενης επί επτά μήνες σύγκρουσης στη Ουκρανία.\n\nΟι ΗΠΑ προειδοποίησαν την Μόσχα την Κυριακή ότι θα υπάρξουν «καταστροφικές συνέπειες» αν χρησιμοποιήσει πυρηνικά όπλα στην Ουκρανία.\n\nΟ σύμβουλος Εθνικής Ασφαλείας των ΗΠΑ Τζέικ Σάλιβαν δήλωσε ότι οι Ηνωμένες Πολιτείες θα «απαντήσουν αποφασιστικά» εάν η Ρωσία αναπτύξει παρόμοια όπλα κατά της Ουκρανίας. Ο ίδιος δεν έδωσε περαιτέρω επεξηγήσεις δημοσίως, αλλά είπε ότι η Ουάσινγκτον είπε κατ΄ιδίαν στη Μόσχα «με μεγαλύτερες λεπτομέρειες τι θα μπορούσε να σημαίνει αυτό».\n\nΟ Πεσκόφ αρνήθηκε να σχολιάσει όταν ρωτήθηκε τι εννοούσαν οι Ηνωμένες Πολιτείες όταν μίλησαν στη Ρωσία για «καταστροφικές συνέπειες».",
    "Περί Ερντογάν και άλλων δεινών": "Η συμμετοχή του Τούρκου προέδρου, Ρετζέπ Ταγίπ Ερντογάν στη σύνοδο κορυφής των κρατών μελών του Οργανισμού Συνεργασίας της Σαγκάης (Shanghai Cooperation Organisation), που πραγματοποιήθηκε πρόσφατα στην Σαμαρκάνδη, πόλη του Ουζμπεκιστάν, καθώς και οι δηλώσεις του για πρόθεση προσχώρησης της Τουρκίας στον ΟΣΣ, προκάλεσε δυσφορία και αντιδράσεις σε δυτικές χώρες μέλη του ΝΑΤΟ. Ιδιαίτερα, το Βερολίνο έσπευσε να χαρακτηρίσει την ενέργεια του Ρετζέπ Ταγίπ Ερντογάν ως \"σοβαρό πολιτικό λάθος για το μέλλον της Τουρκίας\". Η ενέργεια αυτή θεωρείται ως ένα ακόμα βήμα απομάκρυνσης της Άγκυρας από τον δυτικό αξιακό κώδικα.\n\nΟ ευρασιατικός Οργανισμός Συνεργασίας της Σαγκάης ιδρύθηκε το 2001 από την Κίνα, το Καζακστάν, την Κιργισία, τη Ρωσία και το Τατζικιστάν με την ονομασία η Ομάδα των Πέντε, στην οποία προσχώρησαν επίσης η Ινδία, το Πακιστάν , το Ουζμπεκιστάν και το Ιράν.\n\nΟ καθόλου απρόβλεπτος Τούρκος πρόεδρος προχωρεί στην πλήρη αυτονόμηση της χώρας του από τη Δύση. Σημειωτέον δε ότι ο Ερντογάν ουδέποτε απέκρυψε τους στόχους του προς πλήρη απεξάρτηση της χώρας του από τις Ηνωμένες Πολιτείες και τη Δύση. Το όραμα του είναι να καταστήσει την Τουρκία σημαντικό γεωπολιτικό παράγοντα, μια δύναμη διεθνούς εκτοπίσματος με έλεγχο των ενεργειακών πηγών και των γειτονικών προς την Τουρκία χωρών. Προσωπική του φιλοδοξία η εμπέδωση της εικόνας του στη συνείδηση των Τούρκων πολιτών και στην ιστορία της χώρας του ως ισάξιου αν όχι ανώτερου του Μουσταφά Κεμάλ, ιδρυτή της νέας Τουρκίας.\n\nΟ Δρ Δημήτρης Σταθακόπουλος, νομικός και βαθύς γνώστης της ιστορίας της Οθωμανικής αυτοκρατορίας καθώς και της σύγχρονης Τουρκίας, αποφαίνεται ότι ο Ρετζέπ Ταγίπ Ερντογάν θα μείνει στην ιστορία \" ως ηγέτης ή ως Ηρόστρατος της χώρας του, δεν γνωρίζω, πάντως ως σημείο αναφοράς θα μείνει\". Ο Ηρόστρατος ήταν πολίτης της αρχαίας Εφέσου ο οποίος πυρπόλησε τον περίφημο ναό της Αρτέμιδος στην Έφεσο της Μικράς Ασίας με στόχο να διαδοθεί το όνομα του σε όλο τον κόσμο. Η αναφορά σε Ηρόστρατο υπονοεί ότι επιδιώκεται η δόξα με κάθε μέσο. Ο Ερντογάν δεν διστάζει προ ουδενός εμποδίου προκειμένου να το επιτύχει.\n\nΗ συμμετοχή της Τουρκίας στο ΝΑΤΟ και η δήθεν επιθυμία της να ενταχθεί στην Ευρωπαϊκή Ένωση, αποσκοπεί στην εξυπηρέτηση οικονομικών , εμπορικών και στρατηγικών της συμφερόντων και μόνο. Οι αξίες και οι προτεραιότητες του Ρετζέπ Ταγίπ Ερντογάν αλλά και της ευρασιαστικής πολιτικής σχολής της Άγκυρας πόρρω απέχουν από τις Ευρωπαϊκές και δυτικές αξίες και τον σεβασμό των ανθρωπίνων δικαιωμάτων και ελευθεριών.\n\nΗ σημαντική απόφαση που λήφθηκε από τις Ηνωμένες Πολιτείες Αμερικής για άρση της απαγόρευσης πώλησης ,από το 1987, αμερικανικών οπλικών συστημάτων προς την Κυπριακή Δημοκρατία , ενός εμπάργκο άδικου εις βάρος του θύματος της εισβολέα-Τουρκίας, έδωσε αφορμή στην κυβέρνηση Ερντογάν και στον εγκάθετο της Άγκυρας στην κατεχόμενη περιοχή, Ερσίν Τατάρ, για εκτόξευση νέων απειλών κατά της Κυπριακής Δημοκρατίας. Ενώ η κατοχική Τουρκία έχει μετατρέψει τα κατεχόμενα στην πλέον στρατιωτικοποιημένη περιοχή του πλανήτη με επιθετικά κατά των ελεύθερων περιοχών οπλικά συστήματα, διαμαρτύρεται για τυχόν ενίσχυση της άμυνας των.\n\nΕνώ Τούρκοι και Τουρκοκύπριοι αποφεύγουν πεισματικά την επανέναρξη των διαπραγματεύσεων προβάλλοντας όρους απαράδεκτους, και συντηρούν τη στασιμότητα στο Κυπριακό, επικαλούνται τώρα την δήθεν κούρσα εξοπλισμών και διαρριγνύουν τα ιμάτια τους για επιπτώσεις στις προσπάθειες επίλυσης του Κυπριακού. Προχωρούν, περαιτέρω, σε προειδοποιήσεις για λήψη μέτρων σχετικά με την ασφάλεια των Τουρκοκυπρίων.\n\nΟ πραγματικός στόχος είναι ο εκφοβισμός των Ελληνοκυπρίων και της Ελλάδος, η οποία νυχθημερόν βάλλεται από το τουρκικό καθεστώς, ώστε να γίνουν αποδεκτοί οι όροι που θέτουν για την επανέναρξη των συνομιλιών, στο τραπέζι των οποίων θα ευρίσκεται μόνο η τουρκική επιθυμητή λύση.\n\nΠρώην πρέσβης στην Κίνα κ.α.",
    "Κ. Μητσοτάκης: Εξωφρενικό η Τουρκία που εργαλειοποιεί μετανάστες να κατηγορεί την Ελλάδα": "ΣΥΝΕΝΤΕΥΞΗ ΣΤΟ BLOOMBERG\n\n«Θα έχω την ευκαιρία να απαντήσω στον Πρόεδρο Ερντογάν όταν εκφωνήσω την ομιλία μου την Παρασκευή. Το να κατηγορείς την Ελλάδα για εγκλήματα κατά της ανθρωπότητας στο ζήτημα της μετανάστευσης είναι απλώς εξωφρενικό. Είναι εξωφρενικό γιατί είναι η Τουρκία που, πολύ ανοιχτά και πολύ δημόσια, εργαλειοποιεί τους μετανάστες τα τελευταία δύο χρόνια, προσπαθώντας να τους ενθαρρύνει, να τους στείλει στα ελληνικά σύνορα, προσπαθώντας να τους ωθήσει στην Ευρώπη».\n\nΑυτά τόνισε μεταξύ άλλων ο πρωθυπουργός Κυριάκος Μητσοτάκης στην τηλεόραση του πρακτορείου Bloomberg και στη δημοσιογράφο Caroline Hyde, ευρισκόμενος στις Ηνωμένες Πολιτείες Αμερικής.\n\n«Διασώζουμε δεκάδες χιλιάδες. Έχουμε διασώσει δεκάδες χιλιάδες ανθρώπους που βρίσκονταν σε κίνδυνο στη θάλασσα. Υπερασπιζόμαστε τα σύνορά μας όπως έχουμε υποχρέωση να κάνουμε, αλλά σεβόμαστε επίσης τα θεμελιώδη δικαιώματα και θα έπρεπε να συνεργαζόμαστε με την Τουρκία για να αντιμετωπίσουμε αυτό το ζήτημα αντί να βλέπουμε μια Τουρκία να… μας κουνάει και το δάχτυλο. Γενικά έχουμε δει ένα κρεσέντο τουρκικής ρητορικής κατά της Ελλάδας που είναι προφανώς απαράδεκτο. Νομίζω ότι αυτό είναι κάτι που έχει επισημανθεί προς την Τουρκία από την ηγεσία της Ευρωπαϊκής Ένωσης, αλλά και από τις ΗΠΑ. Δεν χρειαζόμαστε άλλη πηγή γεωπολιτικής αστάθειας στην Ανατολική Μεσόγειο όταν διεξάγουμε πόλεμο εναντίον της Ρωσίας και προσπαθούμε να υποστηρίξουμε την Ουκρανία» πρόσθεσε ο Κυριάκος Μητσοτάκης για το μεταναστευτικό, το ρόλο της Τουρκίας και τον πόλεμο στην Ουκρανία.",
    "Στις ΗΠΑ ο Αρχηγός του ΓΕΑ…Για F-16 Viper, Block-50 και F-35": "105 SHARES Share Tweet\n\n​Από την Πέμπτη 15 έως και την Τετάρτη 21 Σεπτεμβρίου 2022, ο Αρχηγός του Γενικού Επιτελείου Αεροπορίας (ΓΕΑ), Αντιπτέραρχος (Ι) Θεμιστοκλής Μπουρολιάς, επισκέφθηκε τις Ηνωμένες Πολιτείες Αμερικής (ΗΠΑ), για συμμετοχή στο συνέδριο International Air Chiefs’ Conference.\n\n​Κατά τη διάρκειά του, μέσω ουσιαστικών συνομιλιών και ανταλλαγής πληροφοριών, συζητήθηκε η ενίσχυση της συνεργασίας των αεροπορικών δυνάμεων όλων των κρατών με τη διαρκή εκπαίδευση, αξιοποιώντας την αεροπορική δύναμη.\n\n​\n\nΤο συνέδριο πραγματοποιήθηκε σε συνδυασμό με τον εορτασμό της 75ης επετείου της Πολεμικής Αεροπορίας των ΗΠΑ, κατά τον οποίο οι Αρχηγοί συμμετείχαν στο Fall Tattoo στο Audi Field στην WashingtonDC, στην Air and Space Expo στην Joint Base Andrews και στην Air, Space & Cyber Conference της Air and Space Forces Association‘s στο National Harbor στο Maryland.\n\n​Στο περιθώριο του συνεδρίου δόθηκε η ευκαιρία να διεξαχθούν κατ’ ιδίαν συζητήσεις με τον Αρχηγό της Πολεμικής Αεροπορίας της Αμερικής General Charles Q. Brown, του Κατάρ General JassemMohamed Al–Mannai, της Ινδίας Air Chief Marshal Vivek Ram και του Ιραήλ Chief of Staff Brigadier General Eyal Grinboim, κατά τις οποίες αναλύθηκαν επιχειρησιακά θέματα και δυνατότητες συνεκπαίδευσης.\n\n​\n\n​Από τη Δευτέρα 19 έως και την Τετάρτη 21 Σεπτεμβρίου 2022, επισκέφθηκε τις εγκαταστάσεις της Lockheed Martin στο Dallas και την Atlanta, όπου συζήτησε και ενημερώθηκε για θέματα που αφορούν στα αεροσκάφη F-16 Viper, Block-50 και F-35, καθώς και για τα μεταγωγικά αεροσκάφη C-130H και C-130J.",
    "Παγκόσμιο Κύπελλο Γυναικών: Ασταμάτητες οι ΗΠΑ, πήραν το ματς με την Κίνα μαζί και το εισιτήριο για τα προημιτελικά": "Το Παγκόσμιο Κύπελλο Γυναικών συνεχίστηκε στην Αυστραλία με την τρίτη αγωνιστική του Α' ομίλου, με τις ΗΠΑ να παίρνουν το ντέρμπι κορυφής απέναντι στην Κίνα μαζί και το πρώτο εισιτήριο για τις 8 καλύτερες ομάδες.\n\nΤο Παγκόσμιο Κύπελλο Γυναικών μπήκε στην τρίτη στροφή του στον Α' όμιλο και οι Ηνωμένες Πολιτείες Αμερικής παραμένει η μοναδική αήττητη ομάδα στον όμιλο. Μετά από την νίκη της με 77-63 επί της Κίνας οι κοπέλες από την Αμερική έκαναν το 3/3, πήραν το ντέρμπι κορυφής και εξασφάλισαν το πρώτο εισιτήριο για τα νοκ άουτ παιχνίδια και την φάση των \"8\".\n\nΣτα υπόλοιπα παιχνίδια της τρίτης ημέρας για τον Α' όμιλο η Κορέα πανηγύρισε την πρώτη της νίκη κερδίζοντας την Βοσνία με το επιβλητικό 99-66, την ώρα που το Βέλγιο επικράτησε του Πουέρτο Ρίκο στο νήμα με 68-65.\n\nΤα αποτελέσματα της τρίτης αγωνιστικής:\n\nΑ' Όμιλος\n\n\n\nΗΠΑ - Κίνα 77-63\n\nΒοσνία - Κορέα 66-99\n\nΠουέρτο Ρίκο - Βέλγιο 65-68\n\nΗ βαθμολογία:",
    "Άφησε το Tesla του για service και το βρήκε σμπαράλια": "Πέραν επισκευής βγήκε ένα πανίσχυρο Tesla Model S Plaid, το οποίο ο ιδιοκτήτης του είχε αφήσει στην αντιπροσωπεία για... επισκευές.\n\nΤο περίεργο περιστατικό συνέβη στις Ηνωμένες Πολιτείες Αμερικής όταν ο κάτοχος του πανίσχυρου ηλεκτρικού σεντάν των 1.020 ίππων της αμερικάνικης εταιρείας επισκέφτηκε το επίσημο κέντρο συντήρησης της Tesla που βρίσκεται στο Plano του Texas.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΔιαβάστε περισσότερα στο carandmotor.gr",
    "Απάντηση Ακάρ στον Έλληνα ομόλογο του": "1883994\n\nΟ υπουργός Εθνικής Άμυνας Χουλουσί Ακάρ εξέφρασε την αντίδραση του στις δηλώσεις του Έλληνα υπουργού Άμυνας Νίκου Παναγιωτόπουλου από το Καστελόριζο.\n\nO Χουλουσί Ακάρ ο οποίος παραχώρησε συνέντευξη στην εφημερίδα Hürriyet απάντησε στις δηλώσεις του Παναγιωτόπουλου ο οποίος δείχνοντας την επαρχία Κας της Αντάλια είπε, «Λέτε να βουτήξω και να ξεκινήσω για απέναντι να δούμε τι θα γίνει; Είναι μόλις 6 μίλια».\n\n«Μπράβο βλέποντας την προκλητική τους στάση τον τελευταίο καιρό, νομίσαμε ότι ξεχάσαν να κολυμπήσουν. Αν πάνε με αυτό το σκεπτικό θα τους φανεί πολύ χρήσιμο να ξέρουν κολύμπι. Παρόλες τις καλοπροαίρετες προσπάθειες μας, ορισμένοι πολιτικοί στην Ελλάδα συνεχίζουν τις προκλητικές ενέργειες και προκλητική ρητορική. Προβαίνουν σε κάθε διάφορα μέσα για να δυσφημίσουν την Τουρκία. Γίνονται γελοίοι με αβάσιμες συκοφαντίες που δεν μπορούν να εξηγηθούν με τη λογική και το δίκαιο» σημείωσε ο Ακάρ.\n\nΟ υπουργός Εθνικής Άμυνας τόνισε πως ενώ η Τουρκία καλεί την Ελλάδα επίμονα να συναντηθούν εκείνοι αποφεύγουν επίμονα τον διάλογο και πρόσθεσε,\n\n«Και συμπεριφέρονται έτσι, και λένε ψέματα ότι η Τουρκία είναι η πλευρά που αποφεύγει τον διάλογο. Παραπονιούνται συνεχώς σε τρίτα μέρη όπως το ΝΑΤΟ, η Ευρωπαϊκή Ένωση και οι Ηνωμένες Πολιτείες Αμερικής σχετικά με την Τουρκία, για τα προβλήματα που μπορούμε να λύσουμε μεταξύ μας. Προσπαθούν να μετατρέψουν τα διμερή μας προβλήματα σε προβλήματα Τουρκίας-ΝΑΤΟ, Τουρκίας-ΕΕ ή Τουρκίας-ΗΠΑ».\n\nΑναφερόμενος στον εξοπλισμό από την Ελλάδα των νησιών που έχουν αποστρατιωτικοποιημένο καθεστώς ο Ακάρ είπε,\n\n«Το γεγονός αυτό μας δίνει το δικαίωμα της αυτοάμυνας και κάνει αμφισβητήσιμο το καθεστώς κυριαρχίας των νησιών»\n\nΑφού υπογράμμισε ότι ο στόχος της Τουρκίας είναι το Αιγαίο να γίνει μια θάλασσα ειρήνης και φιλίας και η δίκαιη κατανομή όλου του πλούτου ο υπουργός Άμυνας ανέφερε,\n\n«Ωστόσο έχουμε δώσει την απαραίτητη απάντηση και θα συνεχίσουμε να δίνουμε στο εξής, στο πεδίο και το τραπέζι, σε κάθε είδους άδικη και παράνομη πρωτοβουλία. Να το ξέρουν αυτό».",
    "ΗΠΑ: Αίρουν κυρώσεις σε βάρος του Ιράν για να αποκτήσουν ξανά πρόσβαση στο Ίντερνετ οι πολίτες": "Οι Ηνωμένες Πολιτείες Αμερικής ανακοίνωσαν την Παρασκευή (23/09) ότι αίρουν ορισμένες από τις εμπορικές κυρώσεις που είχαν επιβάλει στο Ιράν, ώστε οι τεχνολογικές εταιρείες να προσφέρουν πλατφόρμες και υπηρεσίες που θα επιτρέψουν στους Ιρανούς να αποκτήσουν πρόσβαση στο Ίντερνετ.\n\nΟ στόχος της κυβέρνησης του αμερικανού προέδρου Τζο Μπάιντεν είναι να μπορέσουν οι εταιρείες «να παράσχουν στον ιρανικό λαό περισσότερες επιλογές και ασφαλείς υπηρεσίες», ανακοίνωσε το υπουργείο Οικονομικών. «Οι ΗΠΑ λαμβάνουν μέτρα για να στηρίξουν την ελεύθερη κυκλοφορία της πληροφορίας και την πρόσβαση του ιρανικού λαού σε πληροφορίες», πρόσθεσε.\n\nADVERTISING\n\nΟι ιρανικές αρχές επέβαλαν δραστικούς περιορισμούς στο διαδίκτυο, μπλοκάροντας μεταξύ άλλων την πρόσβαση στο Instagram και το WhatsApp, λόγω των διαδηλώσεων που προκάλεσε ο θάνατος της Μαχσά Αμινί, μιας νεαρής γυναίκας που συνελήφθη από την αστυνομία ηθών.\n\nΜη κυβερνητικές οργανώσεις κατηγορούν τις ιρανικές αρχές ότι προσπαθούν να περιορίσουν τη δυνατότητα των διαδηλωτών να οργανώνονται και ότι θέλουν να καταστείλουν τις κινητοποιήσεις «κεκλεισμένων των θυρών».\n\nΟ πολυεκατομμυριούχος Έλον Μασκ ανέφερε την Δευτέρα ότι η εταιρεία SpaceX σκοπεύει να ζητήσει να εξαιρεθεί από τις κυρώσεις σε βάρος της Τεχεράνης, ώστε να προσφέρει στο Ιράν υπηρεσίες σύνδεσης στο διαδίκτυο μέσω του συστήματος δορυφόρων Starlink.\n\nΑκολουθήστε το News247.gr στο Google News και μάθετε πρώτοι όλες τις ειδήσεις",
    "Ο Ερντογάν για τις προσπάθειες της Τουρκίας για την οικοδόμηση της ειρήνης": "1883425\n\n«Συνεχίζονται οι προσπάθειες μας για την οικοδόμηση της ειρήνης ανάμεσα στη Ρωσία και την Ουκρανία» είπε ο Πρόεδρος της Δημοκρατίας Ρετζέπ Ταγγίπ Ερντογάν.\n\nΟ Ερντογάν στο τέλος της επίσκεψης του στις Ηνωμένες Πολιτείες Αμερικής παραχώρησε συνέντευξη τύπου στους δημοσιογράφους στον Τουρκικό Οίκο στη Νέα Υόρκη.\n\nΚληθείς να σχολιάσει την κήρυξη μερικής επιστράτευσης από τον Ρώσο Πρόεδρο Βλαντιμίρ Πούτιν και την τελευταία κατάσταση στον Ρωσο-Ουκρανικό Πόλεμο και ερωτηθείς «Μπορεί να διασφαλιστεί μια αξιοπρεπή διέξοδος στα μέρη; Σας προκάλεσαν έκπληξη αυτές οι πρόσφατες δηλώσεις του Πούτιν; Πως σχολιάζεται τις τελευταίες εξελίξεις;» ο Ερντογάν σημείωσε πως είναι προφανές το τίμημα αυτού του πολέμου στους λαούς των δυο χωρών, στην περιοχή, τον κόσμο.\n\nΟ Πρόεδρος της Δημοκρατίας τόνισε πως κανείς δεν πρέπει να σκέφτεται να αυξήσει ακόμη περισσότερα αυτό το τίμημα και πρόσθεσε,\n\n«Αλλά εμείς με τα βήματα που κάναμε είμαστε ευτυχισμένοι σε ένα σημείο. Για παράδειγμα σήμερα έγιναν βήματα στο θέμα της ανταλλαγής των αιχμαλώτων. Στο αποτέλεσμα του διπλωματικού μαραθωνίου που διεξήγαγε με τον κύριο Πούτιν και τον κύριο Ζελένσκι πραγματοποιήθηκε σήμερα η ανταλλαγή των 200 αιχμαλώτων πολέμου ανάμεσα στη Ρωσία και την Ουκρανία. Αυτή η ανταλλαγή αιχμαλώτων που πραγματοποιήθηκε με τη μεσολάβηση της Τουρκίας αποτελεί ένα σημαντικό βήμα για τον τερματισμό του πολέμου. Συνεχίζονται οι προσπάθειες μας για την οικοδόμηση της ειρήνης ανάμεσα στη Ρωσία και την Ουκρανία. Ευχαριστώ στον κύριο Πούτιν και τον κύριο Ζελένσκι επειδή έδωσαν ευκαιρία στην ανταλλαγή αιχμαλώτων».\n\nΟ Πρόεδρος της Δημοκρατίας αφού σημείωσε πως επιδεικνύουν μια στάση αρχών και με συνείδηση στο πλαίσιο του διεθνούς δικαίου είπε,\n\n«Η Τουρκία πίστεψε από την αρχή στη δύναμη του διαλόγου και της διπλωματίας και προσπάθησε να το αποδείξει. Η Τουρκία πήρε την ανταπόκριση της πίστης της στον διάλογο και την διπλωματία τώρα με αυτή τη ανταλλαγή αιχμαλώτων. Αυτό μας κάνει πολύ ευτυχισμένους».\n\nΟ Ερντογάν υπογράμμισε πως ειδικά τα Ηνωμένα Έθνη πρέπει να λάβουν πρωτοβουλία και να καταβάλλουν περισσότερη προσπάθεια για την λύση και πρόσθεσε,\n\n«Δυστυχώς τα Ηνωμένα Έθνη όπως δεν μπόρεσαν να τερματίσουν τον πόλεμο, δεν μπόρεσαν να σταματήσουν την αιματοχυσία δεν κατάφεραν να βρουν λύση και στην ενεργειακή και την επισιτιστική κρίση που προέκυψαν στο αποτέλεσμα του πολέμου. Αναφορικά με το θέμα αυτό οι προσπάθειες του γενικού γραμματέα του ΟΗΕ για την δημιουργία του διαδρόμου σιτηρών ανανέωσε έστω και λίγο την εμπιστοσύνη στον ΟΗΕ αλλά αναμφισβήτητα πρέπει να καταβληθεί περισσότερη προσπάθεια για τον τερματισμό του πολέμου.\n\nΑυτή είναι μια διαδικασία που πρέπει να γίνει με τις κοινές προσπάθειες όλων των ηγετών του κόσμου όχι μόνο δικιά μου. Όλοι πρέπει να δοκιμάσουν αυτόν τον δίαυλο. Δηλαδή αυτό που έχει λίγο ή πολύ γνωριμία με τον κύριο Πούτιν πρέπει να συνομιλήσει αυτά μαζί του και να δοκιμάσει αυτή την πόρτα. Με τον ίδιο τρόπο με τον Ζελένσκι. Αντίθετα το να παρουσιάζουν διάφορες αρνητικές προσεγγίσεις κατά αυτών των ηγετών δεν θα επιφέρει το αποτέλεσμα που αναμένουμε. Πιστεύω αντίθετα πως θα αυξηθούν ακόμη περισσότερα οι θάνατοι εδώ και οι καταστροφές εδώ».",
    "Συνάντηση Ερντογάν με τους εκπροσώπους των ΜΚΟ στις ΗΠΑ": "1881454\n\nΟ Πρόεδρος της Δημοκρατίας Ρετζέπ Ταγγίπ Ερντογάν συναντήθηκε με τους εκπροσώπους των μη κυβερνητικών οργανώσεων που δραστηριοποιούνται στις Ηνωμένες Πολιτείες Αμερικής.\n\nΟ Ερντογάν ο οποίος βρίσκεται στη Νέα Υόρκη προκειμένου να συμμετάσχει στην 77η Γενική Συνέλευση των Ηνωμένων Εθνών πραγματοποίησε μια συνάντηση με τους εκπροσώπους των ΜΚΟ στον Τουρκικό Οίκο.\n\nΟ Πρόεδρος της Δημοκρατίας στη συνέχεια συναντήθηκε με τον Πρόεδρο του Προεδρικού Συμβουλίου της Λιβύης Μοχάμεντ Αλ Μενφί.\n\nΗ συνάντηση πραγματοποιήθηκε χωρίς την παρουσία των δημοσιογράφων.\n\nΟ Ερντογάν στη συνέχεια εκφώνησε ομιλία στο δείπνο της Τουρκο-Αμερικανικής Εθνικής Διευθύνουσας Επιτροπής(TASC) που διοργανώθηκε στη Rockefeller Plaza.\n\nΟ Πρόεδρος της Δημοκρατίας σημείωσε πως τόσο αντίθετοι είναι στην αφομοίωση όσο στηρίζουν σθενερά την προσαρμογή σημείωσε τα εξής:\n\n«Η δικιά μας αντίληψη προσαρμογής και ένταξης είναι οι πολίτες μας προστατεύοντας τη δική τους κουλτούρα, τις δικές τους αξίες να συμμετάσχουν ενεργά στην κοινωνική ζωή των κοινωνιών όπου ζουν και η ενσωμάτωση τους αυτές»».\n\n«Συνεχίζουμε με αποφασιστικότητα τον αγώνα κατά των τρομοκρατικών οργανώσεων από την PKK/YPG, τη ΝΤΑΕΣ μέχρι τη FETÖ. Θα σηκώσουμε τη σκοτεινή σκιά της τρομοκρατίας πάνω από την περιοχή μας» είπε ο Ερντογάν\n\n«Στον αγώνα μας με την PKK-YPG και τη FETÖ προσμένουμε οι Αμερικανοί φίλοι μας να συμπεριφερθούν έτσι όπως αρμόζει στο πνεύμα της συμμαχίας και να συνεργαστούν. Συνεχίζουμε με επιμέλεια τις πρωτοβουλίες μας ενώπιων των αμερικανικών αρχών για να παραδοθούν στην τουρκική δικαιοσύνη ο ηγέτης της FETÖ και μέλη της οργάνωσης».",
    "Συμφωνία Emirates - United: Πρόσβαση σε εκατοντάδες νέους προορισμούς στις ΗΠΑ και σε όλον τον κόσμο": "Η Emirates και η United ανακοινώνουν μια ιστορική εμπορική συμφωνία, μέσω της οποίας ενισχύουν το δίκτυο των πτήσεων τους και παρέχουν στους επιβάτες τους πρόσβαση σε εκατοντάδες νέους προορισμούς στις Ηνωμένες Πολιτείες Αμερικής και σε όλον τον κόσμο.\n\nΑπό το Νοέμβριο, οι επιβάτες της Emirates που θα επιλέγουν να πετάξουν προς το Σικάγο, το Σαν Φρανσίσκο και το Χιούστον -τρεις από τους μεγαλύτερους επιχειρηματικούς κόμβους των ΗΠΑ-, θα έχουν τη δυνατότητα να συνδέονται μέσω πτήσεων της United, από και προς περίπου 200 προορισμούς στην Αμερική, με ένα ενιαίο εισιτήριο.\n\nΣτα υπόλοιπα οκτώ αεροδρόμια των ΗΠΑ, τα οποία εξυπηρετούνται από την Emirates – Βοστώνη, Ντάλας, Λος Άντζελες, Μαϊάμι, JFK, Ορλάντο, Σιάτλ και Ουάσιγκτον –, θα παρέχεται η δυνατότητα μεταφορικής διασύνδεσης μεταξύ των δύο αεροπορικών εταιρειών.\n\nΗ United θα ξεκινήσει μια νέα απευθείας πτήση μεταξύ του Νιούαρκ της Νέας Υόρκης και του Ντουμπάι από τον Μάρτιο του 2023. Από εκεί, οι επιβάτες θα έχουν τη δυνατότητα να ταξιδεύουν με την Emirates ή τη θυγατρική της εταιρεία flydubai σε περισσότερους από 100 προορισμούς. Σημειώνεται πως τα εισιτήρια για τη νέα πτήση της United στο Ντουμπάι είναι ήδη διαθέσιμα για κρατήσεις.\n\nΗ Emirates και η United ανακοίνωσαν τη συμφωνία τους σε εκδήλωση που πραγματοποιήθηκε στο Διεθνές Αεροδρόμιο Dulles, στο οποίο παρευρέθηκαν ο Διευθύνων Σύμβουλος της United, Scott Kirby, και ο Πρόεδρος της Emirates, Sir Tim Clark. Η εκδήλωση έλαβε χώρα παρουσία των αεροσκαφών τύπου Boeing 777-300ER της United και της Emirates, καθώς και των πληρωμάτων των δύο αεροπορικών εταιρειών.\n\nΟ Sir Tim Clark, Πρόεδρος της Emirates Airline, δήλωσε: «Σε μια εποχή που παρατηρείται αυξημένη ζήτηση για ταξίδια, δύο από τις μεγαλύτερες και πιο δημοφιλείς αεροπορικές εταιρείες στον κόσμο ενώνουν τις δυνάμεις τους με σκοπό οι επιβάτες τους να «πετάνε καλύτερα» προς περισσότερους προορισμούς. Πρόκειται για μια σημαντική συνεργασία που αναμένεται να επιφέρει τεράστια οφέλη για τους επιβάτες και να ενισχύσει τη σύνδεση μεταξύ των Ηνωμένων Αραβικών Εμιράτων και των Ηνωμένων Πολιτείων. Υποδεχόμαστε την επιστροφή της United στο Ντουμπάι, έναν κόμβο που θα αποτελέσει μια πύλη εισόδου για τη United στην Ασία, την Αφρική και τη Μέση Ανατολή, μέσω του δικτύου της Emirates και της flydubai. Ανυπομονούμε να διευρύνουμε περαιτέρω τη συνεργασία μας με την United στο μέλλον».\n\nΟ Scott Kirby, Διευθύνων Σύμβουλος της United Airlines, δήλωσε: «Η συγκεκριμένη συμφωνία «ενώνει» δύο εμβληματικές αεροπορικές εταιρείες που μοιράζονται μια κοινή δέσμευση -να παρέχουν τις καλύτερες εμπειρίες πτήσεων στους επιβάτες τους. Η νέα πτήση της United προς το Ντουμπάι και τους υπόλοιπους προορισμούς του δικτύου θα διευκολύνουν τις πτήσεις εκατομμύρια επιβατών, συμβάλλοντας στην ενίσχυση των τοπικών οικονομιών και την ενδυνάμωση των πολιτιστικών δεσμών. Αυτή είναι μια σημαντική στιγμή τόσο για τους εργαζόμενους της United όσο και της Emirates και ανυπομονώ να ξεκινήσει το κοινό ταξίδι μας».\n\nΟι επιβάτες των δύο αεροπορικών εταιρειών θα έχουν σύντομα τη δυνατότητα να πετάξουν προς τους συγκεκριμένους προορισμούς με ένα ενιαίο εισιτήριο, κάνοντας το check-in και τη μεταφορά αποσκευών πιο γρήγορα και εύκολα. Για παράδειγμα, οι ταξιδιώτες θα μπορούν να επισκεφτούν την ιστοσελίδα united.com ή να χρησιμοποιήσουν την εφαρμογή της United για να προβούν σε κράτηση πτήσης από το Νιούαρκ της Νέας Υόρκης προς το Καράτσι του Πακιστάν, ή να μεταβούν στην ιστοσελίδα emirates.com για να πραγματοποιήσουν κράτηση για πτήση από το Ντουμπάι προς την Ατλάντα ή τη Χονολουλού.\n\nΕπιπλέον, μέσω της συγκεκριμένης συμφωνίας τα μέλη του προγράμματος επιβράβευσης των δύο αεροπορικών εταιρειών θα έχουν τη δυνατότητα να απολαύσουν πολλαπλά οφέλη όπως: τα μέλη του Emirates Skywards θα κερδίζουν μίλια όταν ταξιδεύουν με πτήσεις που εκτελούνται από την United, ενώ τα μέλη του United Mileage Plus, που επιλέγουν την πτήση της United από το Νιούαρκ της Νέας Υόρκης προς το Ντουμπάι, θα κερδίζουν και θα έχουν τη δυνατότητα να εξαργυρώνουν μίλια όταν πραγματοποιούν τις πτήσεις τους μέσω της Emirates και της flydubai.\n\nΟι επιβάτες που πληρούν τις προϋποθέσεις και που ταξιδεύουν με πτήσεις κοινού κωδικού θα έχουν σύντομα πρόσβαση στα σαλόνια αναμονής της Emirates και της United. Περισσότερες λεπτομέρειες σχετικά με το τι προβλέπει το πρόγραμμα επιβράβευσης για τους επιβάτες που ταξιδεύουν συχνά και τα προνόμια στα σαλόνια αναμονής θα ανακοινωθούν εντός των επόμενων εβδομάδων.\n\nΚαι οι δύο αεροπορικές εταιρείες ανακοίνωσαν πρόσφατα σημαντικές επενδύσεις για την περεταίρω αναβάθμιση της εμπειρίας των επιβατών. Η Emirates θα αναβαθμίσει περισσότερα από 120 αεροσκάφη ως μέρος μιας επένδυσης ύψους 2 δισεκατομμυρίων δολαρίων, η οποία περιλαμβάνει διευρυμένες επιλογές γευμάτων, ένα ολοκαίνουργιο μενού vegan επιλογών, μια «κινηματογραφική» εμπειρία εν πτήσει, ανανέωση εσωτερικού της καμπίνας αεροσκαφών και βιώσιμες επιλογές. Η United θα προσθέσει 500 νέα αεροσκάφη τύπου Boeing και Airbus στον στόλο της, δίνοντας έμφαση στον νέο εσωτερικό χώρο καμπίνας, ο οποίος θα περιλαμβάνει οθόνες στην πλάτη του καθίσματος για κάθε επιβάτη, μεγαλύτερους αποθηκευτικούς χώρους, σύνδεση μέσω Bluetooth σε όλους τους χώρους, καθώς και το γρηγορότερο WiFi κατά τη διάρκεια της πτήσης.",
    "Santorini Experience 2022: Οι φετινές εντυπωσιακές διαδρομές": "Η σπουδαία διοργάνωση Santorini Experience 2022, που αναδεικνύει τις ιδιαίτερες εναλλακτικές μορφές τουρισμού του νησιού όπως τον πολιτιστικό, αθλητικό και θαλάσσιο τουρισμό, επιστρέφει δυναμικά μετά από δύο χρόνια πανδημίας, με νέες εντυπωσιακές διαδρομές στο τρέξιμο και την καθιερωμένη και μοναδική διαδρομή κολύμβησης ανοιχτής θαλάσσης. Ερασιτέχνες και επαγγελματίες κολυμβητές και δρομείς από όλο τον κόσμο θα επισκεφτούν τη Σαντορίνη, έναν από τους κορυφαίους τουριστικούς προορισμούς στον κόσμο, στις 23-25 Σεπτεμβρίου.\n\nΤρέξε στον Ημιμαραθώνιο «Δαιδαλική Κόρη της Θήρας»\n\nΟ Ημιμαραθώνιος «Δαιδαλική Κόρη της Θήρας» θα πραγματοποιηθεί το Σάββατο, 24 Σεπτεμβρίου 2022 το πρωί με εκκίνηση από την Οία, πέρασμα από τις μαγευτικές περιοχές του Ημεροβιγλίου και των Φηρών και τερματισμό πάλι πίσω στην Οία. Η διαδρομή αυτή έλαβε το όνομα «Δαιδαλική Κόρη της Θήρας», ενός μοναδικού αρχαιολογικού ευρήματος (μαρμάρινου αγάλματος υπερφυσικού μεγέθους, ύψους 2,30 μέτρων και βάρους περίπου 750 κιλών), που χρονολογείται στα 640 π.Χ. και που σύντομα θα εκτεθεί για πρώτη φορά στο παγκόσμιο κοινό, 22 ολόκληρα χρόνια μετά την ανακάλυψή του στο νεκροταφείο της Αρχαίας Θήρας. Τη διοργάνωση θα τιμήσουν με τη συμμετοχή τους, ένα από τα κορυφαία ονόματα του ελληνικού στίβου, ο Ολυμπιονίκης και πρωταθλητής Ευρώπης στα 400μ. με εμπόδια Περικλής Ιακωβάκης και ο Ελληνοαμερικανός υπεραμαραθωνοδρόμος Κωνσταντίνος Καρνάζης που με τη συμμετοχή του θα προβάλλει και θα διαδώσει το μήνυμα του αθλητισμού και του πολιτισμού της Σαντορίνης, στις Ηνωμένες Πολιτείες Αμερικής και σε όλο τον κόσμο.\n\nΤη διοργάνωση θα τιμήσουν με τη συμμετοχή τους, ένα από τα κορυφαία ονόματα του ελληνικού στίβου, ο Ολυμπιονίκης και πρωταθλητής Ευρώπης στα 400μ. με εμπόδια Περικλής Ιακωβάκης και ο Ελληνοαμερικανός υπεραμαραθωνοδρόμος Κωνσταντίνος Καρνάζης που με τη συμμετοχή του θα προβάλλει και θα διαδώσει το μήνυμα του αθλητισμού και του πολιτισμού της Σαντορίνης, στις Ηνωμένες Πολιτείες Αμερικής και σε όλο τον κόσμο.\n\nΤρέξε στα 5χλμ «Αριστείδης Αλαφούζος»\n\nΟ Δήμος Θήρας συνεχίζει να αναδεικνύει τον πολιτιστικό πλούτο της Σαντορίνης, μέσα από τις φετινές δράσεις του Santorini Experience. Η νέα προσθήκη στο φετινό πρόγραμμα αφορά στο τρέξιμο και τη διαδρομή 5χλμ που θα διεξαχθεί την Παρασκευή 23 Σεπτεμβρίου το απόγευμα, στο Ακρωτήρι της Σαντορίνης, όπου βρίσκεται ένας από τους σημαντικότερους προϊστορικούς οικισμούς της Ευρώπης, που έχει ανασκαφεί μερικώς και έχει φέρει στο φως σπουδαία δείγματα πολιτισμού. Οι δρομείς με αφετηρία την εκκλησία του Αγίου Ραφαήλ θα κατευθυνθούν προς τον Φάρο του Ακρωτηρίου, έναν από τους παλαιότερους φάρους της Ελλάδας που κατασκευάστηκε το 1892 και θα φτάσουν στο δυτικότερο σημείο του νησιού, επιστρέφοντας πάλι πίσω στον Άγιο Ραφαήλ για τον τερματισμό τους.\n\nΚορυφαία ονόματα παγκόσμιας κλάσης στην κολύμβηση ανοιχτής θαλάσσης στη Σαντορίνη\n\nΟι γυναίκες έχουν την τιμητική τους. Τη διοργάνωση θα τιμήσουν με την παρουσία τους η χρυσή και αργυρή Ολλανδή Ολυμπιονίκης, παγκόσμια πρωταθλήτρια και 8 φορές πρωταθλήτρια Ευρώπης στην κολύμβηση ανοιχτής θαλάσσης Sharon van Rouwendaal, η δύο φορές αργυρή Βρετανίδα Ολυμπιονίκης στην κολύμβηση ανοιχτής θαλάσσης Jazz Carlin και η παγκόσμια πρωταθλήτρια κολύμβησης ανοιχτής θαλάσσης και εκπρόσωπος των αθλητών στο ΔΣ της ΚΟΕ, Κέλλυ Αραούζου.\n\nΛάβε μέρος στην Κολυμβητική Διαδρομή «L & E Nomikos» 1,5 μιλίου από το Ηφαίστειο\n\nΟι συμμετέχοντες αθλητές θα κολυμπήσουν στη μοναδική κολυμβητική διαδρομή ανοιχτής θαλάσσης «L & E Nomikos», 1,5 μιλίου (2,4 χλμ) του Santorini Experience, που θα διεξαχθεί την Κυριακή 25 Σεπτεμβρίου 2022 το πρωί, από το ηφαίστειο έως το παλιό λιμάνι των Φηρών, με την έγκριση της Κολυμβητικής Ομοσπονδίας Ελλάδας (ΚΟΕ). Τη διαδρομή έχει σχεδιάσει ο τεχνικός διευθυντής του αγώνα με Ολυμπιακές και παγκόσμιες διακρίσεις στην κολύμβηση, Νίκος Γέμελος.\n\nΔες εδώ τις διαδρομές και τα τεχνικά χαρακτηριστικά τους.\n\nΚάνε την εγγραφή σου – Δωρεάν συμμετοχή για τους Δημότες Θήρας\n\nΟι συμμετέχοντες μπορούν να κάνουν άμεσα την εγγραφή τους και να λάβουν μέρος στις εντυπωσιακές διαδρομές του Ημιμαραθώνιου «Δαιδαλική Κόρη της Θήρας», των 5χλμ «Αριστείδης Αλαφούζος» και Κολύμβησης «L & E Nomikos» 1,5 μιλίου. Οι δημότες Θήρας έχουν τη δυνατότητα να λάβουν μέρος δωρεάν. Κάνε εδώ την εγγραφή σου.\n\nΓια τις ομαδικές εγγραφές 10 ατόμων και άνω ισχύει έκπτωση 20%.\n\nΓια περισσότερες πληροφορίες απευθυνθείτε στη διοργάνωση.\n\nΔες εδώ το teaser video της διοργάνωσης που περιλαμβάνει μουσική από το αρχαίο μουσικό όργανο, σαντούρι που συνιστά αναπόσπαστο μέρος της ελληνικής παράδοσης και είναι διαδεδομένο σε όλο τον κόσμο.",
    "Οι ανοιχτοχέρηδες και οι «σφιγμένοι»: Ποιοι τουρίστες ξοδεύουν τα πιο πολλά λεφτά στην Ελλάδα": "Τον χαρακτηρισμό «βαριά βιομηχανία» για την Ελλάδα δικαιολογεί για ακόμη μία θερινή σεζόν ο τουρισμός, με τις αφίξεις να δείχνουν ότι όταν στο τέλος κάνουμε… ταμείο (κυριολεκτικά) πιθανότατα θα ξεπεραστούν ακόμη και τα ρεκόρ των προηγούμενων ετών.\n\nΣύμφωνα με τα στοιχεία που έχουμε στην διάθεσή μας, το 2019 είναι η χρονιά που αποτελεί το σημείο αναφοράς. Άλλωστε εκείνο το καλοκαίρι μόλις είχαν αρθεί οι περιορισμοί στις μετακινήσεις λόγω της πανδημίας και ο κόσμος (ίσως και από φόβο επαναφοράς της καραντίνας) ξεχύθηκε στους δημοφιλείς προορισμούς, με την Ελλάδα –φυσικά- να αποτελεί έναν διαχρονικό «μαγνήτη» για παραθεριστές.\n\nΜε βάση εκείνα τα δεδομένα η προσέλευση στη χώρα μας ξεπέρασε τα 31.000.000 επισκέπτες, ενώ σε βάθος δεκαετίας την περίοδο από το 2010 μέχρι το 2020 ο Σύνδεσμος Ελληνικών Τουριστικών Επιχειρήσεων ξεκαθαρίζει ότι το μεγαλύτερο μερίδιο το αποτελούν οι Γερμανοί τουρίστες, τουλάχιστον σε ό,τι αφορά τις χώρες της Ευρωπαϊκής Ένωσης. Από τις χώρες εκτός Ε.Ε, στις πρώτες θέσεις συναντάμε το Ηνωμένο Βασίλειο (σιγά-σιγά πρέπει να το συνηθίσουμε αυτό) και οι Ηνωμένες Πολιτείες Αμερικής. Μόνο για την προηγούμενη χρονιά υπολογίζεται ότι το 60% των παραθεριστών προέρχεται από… εταίρους (μετά την διεύρυνση προς ανατολή των τελευταίων ετών) και το υπόλοιπο 40% από χώρες εκτός Ευρωπαϊκής Ένωσης.\n\nΚαι φτάνουμε στο ερώτημα πλέον εάν αυτά τα νούμερα έχουν αντιστοιχία και σε… χρήμα! Από τα στοιχεία που έκανε γνωστά η Refundit, η εισροές άγγιξαν τα 18 δισεκατομμύρια ευρώ, που εξ αυτών τα 10.000.000.000 ήταν από πολίτες κρατών-μελών της Ε.Ε. Στην κορυφή της σχετικής λίστας φιγουράρουν οι Γερμανοί, οι οποίοι τουλάχιστον σε τουριστικούς όρους, δικαιώνουν τον… Δήμο Σταρένιο ότι είναι… φίλοι μας καθώς το 2019 δαπάνησαν 2,9 δις ευρώ!\n\nΠολύ κοντά στους Γερμανούς είναι και οι επισκέπτες από την Μεγάλη Βρετανία (2.500.000.000) ενώ στην τρίτη θέση, αλλά αρκετά πιο πίσω, βρίσκουμε τους τουρίστες από τις Ηνωμένες Πολιτείες Αμερικής με συνολικές δαπάνες κατά την διάρκεια των διακοπών τους να φτάνουν τα 1.2 δισεκατομμύρια ευρώ.\n\nΠάντως είναι αρκετά πιθανό αυτή η κατάταξη να αλλάξει τα επόμενα χρόνια, αφού ο τουρισμός αποτελεί έναν ιδιαίτερα δυναμικό και διαρκώς μεταβαλλόμενο κλάδο. Θεωρείται δεδομένο ότι εάν συνεχιστεί η τάση που καταγράφεται το τελευταίο διάστημα με τους επισκέπτες από χώρες όπως η Κίνα ή η Ιαπωνία, σύντομα θα εισρεύσει στην Ελλάδα κι άλλο συνάλλαγμα, ενώ ακόμη μεγαλύτερη ώθηση θα μπορούσε να δώσει η απλούστευση των διαδικασιών σχετικά με τις αφορολόγητες αγορές στην χώρα.",
    "403 unauthorized": "",
    "«Ματώνουν» οι αγορές από τον πληθωρισμό και την αύξηση επιτοκίων – Ευρυτανικά ΝΕΑ": "Στο βαθύ κόκκινο οι ευρωαγορές, αλλά και το Χρηματιστήριο Αθηνών, καθώς η ενεργειακή κρίση, η εκτίναξη του πληθωρισμού και οι μαζικές αυξήσεις επιτοκίων από τις κεντρικές τράπεζες, «λυγίζουν» την παγκόσμια οικονομία. Σημαντική υποχώρηση καταγράφει το ευρώ σε σχέση με το δολάριο, καταγράφοντας νέο χαμηλό 20ετίας. Σε ελεύθερη πτώση και η στερλίνα, υποχωρώντας στο χαμηλότερο επίπεδο των τελευταίων 37 ετών.\n\n«Άλμα» κάνουν οι αποδόσεις των ευρωπαϊκών κρατικών ομολόγων, με το 10ετές γερμανικό να σκαρφαλώνει στο 2%, για πρώτη φορά από το 2013. Στο 4,6% εκτινάχθηκε εκ νέου η απόδοση του ελληνικού 10ετους ομολόγου.\n\nΣτο μεταξύ, νέο κύμα αυξήσεων των επιτοκίων σε Ηνωμένες Πολιτείες Αμερικής και Ευρώπης προβλέπουν οι ειδικοί μέχρι το τέλος του χρόνου. Μεγάλες επιβαρύνσεις για τους δανειολήπτες με κυμαινόμενο επιτόκιο, ενώ δεν αποκλείεται αυξήσεις να υπάρξουν και στα σταθερά επιτόκια των δανείων.\n\n«Οι αυξήσεις στα επιτόκια από την ΕΚΤ θα περάσουν εξ ολοκλήρου στις δόσεις των δανείων ενώ η ευρωπαϊκή οικονομία θα επηρεαστεί σοβαρά από μία επιθετικότερη αύξηση των επιτοκίων από την Ευρωπαϊκή Κεντρική Τράπεζα» εκτιμά ο Μάνθος Ντελής, Καθηγητής Χρηματοοικονομικής στο Audencia Business School στη Γαλλία.\n\nwww.ertnews.gr\n\nΔιαβάστε περισσότερα… Read More",
    "Ερντογάν: Η στάση της Ελλάδας σχετικά με την Τουρκία τον τελευταίο καιρό είναι ανεξήγητη": "1878110\n\nΟ Πρόεδρος της Δημοκρατίας απάντησε τις ερωτήσεις των δημοσιογράφων στο αεροπλάνο κατά την επιστροφή του από την περιοδεία του στη Βοσνία Ερζεγοβίνη, την Σερβία και την Κροατία.\n\nΚληθείς να απαντήσει ένα ερώτημα σχετικά με τις δηλώσεις «Μπορούμε να έρθουμε μια νύχτα ξαφνικά» που προέβη σχετικά με την Ελλάδα πρωτύτερα ο Ερντογάν τόνισε πως το μήνυμα που θέλει να δώσει είναι εξαιρετικά σαφή και πρόσθεσε,\n\n«Η στάση της Ελλάδας σχετικά με την Τουρκία τον τελευταίο καιρό είναι ανεξήγητη. Από τη μια υπάρχουν οι παραβιάσεις που κάνουν στο Αιγαίο, υπάρχουν παρενοχλήσεις ορισμένες εκ των οποίων ήταν εναντίων των αεροσκαφών μας που εκτελούσαν νατοϊκή αποστολή, υπάρχουν προκλητικές συμπεριφορές που φτάνουν σε κλείδωμα με πυραύλους S-300. Ακούσατε μέχρι σήμερα τίποτα σχετικά με τα S-300 της Ελλάδας από εκείνους που μιλάνε συνεχώς σχετικά με τα δικά μας S-400; Και τα S-300 είναι της Ρωσίας και τα S-400 είναι της Ρωσίας. Αλλά δεν λένε τίποτα για αυτό. Συνεχίζουν να εξοπλίζουν τα νησιά που βρίσκονται παραδίπλα μας σε αντίθεση με το καθεστώς αποστρατικοποίησης που έχει κηρυχθεί με συνθήκες».\n\nΑναφερόμενος στην ανάπτυξη βάσεων στην Ελλάδα από τις Ηνωμένες Πολιτείες Αμερικής ο Ερντογάν δήλωσε πως όταν θα πάει στη Γενική Συνέλευση των Ηνωμένων Εθνών (20-26 Σεπτεμβρίου) θα βρει την ευκαιρία να συζητήσει αυτά τα θέματα με τον Πρόεδρο των ΗΠΑ Τζο Μπάιντεν.\n\nΟ Πρόεδρος της Δημοκρατίας σημείωσε πως υπάρχουν μαξιμαλιστικές θέσεις που προσπαθεί να επιβάλλει η Ελλάδα στο Αιγαίο και την Ανατολική Μεσόγειο στην Τουρκία σε ό,τι αφορά τις θαλάσσιες ζώνες δικαιοδοσίας,\n\n«Δεν υπάρχει τίποτα που μπορεί να γίνει αποδεκτό σε αυτό. Αντί να συνομιλήσουν απευθείας με την Τουρκία διαμαρτυρόμενοι συνεχώς για μας στα Ηνωμένα Έθνη, στις Ηνωμένες Πολιτείες Αμερικής, στην Ευρωπαϊκής Ένωση ακόμη και στο ΝΑΤΟ του οποίου είμαστε ένα από τα ισχυρότερα μέλη κάνουν να λειτουργήσουν σχεδόν μηχανισμοί απειλής. Φυσικά είναι αδύνατο να γίνει αποδεκτό αυτό. Όποια είναι η γλώσσα που καταλαβαίνουν εμείς μιλάμε με εκείνη την γλώσσα ανοίγοντας παρένθεση. Καταλαβαίνω πως το κατανοούν και εκείνοι».",
    "H Δανία στην 1η θέση του πανευρωπαϊκού διαγωνισμού κυβερνοασφάλειας για το 2022": "Το European Cyber Security Challenge 2022 (ECSC22), πραγματοποιήθηκε με επιτυχία για 8η χρονιά, με νικήτρια ομάδα τη Δανία στην πρώτη θέση της γενικής κατάταξης, τη Γερμανία στη 2η και στην 3η θέση η Γαλλία. Μετά από δύο ημέρες συνεχών αναμετρήσεων, το ECSC ολοκληρώθηκε την Παρασκευή 16 Σεπτεμβρίου στη Βιέννη. Η ελληνική ομάδα, βρέθηκε στην 22η θέση της γενικής κατάταξης.\n\nΣυνολικά 33 ομάδες και περισσότεροι από 600 συμμετέχοντες διαγωνίστηκαν εκπροσωπώντας κράτη μέλη της ΕΕ και χώρες της Ευρωπαϊκής Ζώνης Ελεύθερων Συναλλαγών (ΕΖΕΣ), ενώ φέτος συμμετείχαν και πέντε φιλοξενούμενες ομάδες εκτός ΕΕ από τον Καναδά, το Ισραήλ, τη Σερβία, τα Ηνωμένα Αραβικά Εμιράτα και τις Ηνωμένες Πολιτείες Αμερικής.\n\nΤο European Cybersecurity Challenge είναι ένας ετήσιος διαγωνισμός, που συντονίζεται από τον Ευρωπαϊκό Οργανισμό Κυβερνοασφάλειας (ENISA-European Cybersecurity Agency). Η φετινή εκδήλωση οργανώθηκε από την Cyber Security Austria, και τον κύριο χορηγό, A1 Telekom Group, ενώ υποστηρίχθηκε από την Ομοσπονδιακή Καγκελαρία της Αυστρίας, το Υπουργείο Άμυνας, το Υπουργείο Οικονομικών, το Υπουργείο Παιδείας καθώς και την πόλη της Βιέννης. Ο εθνικός συντονιστής κυβερνοασφάλειας από την Ομοσπονδιακή Καγκελαρία της Αυστρίας, Δρ. Bernd Pichlmayer, καθώς και ο Διευθύνων Σύμβουλος του Ομίλου A1, Mag Thomas Arnoldner, απένειμαν τα βραβεία στις τρεις νικήτριες ομάδες:\n\n1η θέση: Δανία\n\n2η θέση: Γερμανία\n\n3η θέση: Γαλλία\n\nΗ διαγωνιστική διαδικασία\n\nΟι συμμετέχοντες έλυσαν κατά τη διάρκεια της διήμερης διαγωνιστικής διαδικασίας cybersecurity challenges σε τομείς όπως web, mobile security, crypto puzzles, reverse engineering, forensics αλλά και escape room, προκειμένου να αποδείξουν τις ικανότητές τους αλλά και να αναδείξουν τις διαφορετικές δεξιότητές τους που σχετίζονται με την κυβερνοασφάλεια.\n\nΩστόσο, ο δρόμος για να γίνει κανείς ο πρωταθλητής του ECSC 2022 δεν απαιτεί μόνο τεχνική κατάρτιση, αλλά και ικανότητα να εργαστεί ως ομάδα σε ένα περίπλοκο περιβάλλον. Την 1η μέρα, ανατέθηκαν στις ομάδες πάνω από 18 προκλήσεις που έπρεπε να επιλυθούν σε ομάδες δοκιμών τύπου Jeopardy αφορώντας ένα ευρύ φάσμα δεξιοτήτων. Οι γνώσεις δικτύων καθώς και ανάπτυξης συστημάτων είναι απαραίτητες δεξιότητες για να καταφέρει κανείς να φτάσει στην κορυφή. Παράλληλα, απαιτείται γνώση σε βάθος σε παραδοσιακούς τομείς της κυβερνοασφάλειας όπως web security, mobile security, κρυπτογραφία, στεγανογραφία, reverse engineering αλλά και binary exploitation. Το hardware hacking και τα σενάρια escape-the-box απαιτούν γνώσεις ανάπτυξης συστημάτων αλλά και αποτελεσματική ομαδική εργασία και σχετικές δεξιότητες για την διαχείριση της πολυπλοκότητας των εργασιών.\n\nΗ 2η μέρα απαιτούσε απόλυτη πειθαρχία μέσα από σενάρια επιθέσεων και άμυνας (attack & defense). Οι ομάδες έπρεπε να εξασφαλίσουν τα δικά τους δίκτυα και συστήματα αλλά ταυτόχρονα έπρεπε να επιτεθούν και στα δίκτυα και τα συστήματα των άλλων ομάδων. Σε αντίθεση με τη συμβατική μορφή κινδύνου, οι ομάδες έχουν πολλές περισσότερες προκλήσεις να ξεπεράσουν στην άσκηση attack & defense. Κάθε ομάδα λαμβάνει ένα πανομοιότυπο περιβάλλον και όχι μόνο πρέπει να προστατεύσει αυτό το περιβάλλον, αλλά και να επιτεθεί σε αυτό των άλλων ομάδων. Στον τομέα της άμυνας, είναι σημαντικό να ανιχνεύονται οι αδυναμίες και οι επιθέσεις που εκτελούνται από άλλες ομάδες, μέσω ανάλυσης της κυκλοφορίας δικτύου, αρχείων καταγραφής καθώς και άλλα πιθανά ίχνη που άφησαν πίσω τους οι επιτιθέμενοι. Στο μεταξύ, είναι επίσης απαραίτητο να εξαλειφθούν τα τρωτά σημεία των εφαρμογών που έχει υπό την προστασία της κάθε ομάδα χωρίς να επηρεάζεται η λειτουργικότητα ή η διαθεσιμότητα τους. Ταυτόχρονα, τα assets των άλλων ομάδων πρέπει να δέχονται επίθεση για να κλαπούν τα μυστικά δεδομένα (γνωστά ως σημαίες-flags). Με 33 ομάδες να αγωνίζονται μεταξύ τους φέτος, η πίεση σε κάθε ομάδα ήταν υψηλή. Ωστόσο, τα επίπεδα αδρεναλίνης ενίσχυσαν το κίνητρο και τη δέσμευση των ομάδων να αποδώσουν στο μέγιστο δυνατό βαθμό και να βρουν έξυπνους τρόπους για να επιτύχουν τον απαιτούμενο στόχο.\n\nΤο European Cybersecurity Challenge 2023, θα πραγματοποιηθεί στο Hamar της Νορβηγίας από τις 23 έως τις 28 Οκτωβρίου 2023. Μείνετε συντονισμένοι και μάθετε τα πάντα στον www.ecsc.gr",
    "Έκθεση έργων του Γερμανού εικαστικού Bernd Schwarzer στην Casa Bianca": "Δημοτική Πινακοθήκη 8|09 έως 8|10|2022\n\nΕγκαινιάζεται την Πέμπτη 8 Σεπτεμβρίου 2022, στις 19.00, στην Casa Bianca – Δημοτική Πινακοθήκη, η έκθεση έργων του Γερμανού Εικαστικούμε τίτλο “O Bernd Schwarzer είναι ένας από τους σημαντικότερους Γερμανούς καλλιτέχνες.Γεννήθηκε στην Βαϊμάρη της Γερμανίας, το 1954. Το 1959, η οικογένεια του μετακόμισε στο Ντύσελντορφ, όπου ο πατέρας του εργάσθηκε ως γιατρός. Εκείνος ήταν που τον παρότρυνε σταθερά να ακολουθήσει την κλίση που είχε στη ζωγραφική και το σχέδιο, και η οποία έγινε φανερή από νεαρή ηλικία.Σπούδασε ζωγραφική στο Πανεπιστήμιο Εφαρμοσμένων Τεχνών, της Κολωνίας, τα έτη 1976-1984, με ενδιάμεση την παρακολούθηση, το 1978, διετούς προγράμματος, στην Ακαδημία Καλών Τεχνών του Ντύσελντορφ, με καθηγητή τον Joseph Beuys. Επίσης, παρακολούθησε μεταπτυχιακά μαθήματα στο Πανεπιστήμιο Εφαρμοσμένων Τεχνών της Κολωνίας, με ειδίκευση στις Τέχνες και το Σχέδιο.Από το 1984, εργάζεται ως εικαστικός, στο Ντύσελντορφ, την Κολωνία και την Βαϊμάρη. Από το 2000 διδάσκει, ως επισκέπτης καθηγητής, στην Κρατική Ακαδημία Τεχνών της Λευκορωσίας, στο Μινσκ. Από το 2003, πραγματοποίησε πολλές ατομικές εκθέσεις, και συμμετείχε σε ομαδικές, στην Γερμανία και διεθνώς. Έργα του βρίσκονται σε μουσεία στην Γερμανία, τη Ρωσία, τις Ηνωμένες Πολιτείες Αμερικής, την Αυστρία, την Πολωνία, την Νότια Κορέα, και αλλού.Μέσα από το έργο του, ο Schwarzer οραματίζεται -ακόμη και πριν αυτά συμβούν -και υποστηρίζει, πολιτικά και κοινωνικά θέματα και γεγονότα, όπως την ενοποίηση της Ευρώπης, την επανένωση Ανατολικής και Δυτικής Γερμανίας, αλλά και τη στήριξη των ανθρώπινων δικαιωμάτων και την παγκόσμια ειρήνη.Ως άλλα σύμβολα, τα έργα του σχηματοποιούν την εκτίναξη γεωλογικών και πολιτικών δυνάμεων, που απελευθερώνεται από το εσωτερικό τους, με κυρίαρχα, τα χρώματα της Γερμανικής σημαίας και τα χρώματα της Ευρώπης.Casa Bianca, Βασ. Όλγας 182 και Θεμ. ΣοφούληΔιάρκεια έκθεσης : 8 Σεπτεμβρίου έως 8 Οκτωβρίου 2022Ημέρες & Ώρες λειτουργίας : Τρίτη έως Παρασκευή 10.00 – 18.00, Σάββατο 11:00 – 18:00Τηλ. 2313 318538, 2310 427555 | e-mail pinakothiki@thessaloniki.gr",
    "Οζι Όσμπορν: Ο τραγουδιστής δεν θέλει να πεθάνει στις ΗΠΑ και επιστρέφει στην Αγγλία": "Αξιοποιώντας το premium δίκτυο αξιολογημένων επαγγελματιών και την υψηλή τεχνολογία που έχει αναπτύξει, ο Douleutaras σού παρέχει για κάθε εργασία που πρόκειται να κάνεις στο σπίτι σου «Εγγύηση Εξυπηρέτησης», ώστε να γίνουν όλα όπως τα θέλεις",
    "Santorini Experience 2022: η ώρα πλησιάζει με μεγάλα ονόματα και εντυπωσιακές διαδρομές": "Η σπουδαία διοργάνωση Santorini Experience 2022, που αναδεικνύει τις ιδιαίτερες εναλλακτικές μορφές τουρισμού του νησιού όπως τον πολιτιστικό, αθλητικό και θαλάσσιο τουρισμό, επιστρέφει δυναμικά μετά από δύο χρόνια πανδημίας, με νέες εντυπωσιακές διαδρομές στο τρέξιμο και την καθιερωμένη και μοναδική διαδρομή κολύμβησης ανοιχτής θαλάσσης.\n\nΜετά τον καλοκαιρινό αναβρασμό τουριστών, η Σαντορίνη επανέρχεται δυναμικά στις 23-25 Σεπτεμβρίου για το Santorini Experience, όπου ερασιτέχνες και επαγγελματίες κολυμβητές και δρομείς από όλο τον κόσμο θα επισκεφτούν το νησί, έναν από τους κορυφαίους τουριστικούς προορισμούς στον κόσμο. Κάντε κι εσείς την εγγραφή σας, για να αποδράσετε στο πανέμορφο κυκλαδίτικο νησί και να συμμετάσχετε σε αυτό το ιδιαίτερο αθλητικό event.\n\nΤρέξτε στον Ημιμαραθώνιο «Δαιδαλική Κόρη της Θήρας»\n\nΟ Ημιμαραθώνιος «Δαιδαλική Κόρη της Θήρας» θα πραγματοποιηθεί το Σάββατο, 24 Σεπτεμβρίου 2022 το πρωί με εκκίνηση από την Οία, πέρασμα από τις μαγευτικές περιοχές του Ημεροβιγλίου και των Φηρών και τερματισμό πάλι πίσω στην Οία. Η διαδρομή αυτή έλαβε το όνομα «Δαιδαλική Κόρη της Θήρας», ενός μοναδικού αρχαιολογικού ευρήματος (μαρμάρινου αγάλματος υπερφυσικού μεγέθους, ύψους 2,30 μέτρων και βάρους περίπου 750 κιλών), που χρονολογείται στα 640 π.Χ. και που σύντομα θα εκτεθεί για πρώτη φορά στο παγκόσμιο κοινό, 22 ολόκληρα χρόνια μετά την ανακάλυψή του στο νεκροταφείο της Αρχαίας Θήρας. Τη διοργάνωση θα τιμήσουν με τη συμμετοχή τους, ένα από τα κορυφαία ονόματα του ελληνικού στίβου, ο Ολυμπιονίκης και πρωταθλητής Ευρώπης στα 400μ. με εμπόδια Περικλής Ιακωβάκης και ο Ελληνοαμερικανός υπεραμαραθωνοδρόμος Κωνσταντίνος Καρνάζης που με τη συμμετοχή του θα προβάλλει και θα διαδώσει το μήνυμα του αθλητισμού και του πολιτισμού της Σαντορίνης, στις Ηνωμένες Πολιτείες Αμερικής και σε όλο τον κόσμο.",
    "Champions League: Η UEFA κάνει σκέψεις για διεξαγωγή τελικού στις ΗΠΑ!": "Η UEFA φαίνεται να είναι θετική σε πρόταση που έχει λάβει για να διεξαχθεί τελικός του Champions League στις ΗΠΑ !\n\nΟι Ηνωμένες Πολιτείες Αμερικής επιθυμούν διακαώς να φιλοξενήσουν έναν τελικό Champions League και όπως αποκαλύπτει η ισπανική AS, η UEFA ήδη έχει λάβει σχετική πρόταση. Μάλιστα, η συγκεκριμένη προοπτική αντιμετωπίζεται θετικά ως αναφέρει το εν λόγω δημοσίευμα, καθώς το οικονομικό αντίκτυπο θα είναι τεράστιο. Την επόμενη εβδομάδα η Ευρωπαϊκή Ένωση Συλλόγων αναμένεται να συνεδριάσει στην Κωνσταντινούπολη για να συζητηθεί το ενδεχόμενο διεξαγωγής ενός τελικό στην άλλη πλευρά του Ατλαντικού.\n\nΟ τελικός του Champions League δεν έχει διεξαχθεί ποτέ εκτός Ευρώπης και με βάση τα όσα γράφονται στο ισπανικό δημοσίευμα οι ΗΠΑ το αντιμετωπίζουν ως μια μεγάλη πρόκληση. «Όλο και περισσότεροι σημαντικοί τελικοί και τουρνουά παίζονται στις ΗΠΑ, αλλά από τη χώρα λείπει το... κερασάκι στην τούρτα, ο τελικός του Champions League, που δεν έφυγε ποτέ από τη Γηραιά Ήπειρο, μία πρόκληση σε όλα τα επίπεδα».\n\nwww.bnsports.gr",
    "Οι Κύπριοι στο εξωτερικό: 30 παίκτες σε 14 διαφορετικές χώρες!": "Σε 14 διαφορετικές χώρες, πέραν προφανώς της Κύπρου, αγωνίζονται φέτος οι Κύπριοι ποδοσφαιριστές, με τη χάρη τους να φτάνει από την Ευρώπη στην Ινδία, την Ιαπωνία και τις Ηνωμένες Πολιτείες Αμερικής. Πρόκειται για 30 ποδοσφαιριστές, χωρίς να υπολογίζονται όσοι νεαροί αγωνίζονται σε ομάδες νέων στο εξωτερικό.\n\nΠροφανώς, η συντριπτική πλειονότητα αυτών είναι στην Ευρώπη, όμως βρέθηκαν παίκτες και στην Ασία και στην Αμερική. Εννέα εξ αυτών βγάζουν το… ψωμί τους στην Ελλάδα, που κατέχει και τη «μερίδα του λέοντος», όπως είναι αναμενόμενο. Ακολουθεί η Αγγλία, στην οποία αγωνίζονται έξι Κύπριοι, ενώ ακολουθούν Βέλγιο (3) και Ιταλία (2). Από έναν Κύπριο έχουν Σλοβακία, Τσεχία, Φινλανδία, Γερμανία, Σκωτία, Ισραήλ, Ινδία, Ιαπωνία, Νότια Κορέα και Η.Π.Α.\n\nΝα σημειωθεί ότι, στη λίστα συμπεριλαμβάνονται μόνο όσοι έχουν αγωνιστεί με το εθνόσημο στο στήθος, είτε στην Ανδρών είτε σε χαμηλότερα ηλικιακά κλιμάκια της Εθνικής.\n\nΕΥΡΩΠΗ\n\nΕλλάδα\n\nΧρίστος Σιέλης – ΝΠΣ Βόλος – Superleague\n\nΣτέλιος Δημητρίου – Νίκη Βόλου – Superleague 2\n\nΓιώργος Παπαγεωργίου – Απόλλων Σμύρνης – Superleague 2\n\nΝέστωρας Μυτίδης – Παναχαϊκή – Superleague 2\n\nΓιάννης Γερολέμου – ΑΕΚ Αθηνών – Β Superleague 2\n\nΝικόλας Δημητρίου – ΑΕΚ Αθηνών – Β Superleague 2\n\nΕυαγόρας Αντωνίου – Παναθηναϊκός Β – Superleague 2\n\nΙωάννης Κωστή – Ολυμπιακός Πειραιώς Β – Superleague 2\n\nΟδυσσέας Σπυρίδης – ΠΑΟΚ Β – Superleague 2\n\nΑγγλία\n\nΈκτορ Κυπριανού – Πίτερσμπρο – League 1\n\nΆντονι Γεωργίου – Λέιτον Όριεντ – League 2\n\nΡούελ Σωτηρίου – Λέιτον Όριεντ – League 2\n\nΝικ Τσαρούλλας – Κρόουλι Τάουν – League 2\n\nΤζέισον Δημητρίου – Σάουθεντ – National League\n\nΤζακ Ρόουλς – Γουόκινγκ – National League\n\nΒέλγιο\n\nΚωνσταντίνος Λαίφης – Σταντάρ Λιέγης – Jupiler Pro League\n\nΦάνος Κατελάρης – Οστάνδη – Jupiler Pro League\n\nΣτέλιος Ανδρέου – Σαρλερουά – Jupiler Pro League\n\nΙταλία\n\nΓρηγόρης Κάστανος – Σαλερνιτάνα – Serie A\n\nΝικόλας Ιωάννου – Κόμο – Serie B\n\nΣλοβακία\n\nΣτραχίνια Κέρκεζ – Τρέντσιν – Fortuna Liga\n\nΤσεχία\n\nΗρόδοτος Χριστοδούλου – Τζίχλαβα – Narodni Liga\n\nΓερμανία\n\nΑντώνιο Φώτη – Ανόβερο – 2. Bundesliga\n\nΦινλανδία\n\nΜαρτίνος Χριστοφή – Λάχτι – Veikkausliiga\n\nΣκωτία\n\nΆλεξ Γκόγκιτς – Σεντ Μίρεν – Premier League\n\nΙσραήλ\n\nΚωνσταντίνος Σωτηρίου – Χάποελ Χάιφα – Premier League\n\nΑΣΙΑ\n\nΙαπωνία\n\nΠιέρος Σωτηρίου – Χιροσίμα – J1 League\n\nΝότια Κορέα\n\nΒαλεντίνος Σιέλης – Μπουσάν – K League 2\n\nΙνδία\n\nΧάρης Κυριάκου – Ιστ Μπενγκάλ – Super League\n\nΑΜΕΡΙΚΗ\n\nΗΠΑ\n\nΜαρίνος Τζιωνής – Κάνσας Σίτι – MLS",
    "Ελληνικά Πετρέλαια: Υποτροφίες για μεταπτυχιακές σπουδές – Isalos.net": "Αριστούχους τελειόφοιτους και απόφοιτους Πανεπιστημίου, οι οποίοι επιθυμούν να συνεχίσουν τις μεταπτυχιακές σπουδές τους σε διακεκριμένα Πανεπιστήμια των Ηνωμένων Πολιτειών, της Ευρώπης και της Ελλάδας στηρίζει ο Όμιλος Ελληνικά Πετρέλαια μέσω του προγράμματος Εταιρικής Ευθύνης «Proud of Youth». Τα μεταπτυχιακά προγράμματα αφορούν τους τομείς Μηχανικής και Ενέργειας, Οικονομίας και Διοίκησης και Θετικών Επιστημών. Οι αριστούχοι σπουδαστές έχουν ήδη επιλεγεί για να φοιτήσουν σε ελληνικά και διεθνή πανεπιστημιακά ιδρύματα εγνωσμένου κύρους όπως, Harvard University, University of Bristol, University of Pennsylvania-Wharton School, Imperial College London, Utrecht University, HEC Paris, ETH Zürich, Eindhoven University of Technology, Οικονομικό Πανεπιστήμιο Αθηνών και Πανεπιστήμιο Μακεδονίας.\n\nΗ εκδήλωση απονομής 16 υποτροφιών συνολικά, πραγματοποιήθηκε στα κεντρικά γραφεία του ομίλου Ελληνικά Πετρέλαια , με τον πρόεδρο του Διοικητικού Συμβουλίου, τον Διευθύνοντα Σύμβουλο και ανώτατα στελέχη της διοίκησης να συγχαίρουν τους υποτρόφους, στους οποίους ευχήθηκαν καλή επιτυχία στη συνέχιση των σπουδών τους.\n\nΕπισημαίνεται ότι, μέσω του προγράμματος «Proud of Youth» έχουν δοθεί μέχρι σήμερα συνολικά 246 υποτροφίες για ακαδημαϊκές σπουδές σε Ανώτατα Εκπαιδευτικά Ιδρύματα όχι μόνο στην Ελλάδα, αλλά και σε Γαλλία, Γερμανία, Ελβετία, Ηνωμένες Πολιτείες Αμερικής, Ηνωμένο Βασίλειο, Καναδά, Νορβηγία και Ολλανδία. Βασικός στόχος του προγράμματος υποτροφιών αποτελεί η επιβράβευση των προσπαθειών των νέων ανθρώπων για μάθηση και εξέλιξη, με τη διευκόλυνση της πρόσβασης σε μεταπτυχιακά προγράμματα, συμβάλλοντας στην κάλυψη του κόστους των διδάκτρων.\n\n«Στεκόμαστε διαρκώς αρωγοί στην προσπάθεια των νέων μας, που μέσα από την προσπάθειά τους για κατάκτηση της γνώσης επιδιώκουν να δώσουν προοπτική στη ζωή και στο μέλλον τους. Μέσω του Προγράμματος ‘Proud of Youth’, ενισχύουμε την προσπάθεια αριστούχων φοιτητών να πραγματοποιήσουν μεταπτυχιακές σπουδές σε διακεκριμένα πανεπιστήμια στην Ευρώπη και την Αμερική, σε τομείς που βρίσκονται στην αιχμή της τεχνολογικής καινοτομίας και της βιωσιμότητας. Ο Όμιλος Ελληνικά Πετρέλαια θα είναι πάντα στο πλευρό της νέας γενιάς, επενδύοντας στο αύριο της χώρας και συμβάλλοντας στη προσπάθεια για ένα βιώσιμο και καλύτερο μέλλον για όλους» δήλωσε ο Διευθύνων Σύμβουλος του Ομίλου ΕΛΠΕ Ανδρέας Σιάμισιης.",
    "Η Έλλη Φρεγγίδου συμμετείχε στο 1ο Διεθνές Φεστιβάλ Ποίησης Νάουσας – ΜΑΧΗΤΗΣ": "Η καρδιά της ποίησης χτύπησε δυνατά στο 1ο Διεθνές Φεστιβάλ Ποίησης Νάουσας που πραγματοποιήθηκε από τις 2 έως και τις 4 Σεπτεμβρίου 2022 στον Πολυχώρο Πολιτισμού ΒΕΤΛΑΝΣ.\n\nΤο φεστιβάλ διοργανώθηκε υπό την αιγίδα του δήμου Ηρωικής Πόλεως Νάουσας, από το «Μουσικό Σωματείο Ωδείο Νάουσας» και την «Κίνηση για τα Γράμματα και τις Τέχνες».\n\nΟι ποιητές λάτρεψαν, πρώτα από όλα, την όμορφη πόλη της Νάουσας και τη φιλοξενία της, αφού έφυγαν με τις καλύτερες εντυπώσεις, όσον αφορά στη διοργάνωση που είχε αναλάβει η ψυχή και εμπνεύστρια του φεστιβάλ κα Ξανθή Χονδρού-Χιλλ.",
    "Η καλύτερη ατζέντα της εβδομάδας": "Μία καινούρια εβδομάδα ξεκίνησε και η ατζέντα είναι γεμάτη με τις θεατρικές παραστάσεις και τα δρώμενα που μπορείς να παρακολουθήσεις!\n\nΓι’ αυτό το λόγο, σημείωσε τις ημερομηνίες, αγόρασε τα εισιτήρια και απόλαυσε τα θεάματα. Όλα όσα δεν πρέπει να χάσεις αυτή την εβδομάδα, θα τα βρεις εδώ:\n\nΘέατρο\n\nΘέατρο στο Λεωφορείο: Η Λούνα της Ρίκα Μπενβενίστε εν Κινήσει\n\nΗ Λούνα της Ρίκα Μπενβενίστε είναι η θεατρική παράσταση που θα παρουσιαστεί σε ένα λεωφορείο της Θεσσαλονίκης, από το Σάββατο 24 Σεπτεμβρίου έως και την Τρίτη 25 Οκτωβρίου 2022.\n\nΗ παράσταση παρουσιάζεται εν κινήσει, στους δρόμους της Θεσσαλονίκης και συμμετέχει στα 57α Δημήτρια.\n\nΑφετηρία Βαφοπούλειο Πνευματικό Κέντρο – τερματικός σταθμός Πλατεία Μαβίλη -εκκίνηση\n\nΈνα διαφορετικό λεωφορείο μπαίνει σε κυκλοφορία στους δρόμους της Θεσσαλονίκης από τις 24 Σεπτεμβρίου μέχρι τις 25 Οκτωβρίου, με αφετηρία το Βαφοπούλειο Πνευματικό Κέντρο.\n\nΟι επιβάτες του θα έχουν την ευκαιρία να έρθουν σε επαφή με τη νεότερη ιστορία της πόλης, αυτήν του 20ου αιώνα, με έναν σχεδόν βιωματικό τρόπο.\n\nΟ σκηνοθέτης Δαμιανός Κωνσταντινίδης και οι τέσσερεις ηθοποιοί του –Αλέξης Κότσυφας, Ελένη Μακίσογλου, Αντιγόνη Μπάρμπα, Σωτήρης Ρουμελιώτης– φέρνουν στην επιφάνεια την ιστορία της Λούνας, μιας φτωχής Εβραίας ράφτρας που επέστρεψε στη γενέτειρά της μετά τα στρατόπεδα κατοχής. Το υλικό αντλείται από το βραβευμένο ομότιτλο δοκίμιο ιστορικής βιογραφίας της Ρίκας Μπενβενίστε.\n\nΤο λεωφορείο, διατρέχοντας την πόλη από τα ανατολικά προς τα δυτικά, τερματίζει στην πλατεία Μαβίλη. Εκεί, στο μικρότερο καφέ της πόλης, το Café Chantant, θα παρουσιαστεί η τελευταία σκηνή του έργου. Η αυλαία κλείνει με κρασί, ζωντανή μουσική και διάλογο γιατί η πόλη είναι η άλλη μεγάλη πρωταγωνίστρια.\n\nΤι θυμάται και τι θέλει να ξεχάσει από το παρελθόν της;\n\nΚαι η βία που διαποτίζει σήμερα τους δρόμους και τις γειτονιές της, τι σχέση έχει με τη βία της εκτόπισης και του ολοκαυτώματος;\n\nΤη διοργάνωση – παραγωγή υπογράφει η Angelus Novus με επιχορήγηση του Υπουργείου Πολιτισμού.\n\nΣυνδιοργάνωση: Δήμος Θεσσαλονίκης & Βαφοπούλειο Πνευματικό Κέντρο.\n\nΗ δράση πραγματοποιείται με την πολύτιμη στήριξη και χορηγία της ΚΤΕΛ ΘΕΣΣΑΛΟΝΙΚΗΣ Α.Ε. που κλείνει φέτος 70 χρόνια λειτουργίας.\n\nΤην οργάνωση της παραγωγής έχει αναλάβει η Electra Social Company.\n\nΣυντελεστές:\n\nΣυγγραφέας: Ρίκα Μπενβενίστε\n\nΣκηνοθεσία – Σύνθεση κειμένου παράστασης: Δαμιανός Κωνσταντινίδης\n\nΣκηνικά – Κοστούμια: Απόστολος Αποστολίδης\n\nΜουσική: Γιώργος Χρυσικός\n\nΚίνηση: Ιωάννα Μήτσικα\n\nΒοηθός σκηνοθέτη: Σωτήρης Ρουμελιώτης\n\nΦωτισμοί: Buba Soso Gabedava\n\nStage manager: Αντωνία Γεωργιάδου\n\nΣχεδιασμός – Διεύθυνση παραγωγής & επικοινωνίας: Στέλλα Τενεκετζή\n\nΗθοποιοί\n\nΑλέξης Κότσυφας, Ελένη Μακίσογλου, Αντιγόνη Μπάρμπα, Σωτήρης Ρουμελιώτης\n\nΤραγούδι\n\nΕλιόνα – Ελένη Σινιάρη / Κατερίνα Επαμεινώνδα\n\nΜουσικοί\n\nΛυδία Ανεστοπούλου, Γιώργος Χρυσικός\n\n*Σάββατο 24 Σεπτεμβρίου 2022 στις 20:00 | Διάρκεια Παραστάσεων: 24 Σεπτεμβρίου έως 25 Οκτωβρίου | Αφετηρία: Βαφοπούλειο Πνευματικό Κέντρο | Εισιτήρια: Γενική είσοδος 15€, μειωμένο 12€ | Προπώληση: ticketservices.gr\n\nΤο καθαρό σπίτι | Θέατρο Τ\n\nΜετά από την περσινή διπλή επιτυχία, «Το Καθαρό Σπίτι», η τρυφερή κωμωδία της βραβευμένης Αμερικανίδας Sarah Ruhl, επανέρχεται στη σκηνή του Τ, από τις 30 Σεπτεμβρίου και για περιορισμένο αριθμό παραστάσεων.\n\nΥποψήφιο για βραβείο Pulitzer το 2005, το έργο εστιάζει σε τέσσερις πολύ διαφορετικές γυναίκες που συναντιούνται, συγκρούονται αλλά τελικά συνδέονται, όταν ανακαλύπτουν τη λυτρωτική δύναμη της αποδοχής, της ενσυναίσθησης και της φιλίας. Και φυσικά, του χιούμορ, που ρέει άφθονο και καθαρίζει τις ψυχές τους.\n\nΣτο «Καθαρό Σπίτι», τέσσερις γυναίκες δεν θα διστάσουν να γκρεμίσουν τα στερεοτυπικά «πρέπει» και να απελευθερωθούν, καθώς συνειδητοποιούν ότι είναι προτιμότερο να αποδεχτείς την «ακαταστασία» των ανθρώπινων συναισθημάτων, από το να προσπαθείς να «καθαρίσεις» κρύβοντας κάτω από το χαλί ό,τι σε κάνει να νιώθεις άβολα. Γιατί η ζωή δεν είναι ένα τέλεια σιδερωμένο σακάκι. Είναι γεμάτη τσακίσεις και αναποδιές. Αναποδιές που καμιά φορά σε κάνουν να πεθαίνεις στα γέλια.\n\nΕπί σκηνής θα δούμε την Σοφία Βούλγαρη (Άννα), την Χριστίνα Δαγκάκη (Λέην), τον Κυριάκο Δανιηλίδη (Τσαρλς), την Λίλα Παντελίδου (Ματίλντα) και την Νανά Παπαγαβριήλ (Βιρτζίνια)\n\nΠρεμιέρα: Παρασκευή 30 Σεπτεμβρίου 2022 στις 21:30\n\nΠαραστάσεις: Έως 18 Οκτωβρίου 2022, κάθε Παρασκευή, Σάββατο, Δευτέρα & Τρίτη στις 21:30 και Κυριακή στις 19:00\n\nΤιμές εισιτηρίων: 15€ κανονικό | 12€ φοιτητών & άνω των 65 | 10€ ανέργων, ΑμεΑ & πολυτέκνων | Κάθε Τρίτη Γενική Είσοδος 10€ | Ατέλειες κάθε Παρασκευή, με σειρά προτεραιότητας\n\n«Εκπαιδεύοντας τη Ρίτα;» του Willy Russell στο Θέατρο Αμαλία\n\nΈνας καθηγητής πανεπιστημίου με ιδιαίτερη αγάπη για το αλκοόλ. Μία νεαρή κομμώτρια, που θέλοντας να αλλάξει τη ζωή της αναζητά τη γνώση και θέλει να τα μάθει όλα. Δύο άνθρωποι από διαφορετικούς κόσμους συναντιούνται -τυχαία άραγε;- για να αλλάξουν τελικά ο ένας τη ζωή του άλλου ολοκληρωτικά. Το ερώτημα είναι: ποιος εκπαιδεύει ποιον;\n\nΜια ρομαντική κωμωδία για την παντοτινή μάχη του ανθρώπου να αγαπήσει και να αγαπηθεί.\n\nΤαυτότητα Παράστασης:\n\nΣυγγραφέας: Willy Russell\n\nΜετάφραση: Γιώργος Κιμούλης\n\nΣκηνοθεσία: Θανάσης Κουρλαμπάς\n\nΣκηνικά: Μάρθα Φωκά\n\nΚοστούμια: Μάρθα Φωκά\n\nΜουσική: Διονύσης Τσακνής\n\nΠαίζουν: Αμαλία Νίνου, Θανάσης Κουρλαμπάς\n\n*Δευτέρα 26 & Τρίτη 27 Σεπτεμβρίου στις 21.15 | Θέατρο Αμαλία | Εισιτήρια: Γενική είσοδος 15€, μειωμένο 13€ | Προπώληση: viva.gr\n\nΟ Χριστόφορος Ζαραλίκος στο Θέατρο Αμαλία\n\nH παράσταση μεταφέρθηκε στο Θέατρο Αμαλία λόγω των άστατων καιρικών φαινομένων. Όσοι έχουν αγοράσει εισιτήρια για την παράσταση στο Ανοιχτό Δημοτικό Θέατρο Νεάπολης θα ενημερωθείτε άμεσα από την εταιρία παραγωγής για την διαδικασία που πρέπει να ακολουθήσετε.\n\nΟ Χριστόφορος Ζαραλίκος επιστρέφει στη Θεσσαλονίκη με την άκρως αυτοσχεδιαστική παράσταση «Παραγγελιές» και μας υπόσχεται γέλια μέχρι δακρύων!\n\nΣε αυτή τη best of παράσταση του Χριστόφορου Ζαραλίκου το κάθε «μανάρι» θα έχει την ευκαιρία να παραγγείλει στον «Προφήτη» όποιο θέμα του αρέσει!\n\nΣτο κυρίως κατάλογο με τις παραγγελιές περιλαμβάνονται: οι Πολιτικοί Αρχηγοί (Αλέξης Τσίπρας, Κυριακός Μητσοτάκης, Δημήτρης Κουτσούμπας, Κυριάκος Βελόπουλος), τα Πολιτικά Κόμματα (Σύριζα, Νέα Δημοκρατία, ΠΑΣΟΚ - Κίνημα Αλλαγής, ΚΚΕ), τα Μνημόνια, Πολιτικά Κοινωνικά και Αθλητικά θέματα, Ερωτικές σχέσεις, τα Έθιμα, η Εκκλησία, ο Άδωνις, Αριθμολογία, Συνωμοσιολογίες, το Τηλεμάρκετινγκ, η αρχαία Ελλάδα, ο Πόλεμος και ότι άλλο του ζητήσουν φυσικά τα «μανάρια» του!!!\n\n*Τετάρτη 28 Σεπτεμβρίου στις 21:15 | Θέατρο Αμαλία | Εισιτήρια: Γενική είσοδος 13€, μειωμένο 10€ | Προπώληση: viva.gr\n\n«Το Ατσάλι» της Rona Munro στο Θέατρο Αμαλία\n\nΤι μπορεί να οδηγήσει μια γυναίκα στο φόνο; Τι μπορεί να οδηγήσει μια γυναίκα να σκοτώσει τον άντρα της; Μπορεί μια κόρη να κατανοήσει και να συγχωρέσει τη μάνα της για το φόνο του πατέρα της;\n\nΑυτά είναι τα ερωτήματα, στα οποία προσπαθεί να απαντήσει η συγγραφέας Rona Munro στο έργο της το «Ατσάλι», σε σκηνοθεσία της Νάντιας Φώσκολου, με την Κηλαηδόνη να κρατά τον ρόλο της μάνας. Η απάντηση δεν είναι πάντα ούτε εύκολη ούτε η αναμενόμενη.\n\nΑυτά είναι τα ερωτήματα, στα οποία προσπαθεί να απαντήσει η συγγραφέας Rona Munro στο έργο της ΑΤΣΑΛΙ, που ανέβηκε στο θέατρο Μεταξουργείο με πολύ μεγάλη επιτυχία τον Μάιο του 2020, για λίγες παραστάσεις .\n\nΗ απάντηση δεν είναι πάντα ούτε εύκολη ούτε η αναμενόμενη.\n\nΣτο ΑΤΣΑΛΙ, η Φέη (ισοβίτισσα μάνα), οδηγείται στο φόνο του «αξιαγάπητου» άνδρα της, σε μια στιγμή ανεξέλεγκτου παρορμητισμού.\n\nΎστερα από δεκαπέντε χρόνια στη φυλακή, έρχεται να την επισκεφθεί για πρώτη φορά η κόρη της Τζόσυ, η οποία ήταν μόλις δέκα χρόνων όταν η μητέρα της σκότωσε τον πατέρα της.\n\nΤι θα συμβεί ανάμεσα στις δύο γυναίκες;\n\nΘα καταφέρουν να πλησιάσουν η μία την άλλη; Πόσο η μάνα είναι αποφασισμένη ν’ ανοίξει τον σκοτεινό της κόσμο και ν’ αφήσει λίγο φως από τον ερχομό της κόρης της να διεισδύσει σε αυτόν;\n\nΕίναι η κόρη έτοιμη να αποδεχθεί τη μάνα της, όπως είναι, και ό,τι κι αν έχει κάνει στο παρελθόν;\n\nΚι όλα αυτά, μέσα στο ασφυκτικό περιβάλλον του εγκλεισμού, με τους νόμους και τις συνθήκες της φυλακής.\n\nΤο έργο αναλύει τις πολιτικοοικονομικές και πολιτισμικές συνθήκες που παράγονται στο σωφρονιστικό σύστημα και τις φυλακές. Διερευνά τη σχέση μητέρας-κόρης μέσα από τη διαβρωτική φύση του ποινικού συστήματος, αποφεύγοντας την «πολιτική βεβαιότητα» και τις «δογματικές δηλώσεις».\n\nΔιεισδύει στις προσωπικές σχέσεις, στη σχεδόν αδιόρατη διαφορά ανάμεσα στη σχέση της αγάπης και της επιβολής εξουσίας. Μας βοηθάει να δούμε τα όριά μας, τις πιο σκοτεινές πλευρές του εαυτού μας και να διερευνήσουμε αν είμαστε ικανοί να τις ελέγξουμε. Γιατί τότε μόνο μπορούμε να πούμε ότι είμαστε ώριμοι άνθρωποι, έτοιμοι ν’ αποδεχθούμε τον εαυτό μας και τους άλλους.\n\nΤαυτότητα Παράστασης:\n\nΣυγγραφέας: Rona Munro (Ρόνα Μονρό)\n\nΜετάφραση: Χριστίνα Μπάμπου-Παγκουρέλη\n\nΣκηνοθεσία: Νάντια Φώσκολου\n\nΣκηνογραφία: Αλέγια Παπαγεωργίου\n\nΕνδυματολόγος: Βασιλική Σύρμα\n\nΦωτισμοί: Μελίνα Μάσχα\n\nΜουσική: Γιάννης Καραγιάννης\n\nΒοηθός Σκηνοθέτη: Σίμος Στυλιανού\n\nΦωτογραφίες: Κέλλυ Φώσκολου\n\nΕρμηνεύουν: Γιασεμί Κηλαηδόνη, Κατερίνα Παπαδάκη, Ανδρέας Κωνσταντινίδης, Ασπασία Μπατατόλη\n\n*Παρασκευή 30 Σεπτεμβρίου έως Κυριακή 2 Οκτωβρίου στις 21:15 | Θέατρο Αμαλία | Εισιτήρια: Γενική είσοδος 15€, μειωμένο 13€ | Προπώληση: viva.gr\n\nΗ \"Προδοσία\" του Harold Pinter σε σκηνοθεσία Γιώργου Μιχαλάκου στο Studio 29A\n\nΗ Εταιρεία Θεάτρου MONKS παρουσιάζει το εμβληματικό έργο του Harold Pinter «Προδοσία» σε σκηνοθεσία Γιώργου Μιχαλάκου.\n\nΜια μπανάλ ιστορία ερωτικού τριγώνου ή μια πολυπρισματική ματιά στα δύσκολα της ανθρώπινης ύπαρξης και των διαπροσωπικών σχέσεων; Η Εταιρεία Θεάτρου MONKS ξεκινά τη νέα σεζόν με την «Προδοσία», το δημοφιλές έργο του βραβευμένου με Nobel Λογοτεχνίας Harold Pinter, το οποίο ανεβαίνει από την 1η έως τις 30 Οκτωβρίου στο Studio 29A, σε σκηνοθεσία Γιώργου Μιχαλάκου.\n\nΞεκινώντας από το τέλος και μέσα από εννέα σκηνές, η «Προδοσία» διατρέχει την ιστορία της εννιάχρονης «παράνομης» ερωτικής σχέσης ανάμεσα στον Jerry, παντρεμένο με παιδί, με την Emma, σύζυγο και μητέρα των παιδιών του Robert, ο οποίος είναι στενός φίλος και συνεργάτης του Jerry. Με τη σειρά του ο Robert απατά την Emma επί σειρά ετών με πολλές διαφορετικές ερωτικές συντρόφους. Ακούγεται βαρύ;\n\n“Please, leave the drama at the door”, φαίνεται να λέει ο Pinter, «αδειάζοντας» την «Προδοσία» από κάθε δραματικό βάρος και κλείνοντας πονηρά το μάτι στους θεατές, οι οποίοι είναι ελεύθεροι να σκεφτούν και να αποφασίσουν για το τι τελικά είναι προδοσία όταν όλοι έχουν προδώσει και έχουν προδοθεί σε όλα τα επίπεδα. Ποιο είναι το νόημα της αλήθειας σε μια εναλλακτική πραγματικότητα φτιαγμένη από αλλεπάλληλα ψέματα;\n\nΤΑΥΤΟΤΗΤΑ ΠΑΡΑΣΤΑΣΗΣ\n\nΚείμενο: Harold Pinter\n\nΜετάφραση: Γλυκερία Καλαϊτζή\n\nΣκηνοθεσία - Φωτισμοί: Γιώργος Μιχαλάκος\n\nΣκηνικά – Κοστούμια: Μαρία Μιχαηλίδου\n\nΜουσική: Μυρσίνη Καρματζόγλου\n\nΕπί σκηνής: Ανθούλα Αηδώνη (Emma), Ιωάννης Καμπούρης (Robert), Κωνσταντίνος Τσώνης (Jerry), Γιώργος Μιχαλάκος (σερβιτόρος)\n\nΓραφιστικός σχεδιασμός – Φωτογραφίες: Νίκος Χίντζιος\n\nΦωτογραφίες παράστασης: Χρύσα Γούτου\n\nΕπικοινωνία: Λία Κεσοπούλου\n\nΠαραγωγή: Εταιρεία Θεάτρου MONKS\n\n*Σάββατο 1 Οκτωβρίου στις 21.00 | Διάρκεια παράστασης: 1 έως 30 Οκτωβρίου | Ώρες παραστάσεων: Κάθε Σάββατο στις 21.00 και Κυριακή στις 20.00 | Studio 29Α | Εισιτήρια: Γενική είσοδος 14€, μειωμένο 10€ | Προπώληση: viva.gr\n\nΒLUE BEYOND της Ελεονώρας Σιαράβα στο ΚΘΒΕ\n\nΗ Ελεονώρα Σιαράβα, χορογράφος που τα τελευταία χρόνια δραστηριοποιείται καλλιτεχνικά μεταξύ Ελλάδας και Γερμανίας, παρουσιάζει το νέο της έργο με τίτλο BLUE BEYOND.\n\nΗ παράσταση που έκανε πρεμιέρα τον Μάϊο του 2022 στο Θέατρο Θησείον στην Αθήνα, θα παρουσιαστεί και στη Θεσσαλονίκη στις 1 & 2 Οκτωβρίου στο ΚΘΒΕ Θέατρο Εταιρείας Μακεδονικών Σπουδών στα πλαίσια του 8ου Φεστιβάλ Δάσους.\n\nΤο BLUE BEYOND είναι μια παράσταση χορού για τον χρόνο που ως βιωματική εμπειρία, ως φυσικό φαινόμενο, ως σωματικό συμβάν διατρέχει ένα συνεχές, δημιουργώντας συγκλίνουσες χρονικότητες.\n\nΠροτείνει μια φαντασιακή συνθήκη όπου το μέλλον διεισδύει στο παρόν και το παρόν διαρρηγνύει και ξεπροβάλλει στο μέλλον. Επιχειρεί να μετατρέψει την σκηνή σε έναν ζωντανό υβριδικό χώρο με κινήσεις, ήχους, αντικείμενα. Μέσα από μια συνομιλία με πραγματικότητες, μυθοπλασίες, τοπολογίες στο μέλλον, ψευδαισθήσεις στο παρόν, ίχνη του παρελθόντος, η ιδέα είναι να δημιουργηθεί μια κινούμενη κάψουλα που περιέχει υπαινιγμούς, ψιθύρους, αποτυπώματα που διαμορφώνουν ένα είδους Αναμνηστικό Για το Μέλλον – Αναμνηστικό Από το Μέλλον, ένα κυκλικό σχήμα που αναπαριστά τον χρόνο.\n\n\n\nH χορεύτρια Ευτυχία Στεφάνου, σαν παρουσία μαζί ανθρώπινη και μετα-ανθρώπινη, σαν σούπερ ηρωίδα ή σαν σώμα άχρονο, καταγράφει κινητικές ιχνογραφίες, χωροχρονικές μετατοπίσεις, επαναλαμβανόμενες τεθλασμένες τελεολογίες, συλλογικές αναμνήσεις, χώρους που ενεργοποιούνται και σβήνουν, ηχογραφημένες σιωπές και ηχητικές τελείες.\n\nΤο έργο χρησιμοποιεί τεχνικές “μοντάζ” του ετερόχρονου με διάφορες παραλλαγές μη γραμμικής εξέλιξης της δράσης σε μια απόπειρα διερεύνησης του πώς μπορεί να επηρεάζεται ή να αποκαλύπτεται το σώμα όταν μετακινείται σε μια νέα χωρική-χρονική συνθήκη σε συνδυασμό με διαδραστική τεχνολογία ήχου σε πραγματικό χρόνο.\n\nΤο BLUE BEYOND έρχεται να προστεθεί στη σειρά των δύο προηγούμενων χορογραφικών έργων της Ελεονώρας Σιαράβα που πραγματεύονται τον Χρόνο. Προηγήθηκαν το The Body and the Other~ (2020) που παρουσιάστηκε σε ένα από τα σημαντικότερα κέντρα χορού της Ευρώπης, το Tanzhaus NRW/Temps D’ Images Festival στο Düsseldorf και το Who knows where the time goes – potential destination #1 (2021) που έκανε πρεμιέρα στην Αθήνα με την υποστήριξη του Υπουργείου Πολιτισμού και μετά από residency στο SE.S.TA Centre for Choreographing Development στην Πράγα.\n\nΣημείωμα της χορογράφου:\n\nMε αναφορές στο βιβλίο επιστημονικής φαντασίας των αρχών του 20ου αιώνα Last and First Men: A Story of the Near and Far Future του Olaf Stapledon, το BLUE BEYOND διερευνά χορογραφικά το πώς μπορεί να αποτυπώνεται στο παρόν η αίσθηση για το μέλλον. Με τί όραμα και μυθολογίες το επενδύουμε, τί αρχειακό φορτίο μπορεί να κουβαλά ατομικά, συλλογικά και ως μετα-ανθρώπινη συνθήκη; Και πώς μπορεί το σώμα να χαρτογραφήσει διάφορες πτυχές του τι μπορεί να περιέχει το μέλλον, με ποια υλικά και σωματικά τοπία; Αλλά και αντίστροφα, η παράσταση αναζητά να ανιχνεύσει ατμόσφαιρες και εντυπώσεις του αύριο που επιπλέουν στο τώρα, να συγχρονιστεί με αντηχήσεις, κινήσεις, δονήσεις αυτού που δεν είναι ακόμη εδώ, δεν έχει καταφτάσει αλλά είναι ήδη εγγεγραμμένο μέσα μας και μέσα στο χορό που εκκρεμεί να γεννηθεί.\n\nΣυντελεστές της παράστασης:\n\nΣύλληψη-χορογραφία-καλλιτεχνική διεύθυνση: Ελεονώρα Σιαράβα\n\nΧορεύτρια: Ευτυχία Στεφάνου\n\nSound Design: Γιάννης Τσιρίκογλου\n\nSpace Design: Ελεονώρα Σιαράβα\n\nΦωτισμός: Ελίζα Αλεξανδροπούλου\n\nΣύμβουλος δραματουργίας: Μπετίνα Παναγιωτάρα\n\nΕπιμέλεια σκηνικού χώρου: Χριστόφιλη Κοντολέφα, Αθηνά Κουμπαρούλη\n\nΕπιμέλεια κουστουμιού: Γεωργία Δίπλα\n\nΒοηθός παραγωγής: Νεφέλη Βλαχούλη\n\nΟπτική επικοινωνία: Χριστόφιλη Κοντολέφα\n\nΦωτογραφίες: Archlabyrinth\n\nΠαραγωγή: Per_Dance Choreographic Research Platform\n\nΗ παράσταση πραγματοποιείται με την οικονομική υποστήριξη του Υπουργείου Πολιτισμού και Αθλητισμού για το 2021-2022.\n\nΛίγα λόγια για την Ελεονώρα Σιαράβα\n\nH Ελεονώρα Σιαράβα είναι χορογράφος και καλλιτεχνική υπεύθυνη της πλατφόρμας χορογραφικής έρευνας Per_Dance. Έχει παρουσιάσει έργα της σε διάφορες χώρες και φεστιβάλ όπως το 11o και 13ο Φεστιβάλ Ελλήνων Χορογράφων, Make>Shift Festival, Moving Out Festival, Dance Days Chania, Μέγαρο Μουσικής Θεσσαλονίκης, στην Αποθήκη Γ’/Λιμάνι Θεσσαλονίκης με την υποστήριξη του Ινστιτούτου Goethe και Robert Bosch Stiftung κ.α.\n\nΓια τη χορογραφική δουλειά της The Body and the Other~ που έκανε πρεμιέρα στο TEMPS D’IMAGES Festival, Tanzhaus NRW (2020) διακρίθηκε με την υποτροφία καλλιτεχνικής κινητικότητας i-Portunus/Creative Europe Programme (2019), υποστηρίχτηκε από το πρόγραμμα »Transfer International« του KULTURsekretariat - Nordrhein-Westfalen της Γερμανίας, Ministry of Culture and Science of the State of NRW και το Tanzhaus NRW και συνεργάστηκε με το Mixed Reality and Visualization Institut (MIREVI Media Department, Πανεπιστήμιο Düsseldorf) για τη χρήση ψηφιακής τεχνολογίας.\n\nEπιλέχθηκε ως χορεύτρια για το έργο της Marina Abramović 'A different way of hearing' που παρουσιάστηκε στην Όπερα της Φρανκφούρτης (2019), ενώ ήταν resident χορογράφος στο SE.S.TA Centre for Choreographing Development/Interdisciplinary Incubator 2019 (Πράγα), στο Duncan Dance Research Center (Αθήνα) και στο κέντρο χορού Perform[d]ance (Γερμανία) με την υποστήριξη των START, Robert Bosch Stiftung, Goethe-Institut Θεσσαλονίκης.\n\nΣυμμετείχε στο ευρωπαϊκό καλλιτεχνικό project ‘Moving Digits’/Creative Europe (2018-2020) για Χορό και Νέες Τεχνολογίες, μια συνεργασία ανάμεσα στο Madeira Interactive Τechnologies Institute (Πορτογαλία), Hochschule Düsseldorf, Sõltumatu Tantsu Lava Dance Platofrm (Εσθονία), Tanzhaus NRW (Γερμανία). Ως καλλιτέχνης πειραματίζεται με την αφαιρετικότητα και τα πολλαπλά νοήματα που δυνητικά εμπεριέχει τόσο για τους χορευτές όσο και για το θεατή, εξερευνώντας τη σχέση ανάμεσα σε αισθητικές φόρμες, φαντασιακούς και πραγματικούς χώρους, αλληλοεπικαλυπτόμενες χρονικότητες, πολυαισθητηριακή αντίληψη, υβριδικότητα, την έννοια της ατμόσφαιρας.\n\nTo έργο της Step-in, μια site & time specific χορογραφική εγκατάσταση, επιλέχθηκε από το Μέγαρο Μουσικής Θεσσαλονίκη στο πλαίσιο της δια-καλλιτεχνικής δράσης Περιφράξεις-Διασχίσεις (2019). Από το 2020 η δουλειά της υποστηρίζεται σταθερά από το Υπουργείο Πολιτισμού. Την περίοδο αυτή δημιούργησε τα έργα Who knows where the time goes – potential destination #1 και το Blue Beyond και ανέπτυξε την χορογραφική έρευνα ‘UnderScore, Choreographic Objects and more’.\n\n*Σάββατο 1 και Κυριακή 2 Οκτωβρίου στις 21.00 | ΚΘΒΕ Θέατρο Εταιρείας Μακεδονικών Σπουδών | Εισιτήρια: Γενική είσοδος 10€, μειωμένο 8€\n\nΕικαστικά-Εκθέσεις\n\n\n\n57α Δημήτρια: Ανοιχτή Εικαστική Έκθεση στο Γενί Τζαμί – Προς Τιμήν στο Δάσκαλο\n\nΕικαστική έκθεση με τίτλο «Προς Τιμήν στο Δάσκαλο», αφιερωμένη στον εικαστικό καλλιτέχνη και καθηγητή της Σχολής Καλών Τεχνών του Α.Π.Θ. Γιώργο Τσακίρη φιλοξενεί το Γενί Τζαμί από την Τρίτη 27 Σεπτεμβρίου ως και την Πέμπτη 20 Οκτωβρίου 2022.\n\nΗ εικαστική έκθεση συμμετέχει στις εκδηλώσεις για τα 57α Δημήτρια και είναι με ελεύθερη είσοδο για το κοινό.\n\nΟ Γιώργος Τσακίρης διετέλεσε μέχρι τον Αύγουστο 2022 και συνολικά πλέον της μιας δεκαετίας, διευθυντής του 3ου Εργαστηρίου Ζωγραφικής της Σχολής Καλών Τεχνών Α.Π.Θ.\n\nΣτην έκθεση περιλαμβάνονται κυρίως αντιπροσωπευτικά έργα νέων καλλιτεχνών, που φοιτούν ή αποφοίτησαν από το 3ο εργαστήριο κατά τη διάρκεια της τελευταίας δεκαετίας.\n\nΠαράλληλα θα γίνονται προβολές με έργα και δραστηριότητες που συνδέουν το 3ο Εργαστήριο σε σχέση με την ευρύτερη κοινωνία της Θεσσαλονίκης, της Ελλάδας και του εξωτερικού.\n\nΓιώργος Τσακίρης – Εικαστικός:\n\nΟ Γιώργος Τσακίρης γεννήθηκε στα Γιαννιτσά το 1955. Διετέλεσε καθηγητής – διευθυντής στο 3ο Εργαστήριο Ζωγραφικής Α.Π.Θ., ΣΚΤ με γνωστικό Αντικείμενο τη Ζωγραφική .\n\nΣτην αρχή σπούδασε ηλεκτρονικά. Από το 1976 όμως αφοσιώθηκε στην τέχνη. Φοίτησε στη Σχολή Καλών Τεχνών της Φλωρεντίας (1977-81), όπου διδάχθηκε ζωγραφική και χαρακτική. Με την επιστροφή του στην Ελλάδα (1983) κινήθηκε μεταξύ Αθηνών και Θεσσαλονίκης, διατηρώντας εργαστήριο στους πρόποδες του όρους Πάικου. Στο ενεργητικό του καταγράφονται πολλές ατομικές εκθέσεις στην Ελλάδα, στην Ιταλία και γενικότερα στο εξωτερικό.\n\nΟ καλλιτέχνης απέσπασε το Ειδικό βραβείο ζωγραφικής Santa Croce στη Φλωρεντία το 1987 και το 1982, καθώς και το Πρώτο βραβείο χαρακτικής στη Βιλαμάνια Ιταλίας το 1981.\n\nΤο 2012 το Μακεδονικό Μουσείο Σύγχρονης Τέχνης του οργάνωσε μεγάλη αναδρομική έκθεση. Το 2017 το Αριστοτέλειο Πανεπιστήμιο τον τίμησε με το αριστείο του Πανεπιστημίου για τη Διεθνή παρουσία του έργου του.\n\nΑριθμοί και μαθηματικά σύμβολα, στοιχεία ελληνικής και λατινικής γραφής, που σχηματίζουν λέξεις και φράσεις, ενσωματώνονται στις συνθέσεις που αρχικά δημιουργεί.\n\nΣταδιακά οι επιφάνειες χάνουν το συμβατικό τετράγωνο ή ορθογώνιο σχήμα τους και τα επιτοίχια έργα που ακολουθούν συνδυάζονται με πραγματικά αντικείμενα (κορμούς δέντρων, σχοινιά κ.ά.), αποτελώντας κατασκευαστικές ενότητες.\n\nΤα χρόνια γύρω στο 1980 σηματοδοτούν την οριστική μετάβαση του Γιώργου Τσακίρη σε τρισδιάστατες κατασκευές ενώ η τοποθέτησή τους στο χώρο δημιουργεί την αίσθηση μιας τέχνης που βρίσκεται εγγύτερα στην τελετουργία.\n\nΕκείνο που πρότεινε ο καλλιτέχνης με αυτού του είδους τις επεμβάσεις του ήταν μια ιδιαίτερη σχέση της τέχνης με τη φύση, αλλά και ένας τρόπος για να αντιληφθεί το κοινό, το έργο τέχνης περισσότερο σαν μια ζωντανή παρουσία, παρά σαν ένα τεχνητό θέαμα.\n\nΟι κατασκευές αυτές αφήνονται στις δυνάμεις του χρόνου να μεταβάλλονται μορφικά, και παρουσιάζονται μπροστά στους θεατές, σαν τεχνητά οικοσυστήματα.\n\nΣυνεργασία:\n\nΒασίλειος Βασιλακάκης, Αναπληρωτής καθηγητής, Διευθυντής του 3ου εργαστηρίου Ζωγραφικής Τμήματος Εικαστικών και Εφαρμοσμένων Τεχνών Σχολής Καλών Τεχνών, ΑΠΘ\n\nκαι η διδακτική ομάδα του 3ου εργαστηρίου:\n\nΧρήστος Βενέτης, Χρήστος Κεραμάρης και Σταύρος Παναγιωτάκης\n\n*Έναρξη: Τρίτη 27 Σεπτεμβρίου | Διάρκεια έκθεσης: Τρίτη 27 Σεπτεμβρίου έως Πέμπτη 20 Οκτωβρίου | Ημέρες & Ώρες Λειτουργίας: Τρίτη έως Σάββατο 10.00 -16.00 | Ελεύθερη είσοδος\n\n«Ο Φρεντ Μπουασονά και η Μεσόγειος. Μια φωτογραφική Οδύσσεια» στο MOMus-Μουσείο Φωτογραφίας Θεσσαλονίκης\n\nΜια φωτογραφική λήψη του πελάγους μεταξύ Σικελίας και Τυνησίας και οι ασημί του αντανακλάσεις το μακρινό 1912 από τον Ελβετό φωτογράφο Φρεντ Μπουασονά (1858-1946), καθώς και το φωτογραφικό αυτοπορτρέτο του το 1900 υποδέχονται τους επισκέπτες της έκθεσης με τίτλο «Ο Φρεντ Μπουασονά και η Μεσόγειος.\n\nΜια φωτογραφική Οδύσσεια» που θα παρουσιαστεί στο MOMus-Μουσείο Φωτογραφίας Θεσσαλονίκης, από τις 8 Σεπτεμβρίου 2022 έως τις 8 Ιανουαρίου 2023.\n\nΣτο σύνολο των 110 έργων και πολυμεσικών εφαρμογών, που παρουσιάζονται στην έκθεση, μπορεί να παρακολουθήσει κανείς τη διαμόρφωση του φωτογραφικού βλέμματος του Φρεντ Μπουασονά, τις πηγές της έμπνευσής του και τη μακρόχρονη προσπάθειά του να αναγάγει τη φωτογραφία στη σφαίρα των καλών τεχνών.\n\nΣε μια ελικοειδή διαδρομή, από τις Άλπεις μέχρι την έρημο του Σινά, πρωταγωνιστεί η Μεσόγειος που, ως άλλος κοινός τόπος, γίνεται το σκηνικό της φωτογραφικής Οδύσσειας του ίδιου του φωτογράφου, στα χνάρια του ομηρικού ήρωα. Το έργο του Μπουασονά τροφοδοτήθηκε από τις συνεργασίες του με συγγραφείς, αρχαιολόγους, πολιτικούς και γεωγράφους, και συνέβαλε στη διαμόρφωση μιας νέας αντίληψης που αντιμετώπιζε τη Μεσόγειο ως ενιαία γεωγραφική και πολιτισμική οντότητα.\n\nΦωτογραφίζοντας τους μεσογειακούς τόπους για περισσότερο από τρεις δεκαετίες, επικύρωσε μεταξύ άλλων τους γεωπολιτικούς μετασχηματισμούς της Ελλάδας και των Βαλκανίων. Σκηνές από την καθημερινότητα απλών ανθρώπων, μνημεία και τοπία προς αποκρυπτογράφηση προσκαλούν τους επισκέπτες σε μια ταξιδιωτική εμπειρία σε τόπους που πλέον έχουν διαμορφωθεί με τρόπους, που τότε ακόμη φάνταζαν μυθικοί.\n\nΗ έκθεση «Ο Φρεντ Μπουασονά και η Μεσόγειος. Μια φωτογραφική Οδύσσεια» αποτελεί παραγωγή του MOMus-Μουσείου Φωτογραφίας Θεσσαλονίκης, με τη συνεργασία του Τμήματος Γεωγραφίας και Περιβάλλοντος του Πανεπιστημίου της Γενεύης, της Βιβλιοθήκης της Γενεύης και του Μουσείου Τέχνης και Ιστορίας της Πόλης της Γενεύης και με τη συνδρομή της Κεντρικής Βιβλιοθήκης του Αριστοτελείου Πανεπιστημίου Θεσσαλονίκης.\n\nΤα εγκαίνια θα πραγματοποιηθούν την Πέμπτη 08 Σεπτεμβρίου 2022, στις 18:00, από τον Υφυπουργό Πολιτισμού και Αθλητισμού, αρμόδιο για θέματα σύγχρονου πολιτισμού, κ. Νικόλα Γιατρομανωλάκη, στο MOMus-Μουσείο Φωτογραφίας Θεσσαλονίκης.\n\nΗ επίσκεψη των εκθέσεων θα είναι δωρεάν την ημέρα των εγκαινίων, με διευρυμένο ωράριο λειτουργίας των χώρων, 11:00-21:00.\n\nΕπιμέλεια έκθεσης: Estelle Sohier, αναπληρώτρια καθηγήτρια στο Τμήμα Γεωγραφίας και Περιβάλλοντος στο Πανεπιστήμιο της Γενεύης\n\nΣυνεπιμέλεια έκθεσης - συντονισμός: Αρετή Λεοπούλου, ιστορικός της τέχνης\n\nΜουσειογραφικός σχεδιασμός – Οπτική ταυτότητα: Kottage Design Agency\n\n*Εγκαίνια Έκθεσης: Πέμπτη 8 Σεπτεμβρίου στις 18.00 | Διάρκεια Έκθεσης: 8 Σεπτεμβρίου έως 8 Ιανουαρίου 2023 |MOMus-Μουσείο Φωτογραφίας Θεσσαλονίκης | Ελεύθερη είσοδος την ημέρα των εγκαινίων, με διευρυμένο ωράριο λειτουργίας των χώρων, 11:00-21:00\n\n«Λάβαρα, πολύτιμες συνομιλίες» στο Μουσείο Βυζαντινού Πολιτισμού\n\n\n\nΤο Μουσείο Βυζαντινού Πολιτισμού και το Ιταλικό Μορφωτικό Ινστιτούτο Αθηνών σας προσκαλούν στα εγκαίνια της νέας έκθεσης έργων της εικαστικού κ. Μαρίας Κομπατσιάρη την Τετάρτη 14 Σεπτεμβρίου 2022, στις 20.00, στον χώρο υποδοχής του Μουσείου Βυζαντινού Πολιτισμού.\n\nΗ έκθεση με τίτλο «Λάβαρα, πολύτιμες συνομιλίες» αναφέρεται σε μια ενότητα έργων που δημιουργήθηκαν από χρυσοποίκιλτες κορδέλες, βελούδο, χρυσοκέντητες λεπτομέρειες και πετράδια. Αποτελεί μια συνομιλία σύγχρονων έργων με αντικείμενα της μόνιμης έκθεσης του Μουσείου Βυζαντινού Πολιτισμού και παρουσιάζεται στην αίθουσα 10 «Το Βυζάντιο μετά το Βυζάντιο» του μουσείου.\n\nΗ έκθεση τελεί υπό την αιγίδα του Ιταλικού Μορφωτικού Ινστιτούτου Αθηνών και παρουσιάζεται για πρώτη φορά στο κοινό.\n\nΕπιμέλεια έκθεσης: Δρ Αγαθονίκη Τσιλιπάκου, Διευθύντρια Μουσείου Βυζαντινού Πολιτισμού.\n\n\n\n*Εγκαίνια έκθεσης: Τετάρτη 14 Σεπτεμβρίου στις 20.00 | Διάρκεια έκθεσης: 14 Σεπτεμβρίου έως 13 Οκτωβρίου | Ξεναγήσεις από την καλλιτέχνιδα: Κυριακή 18/9 στις 12.00, Παρασκευή 30/9 στις 17:00 και Κυριακή 9/10 στις 12.00 | Είσοδος στο χώρο της έκθεσης με το εισιτήριο εισόδου στο Μουσείο\n\nΈκθεση έργων του Γερμανού Εικαστικού Bernd Schwarzer στην Casa Bianca\n\nΕγκαινιάζεται την Πέμπτη 8 Σεπτεμβρίου 2022, στις 19.00, στην Casa Bianca – Δημοτική Πινακοθήκη, η έκθεση έργων του Γερμανού Εικαστικού Bernd Schwarzer,\n\nμε τίτλο “EUROPAWERK – ΕΥΡΩΠΗΣ ΕΡΓΑ”.\n\nO Bernd Schwarzer είναι ένας από τους σημαντικότερους Γερμανούς καλλιτέχνες.\n\nΓεννήθηκε στην Βαϊμάρη της Γερμανίας, το 1954. Το 1959, η οικογένεια του μετακόμισε στο Ντύσελντορφ, όπου ο πατέρας του εργάσθηκε ως γιατρός. Εκείνος ήταν που τον παρότρυνε σταθερά να ακολουθήσει την κλίση που είχε στη ζωγραφική και το σχέδιο, και η οποία έγινε φανερή από νεαρή ηλικία.\n\nΣπούδασε ζωγραφική στο Πανεπιστήμιο Εφαρμοσμένων Τεχνών, της Κολωνίας, τα έτη 1976-1984, με ενδιάμεση την παρακολούθηση, το 1978, διετούς προγράμματος, στην Ακαδημία Καλών Τεχνών του Ντύσελντορφ, με καθηγητή τον Joseph Beuys. Επίσης, παρακολούθησε μεταπτυχιακά μαθήματα στο Πανεπιστήμιο Εφαρμοσμένων Τεχνών της Κολωνίας, με ειδίκευση στις Τέχνες και το Σχέδιο.\n\nΑπό το 1984, εργάζεται ως εικαστικός, στο Ντύσελντορφ, την Κολωνία και την Βαϊμάρη. Από το 2000 διδάσκει, ως επισκέπτης καθηγητής, στην Κρατική Ακαδημία Τεχνών της Λευκορωσίας, στο Μινσκ. Από το 2003, πραγματοποίησε πολλές ατομικές εκθέσεις, και συμμετείχε σε ομαδικές, στην Γερμανία και διεθνώς. Έργα του βρίσκονται σε μουσεία στην Γερμανία, τη Ρωσία, τις Ηνωμένες Πολιτείες Αμερικής, την Αυστρία, την Πολωνία, την Νότια Κορέα, και αλλού.\n\nΜέσα από το έργο του, ο Schwarzer οραματίζεται -ακόμη και πριν αυτά συμβούν -και υποστηρίζει, πολιτικά και κοινωνικά θέματα και γεγονότα, όπως την ενοποίηση της Ευρώπης, την επανένωση Ανατολικής και Δυτικής Γερμανίας, αλλά και τη στήριξη των ανθρώπινων δικαιωμάτων και την παγκόσμια ειρήνη.\n\nΗ εκρηκτική τέχνη με τις ανάγλυφες επιφάνειες, τις προκλητικές αντιθέσεις, το παιχνίδι φωτός και σκιάς και μια μοναδική φωτεινότητα των χρωμάτων είναι τα χαρακτηριστικά της τέχνης του.\n\nΩς άλλα σύμβολα, τα έργα του σχηματοποιούν την εκτίναξη γεωλογικών και πολιτικών δυνάμεων, που απελευθερώνεται από το εσωτερικό τους, με κυρίαρχα, τα χρώματα της Γερμανικής σημαίας και τα χρώματα της Ευρώπης.\n\n*Εγκαίνια Έκθεσης: Πέμπτη 8 Σεπτεμβρίου στις 19.00 | Διάρκεια Έκθεσης: 8 Σεπτεμβρίου έως 8 Οκτωβρίου | Casa Bianca | Ωράριο: Τρίτη έως Παρασκευή 10.00 – 18.00, Σάββατο 11:00 – 18:00\n\n«Θεσσαλονίκη 1922: Μνημεία και Πρόσφυγες» στη Ροτόντα\n\nΤην Παρασκευή 9 Σεπτεμβρίου 2022 και ώρα 20:30 εγκαινιάζεται στη Ροτόντα η έκθεση «Θεσσαλονίκη 1922: Μνημεία και Πρόσφυγες», η οποία διοργανώνεται από την Εφορεία Αρχαιοτήτων Πόλης Θεσσαλονίκης στο πλαίσιο των εκδηλώσεων μνήμης του Υπουργείου Πολιτισμού και Αθλητισμού για την επέτειο των 100 χρόνων από τη Μικρασιατική Καταστροφή.\n\nΗ έκθεση εστιάζει αφενός στη χρήση των θρησκευτικών μνημείων ως προσωρινή στέγη των προσφύγων, όταν αναγκάστηκαν να εγκαταλείψουν τις εστίες τους, αφετέρου στη μεταφορά και διάσωση, από τις προσφυγικές οικογένειες, πολλών κειμηλίων, κυρίως φορητών εικόνων, από τις περιοχές προέλευσής τους, όπως την Ανατολική Θράκη, την Κωνσταντινούπολη και τη Μικρά Ασία, με την παρουσίαση, για πρώτη φορά σε έκθεση, 36 εικόνων και θρησκευτικών κειμήλιων.\n\nΗ έκθεση αναπτύσσεται σε δύο ενότητες. Στην πρώτη, με τίτλο «Οι πρόσφυγες στα μνημεία της Θεσσαλονίκης», μέσα από πλούσιο εικονογραφικό υλικό, ταχυδρομικά δελτάρια και αποκόμματα εφημερίδων, αποτυπώνεται η εικόνα της πόλης κατά την κρίσιμη δεκαετία 1912-1922, στη διάρκεια της οποίας, τα μνημεία, μετά την απελευθέρωση, έγιναν τόποι εγκατάστασης πολλών προσφύγων, είτε από τις βαλκανικές χώρες (1912-1917), είτε πυρόπληκτων μετά την πυρκαγιά του 1917, είτε της Μικρασιατικής Καταστροφής (1919-1922), που αποτελεί και την κορύφωση της περιόδου αυτής.\n\nΣτο δεύτερο μέρος της ίδιας ενότητας παρουσιάζεται η Μικρασιατική Εκστρατεία και ειδικότερα, η απομάκρυνση των προσφύγων από την Ανατολική Θράκη, καθώς και το ταξίδι της προσφυγιάς προς τη Θεσσαλονίκη. Η ενότητα ολοκληρώνεται με την εγκατάσταση στην πόλη, και ειδικότερα στην περιοχή της ακρόπολης, όπου κτίστηκε σειρά πρόχειρων κατασκευών και οικιών σε επαφή με τα βυζαντινά οχυρωματικά τείχη, αλλά και σε ναούς, και ιδίως στον ναό της Αχειροποιήτου.\n\nΤο εποπτικό υλικό της ενότητας παραχωρούν προς χρήση το Γενικό Επιτελείο Στρατού, ΕΛΙΑ – ΜΙΕΤ, Ίδρυμα Αικατερίνης Λασκαρίδη-Αρχείο Μιράντας Μυράτ, Ιστορικό Αρχείο Προσφυγικού Ελληνισμού Δήμου Καλαμαριάς, Κέντρο Ιστορίας Δήμου Θεσσαλονίκης, Library of Congress, Πολεμικό Μουσείο Αθηνών, Source gallica.bnf.fr / Bibliothèque Nationale de France, Υπουργείο Πολιτισμού και Αθλητισμού - Θεματοφύλακας MoMus-Μουσείο Φωτογραφίας Θεσσαλονίκης, Αρχείο Fred Boissonnas καθώς και οι ιδιώτες Παναγιώτης Ελευθερίου, Γιώργος Κωνσταντινίδης και Βύρων Μήττας.\n\nΣτη δεύτερη ενότητα, «Κειμήλια προσφύγων», παρουσιάζονται κειμήλια που έφεραν μαζί τους οι πρόσφυγες, όπως φορητές εικόνες που ανήκουν σε ιδιώτες για τους οποίους η Εφορεία Αρχαιοτήτων Πόλης Θεσσαλονίκης εξέδωσε απόφαση κυριότητας σύμφωνα με την κείμενη νομοθεσία (Αναστασία Γεράκη, Γεώργιος Γκαβέσης, Χρήστος Δρακούλης, Αριστείδης Κεσόπουλος, Βασιλική Κορομηνά, Γεώργιος Κυριαζής, Δημήτρης Μακρίδης, Ειρήνη Μποζίνου, Βαρβάρα Τσαχιρίδου, Μιλτιάδης Χατζηγεωργίου, Θεανώ Χατζηπασχάλη, Ηρακλής Ξανθόπουλος, Μαρί Πισκουλιάν), και παλαίτυπα από την ιδιωτική συλλογή του Αριστείδη Κεσόπουλου. Παράλληλα, η Εφορεία Αρχαιοτήτων Πόλης Θεσσαλονίκης συνεργάστηκε με τις Ιερές Μητροπόλεις Θεσσαλονίκης, Νέας Κρήνης και Καλαμαριάς, καθώς και Νεαπόλεως και Σταυρούπολεως, οι οποίες δάνεισαν για την έκθεση εικόνες και εξαπτέρυγα που δώρισαν σε αυτές πρόσφυγες από την Ανατολική Θράκη και τη Μικρά Ασία και κοσμούν σήμερα τους ναούς τους.\n\nΕννέα από τις εικόνες της έκθεσης συντηρήθηκαν από την Εφορεία Αρχαιοτήτων Καστοριάς.\n\nΤα εγκαίνια της έκθεσης θα τελέσει η Υπουργός Πολιτισμού και Αθλητισμού κ. Λίνα Μενδώνη.\n\nΣτο τέλος της εκδήλωσης θα προσφερθεί δεξίωση από το Ίδρυμα: «Θεοφανώ».\n\n*Εγκαίνια Έκθεσης: Παρασκευή 9 Σεπτεμβρίου στις 20.30 | Διάρκεια Έκθεσης: 9 Σεπτεμβρίου έως 31 Δεκεμβρίου 2022 | Ροτόντα\n\n\n\nΜνήμες Μικρασιατικής Εκστρατείας 1919-1922 στην Εταιρεία Μακεδονικών Σπουδών\n\nΗ Εταιρεία Μακεδονικών Σπουδών τιμά τον Ελληνισμό των Αλησμόνητων Πατρίδων με την Έκθεση Φωτογραφικού – Αρχειακού Υλικού: Μνήμες Μικρασιατικής Εκστρατείας 1919-1922, την Τετάρτη 13 Απριλίου 2022, ώρα 19.30.\n\nΤην Έκθεση θα εγκαινιάσει στην Πινακοθήκη της Ε.Μ.Σ. ο Υφυπουργός Παιδείας κ. Άγγελος Συρίγος και θα ακολουθήσει ξενάγηση του συλλέκτη της Εκθέσεως, Αρχαιολόγου κ. Πέτρου Μεχτίδη.\n\nΤην εκδήλωση θα προλογίσει ο Πρόεδρος της Ε.Μ.Σ. ο οποίος και θα βραβεύσει τον συλλέκτη.\n\nΣτην Έκθεση παρουσιάζονται περισσότερα από 200 εκθέματα Φωτογραφικού – Αρχειακού Υλικού, συλλογή του ανωτέρω συλλέκτη, με θέμα τη Μικρασιατική Εκστρατεία και τις Ελληνικές Κοινότητες της περιοχής (Μικράς Ασίας). Περιλαμβάνει αναπαραγωγές φωτογραφιών αλλά και πρωτότυπο υλικό (χάρτες από τον 17ο έως τον 20ό αι.), στρατιωτικά έγγραφα, επιστολικά δελτάρια και βιβλία.\n\n\n\nΓια επισκέψεις εκπαιδευτικών μονάδων, φορέων πολιτισμού, στρατιωτικών Σχολών κ.λπ. να προηγείται συνεννόηση με τον υπεύθυνο της Πινακοθήκης, κ. Γιώργο Ρουσσέτη, τηλ.: 2310 238601 & 6977264377 ή με την υπεύθυνη Γραμματείας κα Λένα Ρέγκου, τηλ.: 2310 270972.\n\nΚατά τη διάρκεια της επίσκεψης θα τηρούνται όλα τα προβλεπόμενα υγειονομικά μέτρα κατά του Covid-19, σύμφωνα με τις ισχύουσες διατάξεις.\n\n*Διάρκεια έκθεσης: 13 Απριλίου έως Οκτώβριος | Πινακοθήκη Ε.Μ.Σ. (Νικολάου Γερμανού 1, Θεσσαλονίκη - 6ος όροφος) | Ωράριο: Δευτέρα - Παρασκευή 10.00 - 15.00, Κυριακή 11.00 - 15.00, Πέμπτη 18.00 - 20.00 | Είσοδος ελεύθερη | Περισσότερες πληροφορίες: τηλ. 2310238601, e-mail pinakothiki@ems.gr\n\nΕικαστική Έκθεση \"1922-2022 Προσφυγιά\" στην Εταιρεία Μακεδονικών Σπουδών\n\nΗ Εταιρεία Μακεδονικών Σπουδών τιμά την ιστορία του προσφυγικού Ελληνισμού με την εικαστική Έκθεση Ελλήνων καλλιτεχνών, 1922-2022 ΠΡΟΣΦΥΓΙΑ ΕΙΚΑΣΤΙΚΗ ΕΚΘΕΣΗ 22+8 ΔΗΜΙΟΥΡΓΩΝ\n\n\n\n*Διάρκεια έκθεσης: 18 Μαΐου έως Οκτώβριος | Πινακοθήκη Ε.Μ.Σ. (Νικολάου Γερμανού 1, Θεσσαλονίκη - 6ος όροφος) | Ωράριο: Δευτέρα - Παρασκευή 10.00-15.00, Κυριακή 11.00-15.00 & Πέμπτη 18.00-20.00 | Είσοδος Ελεύθερη\n\n\n\nΈκθεση \"Δέκα Εκπαιδευτικά Τετράδια – Άγιος Γεώργιος Πέγειας\" στο Τελλόγλειο Ίδρυμα Τεχνών Α.Π.Θ.\n\n\n\nΜετά την επιτυχημένη παρουσίαση του προγράμματος στην Γκαλερί Γκλόρια (Λευκωσία-Κύπρος, 6-23 Μαΐου 2022), η έκθεση «Δέκα Εκπαιδευτικά Τετράδια – Άγιος Γεώργιος Πέγειας» θα εγκαινιαστεί στο Τελλόγλειο Ίδρυμα την Παρασκευή 27 Μαΐου στις 19:30.\n\n\n\nΤα Δέκα Εκπαιδευτικά Τετράδια αποτελούν ένα πρωτότυπο, συστηματικό και ολοκληρωμένο πρόγραμμα με αρχαιολογικό, εκπαιδευτικό και αισθητικό χαρακτήρα, που σκοπό έχει να βοηθήσει τους εκπαιδευτικούς στην προετοιμασία και πραγματοποίηση επισκέψεων μαθητών Δημοτικού, Γυμνασίου και Λυκείου στον αρχαιολογικό χώρο του Αγίου Γεωργίου (δυτικό ακρωτήριο της Κύπρου Δρέπανον). Το πρόγραμμα λειτουργεί και ως υπόδειγμα για επισκέψεις σε οποιονδήποτε αρχαιολογικό χώρο και δεν απευθύνεται αποκλειστικά σε εκπαιδευτικούς. Τα Δέκα Εκπαιδευτικά Τετράδια παρουσιάζονται σε έκθεση στο Τελλόγλειο Ίδρυμα λόγω του πηγαίου και αυθόρμητου κινήτρου των συντακτών τους, του πολύεδρου περιεχομένου και της καλλιτεχνικής σύνθεσής τους.\n\n\n\nΗ σύνταξη των Τετραδίων έγινε από παλαιά μέλη της Ελληνικής Αρχαιολογικής Αποστολής στον Άγιο Γεώργιο Πέγειας (Πανεπιστήμιο Θεσσαλονίκης και Υπουργείο Πολιτισμού) και συνεργάτες εκπαιδευτικούς με την εποπτεία του Τμήματος Αρχαιοτήτων Κύπρου και χορηγία του Ιδρύματος Αναστάσιος Γ. Λεβέντης (Λευκωσία), σύμφωνα με τα αναλυτικά προγράμματα του Υπουργείου Παιδείας, Πολιτισμού, Αθλητισμού και Νεολαίας της Κύπρου. Εικαστικά έργα των ζωγράφων και εκπαιδευτικών Ρήνου Στεφανή και Σούζαν Βάργκας εμπλουτίζουν τα Τετράδια.\n\n\n\nΣυντελεστές των Εκπαιδευτικών Τετραδίων: Χρήστος Αργυρού, Σούζαν Βάργκας, David Castrillo, Σάββας Θωμά, Πέλλη Μάστορα, Κυριάκος Ματθαίου, Λεόνη Μεννογιάτη, Όλγα Μπακιρτζή, Χαράλαμπος Μπακιρτζής, Ρήνος Στεφανή, Θέκλα Φωτίου.\n\n\n\n*Διάρκεια έκθεσης: 27 Μαΐου έως 9 Οκτωβρίου | Ωράριο: Τρίτη, Πέμπτη, Παρασκευή 9.00 - 14.00, Τετάρτη 9.00 - 14.00 & 17.00 - 21.00, Σάββατο & Κυριακή 10.00 - 18.00 | Τελλόγλειο Ίδρυμα Τεχνών Α.Π.Θ. (Αγίου Δημητρίου 159A, Θεσσαλονίκη)\n\nΈκθεση \"Μνημονικοί Τόποι από τον Πόντο και τη Μικρά Ασία στη Μακεδονία\" στο Μουσείο Μακεδονικού Αγώνα\n\nΗ έκθεση «ΜΝΗΜΟΝΙΚΟΙ ΤΟΠΟΙ. Από τον Πόντο και τη Μικρά Ασία στη Μακεδονία», θα λάβει χώρα στο Μουσείο Μακεδονικού Αγώνα.\n\n\n\nΠρόκειται για μια ομαδική έκθεση με μεγάλη ποικιλία σπουδαίων έργων καλλιτεχνών και ντοκουμέντων.\n\n\n\n*Διάρκεια έκθεσης: 28 Μαΐου έως 31 Δεκεμβρίου | Μουσείο Μακεδονικού Αγώνα (Προξένου Κορομηλά 23, Θεσσαλονίκη) | Ωράριο: Δευτέρα & Τρίτη 9.00 - 14.00, Τετάρτη 9.00 - 20.00, Πέμπτη & Παρασκευή 9.00 - 14.00, Σάββατο 10.00 - 14.00\n\nΈκθεση «Οργανική Τέχνη. H Πρωτοπορία στο Πέτρογκραντ» στο MOMus-Μουσείο Μοντέρνας Τέχνης-Συλλογή Κωστάκη Μονή Λαζαριστών\n\nΗ μουσική, η λογοτεχνία, η αρχιτεκτονική, ο κινηματογράφος, το θέατρο, ο χορός, οι επιστήμες και η τέχνη κατά τις πρώτες τρεις δεκαετίες του 20ου αιώνα στη Ρωσία δομούνται και αναπτύσσονται σε κοινή τροχιά, στο πλαίσιο του διακαλλιτεχνικού αισθητικού φαινομένου που αργότερα ονομάστηκε από τους ιστορικούς της τέχνης ‘ρωσική πρωτοπορία’. Η Τέχνη απορροφά και συνδράμει σε όλους τους κραδασμούς και γίνεται ένα με την κοινωνία, γίνεται οργανικό της μέρος. Καλλιτέχνες που αγωνίστηκαν για μια καλύτερη κοινωνία μέσω της τέχνης αλλά στη δεκαετία του 1930 η τέχνη απαγορεύτηκε και οι ίδιοι καταδιώχθηκαν ή απομονώθηκαν. Ένα από τα σημαντικότερα παραδείγματα της σύνθεσης των τεχνών και της σχέσης της Τέχνης με τη Φύση διακρίνεται στη Σχολή Οργανικής Παιδείας του Πέτρογκραντ/Λένινγκραντ υπό τη διεύθυνση και τη θεωρητική επίβλεψη του καλλιτέχνη, μουσικού και δασκάλου Μιχαήλ Ματιούσιν (1861-1934).\n\nΑυτό το ιδιαίτερο μωσαϊκό/πλαίσιο ζύμωσης και δημιουργίας αποτυπώνει η νέα έκθεση του MOMus-Μουσείου Μοντέρνας Τέχνης-Συλλογή Κωστάκη στη Μονή Λαζαριστών στη Θεσσαλονίκη, με τίτλο «Οργανική Τέχνη. H Πρωτοπορία στο Πέτρογκραντ» (5 Ιουνίου 2022 – 26 Φεβρουαρίου 2023).\n\nΤα εγκαίνια της έκθεσης θα πραγματοποιηθούν την Κυριακή 5 Ιουνίου 2022, στις 20:00 και θα ακολουθήσει μουσική συναυλία με theremin, του πρώτου οργάνου ηλεκτρονικής μουσικής στον κόσμο, από τη διεθνούς κύρους μουσικό Λύντια Κάβινα, μαθήτρια του εφευρέτη του theremin Λεβ Θέρεμιν.\n\nΤα 250 έργα και το αρχειακό υλικό της έκθεσης προέρχονται από τη συλλογή και το αρχείο Κωστάκη του μουσείου, καθώς και από τη σημαντικότατη δωρεά μιας συλλογής πινάκων, σχεδίων και αρχειακού υλικού της Λιουντμίλα Ιβάνοβα από τους καθηγητές John E. Bowlt και Nicoletta Misler που πραγματοποιήθηκε πρόσφατα, εμπλουτίζοντας έτσι τις συλλογές του μουσείου. Οι εκθεσιακοί χώροι στη Μονή Λαζαριστών παίρνουν χρώμα, κίνηση και ήχο τόσο από τα έργα που εκτίθενται όσο και από τις διαδραστικές μηχανές πειραματικού ήχου που ανακατασκευάστηκαν βάσει σχεδίων της δεκαετίας του 1920 ειδικά για την έκθεση από τον διευθυντή του Κέντρου Theremin, Αντρέι Σμιρνόφ.\n\nΗ έκθεση «Οργανική Τέχνη. H Πρωτοπορία στο Πέτρογκραντ» επικεντρώνεται σε μεγάλο βαθμό στα μαθήματα που δίδαξε στο Πέτρογκραντ/Λένινγκραντ τη δεκαετία του 1920 ο ζωγράφος και μουσικός Μιχαήλ Ματιούσιν, ενώ γίνεται επίσης αναφορά για τη σχέση της τέχνης με την κίνηση στη ζωγράφο και χορεύτρια Νατάλια Ένμαν, μαθήτρια της Ισιδώρας Ντάνκαν και μέλος του χορευτικού και μουσικού συγκροτήματος «Γκεπταχόρ», η οποία συνέδεσε το έργο της με τις διδασκαλίες της Οργανικής Τέχνης. Παράλληλα, παρουσιάζεται, μεταξύ άλλων, το έργο πέντε σημαντικών αλλά όχι ιδιαίτερα γνωστών και μελετημένων γυναικών καλλιτεχνών της ρωσικής πρωτοπορίας από τις δεκαετίες 1900-1930: Ελένα Γκουρό, Ξένια Έντερ, Μαρία Έντερ, Λιουντμίλα Ιβάνοβα, Νατάλια Ένμαν.\n\nΓια τον Μιχαήλ Ματιούσιν, η τέχνη υπάρχει στη φύση, στον μικρόκοσμο και τον μακρόκοσμο και χρειάζεται ειδική εκπαίδευση των αισθήσεών μας και ιδίως της όρασης για να την εντοπίσουμε. Σύμφωνα με τον ίδιο, η θεωρία της διευρυμένης όρασης μπορεί να γίνει ένα τέτοιο εκπαιδευτικό εργαλείο, η ζωγραφική δεν μπορεί να είναι στατική, μεταμορφώνεται διαρκώς και συνδέεται στενά με την κίνηση και τον ήχο. Συνδέθηκε ήδη από το 1909 με την ομάδα «Ένωση Νεολαίας» της Πετρούπολης, μία από τις πρώτες πειραματικές καλλιτεχνικές ομάδες της ρωσικής πρωτοπορίας. Ήταν ζωγράφος, μουσικός και δάσκαλος στο Κρατικό Ινστιτούτο Καλλιτεχνικής Παιδείας της Πετρούπολης (ΓΚΙΝΧΟΥΚ), επικεφαλής του «Τμήματος Οργανικής Παιδείας».\n\nΟ όρος «Οργανική Τέχνη/Παιδεία» επινοήθηκε από τον ίδιο τον Ματιούσιν το 1923 και βασιζόταν στη θεωρία ότι ο κόσμος είναι ένα αυστηρά δομημένο σύστημα που διέπεται από νόμους, κινείται αέναα και έχει τον δικό του βιολογικό ρυθμό, ακόμη κι όταν πρόκειται για ανόργανη ύλη όπως είναι οι κρύσταλλοι ή η πέτρα. «Αν η ζωή και η ανάπτυξη του πλέον μικρού είναι παρόμοια με αυτήν του απείρως μεγάλου, και η ουσία τους, ή η ψυχή τους, μπορεί να εκφραστεί, και αν το μικρότερο περιλαμβάνει το μεγαλύτερο, τότε οι αντιλήψεις για τα φαινόμενα δεν είναι επαρκείς και όλες οι ιδέες μας για τη φύση και την ηθική θα πρέπει να αναθεωρηθούν» έγραφε ο Ματιούσιν το 1912, επηρεασμένος και από τη θεώρηση της συζύγου του, ζωγράφου και λογοτέχνιδας Ελένα Γκουρό, που πέθανε το 1913. Στη δεκαετία του 1920 ο Ματιούσιν ασχολήθηκε ιδιαίτερα με παρατηρήσεις και πειράματα στο Τμήμα Οργανικής Παιδείας, με κύριο έργο του τη σύνθεση επιστημών και τεχνών. Αποστολή των μαθητών του ήταν να φέρουν ξανά τη φύση στην τέχνη. Ο Ματιούσιν πίστευε ότι ο καλλιτέχνης πρέπει να αναζητά τον ρεαλιστικό χώρο όχι στην εύκολα ορατή πραγματικότητα αλλά στον μικρόκοσμο και τον μακρόκοσμο. Στο «Τμήμα Οργανικής Παιδείας» εργάζονταν ως βοηθοί του τα τέσσερα αδέλφια Έντερ (Μπορίς, Μαρία, Ξένια, Γιούρι) και ο Νικολάι Γκρίνμπεργκ. Οι καλλιτέχνες πραγματοποιούσαν εργαστηριακές βιολογικές έρευνες σε συνδυασμό με μαθήματα μουσικής και ασκήσεις αυτοσυγκέντρωσης για την τελειοποίηση των αισθήσεων επιδιώκοντας αυτό που ο Ματιούσιν αποκαλούσε «διευρυμένη όραση». Στο έργο των καλλιτεχνών του «Τμήματος Οργανικής Παιδείας», βασικό συστατικό του πίνακα είναι το φως, το οποίο με τη σειρά του δημιουργεί το χρώμα.\n\n\n\nΕπιμέλεια έκθεσης\n\nΜαρία Τσαντσάνογλου, ιστορικός της ρωσικής πρωτοπορίας, διευθύντρια MOMus-Μουσείου Μοντέρνας Τέχνης-Συλλογή Κωστάκη\n\nΣυνεπιμέλεια έκθεσης\n\nΑγγελική Χαριστού, ιστορικός της ρωσικής πρωτοπορίας, προϊστάμενη συλλογής και αρχείου Κωστάκη MOMus-Μουσείου Μοντέρνας Τέχνης-Συλλογή Κωστάκη\n\n\n\nΚαλλιτέχνες\n\nΕλένα Γκουρό, Νικολάι Γκρίνμπεργκ, Μπορίς Έντερ, Ξένια Έντερ, Γιούρι Έντερ, Μαρία Έντερ, Λιουντμίλα Ιβάνοβα, Μιχαήλ Ματιούσιν, Βσέβολοντ Σουλίμο-Σαμουίλο, Νικολάι Σουέτιν, Πάβελ Φιλόνοφ\n\n\n\nΕπιστημονική ομάδα\n\nJohn E. Bowlt, ιστορικός της ρωσικής πρωτοπορίας, ομότιμος καθηγητής του\n\nUSC, Λος Άντζελες\n\nNicoletta Misler, ιστορικός τέχνης, ιστορικός της ρωσικής πρωτοπορίας, ομότιμη καθηγήτρια του Πανεπιστημίου Ανατολικών Σπουδών, Νάπολη\n\nAndrei Smirnov, ιστορικός της Μουσικής της ρωσικής πρωτοπορίας, διευθυντής\n\nτου κέντρου Theremin\n\nΜαρία Τσαντσάνογλου, ιστορικός της ρωσικής πρωτοπορίας, διευθύντρια MOMus-Μουσείου Μοντέρνας Τέχνης-Συλλογή Κωστάκη, Θεσσαλονίκη\n\nΑγγελική Χαριστού, ιστορικός της ρωσικής πρωτοπορίας, προϊστάμενη συλλογής και αρχείου Κωστάκη MOMus-Μουσείου Μοντέρνας Τέχνης-Συλλογή Κωστάκη, Θεσσαλονίκη\n\n\n\nΈκδοση\n\nΗ έκθεση συνοδεύεται από δίγλωσσο κατάλογο, με κείμενα από διεθνώς αναγνωρισμένους ερευνητές της ρωσικής πρωτοπορίας.\n\n\n\nΣυγγραφείς\n\nJohn E. Bowlt, ομότιμος καθηγητής του USC, Λος Άντζελες\n\nNicoletta Misler, ομότιμη καθηγήτρια του Πανεπιστημίου Ανατολικών Σπουδών, Νάπολη\n\nAlla Povelikhina, ιστορικός τέχνης, ειδική στη μελέτη της οργανικής τέχνης, Κολόμνα\n\nAndrei Smirnov, ιστορικός της Μουσικής της ρωσικής πρωτοπορίας, διευθυντής του κέντρου Theremin\n\nMargareta Tillberg, επισκέπτρια καθηγήτρια στο Τμήμα Πολιτισμού και Αισθητικής, Πανεπιστήμιο της Στοκχόλμης - αναπληρώτρια καθηγήτρια στο Τμήμα, Ιστορίας της Τέχνης, Πανεπιστήμιο της Ουψάλα\n\nΜαρία Τσαντσάνογλου, διευθύντρια MOMus-Μουσείου Μοντέρνας Τέχνης-Συλλογή Κωστάκη, Θεσσαλονίκη\n\nIsabel Wünsche, καθηγήτρια Ιστορίας της Τέχνης και των Ανθρωπιστικών και Κοινωνικών Επιστημών, Πανεπιστήμιο Jacobs, Βρέμη\n\n\n\n*Διάρκεια έκθεσης: 5 Ιουνίου 2022 έως 26 Φεβρουαρίου 2023 | MOMus-Μουσείο Μοντέρνας Τέχνης-Συλλογή Κωστάκη, Μονή Λαζαριστών ( Κολοκοτρώνη 21, Σταυρούπολη) | Ωράριο: Τρίτη, Τετάρτη, Παρασκευή, Σάββατο, Κυριακή 10.00 - 18.00, Πέμπτη 12.00 - 20.00, Δευτέρα κλειστά\n\n\n\nCONNECTED στο NOESIS\n\nΜια έκθεση για την εξέλιξη του Ίντερνετ και τη ζωή μετά το Διαδίκτυο\n\nMπορείς να ζήσεις χωρίς το κινητό σου;\n\nΕίσαι βέβαιος πως δεν διαβάζεις fake news;\n\nΟι δυνατότητες που προσφέρει η σύγχρονη τεχνολογία στον άνθρωπο έχουν αλλάξει ριζικά την καθημερινότητά του, τον τρόπο που ζει, εργάζεται, ταξιδεύει, πληροφορείται, συνδέεται.\n\nΗ νέα περιοδική έκθεση “Connected” στο ΝΟΗΣΙΣ, έρχεται να ανιχνεύσει την τεχνολογική εξέλιξη πίσω από αυτή τη νέα πραγματικότητα (εξέλιξη της μηχανής: υπολογιστής, σύνδεση των μηχανών: διαδίκτυο), να αποτυπώσει την έκταση της διασύνδεσης ανθρώπων και μηχανών, να επισημάνει τις προοπτικές που αυτή φαίνεται να έχει και να θέσει ερωτήματα για το ποιες οι ευκαιρίες που αναδύονται και ποιοι οι κίνδυνοι που ελλοχεύουν.\n\nΗ έκθεση απευθύνεται σε:\n\n– Μαθητές από Δ΄ μέχρι ΣΤ΄ Δημοτικού με ξενάγηση, διάρκειας 60΄.\n\n– Μαθητές Γυμνασίου-Λυκείου με εκπαιδευτικό πρόγραμμα, διάρκειας 60΄.\n\n*Διάρκεια έκθεσης: 12 Απριλίου 2022 έως 28 Φεβρουαρίου 2023 | NOESIS (6ο χλμ. Θεσσαλονίκης - Θέρμης) |Εισιτήρια: 5€ ενηλίκων, 4€ μειωμένο\n\nΕκδηλώσεις\n\n2o Thessaloniki Free Short Festival στον πολυχώρο WE\n\nΤο Thessaloniki Free Short Festival δημιουργήθηκε την περίοδο του lockdown από μια μικρή ομάδα φοιτητών και αποφοίτων σχολών Τέχνης και σκοπός του είναι να δώσει την ευκαιρία σε κινηματογραφιστές από όλο τον κόσμο να προβάλλουν τις δημιουργίες τους, επικοινωνώντας και ανταλλάσσοντας μεταξύ τους σκέψεις και ιδέες, συμμετέχοντας σε ένα Φεστιβάλ ταινιών μικρού μήκους χωρίς κάποιο κόστος συμμετοχής.\n\nΤο 1ο Thessaloniki Free Short Festival πραγματοποιήθηκε με επιτυχία με online προβολές στη σελίδα του Φεστιβάλ στο Instagram, μέσω IGTV και σε φυσικό χώρο την Παρασκευή 17 Σεπτεμβρίου 2021 στην ταράτσα της Ετεροτοπίας στη Θεσσαλονίκη.\n\nΠάνω από 100 θεατές, παρακολούθησαν στην μικρή ταράτσα της Ετεροτοπίας, 14 βραβευμένες ταινίες μικρού μήκους από 8 χώρες. Στο Φεστιβάλ συμμετείχαν 350 ταινίες από 45 χώρες του κόσμου.\n\nΦέτος το Thessaloniki Free Short Festival μεγάλωσε, καθώς υπέβαλαν συμμετοχή, μέσω της πλατφόρμας FilmFreeWay, 3200 ταινίες μικρού μήκους από 115 χώρες του κόσμου. Από την 1η Ιουλίου έως την 31η Αυγούστου 2022, προβλήθηκαν online δωρεάν στη σελίδα του Thessaloniki Free Short Festival στο Instagram μέσω IGTV, 32 ταινίες μικρού μήκους από 16 χώρες του κόσμου, για περιορισμένο χρονικό διάστημα.\n\nΤην Δευτέρα 26 Σεπτεμβρίου 2022 θα πραγματοποιηθεί το 2ο Thessaloniki Free Short Festival, με προβολές 10 βραβευμένων ταινιών μικρού μήκους, στον πολυχώρο WE (3ης Σεπτεμβρίου και Γρηγορίου Λαμπράκη).\n\nΦέτος δόθηκε ιδιαίτερη βάση στο ελληνικό τμήμα και στο ελληνικό σπουδαστικό τμήμα του Φεστιβάλ, καθώς διαγωνίστηκαν και διακρίθηκαν ταινίες από νέους κυρίως κινηματογραφιστές, με τη συμμετοχή σπουδαίων καλλιτεχνών της υποκριτικής τέχνης (Μπέτυ Αρβανίτη, Γιώργος Καραμίχος, Πέτρος Λαγούτης, Ρένος Χαραλαμπίδης, Γιάννης Μποσταντζόγλου, Μαρίσα Τριανταφυλλίδου, Πηνελόπη Τσιλίκα, Αργύρης Ξάφης, Βάνα Πεφάνη, Δημήτρης Τζουμάκης, Βαγγέλης Ευαγγελινός), δείχνοντας πως το ελληνικό σινεμά έχει λαμπρό μέλλον.\n\n*Δευτέρα 26 Σεπτεμβρίου στις 18.45 |Πολυχώρος WE | Ελεύθερη είσοδος\n\nΒιβλιοπαρουσίαση: Ο Λέων Ναρ για το ''Να βρω ξανά του νήματος την άκρη...'' στο Cafe Bar Σάρωθρον\n\n\"Λοιπόν, διηγηθείτε μου τι έγινε εδώ, να βρω ξανά του νήματος την άκρη\".\n\nΈνα βιβλίο για τον στιχουργικό κόσμο του Θανάση Παπακωνσταντίνου, που έχει αγαπηθεί πολύ χάρη στα τραγούδια του.\n\nΣτα δύο μέρη αυτού του σχεδιάσματος ποιητικής βιογραφίας -\"Με τη δική του περπατησιά\" και \"Θεματική και καταβολές\"- εξετάζεται, μεταξύ άλλων, η κοινωνική διάσταση των στίχων του Παπακωνσταντίνου, που με ποικίλους τρόπους αποτυπώνουν την ένταση της υπαρξιακής αγωνίας, καθώς και η σχέση τους με το δημοτικό τραγούδι και τη νεότερη ποίηση.\n\nΕπιχειρείται επίσης, μέσα από χαρακτηριστικά παραδείγματα τραγουδιών, η κατανόηση του βλέμματος του δημιουργού προς τον κόσμο και τον εαυτό του, την κοινωνία και το άτομο, το παρόν και το παρελθόν, τη μνήμη και το όραμα, την Ανατολή και τη Δύση.\n\nΣτην προσπάθεια σύνθεσης του βιβλίου αυτού συνέβαλε ο ίδιος ο Θανάσης Παπακωνσταντίνου, απαντώντας πρόθυμα σε ερωτήσεις του συγγραφέα σχετικά με την ποιητική του κοσμοθεωρία (από την παρουσίαση στο οπισθόφυλλο του βιβλίου).\n\nΘα μιλήσουν οι\n\nΣταύρος Ζαφειρίου, ποιητής\n\nΔημήτρης Μυστακίδης, μουσικός\n\nΆκης Σακισλόγλου, δημοσιογράφος\n\nκαι ο Λέων Α. Ναρ, Δρ Νεοελληνικής Φιλολογίας Α.Π.Θ.\n\n*Παρασκευή 30 Σεπτεμβρίου στις 19.00 | Cafe Bar Σάρωθρον\n\n\"Ο δικός της καθρέφτης\": Παρουσίαση βιβλίου της Γεωργίας Συλλαίου στη Γκαλερί Ρω\n\n\n\nΟι εκθέσεις και οι εκδηλώσεις για τα δέκα χρόνια λειτουργίας του «Ρω» υποδέχονται στις 30 Σεπτεμβρίου τη Γεωργία Συλλαίου στην παρουσίαση του βιβλίου της με τίτλο \"Ο δικός της καθρέφτης\" που κυκλοφορεί από τις εκδόσεις Πόλις.\n\nΜε τη συγγραφέα θα συζητήσουν οι:\n\nΕύη Καρκίτη\n\nΧρήστος Δανιήλ\n\nΣτο πιάνο ο Σάκης Παπαδημητρίου\n\n*Παρασκευή 30 Σεπτεμβρίου στις 20.00 | Γκαλερί ΡΩ",
    "Απογοητεύτηκαν στην Ελλάδα περισσότερο από τον Ερντογάν από το ΟΧΙ των ΗΠΑ": "Σχολιάζει ο Δημήτρης Φιλιππίδης, Νέα Υόρκη\n\nΕίναι Θλιβερό που κάποιοι στην Ελλάδα απογοητεύτηκαν περισσότερο και από τον ίδιο τον Ερντογάν για την άρνηση Μπάιντεν να συναντήσει τον Τούρκο πρόεδρο.\n\nΗ Αμερικανική Κυβέρνηση για ακόμα μια φορά εκφράζει την μεγάλη ενόχληση και δυσαρέσκεια για την Τουρκική πολιτική και τις σχέσεις με την Ρωσία ενώ την ίδια στιγμή το καθεστώς της Αγκυρας απειλεί ανοιχτα την Ελλάδα και συνεργεί στον πάλεμο εναντίον της Αρμενίας! Ειναι η τέταρτη άρνηση του Μπάιντεν προς τον Τούρκο για συνάντηση!\n\nΑυτοί που απογοητεύτηκαν ειναι οι ίδιοι που παρακαλούσαν μέρα νύχτα να καταφέρει Τουρκία να πάρει τα F16 ή έστω να αναβαθμίσει τον στόλο της, ή να πάρει τα F 35 και αναμετέδιδαν φεηκ νιους!\n\nΕίναι οι ίδιοι που απογοητεύτηκαν σφόδρα από την ενίσχυση της συμμαχίας της Ελλάδας με τις Ηνωμένες Πολιτείες Αμερικής και απογοητεύτηκαν με τις κινήσεις της Ελλάδος για τα F 35.\n\nΕίναι οι ίδιοι που χθες έτριβαν τα χέρια τους ακούγοντας τον Ταγίπ Ερντογάν να παρουσιάζει από το βήμα του ΟΗΕ στη Νέα Υόρκη τα δικά τους επιχειρήματα και τις δικές τους άθλιες προπαγανδιστικές θέσεις για τον Έβρο.\n\nΕίναι οι ίδιοι που σε κάθε ευκαιρία αποδεικνύουν ότι δεν είναι απλά γραφικοί αλλά άκρως επικίνδυνοι για την πατρίδα μας! Ιδίως αυτές τις κρίσιμες στιγμές…!\n\nΥγ. Ακόμα μία φορά επιβεβαιώνεται το ρεπορτάζ μας καθως οφείλουμε να είμαστε εξαιρετικά προσεκτικοί στις πληροφορίες που βγάζουμε προς τα έξω τις κρίσιμες αυτές ώρες! Κανένα κλικ και κανέναν ακροατή δεν θέλω παρουσιάζοντας φεηκ νιους! Δεν το έκανα και δεν θα το κάνω.",
    "Ρόδος: 48χρονη τουρίστρια πέθανε σε κρουαζιερόπλοιο": "Για το θάνατο μιας 48χρονης αλλοδαπής που επέβαινε σε κρουαζιερόπλοιο ενημερώθηκε το πρωί της Παρασκευής το Κεντρικό Λιμεναρχείο Ρόδου.\n\nΗ 48χρονη από τις Ηνωμένες Πολιτείες Αμερικής βρέθηκε νεκρή στην καμπίνα της, χωρίς να έχουν γίνει μέχρι στιγμής γνωστές περισσότερες λεπτομέρειες.\n\nΑμέσως, το κρουαζιερόπλοιο κατέπλευσε στον λιμένα Ρόδου, από όπου η σορός παρελήφθη και μεταφέρθηκε στο Γενικό Νοσοκομείο Ρόδου.\n\nΗ λιμενική αρχή που ανέλαβε την προανάκριση του συμβάντος, παρήγγειλε τη διενέργεια νεκροψίας – νεκροτομής, προκειμένου να διαπιστωθούν τα αίτια θανάτου της 48χρονης.\n\nπηγή in.gr\n\n",
    "Κοινοβουλευτική διπλωματία: στρατιώτες και αγγελιαφόροι": "Η \"προέλαση\" της Ρωσίας, 90 χιλιόμετρα βόρεια της Κύπρου με τη χρηματοδότηση με 20 δισεκατομμύρια δολάρια υλοποιείται με την κατασκευή του πυρηνικού σταθμού στο Άκκιουγιου της «ειρηνοποιού» Τουρκίας. Προσφέρει έτσι η Τουρκία, αποδεδειγμένα, διέξοδο στον αιώνιο πόθο της Ρωσίας για έξοδο στη Μεσόγειο. Σε αντίθεση, η απαγόρευση της παροχής διευκολύνσεων σε ρωσικά πολεμικά πλοία στα λιμάνια της Κυπριακής Δημοκρατίας, καθώς και η σαφής ένταξη της Κύπρου στα κράτη που επιβάλλουν κυρώσεις στον εισβολέα Ρωσία, δημιουργούν μια νέα στρατηγική πραγματικότητα στην ανατολική Μεσόγειο.\n\nΜε έναν εμφανή αναθεωρητισμό και επεκτατισμό να τον βιώνουμε στην Κύπρο και ο οποίος να απειλεί να επεκτείνεται στην περιφέρειά μας από την Τουρκία αυτό που επιβάλλεται είναι η αποτελεσματική αντιμετώπισή του. Απάντηση στις συνιστώσες αυτές της τρέχουσας γεωπολιτικής κατάστασης αποτελεί η ενεργός συμμετοχή της Κύπρου στη Στρατηγική Πυξίδα της Ευρωπαϊκής Ένωσης και η άρση του εμπάργκο πώλησης όπλων από τις Ηνωμένες Πολιτείες Αμερικής προς την Κύπρο παρά τις αντιδράσεις της Τουρκίας, εν μέσω μάλιστα των εντεινόμενων τουρκικών προκλήσεων εναντίον της Κύπρου και της Ελλάδας.\n\nΜε την εξέλιξη αυτή δημιουργούνται, νέα γεωπολιτικά δεδομένα που όχι μόνο συμβάλλουν στην σταθερότητα στην ανατολική Μεσόγειο αλλά ταυτόχρονα οικοδομούν μια νέα δυναμική στις σχέσεις της Κύπρου με τις ΗΠΑ και με χώρες όπως το Ισραήλ, την Αίγυπτο, τη Γαλλία και αναντίλεκτα και πρωτίστως με την Ελλάδα, αφού η παρουσία των ΗΠΑ δρα πλέον επιβεβαιωμένα συντονιστικά, πολιτικά, ενεργειακά και αμυντικά με στόχο την άμυνα και την ασφάλεια.\n\nΕίναι ακριβώς, αυτό το νέο γεωπολιτικό πλέγμα που αναδύεται που πρέπει να ενδυναμώνουμε ως Κύπρος σε όλα τα επίπεδα, και στην αμυντική πολιτική και συνεργασία, στη βάση γεωπολιτικού σχεδιασμού, με διακυβερνητικές σχέσεις, αλλά και με την κοινοβουλευτική διπλωματία. Ο κύριος στόχος της κοινοβουλευτικής διπλωματίας στην αμυντική πολιτική, ως ενός από τα σημαντικότερα εργαλεία της εξωτερικής πολιτικής και της ασφάλειας των σύγχρονων κρατών, πρέπει να είναι η συνδιαμόρφωση και η δημιουργία σταθερών, μακροπρόθεσμων διεθνών σχέσεων στον τομέα της άμυνας.\n\nΕίναι η ώρα, τώρα, που μέσα από την κοινοβουλευτική διπλωματία, σε συνεργασία με την κυβέρνηση, να ενδυναμώσουμε τις διακοινοβουλευτικές σχέσεις μας στον τομέα της αμυντικής πολιτικής με τις ΗΠΑ κτίζοντας πάνω στην παραγωγική προσπάθεια του Γερουσιαστή Ρόμπερτ Μενέντεζ, τον οποίο ως Βουλή της Κυπριακής Δημοκρατίας οφείλουμε να τιμήσουμε. Με αξιόπιστη παρουσία της Κύπρου μέσα από την κοινοβουλευτική διπλωματία έχουμε υποχρέωση να αναπτύξουμε διμερείς αλλά και πολυμερείς σχέσεις στην αμυντική πολιτική και σε θέματα αμοιβαίου ενδιαφέροντος, για την εξεύρεση λύσεων σε διάφορα προβλήματα, ειδικά για την ενεργειακή ασφάλεια, την ασφάλεια, την άμυνα και τη σταθερότητα αλλά και για την ενδυνάμωση και περαιτέρω προώθηση οικονομικών συνεργασιών καθώς και για προσέλκυση ξένων επενδύσεων. Όλα αυτά σίγουρα πρέπει να λειτουργούν στα πλαίσια της κοινής προάσπισης και εξυπηρέτησης των συμφερόντων μας και αυτά των εταίρων μας.\n\nΗ προσπάθεια αυτή ενίσχυσης του πλέγματος αμυντικής πολιτικής μέσα από την κοινοβουλευτική διπλωματία, η οποία να δρα συμπληρωματικά και υποστηρικτικά στην παραγωγική προσπάθεια της κυβέρνησης, πρέπει να αρχίζει από την Ελλάδα και να επεκτείνεται με τη συνεργασία των Επιτροπών Άμυνας της Κύπρου με τις αντίστοιχες των ΗΠΑ, του Κράτους του Ισραήλ, της Αίγυπτου, της Γαλλίας, της Γερμανίας και άλλων χωρών. Με την προσπάθεια αυτή πρέπει να στοχεύουμε στην ανάδειξη και αξιοποίηση των σημαντικών πλεονεκτημάτων της Κύπρου στον τομέα της αμυντικής πολιτικής ως αξιόπιστου και ενεργού παράγοντα περιφερειακής ασφάλειας και σταθερότητας στην ευρύτερη περιοχή της ανατολικής Μεσογείου και ως γέφυρας διαλόγου και συνεργασίας μεταξύ Ευρώπης και Μέσης Ανατολής ενάντια στο γεωπολιτικό σκηνικό του αναθεωρητισμού που δημιουργούν Τουρκία και Ρωσία. Είναι η ώρα τώρα που συλλογικά και μέσα από την κοινοβουλευτική διπλωματία πρέπει να καταστούμε, με φίλιες χώρες, «στρατιώτες» για την ανάσχεση του επεκτατισμού και του αναθεωρητισμού και αγγελιαφόροι της ειρήνης, της περιφερειακής ασφάλειας και της σταθερότητας με στόχο την ευημερία των λαών μας.",
    "Ο Όμιλος ΕΛΛΗΝΙΚΑ ΠΕΤΡΕΛΑΙΑ χορηγεί Υποτροφίες για Μεταπτυχιακές σπουδές σε κορυφαία Πανεπιστήμια σε Ελλάδα και εξωτερικό": "Για δέκατη συνεχή χρονιά ο Όμιλος ΕΛΛΗΝΙΚΑ ΠΕΤΡΕΛΑΙΑ στηρίζει, μέσω του προγράμματος Εταιρικής Ευθύνης «Proud of Youth», αριστούχους τελειόφοιτους και απόφοιτους Πανεπιστημίου, οι οποίοι επιθυμούν να συνεχίσουν τις μεταπτυχιακές σπουδές τους σε διακεκριμένα Πανεπιστήμια των Ηνωμένων Πολιτειών, της Ευρώπης και της Ελλάδας.\n\nΤα μεταπτυχιακά προγράμματα αφορούν τους τομείς Μηχανικής και Ενέργειας, Οικονομίας και Διοίκησης και Θετικών Επιστημών. Οι αριστούχοι σπουδαστές έχουν ήδη επιλεγεί για να φοιτήσουν σε ελληνικά και διεθνή πανεπιστημιακά ιδρύματα εγνωσμένου κύρους όπως, Harvard University, University of Bristol, University of Pennsylvania-Wharton School, Imperial College London, Utrecht University, HEC Paris, ETH Zürich, Eindhoven University of Technology, Οικονομικό Πανεπιστήμιο Αθηνών και Πανεπιστήμιο Μακεδονίας.\n\nΗ εκδήλωση απονομής 16 υποτροφιών συνολικά, πραγματοποιήθηκε στα κεντρικά γραφεία του Ομίλου ΕΛΛΗΝΙΚΑ ΠΕΤΡΕΛΑΙΑ, με τον Πρόεδρο του Διοικητικού Συμβουλίου, τον Διευθύνοντα Σύμβουλο και ανώτατα στελέχη της Διοίκησης να συγχαίρουν τους υποτρόφους, στους οποίους ευχήθηκαν καλή επιτυχία στη συνέχιση των σπουδών τους, διακρίσεις στον επιστημονικό τομέα επιλογής τους και χάραξη μιας επιτυχημένης επαγγελματικής πορείας.\n\nΣε δηλώσεις του ο Διευθύνων Σύμβουλος του Ομίλου ΕΛΠΕ κ. Ανδρέας Σιάμισιης, επεσήμανε: «Στεκόμαστε διαρκώς αρωγοί στην προσπάθεια των νέων μας, που μέσα από την προσπάθειά τους για κατάκτηση της γνώσης επιδιώκουν να δώσουν προοπτική στη ζωή και στο μέλλον τους. Μέσω του Προγράμματος «Proud of Youth», ενισχύουμε την προσπάθεια αριστούχων φοιτητών να πραγματοποιήσουν μεταπτυχιακές σπουδές σε διακεκριμένα πανεπιστήμια στην Ευρώπη και την Αμερική, σε τομείς που βρίσκονται στην αιχμή της τεχνολογικής καινοτομίας και της βιωσιμότητας. Ο Όμιλος ΕΛΛΗΝΙΚΑ ΠΕΤΡΕΛΑΙΑ θα είναι πάντα στο πλευρό της νέας γενιάς, επενδύοντας στο αύριο της χώρας και συμβάλλοντας στη προσπάθεια για ένα βιώσιμο και καλύτερο μέλλον για όλους.»\n\nΕπισημαίνεται ότι, μέσω του προγράμματος «Proud of Youth» έχουν δοθεί μέχρι σήμερα συνολικά 246 υποτροφίες για ακαδημαϊκές σπουδές σε Ανώτατα Εκπαιδευτικά Ιδρύματα όχι μόνο στην Ελλάδα, αλλά και σε Γαλλία, Γερμανία, Ελβετία, Ηνωμένες Πολιτείες Αμερικής, Ηνωμένο Βασίλειο, Καναδά, Νορβηγία και Ολλανδία. Βασικός στόχος του προγράμματος υποτροφιών αποτελεί η επιβράβευση των προσπαθειών των νέων ανθρώπων για μάθηση και εξέλιξη, με τη διευκόλυνση της πρόσβασης σε μεταπτυχιακά προγράμματα, συμβάλλοντας στην κάλυψη του κόστους των διδάκτρων.\n\nΗ συγκεκριμένη πρωτοβουλία αποτελεί μια ακόμα σημαντική δράση στο πλαίσιο του προγράμματος Εταιρικής Υπευθυνότητας, μέσω του οποίου ο Όμιλος ΕΛΛΗΝΙΚΑ ΠΕΤΡΕΛΑΙΑ θα συνεχίσει να υποστηρίζει έμπρακτα τη νέα γενιά στην πραγμάτωση των ονείρων της.",
    "Πάλη στην άμμο: Τρίτη στον κόσμο η Ζαχείλα": "Με την Στεφανία Ζαχείλα να κατακτά το χάλκινο μετάλλιο ολοκληρώθηκε στην Κωνστάντζα της Ρουμανίας το Παγκόσμιο Πρωτάθλημα Πάλης στην Άμμο. Στην κατηγορία των +70 κιλών, η Ελληνίδα πρωταθλήτρια βρέθηκε για τέταρτη φορά στο βάθρο των νικητών στο σιρκουί των πέντε στάσεων και κατέκτησε την τρίτη θέση στο σύνολο το Παγκοσμίου Πρωταθλήματος καταγράφοντας μία πολύ μεγάλη επιτυχία για τα ελληνικά χρώματα.\n\nΜετά τα μετάλλια σε Τουρκία, Ισπανία και Γαλλία, η πρωταθλήτρια Ελλάδας έκανε τέσσερα τα χάλκινά της, ενώ η μόνη διοργάνωση που δεν ανέβη κε στο βάθρο ήταν στην Παραλία Κατερίνης. Εκεί, έχασε στον «μικρό» τελικό από την Ισπανίδα Ανζελίκ Καρόλ Γκονζάλες.\n\nΗ Ζαχείλα στη Ρουμανία ξεκίνησε με ήττα στις λεπτομέρειες από την Ουκρανή Λιουντμίλα Πάβλοβετς Τίχινα, ενώ στη συνέχεια κέρδισε την Ρουμάνα Ντάρια Μαρία Τελετσάν και την Κάθριν Φρίλσεθ από τη Νορβηγία. Στον ημιτελικό έχασε από τη Ρουμάνα Καταλίνα Ατσέντε και νίκησε στον «μικρό» τελικό την Κατερίνα Πιτσιάβα για να πάρει το μετάλλιο.\n\nΗ Πιτσιάβα από την πλευρά της που πλασαρίστηκε στην τέταρτη θέση, ξεκίνησε με νίκες απέναντι στην Έλενα Ιρίνα Μάργκας από την Ρουμανία, στην Μάρεν Αντζελίνα Άντερσον από τις Ηνωμένες Πολιτείες Αμερικής και στην συμπατριώτισσά της Ισαμπό Μαρί Σαλάκ. Στον ημιτελικό έχασε από την Ουκρανή Λιουντμίλα Πάβλοβετς Τίχινα.\n\nΣτα 70 κιλά η Αγόρω Παπαβασιλείου, που κατέκτησε το χρυσό μετάλλιο στη διοργάνωση της Παραλίας Κατερίνης, πλασαρίστηκε στην 9η θέση.\n\nΣτους άνδρες ο Αχιλλέας Χρυσίδης στα +90 κιλά πήρε την 8η θέση, ενώ ο Ραφάηλ Γκίρνης έμεινε στην 11η θέση. Την 11η θέση στα 90 κιλά πήρε και ο Χρήστος Σαμαρτζίδης στα 90 κιλά.",
    "Ρεκόρ επισκεπτών στα κόκκινα τουριστικά λεωφορεία της Θεσσαλονίκης": "Ρεκόρ επισκεπτών καταγράφεται στα τουριστικά λεωφορεία της Θεσσαλονίκης. Χιλιάδες τουρίστες επέλεξαν και φέτος να ξεναγηθούν στα μνημεία της πόλης μέσα από τα ανοικτού τύπου κόκκινα πούλμαν.\n\nΙσραήλ, Μάλτα, Ολλανδία αλλά και Ηνωμένες Πολιτείες Αμερικής είναι μερικές μόνο από τις χώρες προέλευσης των τουριστών που επέλεξαν τη Θεσσαλονίκη για ολιγοήμερες διακοπές με τις εντυπώσεις όπως λένε στην κάμερα της ΕΡΤ να κλέβουν τα Κάστρα αλλά και ο Λευκός Πύργος.\n\nΤα τελευταία 10 χρόνια εκτιμάτε ότι περισσότεροι από 250χιλιάδες είναι οι Έλληνες και ξένοι τουρίστες, που επέλεξαν τα τουριστικά λεωφορεία για να ξεναγηθούν στα μνημεία, τα μουσεία και τις εκκλησίες της πόλης μόλις σε 50 λεπτά όσο δηλαδή διαρκεί η διαδρομή με αφετηρία και τερματισμό τον Λευκό Πύργο.\n\nΗ τουριστική κίνηση τους φετινούς καλοκαιρινούς μήνες ήταν ιδιαίτερα αυξημένη με τους υπεύθυνους να δηλώνουν πως και ο Σεπτέμβρης παραδοσιακά είναι ένας δυνατός, τουριστικά μήνας για την πόλη της Θεσσαλονίκης.\n\nΠΗΓΗ: ΕΡΤ3, ΡΕΠΟΡΤΑΖ: ΕΛΕΝΑ ΑΠΟΣΤΟΛΙΔΟΥ",
    "Τέλος ο Μανωλάς από τον Ολυμπιακό": "Ελλάδα\n\nΣτη Σάρτζα του Ντουμπάι θα συνεχίσει την καριέρα του ο Κώστας Μανωλάς που αποχαιρέτησε την Πέμπτη (22/9) τους συμπαίκτες του στο Ρέντη.\n\nΣύντομη αποδείχτηκε η δεύτερη θητεία του Κώστα Μανωλά καθώς ο 31χρονος σέντερ μπακ θα συνεχίσει την καριέρα του στο Ντουμπάι για λογαριασμό της Σάρτζα.\n\nΟ Μανωλάς πήγε στην προπόνηση των Πειραιωτών την Πέμπτη στο Ρέντη και αποχαιρέτησε τους συμπαίκτες του με τις πρώτες πληροφορίες να αναφέρουν ότι βρήκε ένα πολύ καλό συμβόλαιο στην Σάρτζα που είναι η μεγαλύτερη ομάδα στο Ντουμπάι.\n\nΟ Μανωλάς επέστρεψε τον περασμένο Ιανουάριο στην Ελλάδα για λογαριασμό του Ολυμπιακού, στον οποίο είχε 12 παιχνίδια στην Ελλάδα την περσινή σεζόν και εφέτος έπαιξε σε 8 ματς σε όλες τις διοργανώσεις.\n\nΟι Πειραιώτες συνεχίζουν στη σεζόν με διαθέσιμους στόπερ τους Παπασταθόπουλο, Σισέ, Μπα και Ρέτσο, ενώ στο κέντρο της άμυνας μπορούν να αγωνισθούν ακόμη δύο παίκτες, οι Βρσάλικο και Εμβιλά.",
    "Η δις πρωταθλήτρια Ευρώπης Αντιγόνη Ντρισμπιώτη στο Santorini Experience 2022": "Το Santorini Experience 2022, βρίσκεται προ των πυλών για την 6η χρονιά του, έτοιμο να αναδείξει τον πολιτιστικό, αθλητικό και θαλάσσιο τουρισμό του νησιού. Με κύριο χαρακτηριστικό τις νέες εντυπωσιακές διαδρομές στο τρέξιμο και την καθιερωμένη και μοναδική διαδρομή κολύμβησης ανοιχτής θαλάσσης, ερασιτέχνες και επαγγελματίες κολυμβητές και δρομείς από όλο τον κόσμο επισκέπτονται την Σαντορίνη, στις 23-25 Σεπτεμβρίου.\n\nΈτσι, η δύο φορές χρυσή πρωταθλήτρια Ευρώπης και Ολυμπιονίκης του βάδην Αντιγόνη Ντρισμπιώτη, που τίμησε τη χώρα μας και μας έκανε όλους περήφανους με τις επιτυχίες της στο Ευρωπαϊκό πρωτάθλημα στίβου του Μονάχου, θα βρεθεί για πρώτη φορά στο Santorini Experience.\n\nΤη διοργάνωση θα τιμήσουν επίσης, με την παρουσία τους στην κολύμβηση, η Ολλανδή, χρυσή και αργυρή Ολυμπιονίκης, παγκόσμια πρωταθλήτρια και 8 φορές πρωταθλήτρια Ευρώπης στην κολύμβηση ανοιχτής θαλάσσης Sharon van Rouwendaal, η Βρετανίδα, δύο φορές αργυρή Ολυμπιονίκης στην κολύμβηση ανοιχτής θαλάσσης Jazz Carlin, και η παγκόσμια πρωταθλήτρια κολύμβησης ανοιχτής θαλάσσης και εκπρόσωπος των αθλητών στο ΔΣ της ΚΟΕ, Κέλλυ Αραούζου.\n\nΤο τρέξιμο κοσμούν με την συμμετοχή τους ένα από τα κορυφαία ονόματα του ελληνικού στίβου, ο Ολυμπιονίκης και πρωταθλητής Ευρώπης στα 400μ. με εμπόδια Περικλής Ιακωβάκης και ο Ελληνοαμερικανός υπεραμαραθωνοδρόμος Κωνσταντίνος Καρνάζης, που με τη συμμετοχή του θα προβάλλει και θα διαδώσει το μήνυμα του αθλητισμού και του πολιτισμού της Σαντορίνης, στις Ηνωμένες Πολιτείες Αμερικής και σε όλο τον κόσμο.\n\nΗ νέα προσθήκη στο φετινό πρόγραμμα αφορά το τρέξιμο και τη διαδρομή 5χλμ που θα διεξαχθεί την Παρασκευή 23 Σεπτεμβρίου (αύριο) στις 18:00μ.μ., στο Ακρωτήρι της Σαντορίνης, όπου βρίσκεται ένας από τους σημαντικότερους προϊστορικούς οικισμούς της Ευρώπης, που έχει ανασκαφεί μερικώς και έχει φέρει στο φως σπουδαία δείγματα πολιτισμού. Οι δρομείς με αφετηρία την εκκλησία του Αγίου Ραφαήλ θα κατευθυνθούν προς τον Φάρο του Ακρωτηρίου, έναν από τους παλαιότερους φάρους της Ελλάδας, που κατασκευάστηκε το 1892 και θα φτάσουν στο δυτικότερο σημείο του νησιού, επιστρέφοντας πάλι πίσω στον Άγιο Ραφαήλ για τον τερματισμ\n\nό τους. Οι αγώνες δρόμου συνδιοργανώνονται με τον ΑΣ Ήφαιστο Θήρας και την ΕΑΣ ΣΕΓΑΣ Κυκλάδων.\n\nΗ διοργάνωση πραγματοποιείται υπό την αιγίδα του Υπουργείου Τουρισμού, της Γενικής Γραμματείας Αθλητισμού του Υπουργείου Πολιτισμού και Αθλητισμού και του Ελληνικού Οργανισμού Τουρισμού καθώς και με την έγκριση της Κολυμβητικής Ομοσπονδίας Ελλάδας.\n\n*Περισσότερες πληροφορίες: www.santorini-experience.com",
    "Ποσό - μαμούθ από το Ηνωμένο Βασίλειο - Truss: Τουλάχιστον 2,3 δισεκατομμύρια λίρες για την στήριξη της Ουκρανίας το 2023": "Η πρωθυπουργός επαίνεσε την επιτυχία των ουκρανικών στρατευμάτων στην ανάκτηση περίπου 3.000 τετραγωνικών χιλιομέτρων (1.800 τετραγωνικά μίλια) από τα ρωσικά χέρια και δεσμεύτηκε να καλύψει τουλάχιστον τη στρατιωτική βοήθεια του περασμένου έτους\n\nΗ πρωθυπουργός του Ηνωμένου Βασιλείου Liz Truss δεσμεύτηκε να δαπανήσει τουλάχιστον 2,3 δισεκατομμύρια λίρες (2,6 δισεκατομμύρια δολάρια) το επόμενο έτος για την παροχή στρατιωτικής βοήθειας προς την Ουκρανία απέναντι στη ρωσική εισβολή.\n\nΈχοντας δεσμεύσει 2,3 δισεκατομμύρια λίρες το 2022 στην πολεμική προσπάθεια της Ουκρανίας, η Βρετανία είναι ήδη ένας από τους μεγαλύτερους στρατιωτικούς χορηγούς στην Ουκρανία, δεύτερη μετά τις Ηνωμένες Πολιτείες Αμερικής.\n\nΚαθώς ετοιμαζόταν να πετάξει στη Νέα Υόρκη για τη σύνοδο κορυφής των Ηνωμένων Εθνών, η πρωθυπουργός επαίνεσε την επιτυχία των ουκρανικών στρατευμάτων στην ανάκτηση περίπου 3.000 τετραγωνικών χιλιομέτρων (1.800 τετραγωνικά μίλια) από τα ρωσικά χέρια και δεσμεύτηκε να καλύψει τουλάχιστον τη στρατιωτική βοήθεια του περασμένου έτους.\n\nΌπως είπε σχετικά η ίδια: «Οι νίκες της Ουκρανίας τις τελευταίες εβδομάδες ήταν θεαματικές.\n\nΞανά και ξανά αυτοί οι γενναίοι άνθρωποι αψήφησαν την αμφισβήτηση και έδειξαν τι μπορούν να κάνουν όταν τους δοθεί η στρατιωτική, οικονομική και πολιτική υποστήριξη που χρειάζονται.\n\nΤο μήνυμά μου προς τον λαό της Ουκρανίας είναι το εξής:\n\nΤο ΗΒ θα συνεχίσει να είναι ακριβώς πίσω σας σε κάθε βήμα. Η ασφάλειά σας είναι η ασφάλειά μας».\n\nΚατά τη διάρκεια του περασμένου έτους, το Ηνωμένο Βασίλειο παρείχε στην Ουκρανία εκατοντάδες πυραύλους, πέντε συστήματα αεράμυνας, 120 τεθωρακισμένα οχήματα και περισσότερα από 200.000 τεμάχια μη θανατηφόρου στρατιωτικού εξοπλισμού.\n\nΗ κυβέρνηση είπε ότι η ακριβής φύση της στρατιωτικής υποστήριξης του Ηνωμένου Βασιλείου το 2023 θα καθοριστεί με βάση τις ανάγκες των ουκρανικών ενόπλων δυνάμεων, αλλά αναμένεται να περιλαμβάνει εξοπλισμό όπως το σύστημα πολλαπλής εκτόξευσης πυραύλων, το οποίο ήταν «καθοριστικό» για την επιτυχία της χώρας στο πεδίο της μάχης.\n\n\n\nwww.bankingnews.gr",
    "Ο νέος τρόπος που κλέβουν αυτοκίνητα σε δευτερόλεπτα (video)": "Έναν νέο και ευφάνταστο τρόπο φαίνεται πως έχουν βρει οι κλέφτες κλέφτες αυτοκινήτων για να αρπάξουν ένα όχημα, μέσα σε λίγα μάλιστα δευτερόλεπτα.\n\nΗ εξέλιξη της τεχνολογίας στα συστήματα ασφάλειας κατά της κλοπής των αυτοκινήτων είναι διαρκής είναι αδιαμφησβήτητη. Ωστόσο το ίδιο μπορεί να ειπωθεί και για τους ληστές των αυτοκινήτων που βρίσκουν διαρκώς νέα εργαλεία αλλά και τρόπους για να ανοίγουν τα τετράτροχα «θύματά» τους.\n\nΤώρα τελευταία μάλιστα και σύμφωνα και με τα νέα που μας έρχονται από την άλλη πλευρά του Ατλαντικού ένα νέο... modus operandi έχει αρχίσει να κάνει την εμφάνισή του στις Ηνωμένες Πολιτείες Αμερικής, το οποίο και εξαπλώνεται με γοργό ρυθμό καθώς μοιάζει πολύ αποτελεσματικό και επιτρέπει στους μακρυχέρηδες να κάνουν δικό τους ένα όχημα μέσα σε λίγα δευτερόλεπτα χωρίς τη χρήση υψηλής τεχνολογίας.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΌπως θα δείτε και εσείς στο video που ακολουθεί, οι ληστές «πλευρίζουν» το αυτοκίνητο που θέλουν να κλέψουν με τον συνοδηγό να βγαίνει από το λευκό SUV και με τη χρήση ενός εργαλείου που δεν φαίνεται καθαρά βγάζει ολόκληρο το τζάμι (!) της πόρτας του οδηγού.\n\nΜετά από αυτό ληστής κάθεται στη θέση του οδηγού και ασκώντας δύναμη στο τιμόνι σπάει την εργοστασιακή κλειδαριά. Έπειτα και ενώ το μόνο που κάνει o εγκληματίας είναι να ισιώσει τους τροχούς του Dodge Challenger Hellcat που θέλει να κλέψει αποκαλύπτεται και ο νέο «τελικό στάδιο» της κλοπής: το λευκό SUV κάνει όπισθεν, πηγαίνει πίσω από το αμερικάνικο coupe, αρχίζει να το σπρώχνει και έτσι οι κλέφτες απομακρύνονται γρήγορα από το σημείο μαζί με τα Dodge.\n\nΔεν ξέρουμε κατά πόσο το παραπάνω ευφάνταστο σενάριο μπορεί να γίνει πραγματικότητα και στους δρόμους της Ευρώπης, το γεγονός όμως ότι έχουν αρχίσει να κλέβουν έτσι αυτοκίνητα στις Ηνωμένες Πολιτείες είναι τουλάχιστον ανησυχητικό.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΔείτε επίσης",
    "Σχεδόν 170 κλασικά αυτοκίνητα μας περιμένουν έως το απόγευμα στην παραλία Αλίμου": "Ο πεζόδρομος της παραλίας Αλίμου γέμισε σήμερα κλασικά αυτοκίνητα.\n\nΣχεδόν 170 σπάνια μοντέλα έχουν πάρει τη θέση τους και από τις 14:00 υποδέχονται τον κόσμο που τα θαυμάζει και τα φωτογραφίζει. Από το 1925 έως και το 2001, στον πεζόδρομο της παραλίας μικροί και μεγάλοι θαυμάζουν vintage και future classics αυτοκίνητα, έως και τις 19:00.\n\nΗ συνδιοργάνωση του Δήμου Αλίμου, της ΦΙΛΠΑ και του Νίκου Μαστοράκη διεξάγεται για τρίτη χρονιά, ενώ την επόμενη Κυριακή θα απολαύσουμε κλασικά μοντέλα δίκυκλων στο Alimos Classic Motorbike Sunday.\n\nΤα αυτοκίνητα που βρίσκονται στην παραλία μας σήμερα είναι κυρίως από Γερμανία, Ιταλία, Γαλλία, Βρετανία αλλά και τις Ηνωμένες Πολιτείες Αμερικής.\n\nΟ δήμαρχος Αλίμου, Ανδρέας Κονδύλης, δήλωσε στο Alimos Online: «Είναι η μεγαλύτερη διοργάνωση του Alimos Car Sunday που έχουμε κάνει μέχρι σήμερα. Περισσότερα από 170 οχήματα, κομμάτια της ζωντανής ιστορίας, που ο κόσμος τα βλέπει με έκπληξη, με χαμόγελο και πολλή χαρά. Έχουμε ωραία μουσική ώστε να μεταδώσουμε αυτή την όμορφη, γιορτινή ατμόσφαιρα. Εύχομαι πάντα να έχουμε έμπνευση και ωραίες ιδέες ώστε να κάνουμε τέτοιες διοργανώσεις ώστε να χαίρεται ο κόσμος, να ξεφεύγει αλλά και να μαθαίνουν οι νεότεροι. Την επόμενη Κυριακή θα έχουμε κλασικά, συλλεκτικά δίκυκλα από κάθε εποχή, από επιβλητικές Χάρλεϊ έως ταπεινές βέσπες».\n\nO Δήμαρχος Αλίμου, Ανδρέας Κονδύλης, μαζί με τον Εντεταλμένο Δημοτικό Σύμβουλο για τη Δημοτική Αστυνομία, Γιάννη Βέργη.",
    "Η επιστροφή του Ολυμπιακού στο νεότευκτο «Γ. Καραϊσκάκης»": "Στις 19 Σεπτεμβρίου του 2004 ο Ολυμπιακός έδωσε το πρώτο του παιχνίδι στο νεότευκτο «Γ. Καραϊσκάκης».\n\nΗ σεζόν 1996-97 ήταν η τελευταία για τον σύλλογο του Πειραιά που αγωνίστηκε στο θρυλικό γήπεδο πριν αποχωρήσει για να παίξει στο ΟΑΚΑ και μετέπειτα στη Ριζούπολη. Οι «ερυθρόλευκοι» εγκαινίασαν το γήπεδο του Φαλήρου κόντρα στην Καλλιθέα, την οποία και νίκησαν με 2-1. Στις κερκίδες ο κόσμος του Ολυμπιακού χάρισε μία μοναδική παράσταση, με τις εικόνες να κάνουν το γύρω του κόσμου. Η καταμέτρηση των εισιτηρίων έδειξε 30.043 θεατές, αριθμός που αποτέλεσε ρεκόρ προσέλευσης για την πρώτη αγωνιστική, αφού συνολικά σε όλα τα γήπεδα είχαν βρεθεί 63.000 φίλαθλοι.\n\nΜε τον Ντούσαν Μπάγεβιτς στην τεχνική ηγεσία της ομάδας, ο Ολυμπιακός παρατάχθηκε με τον Νικοπολίδη κάτω από τα δοκάρια, ο οποίος είχε αποκτηθεί εκείνο το καλοκαίρι, τον Μαυρογενίδη δεξιά, τον Βενετίδη αριστερά και τους Ανατολάκη, Σούρερ στο κέντρο της άμυνας. Οι Καφές και Στολτίδης ήταν στη μεσαία γραμμή, οι Γεωργιάδης και Γεωργάτος στα άκρα και πίσω από τον προωθημένο Οκκά έπαιξε ο Ριβάλντο, τον οποίο είχαν αποκτήσει εκείνο το καλοκαίρι οι «ερυθρόλευκοι», προκαλώντας πάταγο, τόσο εντός όσο και εκτός Ελλάδας. Στην επανάληψη έπαιξαν και οι Πάντος, Βάλλας και Τζιοβάνι. Μόλις στο 17ο λεπτό της συνάντησης ο Ολυμπιακός άνοιξε το σκορ με τον Οκκά και παρότι η Καλλιθέα έφτασε στην ισοφάριση στο 37’ με τον Γκέκα (1-1), στο 50’ οι Πειραιώτες ξαναπήραν το προβάδισμα με τον Ανατολάκη, που τους χάρισε και τους τρεις βαθμούς. Άλλωστε, ως το φινάλε, αν και οι γηπεδούχοι βρέθηκαν ουκ ολίγες φορές πολύ κοντά στην επίτευξη και άλλων τερμάτων, το σκορ δεν άλλαξε έως το τελευταίο σφύριγμα του διαιτητή.\n\nΔιαβάστε Επίσης Ολυμπιακός: Η επιλογή του Μίτσελ με Βρουσάι\n\nΜΕ ΜΙΑ ΜΑΤΙΑ\n\n1922: Γεννήθηκε ο Τσέχος αθλητής του στίβου Εμίλ Ζάτοπεκ και μεγάλος πρωταγωνιστής των Ολυμπιακών Αγώνων του Ελσίνκι το 1952, κερδίζοντας τρία χρυσά μετάλλια (5.000 μ., 10.000 μ. και Μαραθώνιο) με ολυμπιακά ρεκόρ σε διάστημα οκτώ ημερών.\n\n1952: Οι Ηνωμένες Πολιτείες Αμερικής εμποδίζουν τον Τσάρλι Τσάπλιν να ξαναμπεί στη χώρα ύστερα από ένα ταξίδι του στην Αγγλία.\n\n1988: Ο Γκρεγκ Λουγκάνις γίνεται ο πρώτος αθλητής που κερδίζει χρυσό μετάλλιο σε δύο συνεχόμενους Ολυμπιακούς Αγώνες (Λος Άντζελες, Σεούλ) στις καταδύσεις από βατήρα 3 μέτρων.\n\n1989: Ο Βούλγαρος πρωταθλητής της άρσης βαρών Ναούμ Σουλαμάνοφ ζητά πολιτικό άσυλο στην τουρκική πρεσβεία, ενώ βρίσκεται στην Αθήνα. Στη συνέχεια θα γράψει ιστορία στο άθλημα, με την τουρκική σημαία και το όνομα Ναΐμ Σουλεϊμάνογλου.\n\n1992: Ο κορυφαίος Ουκρανός επικοντιστής Σεργκέι Μπούμπκα κάνει νέο παγκόσμιο ρεκόρ στο άλμα επί κοντώ με 6,13 μ. στο Τόκιο.\n\n2000: Η Ιωάννα Χατζηιωάννου κατακτά το χάλκινο μετάλλιο στους Ολυμπιακούς Αγώνες του Σίδνεϊ στην κατηγορία των 63 κιλών της άρσης βαρών σηκώνοντας 97,5 κιλά στο αρασέ, 125 στο ζετέ και 222,5 κιλά στο σύνολο.\n\n2017: Ο θρυλικός Αμερικανός πυγμάχος Τζέικ Λα Μότα, πάνω στη θυελλώδη και επεισοδιακή ζωή του οποίου βασίστηκε η κινηματογραφική ταινία του Μάρτιν Σκορσέζε «Οργισμένο είδωλο» («Raging Bull»), πεθαίνει σε ηλικία 96 ετών. Τον «οργισμένο» μποξέρ υποδύθηκε στην ταινία ο Ρόμπερτ Ντε Νίρο, ο οποίος απέσπασε το Όσκαρ Α’ Ανδρικού Ρόλου.\n\n2017: Σεισμός στο Μεξικό κοστίζει τη ζωή σε 370 άτομα, ενώ τραυματίζονται περισσότεροι από 6.000 άνθρωποι.",
    "Γαλλία και ΗΠΑ κατακεραυνώνουν τη Μόσχα για τα δημοψηφίσματα σε κατεχόμενα ουκρανικά εδάφη": "Οι Ηνωμένες Πολιτείες Αμερικής απέρριψαν το σχέδιο για τη διεξαγωγή δημοψηφισμάτων στα κατεχόμενα ουκρανικά εδάφη και δεν θα αναγνωρίσουν ποτέ τις ρωσικές διεκδικήσεις στην Ουκρανία, δήλωσε στους δημοσιογράφους ο σύμβουλος Εθνικής Ασφάλειας του Λευκού Οίκου Τζέικ Σάλιβαν.\n\nΟ Σάλιβαν σημείωσε ότι η Μόσχα ίσως θέλει να στρατολογήσει ανθρώπους από αυτές τις περιοχές επειδή έχει υποστεί μεγάλες απώλειες στα πολεμικά μέτωπα. Χαρακτήρισε τα δημοψηφίσματα προσβολή στις αρχές της εθνικής κυριαρχίας και της εδαφικής ακεραιότητας και πρόσθεσε ότι ο πρόεδρος των ΗΠΑ Τζο Μπάιντεν, στην ομιλία του αύριο στη Γενική Συνέλευση των Ηνωμένων Εθνών, θα ασκήσει δριμεία κριτική στη Ρωσία για τον πόλεμο στην Ουκρανία.\n\n«Αν πραγματικά συμβεί αυτό (σ.σ. τα δημοψηφίσματα), οι Ηνωμένες Πολιτείες δεν θα αναγνωρίσουν ποτέ τις αξιώσεις της Ρωσίας σε οποιαδήποτε υποτιθέμενα προσαρτημένα μέρη της Ουκρανίας. Δεν θα αναγνωρίσουμε ποτέ αυτά τα εδάφη ως οτιδήποτε άλλο πέραν από μέρος της Ουκρανίας. Απορρίπτουμε απερίφραστα τις ενέργειες της Ρωσίας» τόνισε.\n\nΟ Σάλιβαν επικαλέστηκε αναφορές από την περιοχή ως απόδειξη ότι η Ρωσία ίσως θέλει να επιστρατεύσει ανθρώπους από τα κατεχόμενα εδάφη. Υποστήριξε μάλιστα ότι η Ρωσία «ψάχνει για (στρατιωτικό) προσωπικό» για να το ρίξει στη μάχη εναντίον της Ουκρανίας.\n\nΣτο ίδιο μοτίβο και η Γαλλία. Ο Γάλλος πρόεδρος Εμανουέλ Μακρόν δήλωσε σήμερα ότι τα δημοψηφίσματα που σχεδιάζονται σε κατεχόμενα εδάφη της Ουκρανίας για την ένταξή τους στη Ρωσική Ομοσπονδία δεν θα αναγνωριστούν από τη διεθνή κοινότητα.\n\nΜιλώντας στη Νέα Υόρκη, ο Γάλλος πρόεδρος δήλωσε ότι οι προτάσεις για τη διεξαγωγή δημοψηφισμάτων στην ανατολική Ουκρανία αποτελούν μια επιπλέον πρόκληση μετά την στρατιωτική εισβολή της Ρωσίας στη γειτονική της χώρα.\n\n\"Αν η ιδέα του δημοψηφίσματος για το Ντονμπάς δεν ήταν τόσο τραγική, θα ήταν αστεία\", δήλωσε σε δημοσιογράφους.\n\n\n\nΠηγή: ΑΠΕ-ΜΠΕ",
    "To Μikel άνοιξε κατάστημα, πραγματικό «μαργαριτάρι» στην ακριβότερη περιοχή της Ντόχα του Κατάρ (φωτο – βίντεο)": "Οι προετοιμασίες είχαν ξεκινήσει από το τέλος του 2021 και χρειάστηκε να περάσει πάνω από μισός χρόνος για να ανοίξει τις «πύλες του στο Κατάρ και συγκεκριμένα στην Ντόχα το νέο κατάστημα της λαρισινής αλυσίδας καταστημάτων καφεστίασης Mikel Coffee Company.\n\nΑπό χθες Τρίτη οι Έλληνες του Κατάρ αλλά και οι υπόλοιποι κάτοικοι της Ντόχα θα έχουν την ευκαιρία να απολαμβάνουν τον διάσημο σε όλη την οικουμένη, καφέ. Χαράς ευαγγέλια και για τους αρκετούς Λαρισαίους που βρίσκονται στην πρωτεύουσα του Κατάρ, καθώς γευόμενοι τον καφέ του θα αισθάνονται πιο κοντά στην πατρίδα, καθημερινά.\n\nΗ αλυσίδα καταστημάτων καφεστίασης που ξεκίνησε από τη Λάρισα και κατέκτησε τον κόσμο, έχει εισέλθει και στο Κατάρ έχοντας μεγάλες προσδοκίες. Μάλιστα το κατάστημα είναι ένα πραγματικό κόσμημα σε μια ονειρική περιοχή από τις καλύτερες της πόλης, που φέρει το όνομα «Pearl» το οποίο σημαίνει μαργαριτάρι.\n\nΗ ακριβής διεύθυνση είναι Porto Arabia Gate 12, το κατάστημα φέρει την κλασική διακόσμιση όλων των καταστημάτων της αλυσίδας και το onlarissa.gr σας μεταφέρει εκεί μέσω των αποκλειστικών φωτογραφιών και βίντεο από το χθεσινό «opening».\n\nΗ εταιρεία Mikel Coffee Company ξεκίνησε από την Λάρισα το 2008 και εξαπλώθηκε ραγδαία φθάνοντας τα 130 κατάστημα μέσα στα πρώτα χρόνια της λειτουργίας της.\n\nΣήμερα έχει πανίσχυρη παρουσία και στις πέντε ηπείρους και σε 18 χώρες καθώς διαθέτει ένα τεράστιο δίκτυο με 315 καταστήματα παγκοσμίως σε πολλές χώρες εκτός της Ελλάδας, όπως Κύπρο, Ηνωμένα Αραβικά Εμιράτα, Μεγάλη Βρετανία, Αυστραλία, Ηνωμένες Πολιτείες Αμερικής, Βουλγαρία, Σαουδική Αραβία. Το 2015 ιδρύθηκε η εταιρεία Mikel Coffee Company LTD με έδρα το Λονδίνο, με σκοπό τη διεθνή ανάπτυξη της εταιρείας και έναν χρόνο αργότερα, η εταιρεία άνοιξε τότε το πρώτο της κατάστημα στο Ντουμπάι των Ηνωμένων Αραβικών Εμιράτων.\n\nΔείτε φωτογραφίες και βίντεο:\n\nΡεπορτάζ: Αθανασία Παύλου"
}