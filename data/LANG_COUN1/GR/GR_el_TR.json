{
    "Αποστολάκης στον ΣΚΑΪ: Πρωτοφανείς οι προκλήσεις από την Τουρκία - Κάτι έχουν στο μυαλό τους": "«Μην τρελαινόμαστε με αυτά που ακούμε και θεωρούμε ότι θα μας κάνουν αύριο πόλεμο οι Τούρκοι» υπογράμμισε.\n\n«Ζούμε προκλήσεις από Τουρκία που πιθανώς να μην έχουμε ξαναδεί σε τέτοια ένταση, και δεν πέφτουν οι τόνοι» τόνισε στον ΣΚΑΪ ο πρώην υπουργός Άμυνας και επίτιμος ΑΓΕΕΘΑ Ευάγγελος Αποστολάκης.\n\n«Θέλουν να περάσουν το αφήγημα ότι η Ελλάδα είναι επιθετική χώρα, μαξιμαλιστική, απειλεί την Τουρκία και κάνει προετοιμασία για επιθετικές ενέργειες και αφορά την στρατιωτικοποίηση των νησιών… Προσπαθεί να πείσει την κοινή γνώμη ότι αυτά απειλούν την Τουρκία» εξήγησε ο πρώην υπουργός Άμυνας και επίτιμος ΑΓΕΕΘΑ.\n\nTo view this video please enable JavaScript, and consider upgrading to a web browser that supports HTML5 video\n\n«Χτίζουν ένα αφήγημα ότι η Ελλάδα απειλεί την Τουρκία και τα νησιά ενισχύονται από τους Έλληνες και κάτι έχουν στο μυαλό τους, φυτεύουν μία επιθετικότητα και μία κακή αίσθηση για τους Έλληνες στην Τουρκία προσπαθώντας να πείσουν ότι εμείς θέλουμε να κάνουμε πόλεμο με την Τουρκία, χωρίς να υπάρχει ανάλογη πραγματικότητα» συνέχισε ο κ. Αποστολάκης.\n\nΣύμφωνα με τον πρώην υπουργό, «η τουρκική αντιπολίτευση εμφανίζεται να λέει ‘γιατί δεν κάνετε κάποιες ενέργειες να εμποδίσετε τα πλοία’…ουσιαστικά σα να λένε ‘γιατί δεν επεμβαίνετε στρατιωτικά’’».\n\nΟ κ. Αποστολάκης εξήγησε ότι η Τουρκία έχει αναβαθμίσει τη χρήση των drones πάνω από το Αιγαίο, καθώς είναι και φθηνή η χρήση τους.\n\n«Μην τρελαινόμαστε με αυτά που ακούμε και θεωρούμε ότι θα μας κάνουν αύριο πόλεμο οι Τούρκοι» υπογράμμισε πάντως.\n\n«Αυτή τη στιγμή βλέπουμε ότι η παρουσία του Ερντογάν στον ΟΗΕ και προσπάθεια να επικοινωνήσει με Μπάιντεν απέτυχε… προκαλεί και την Ελλάδα και τον ελληνικό λαό από την άλλη φάνηκε ότι πήρε ένα μήνυμα ότι ‘έτσι δεν πάμε πουθενά’. Το πήρε πιστεύω το μήνυμα, και από εμάς και από Αμερικάνους, και από το δυτικό κόσμο» σημείωσε.\n\nΓια το θέμα της αποστρατιωτικοποίησης των νησιών, ο κ. Αποστολάκης επισήμανε: «νομίζω ότι έχουμε περιθώρια να βάλουμε ‘νερό στο κρασί μας’ ή να δεχτούμε κάποιες παραχωρήσεις. Δεν πρέπει να το συζητάμε και δεν το συζητάμε». «Αν συζητηθεί, δεν ξέρω με ποιες εγγυήσεις και όρους μπορεί να δεχθεί η ελληνική κυβέρνηση κάτι.. Δεν το ξέρω αυτό, είναι θέμα της κυβέρνησης» διευκρίνισε.\n\n\n\nΠηγή: skai.gr\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Τουρκία: Νέα «πυρά» Ερντογάν κατά της Ελλάδας": "Μετά τη συνεδρίαση του υπουργικού συμβουλίου στην Άγκυρα, ο Τούρκος πρόεδρος Ρεζτέπ Ταγίπ Ερντογάν επιτέθηκε στην Ελλάδα αναφερόμενος σε «προκλήσεις» της, όπως ισχυρίστηκε, και υποστήριξε ότι η Τουρκία δεν θα σταματήσει να υπερασπίζεται τα δικαιώματα και τα συμφέροντά της.\n\n«Οι στρατιωτικές αναπτύξεις - που μοιάζουν με κατοχή - ξένων χωρών σε όλη την Ελλάδα θα έπρεπε βασικά να ενοχλούν τον ελληνικό λαό, όχι εμάς», δήλωσε ο πρόεδρος της Τουρκίας.\n\nΟ Ερντογάν υποστήριξε ότι η Τουρκία παρακολουθεί τις πολιτικές της Ελλάδας που είναι γεμάτες «προκλήσεις». «Γνωρίζουμε καλά ότι οι πραγματικές προθέσεις εκείνων που προκάλεσαν και εξαπέλυσαν Έλληνες πολιτικούς εναντίον μας είναι να εμποδίσουν το πρόγραμμά μας για την οικοδόμηση μιας μεγάλης και ισχυρής Τουρκίας», ανέφερε.\n\nΟ Τούρκος πρόεδρος πρόσθεσε ότι η Τουρκία δεν θα παραλείψει να υπερασπιστεί τα δικαιώματα και τα συμφέροντα της χώρας έναντι της Ελλάδας, «χρησιμοποιώντας όλα τα μέσα που έχουμε στη διάθεσή μας», ισχυριζόμενος ότι η Ελλάδα δεν βρίσκεται στο ίδιο επίπεδο με την Τουρκία.\n\nΝωρίτερα σήμερα η Τουρκία προχώρησε σε διάβημα προς την Ελλάδα και τις ΗΠΑ για την «παράνομη ανάπτυξη αρμάτων μάχης σε νησιά του Αιγαίου με μη στρατιωτικό καθεστώς», όπως αναφέρει το τουρκικό ΥΠΕΞ.\n\nΗ Τουρκία κάλεσε τον Έλληνα πρέσβη και ζήτησε να «σταματήσουν οι παραβιάσεις στα νησιά του Αιγαίου και να αποκατασταθεί το μη στρατιωτικό τους καθεστώς», σύμφωνα με την ανακοίνωση.\n\nΣτο διάβημα, το υπουργείο ανέφερε ότι η ανάπτυξη αποτελεί «άλλη μια παραβίαση των υποχρεώσεων της Ελλάδας βάσει της Συνθήκης της Λωζάνης του 1923 και της Συνθήκης του Παρισιού του 1947».\n\nΣτο διάβημα προς τις ΗΠΑ, η Άγκυρα ζήτησε να σεβαστούν το καθεστώς των νησιών του Ανατολικού Αιγαίου και να ληφθούν μέτρα για να αποτραπεί η χρήση των όπλων τους εκεί.",
    "Σκληρή απάντηση της Αθήνας σε Άγκυρα: Η Τουρκία απειλεί την Ελλάδα με πόλεμο": "Η Αθήνα απάντησε στο διάβημα της Τουρκίας, η οποία κάλεσε για εξηγήσεις τον Έλληνα Πρέσβη στην Άγκυρα για «την στρατικοποίηση των νησιών» στο Αιγαίο.\n\nΑπαντώντας σε σχετικό διάβημα, στο οποίο προέβη νωρίτερα σήμερα Δευτέρα (26/9) η τουρκική πλευρά προς τον Έλληνα Πρέσβη στην Άγκυρα Χριστόδουλο Λάζαρη, η ελληνική πλευρά απέρριψε εν τω συνόλω τις τουρκικές αιτιάσεις, καθώς είναι παντελώς αβάσιμες και δεν συνάδουν με το Διεθνές Δίκαιο.\n\nΑναλυτικότερα, όπως τονίζουν διπλωματικές πηγές:\n\nΟ Έλληνας Πρέσβης υπογράμμισε ότι οι ελληνικές θέσεις έχουν αναπτυχθεί ενδελεχώς στις δύο επιστολές που εστάλησαν στον Γενικό Γραμματέα του ΟΗΕ. Η Ελλάδα σέβεται απολύτως τις υποχρεώσεις της που απορρέουν από τη Συνθήκη της Λωζάννης. Ο Πρέσβης μας στην Άγκυρα επεσήμανε ότι δεν είναι η Ελλάδα η χώρα η οποία απειλεί με πόλεμο τη γείτονα της (casus belli), ούτε έχει συγκεντρώσει τον μεγαλύτερο αποβατικό στόλο στα παράλια της, όπως έχει κάνει η Τουρκία.\n\nΠροσέθεσε, ότι η Τουρκία συνεχίζει να παραβιάζει την κυριαρχία της Ελλάδας, με τις συνεχείς παραβιάσεις του εναερίου χώρου, καθώς και τις υπερπτήσεις άνωθεν ελληνικού εδάφους.\n\nΌπως μετέδωσε νωρίτερα το iEidiseis, το Τουρκικό υπουργείο Εξωτερικών κάλεσε τον Έλληνα πρέσβη και του επέδωσε διάβημα, ζητώντας από την Ελλάδα να βάλει τέλος στη στρατιωτικοποίηση των νησιών.\n\nΕιδικότερα, η Τουρκία διαμαρτυρήθηκε ενώπιον της Ελλάδας και των Ηνωμένων Πολιτειών για την ανάπτυξη τεθωρακισμένων οχημάτων στη Λέσβο και τη Χίο.\n\nΣύμφωνα με τη Hurriyet , από τον Έλληνα πρέσβη, Χριστόδουλο Λάζαρη, ζητήθηκε να σταματήσουν οι συγκεκριμένες «προκλήσεις».\n\nΥπενθυμίζεται πως χθες Κυριακή (25/9), τα τουρκικά MME μετέδωσαν φωτογραφίες που κατέγραψαν drones πάνω από τα συγκεκριμένα ελληνικά νησιά, υποστηρίζοντας πως οι ΗΠΑ επιχειρούν να δημιουργήσουν έναν κλοιό γύρω από την Τουρκία, με «όχημα» την Ελλάδα.\n\nΑνέφεραν μάλιστα πως τα συγκεκριμένα τεθωρακισμένα που φωτογραφήθηκαν, ήταν «πανομοιότυπα με αυτά που αποβιβάστηκαν από αμερικανικά πλοία στην Αλεξανδρούπολη».\n\nΜπαράζ προβοκατόρικων δημοσιευμάτων από τουρκικά ΜΜΕ\n\nΕίχε προηγηθεί μπαράζ προβοκατόρικων δημοσιευμάτων από τουρκικά ΜΜΕ μία ημέρα νωρίτερα, την Κυριακή (25/9). «Η Ελλάδα παίζει με τη φωτιά». Αυτός είναι ο τίτλος επέλεξαν τουρκικά ΜΜΕ με αφορμή μία φωτογραφία που κάνει τον γύρο του διαδικτύου και φέρεται να δείχνει πολεμικά πλοία σε Λέσβο και Σάμο.\n\nΤο υπουργείο Εθνικής Άμυνας της γείτονος χώρας δημοσίευσε φωτογραφίες από τη Λέσβο και τη Σάμο στα οποία φαίνονται ελληνικά αρματαγωγά να αποβιβάζουν τεθωρακισμένα οχήματα μάχης. Δεν λαμβάνει, ωστόσο, υπόψιν της ότι οι φωτογραφίες αυτές αποτελούν προϊόν κατασκοπείας, καθώς τραβήχτηκαν στη διάρκεια παράνομων υπερπτήσεων που παραβιάζουν τον ελληνικό εναέριο χώρο.\n\nΟι φωτογραφίες φέρεται να τραβήχτηκαν στις 18 Σεπτεμβρίου από τουρκικά μη επανδρωμένα σκάφη κατά τη διάρκεια των πολλών υπερπτήσεων που πραγματοποιεί η Τουρκία καθημερινά στο Αιγαίο, ενώ δημοσιεύονται σε αρκετά τουρκικά ΜΜΕ, μεταξύ αυτών και στη Sabah, τη Yeni Safak και το Anadolu.\n\nΌπως γράφει χαρακτηριστικά η Sabah: «Παρατηρήθηκαν δραστηριότητες της Ελλάδας κατά παράβαση του διεθνούς δικαίου προς τα νησιά με μη στρατιωτικό καθεστώς. Σύμφωνα με πληροφορίες που ελήφθησαν από πηγές ασφαλείας, τα UAV των Τουρκικών Ενόπλων Δυνάμεων που εκτελούσαν πτήσεις αποστολής στο Αιγαίο εντόπισαν κίνηση και διαπίστωσαν ότι δύο ελληνικά αποβατικά βρίσκονταν καθ' οδόν προς Λέσβο και Σάμο.\n\nΑποκαλύφθηκε ότι τα εν λόγω πλοία παρέδωσαν στη Λέσβο 23 τακτικά τροχοφόρα τεθωρακισμένα οχήματα και 18 τακτικά τροχοφόρα τεθωρακισμένα στη Σάμο. Αξιοσημείωτο ήταν ότι τα τεθωρακισμένα ήταν μεταξύ των οχημάτων που απέστειλαν στο λιμάνι της Αλεξανδρούπολης οι ΗΠΑ».\n\nΗ τουρκική εφημερίδα χαρακτηρίζει «απαράδεκτες» τις ενέργειες της Ελλάδας και αναφέρει ότι «πηγές ασφαλείας περιέγραψαν αυτά τα γεγονότα στις 18 Σεπτεμβρίου και στις 21 Σεπτεμβρίου ως την πιο ξεκάθαρη ένδειξη ότι η Ελλάδα συνεχίζει να εξοπλίζει τα νησιά κοντά στην Τουρκία και να παραβιάζει το καθεστώς της GASA».\n\nΗ ανάρτηση του Anadolu στο Twitter:\n\n{https://twitter.com/anadoluagency/status/1573949225725054976?cxt=HHwWgMC-3eme5dcrAAAA}\n\nΗ δημοσίευση της Yeni Safak:",
    "Τουρκία: Το δύσκολο στοίχημα της αντιπολίτευσης κόντρα στον Ερντογάν": "Εάν καταφέρουν να ενώσουν τις δυνάμεις τους, στηρίζοντας τον «κατάλληλο» προεδρικό υποψήφιο ενόψει των εκλογών που είναι κανονικά προγραμματισμένο να διεξαχθούν στην Τουρκία το 2023, τότε μπορεί και να καταφέρουν να νικήσουν τον Ερντογάν.\n\nΟ λόγος για τα έξι κόμματα της τουρκικής αντιπολίτευσης που βρίσκονται από τον περασμένο Φεβρουάριο σε διαπραγματεύσεις, αναζητώντας τις συγκλίσεις εκείνες που θα τους επιτρέψουν να ενώσουν – και να μεγεθύνουν – τις δεξαμενές τους στον δρόμο προς τις επόμενες κάλπες του 2023, ενάντια στο δίδυμο της κυβερνώσας ισλαμοεθνικιστικής Συμμαχίας του Λαού (Cumhur Ittifaki) των Ρετζέπ Ταγίπ Ερντογάν (AKP) και Ντεβλέτ Μπαχτσελί (MHP).\n\nΚι αυτό, χωρίς να συνυπολογίζεται στην εν λόγω εξάδα ο έτερος αντιπολιτευτικός πόλος του φιλοκουρδικού HDP που εξακολουθεί να συγκεντρώνει – χωρίς συμπράξεις και συνασπισμούς – ένα ποσοστό κοντά στο 10%, παρά τις διώξεις σε βάρος εκατοντάδων δημοκρατικά εκλεγμένων στελεχών του τα προηγούμενα χρόνια.\n\nO Ρετζέπ Ταγίπ Ερντογάν οδεύει προς τις επόμενες διπλές – προεδρικές και βουλευτικές – εκλογές του 2023 (που ενδέχεται να διεξαχθούν στις 14 ή στις 21 Μαΐου όπως… κυκλοφορεί) μέσα σε συνθήκες πληθωριστικού «καύσωνα», έχοντας απέναντί του μια ευρεία γκάμα από πολιτικούς αντιπάλους: πρώην υπουργούς του ιδίου του AKP (τον Αλί Μπαμπατζάν της παράταξης DEVA, τον Αχμέτ Νταβούτογλου της παράταξης Gelecek), πρώην υπουργούς του – νυν συγκυβερνώντος – εθνικιστικού MHP (τη Μεράλ Ακσενέρ του İYİ), πολλούς εκ των Κούρδων ψηφοφόρων (που ανέρχονται σε συνολικά εκατομμύρια στην Τουρκία) και ένα κόμμα όπως το κεμαλικό CHP το οποίο πια ελέγχει όλους τους μεγάλους δήμους της χώρας (Κωνσταντινούπολης, Άγκυρας, Σμύρνης κ.ά.).\n\nΥπό άλλες συνθήκες, εάν η τουρκική αντιπολίτευση κατάφερνε κατά κάποιο τρόπο να συσπειρωθεί, ο Ερντογάν θα οδηγείτο στην έξοδο. Υπό τις τρέχουσες συνθήκες ωστόσο, ακριβώς αυτό το «εάν» στοιχειώνει την αντιπολίτευση δίνοντας προεκλογικές ανάσες σε έναν Ερντογάν που αξιοποιεί ως πολιτικό σωσίβιο τα ορατά αντιπολιτευτικά ρήγματα, παρά την φθορά που ο ίδιος έχει υποστεί πια έπειτα από 20 συναπτά έτη στην εξουσία (2002 – 2022).\n\nΟι «έξι» της αντιπολίτευσης, όλοι οι «μεγάλοι» του HDP εξαιρουμένου δηλαδή, ετοιμάζονται για τον δεύτερο γύρο των μεταξύ τους διαπραγματεύσεων που είναι προγραμματισμένο να ξεκινήσει στις 2 Οκτωβρίου. Αυτήν τη φορά ωστόσο, οι αποφάσεις που θα κληθούν εκείνοι να λάβουν θα είναι «πιο δύσκολες» και τα ζητήματα που θα πέσουν στο τραπέζι περισσότερο ακανθώδη, όπως σημειώνει η Ιντίλ Καρσίτ μέσω του Turkey Recap.\n\nΤο όνομα του κοινού προεδρικού υποψηφίου της αντιπολίτευσης – ο τρόπος με τον οποίο θα μοιραστούν τα υπουργεία σε μια μελλοντική συγκυβέρνηση – η ενδεχόμενη μετεξέλιξη της αντιπολιτευόμενης «εξάδας» σε επίσημη εκλογική συμμαχία στον δρόμο προς τις κάλπες – η γραμμή έναντι του φιλοκουρδικού HDP και ο οδικός χάρτης της μετάβασης σε μια μετά-ερντογανική εποχή… είναι κάποια από τα ζητήματα πάνω στα οποία δεν μπορούν, προς το παρόν, να συμφωνήσουν οι «έξι» της τουρκικής αντιπολίτευσης.\n\nΟ Αλί Μπαμπατζάν, πρώην υπουργός Οικονομίας και άλλοτε ΥΠΕΞ, υπογράμμισε προ ημερών πως θα πρέπει να επιτευχθούν συγκλίσεις μεταξύ των αντιπολιτευόμενων σε «θεμελιώδη ζητήματα πολιτικής».\n\nΜέσα σε ένα εκ των πραγμάτων – λόγω Ερντογάν – προσωποκεντρικό πολιτικό σύστημα ωστόσο, όπως είναι το τουρκικό στην παρούσα φάση, η συζήτηση αναπόφευκτα γυρνά στα ίδια τα πρόσωπα.\n\nΤο επονομαζόμενο Καλό Κόμμα (İYİ) της Ακσενέρ επιστρέτευσε, για παράδειγμα, έναν δικό του τεχνοκράτη, τον προερχόμενο από τις ΗΠΑ και το Wharton School of Business Μπιλγκέ Γιλμάζ, για να παρουσιάσει ένα δικό του οικονομικό όραμα απέναντι σε εκείνο του Μπαμπατζάν, διεκδικώντας έτσι ρόλο στη χάραξη της όποιας μελλοντικής οικονομικής πολιτικής.\n\nΌλα τα βλέμματα στρέφονται ωστόσο στο πρόσωπο το οποίο θα μπορούσε να κατέβει στις εκλογές ως ο κοινός υποψήφιος της τουρκικής αντιπολίτευσης για την προεδρία.\n\nΟ νυν ηγέτης του Ρεπουμπλικανικού Λαϊκού Κόμματος (CHP) Κεμάλ Κιλιτσντάρογλου θα ήθελε να είναι αυτός ο υποψήφιος, πλην όμως όλοι γνωρίζουν πως ο Κιλιτσντάρογλου δεν είναι αρκετά δημοφιλής ως πρόσωπο (και ως αλεβίτης σε μια πλειοψηφικά σουνιτική χώρα που δεν σταματά να συντηρητικοποιείται) ώστε να κοντράρει τον Ερντογάν. Αντιθέτως, οι – προερχόμενοι επίσης από το CHP – δήμαρχοι της Άγκυρας, Μανσούρ Γιαβάς, και της Κωνσταντινούπολης, Εκρέμ Ιμάμογλου, πιστώνονται αμφότεροι υψηλότερα ποσοστά δημοτικότητας σε σχέση με τον Κιλιτσντάρογλου, τον οποίο ωστόσο αξίζει να σημειωθεί πως εκείνοι στηρίζουν δημοσίως.\n\nΣύμφωνα με τον Οζέρ Σεντζάρ της εταιρείας δημοσκοπήσεων Metropoll, ο 67χρονος Γιαβάς (που έχει περάσει και από τις τάξεις του Κόμματος Εθνικιστικής Δράσης του Μπαχτσελί) θα ήταν ο προεδρικός υποψήφιος της αντιπολίτευσης με τις περισσότερες πιθανότητες επιτυχίας. Και ο Γιαβάς ωστόσο έχει ένα «μείον», καθώς θεωρείται πολωτικός και αντιδημοφιλής μεταξύ των Κούρδων ψηφοφόρων, χωρίς τις ψήφους των οποίων όμως η τουρκική αντιπολίτευση «δεν έχει ελπίδα» όπως λέγεται. Ενδεικτικά, ο ίδιος ο Σελαχατίν Ντεμιρτάς του HDP αποκήρυξε προ ημερών, εμμέσως πλην σαφώς, μια ενδεχόμενη προεδρική υποψηφιότητα του Μανσούρ Γιαβάς.\n\n«Οι άνθρωποι που δεν έχουν πει ούτε μια λέξη για τα προβλήματα της Τουρκίας μπορεί να βρίσκονται ψηλότερα στις δημοσκοπήσεις αλλά αυτό δεν πρέπει να λειτουργεί παραπλανητικά. Μόλις αρχίσουν να μιλούν για τα πιεστικά ζητήματα – και θα πρέπει να το κάνουν εάν είναι υποψήφιοι για την προεδρία – δεν είμαι σίγουρος ότι η υποστήριξη θα συνεχιστεί», σημειώνει χαρακτηριστικά ο Ντεμιρτάς σε συνέντευξή του (Medyascope) την οποία επικαλείται η Ιντίλ Καρσίτ του Turkey Recap, φωτογραφίζοντας τον Γιαβάς.\n\nΣύμφωνα με τον Μουράτ Γετκίν του YetkinReport από την άλλη πλευρά, ο πολιτικός που συγκεντρώνει πρακτικά τις πιο πολλές πιθανότητες να αναδειχθεί κοινός υποψήφιος της αντιπολιτευσης είναι ο Κεμάλ Κιλιτσντάρογλου.\n\nΠροεκλογική κινητικότητα παρατηρείται ωστόσο, παράλληλα, και στις τάξεις του φιλοκουρδικού HDP το οποίο παρουσίασε προ ημερών (στις 24 Σεπτεμβρίου) τη δική του εκλογική «Συμμαχία Εργασίας και Ελευθερίας» (Emek ve Özgürlük İttifakı – EÖİ). Ο λόγος για μια εκλογική συμμαχία υπό την ομπρέλα της οποίας εντάσσονται κόμματα προερχόμενα από τους χώρους της αριστεράς και της οικολογίας (EHP, EMEP, SMF, TİP, TÖP).\n\nΣύμφωνα με τον Γετκίν, αυτή η συμμαχία, στη βάση της οποίας βρίσκεται το HDP, θα μπορούσε, εάν πάρει θέση προεκλογικά υπέρ του κοινού προεδρικού υποψηφίου της αντιπολίτευσης, ακόμη και να οδηγήσει εκτός προεδρίας τον Ερντογάν από τον πρώτο γύρο.\n\nΌλα αυτά βέβαια μπορεί να ακούγονται πιθανά στη θεωρία, ωστόσο θα είναι πολύ δύσκολο να περάσουν από τη θεωρία στην πράξη, καθώς παράλληλα επικρέμαται πάνω από το HDP και η προεκλογική «εκκρεμότητα» της επαπειλούμενης απαγόρευσης από το Συνταγματικό Δικαστήριο.\n\nΕιδήσεις σήμερα\n\nΑκολουθήστε το kathimerini.gr στο Google News και μάθετε πρώτοι όλες τις ειδήσεις\n\nΔείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr",
    "Γιατί ένας διάλογος με την Τουρκία δεν είναι καλή επιλογή για την Ελλάδα τώρα;": "Amr Alfiky via Reuters\n\nΑπό τα πιο δύσκολα πράγματα είναι το να καλείται κάποιος να επαληθεύσει ταυτολογίες. Με άλλα λόγια, να χτίσει επιχειρηματολογία για τα λεγόμενα αυτονόητα. Ήταν 7/12/2017 όταν ο Τούρκος πρόεδρος επισκέφτηκε την Ελλάδα. Ήταν μια επεισοδιακή επίσκεψη. Ο Ερντογάν είχε από πριν μιλήσει σε ελληνικό μέσο και είχε δείξει τις διαθέσεις του. Οι κοινές δηλώσεις του Έλληνα πρωθυπουργού με τον Τούρκο πρόεδρο απέδειξαν τον διάλογο κωφάλαλων.\n\nΟ Τούρκος πρόεδρος ήρθε για να γυρίσει την πλάτη του στον Άγνωστο Στρατιώτη και να χρειαστεί να ακούσει όσα άκουσε από τον Έλληνα πρωθυπουργό και τον ΠτΔ. Τότε, όπως και μετά (και βέβαια όπως και τώρα) η προσχηματική δικαιολόγηση της επίσκεψης ήταν μια αδύναμη φράση που μοιάζει περισσότερο με σύνθημα το οποίο εύκολα αποδομείται: «Πρέπει να διατηρούνται τα κανάλια επικοινωνίας με την Τουρκία, είναι καλό να συναντούνται οι δύο ηγέτες». Ας θυμηθούμε όμως τι μεσολάβησε έκτοτε για να φτάσουμε ξανά σε μια θέση που ίσως δεν είναι η καλύτερη δυνατή.\n\nΔιαφήμιση\n\nΟ Ερντογάν κατηγόρησε τον Έλληνα πρωθυπουργό για το θέμα των οκτώ Τούρκων στρατιωτικών που παρέμεναν στη χώρα μας με ασυλία. Οι «πραξικοπηματίες-Γκιουλενιστές» είχαν γίνει εμμονή για τον Ερντογάν ο οποίος δεν είναι σε θέση (δε θέλει να είναι) να καταλάβει οτι η Δικαιοσύνη δεν είναι Κυβέρνηση. «Μου υποσχέθηκες!» ούρλιαζε.\n\nΛίγο καιρό μετά, η Τουρκία συνέλαβε δύο Έλληνες αξιωματικούς στον Έβρο. Τους άφησε ελεύθερους σαν...Σουλτάνος, κάνοντάς μας χάρη για την γιορτή της Παναγίας τον Δεκαπενταύγουστο.\n\nΗ Τουρκία, το επόμενο έτος αποφάσισε να κάνει το -μέχρι τότε- αδιανόητο. Να εισβάλει στην Ελλάδα μέσω της εργαλειοποίησης του προσφυγικού.\n\nΛίγους μήνες πριν, είχε δείξει «πίστη» στο διάλογο και στις σχέσεις καλής γειτονίας με την υιοθέτηση του τουρκολιβυκού μνημονίου, ενός μνημείου επιθετικότητας και παραλογισμού, δείχνοντας στην πράξη ότι αυτό που λέει σήμερα η τουρκική πλευρά: Οτι δεν μας θεωρούν ισότιμους συνομιλητές.\n\nΔιαφήμιση\n\nΜετά την αποτυχημένη απόπειρα της υβριδικής εισβολής της Τουρκίας από τον Έβρο, είχαμε το πιο «ανήσυχο καλοκαίρι» μετά το 1974. Το πρωί της 21ης Ιουλίου του 2020, η Τουρκία αποφάσισε να κάνει εισβολή στο Αιγαίο με πολιορκητικό κριό το Oruc Reis και με πολλά πολεμικά πλοία. Αποτέλεσμα: Για περίπου τρείς μήνες, η Τουρκία επιχειρούσε να οικοδομήσει νέα τετελεσμένα, πάνω σε αυτά του 1995 (casus belli) και βέβαια, των Ιμίων του 1996.\n\nΗ Ελλάδα ενώ για δεύτερη φορά απέκρουσε επιτυχημένα τις τουρκικές επιβουλές, δέχτηκε διαμεσολάβηση της Γερμανίας, μιας χώρας με ειδικές σχέσεις με την Τουρκία. Αυτή η διαμεσολάβηση μπορούσε να χαρακτηριστεί τουλάχιστον ως κλαυσίγελος καθώς όταν πλησίαζε Σύνοδος Κορυφής, η Τουρκία απέσυρε το πλοίο για «επισκευές» ώστε να μπορεί η Γερμανία να απαντά στα αιτήματά μας για κυρώσεις «για ποιο πλοίο μιλάτε;».\n\nΑκολούθησαν οι διερευνητικές. Ξανά τα ίδια: «Τα κανάλια επικοινωνίας να είναι ανοικτά». Τον Απρίλιο του 2021 ο Έλληνας υπουργός Εξωτερικών μίλησε στην Άγκυρα και έγινε ο πρώτος πολιτικός που είπε αυτά που θα έπρεπε να ακούει η Τουρκία πολλά χρόνια τώρα, ακριβώς επειδή δεν θέλουμε πόλεμο. Ο πόλεμος έρχεται όταν δεν υπάρχει αντίρροπη δύναμη στις επιθέσεις που δέχεσαι. Ο Β’Π.Π. κατέστρεψε τον κόσμο επειδή ο Τσάμπερλεϊν είχε πολύ κακές ιδέες για το πώς λειτουργεί η διεθνής πολιτική και πιο συγκεκριμένα, για το πόσες φορές έχει σώσει τον κόσμο η συνετή χρήση της απειλής, με άλλα λόγια, το θέσιμο «κόκκινων γραμμών».\n\nΗ Τουρκία έκτοτε, δε σταματούσε να διατηρεί ψηλά την απειλή εναντίον της Ελλάδας. Έφτασε σε σημείο να απειλεί την Ελλάδα για να κρατά ανοικτούς διαύλους με τις ΗΠΑ και την Ε.Ε.\n\nΤον περασμένο Μάρτιο, κατά πολλούς ξεκίνησε το «νέο κεφάλαιο στις ελληνοτουρκικές σχέσεις». Ήταν το περίφημο δείπνο μεταξύ του Τούρκου Πρόεδρου και του Έλληνα πρωθυπουργού, ο οποίος ουδέποτε αρνήθηκε τον διάλογο με τον Τούρκο ομόλογό του (είχε προηγηθεί και στο ΝΑΤΟ συνάντηση). Ακόμη και οι πιο απαισιόδοξοι (όσοι δηλαδή ακούνε τη φωνή του πολιτικού ρεαλισμού) διαψεύσθηκαν καθώς θεωρούσαν οτι εξασφαλίστηκαν κάποιοι μήνες ηρεμίας, λόγω και του ρωσοουκρανικού πολέμου.\n\nΔιαφήμιση\n\nΑπό τα τέλη Απριλίου 2022 η Τουρκία στοχοποίησε ξανά την Ελλάδα και έκτοτε, καθημερινά, συμπολίτευση και αντιπολίτευση στην Τουρκία, ερίζουν για το πόσα είναι τα νησιά που ανήκουν στην Τουρκία και για το αν θα έχουμε το ίδιο μέλλον με αυτό των παππούδων μας στη Μικρά Ασία το 1922.\n\nΣτις διεθνείς σχέσεις ο διάλογος είναι αυτός που σώζει κυριολεκτικά ζωές. Εάν δεν υπήρχαν οι διαπραγματεύσεις, θα ζούσαμε σε μια φυσική κατάσταση ενός Χομπσιανού κόσμου όπου ο πόλεμος θα ήταν αέναος. Ωστόσο, ο διάλογος που δεν είναι απλώς μια λέξη ενός συνθήματος, έχει ορισμένες προϋποθέσεις.\n\nΌσοι γνωρίζουν από τη θεωρία Λήψης Αποφάσεων και Διαπραγματεύσεων, γνωρίζουν ότι οι διαπραγματεύσεις έχουν τέσσερα στάδια. Το πιο κρίσιμο, είναι το πρώτο. Το προ-διαπραγματευτικό στάδιο. Εκεί συμφωνούμε τα θέματα στα οποία θα αναλωθούν οι διαπραγματεύσεις. Με άλλα λόγια, καταγράφονται μέσω συμφωνίας, οι διαφωνίες.\n\nΘέλουμε να γνωρίζουμε τις σημερινές τουρκικές αξιώσεις;\n\nΠρώτον, ότι δεν υπάρχει μια διαφορά νομικής υφής (υφαλοκρηπίδα). Υπάρχουν πολλές διαφορές και είναι αυτές που ad hoc η Τουρκία θέτει.\n\nΔεύτερον, ότι τα νησιά της ελληνικής επικράτειας, δεν ανήκουν στην Ελλάδα αν η τελευταία, έχει έστω και μια σφαίρα σε αυτά για να αντιμετωπίσει την τουρκική στρατιά Αιγαίου η οποία είναι δομημένη για απόβαση σε αυτά.\n\nΔιαφήμιση\n\nΜε άλλα λόγια, ο διάλογος είναι επιτακτικός και οι συναντήσεις μεταξύ αρχηγών κρατών απαραίτητες όταν υπάρχει κάτι έτοιμο για να συμφωνηθεί. Όταν περιμένουν τα κείμενα έτοιμα να δεχθούν μια υπογραφή. Στα ελληνοτουρκικά υπάρχει αδιέξοδο. Δεν μπορούμε να μιλήσουμε, το μόνο που γίνεται είναι αναβολή μιας σύγκρουσης η οποία θα είναι αναπόφευκτη αν η Τουρκία δεν ακυρώσει τα σχέδιά της έναντι της Ελλάδας. Η Τουρκία εξακολουθεί να βλέπει σαν κατάλοιπο κατευνασμού (το οποίο παραμένει ακόμη πολύ ισχυρό) την ελληνική αντίδραση.\n\nΑυτό που τώρα επιδιώκει η Τουρκία είναι να χρησιμοποιήσει την Ελλάδα σαν «γέφυρα» (αγαπημένη λέξη για τους οπαδούς του διαλόγου άνευ όρων και βέβαια, της όποιας λύσης) για να αποφύγει τον αποκλεισμό της από αμερικανικό οπλισμό και τις κυρώσεις από την Ε.Ε. για το οτι διευκολύνει τη Ρωσία να «σπάει» τις δυτικές κυρώσεις.\n\nΗ Ελλάδα «σώζει» την Τουρκία και της εξασφαλίζει χρόνο να αποφασίσει εντός μιας εξάμηνης NAVTEX για το τι θα κάνει με το Oruc Reis, με τα προσφυγικά ρεύματα. Το μήνυμα της Ελλάδας προς την Τουρκία είναι το εξής: «Μπορείτε από Δευτέρα έως Σάββατο να απειλείτε και τις Κυριακές, οτι δεν απειλήσατε ποτέ».\n\nΗ μείωση της αποτρεπτικής φήμης της Ελλάδας είναι όμως πολλαπλάσια αυτού. Πώς θα αρθρώσουν τα αιτήματά τους οι ομογενειακές οργανώσεις οι οποίες μάχονται για το θέμα των F-16; Πώς θα αντιληφθεί η Ε.Ε. την ανάγκη για δραστικά μέτρα εναντίον μιας χώρας που απειλεί να ανοίξει δεύτερο μέτωπο στην Ευρώπη; Πώς θα μπορέσουμε να διεθνοποιήσουμε τα τεράστια προβλήματα που αντιμετωπίζουμε με ένα σκοτεινό καθεστώς όπως είναι αυτό που έχει δημιουργήσει ο Ερντογάν, όταν οι ίδιοι τα θεωρούμε «ιάσιμα» με άνευ όρων διάλογο. Η απάντηση συμμάχων και εταίρων θα είναι αποστομωτική: «Αφού συζητάτε, δεν υπάρχει ανάγκη να σπεύσει κανείς».\n\nΤελικά, ποιο είναι το πρόβλημα; Το πρόβλημα είναι οτι η Ελλάδα από το 1996 έχει αποδεχτεί πληθυντικό αριθμό. Από το «ελληνοτουρκική διαφορά» έχει πάει στο «ελληνοτουρκικές διαφορές». Έτσι, ο διάλογος γίνεται με τουρκικούς όρους. Η Τουρκία θέτει στο τραπέζι όλα όσα εκείνει επινοεί και εμείς το βαφτίζουμε ως «ανοικτοί δίαυλοι». Επειδή επιθυμούμε έναν διάλογο και όχι πόλεμο, τότε ο διάλογος πρέπει να έχει αρχή , μέση και τέλος. Ο διάλογος είναι από μόνος του αποτρεπτικός ως προς τον πόλεμο, αρκεί να έχει όρους και προϋποθέσεις. Η Τουρκία αγοράζει χρόνο σε βάρος μας την ώρα που όλη η Δύση έχει αρχίσει να της γυρνά την πλάτη. Η Ελλάδα δείχνει το λάθος μήνυμα όταν δεν βάζει κάποιο όριο στην Τουρκία. Η επίκληση στο νομικό πολιτισμό έχει αξία όταν γίνεται για να επιλυθούν διαφορές μεταξύ χωρών που έχουν δημοκρατικά πολιτικά συστήματα.\n\nΔιαφήμιση\n\nΗ Τουρκία του Ερντογάν, δε διαπραγματεύεται ούτε καν με τις ΗΠΑ. Για την Τουρκία, υπάρχει επίδοση όρων βάσει των οποίων η Ελλάδα οφείλει να προσδεθεί στο άρμα της.\n\nΤέλος, για να μείνει ένα «ανοικτό κανάλι επικοινωνίας», δεν χρειάζεται να υπάρχει συνάντηση κορυφής. Όλα αυτά τελικά αποδεικνύουν ότι η Ελλάδα δεν έχει αποφασίσει να αποδεχτεί το ρόλο του κράτους πρώτης γραμμής, συνεχίζοντας τον μη αποτελεσματικό ρόλο της ως «γέφυρα» μεταξύ Τουρκίας και Δύσης.\n\n\n\n\n\n",
    "Η Τουρκία για την ομιλία Μητσοτάκη: Δεν απειλούμε εμείς την εδαφική ακεραιότητα της Ελλάδας": "Κλείσιμο\n\nΜε διαρροές από την τουρκική αντιπροσωπεία στον ΟΗΕ υπήρξε η πρώτη αντίδραση της Τουρκίας στην ομιλία του Κυριάκου Μητσοτάκη στην Γενική Συνέλευση του οργανισμού στην οποία ο Έλληνας πρωθυπουργός από τη μια αποδόμησε την τουρκική προκλητική ρητορική βάζοντας τις ελληνικές «κόκκινες γραμμές» και αφετέρου έτεινε χείρα φιλιάς στον τουρκικό λάο και με ανάρτηση στα τουρκικά στον λογαριασμό του στο Twitter «Δυστυχώς η ομιλία αποτελεί ακόμα ένα παράδειγμα διαστρέβλωσης των γεγονότων και της επιθετικής ρητορικής κατά της Τουρκίας. Ο ρόλος της Τουρκίας στην περιοχή (σ.σ. ανατολική Μεσόγειο) εκτιμάται διεθνώς από την παγκόσμια κοινότητα» ανέφεραν πηγές της τουρκικής αντιπροσωπείας στο πρακτορείο ειδήσεων Anadolu Οι ίδιες πηγές υποστήριξαν ότιέχει εφαρμόσει τις κυρώσεις που έχει αποφασίσει το Συμβούλιο Ασφαλείας του ΟΗΕ για τη, μετά τη σχετική αναφορά του Κυριάκου Μητσοτάκη. «Είναι δείγμα διπρόσωπης στάσης να κατηγορείς την Τουρκία ότι δεν επιβάλει κυρώσεις ενώ η Ελλάδα τις παρακάμπει με την πρακτική της μεταφοράς πετρελαίου από τάνκερ σε τάνκερ» υποστήριξαν οι ίδιες πηγές.Στην ίδια διαρροή υποστηρίχθηκε ότι ηδεν προκαλεί την εδαφική ακεραιότητα ή την ενότητα της Ελλάδας κάνοντας λόγο για «ψεύτικη προπαγάνδα». «Ωστόσο η Τουρκία καλεί την Ελλάδα να συμμετέχει σε έναν ειλικρινή και ουσιαστικό διάλογο βάσει του Διεθνούς Δικαίου όχι για μια αλλά για όλες τα θέματα στο Αιγαίο» είπαν οι τουρκικές διπλωματικές πηγές.Οι ίδιες πηγές υπενθύμισαν, σύμφωνα με το Anadolu , ότι είναι ηπου απειλεί τηνμε επέκταση των χωρικών της υδάτων στο Αιγαίο από τον Ιούνιο του 1995: «η απειλή αυτή έχει προσφάτως ενισχυεί με την αύξηση της στρατιωτικής παρουσίας στα νησιά του ανατολικού Αιγαίου αντίθετα μετις διεθνείς συνθήκες».Επιμένοντας στην διαστρεβλωμένη ανάγνωση της πραγματικότητας οι τουρκικές διπλωματικές πηγές υποστηρίξαν, επίσης, ότι «η τωρινή αρνητική ατμόσφαιρα στις σχέσεις Αθήνας-Άγκυρας είναι μια ηθελημένη επιλογή της Ελλάδας. Έχουν επιλέξει τις προκλητικές ενέργειες και την κλιμάκωση της ρητορικής τους σε σχεδόν καθημερινή βάση αντίθετα με τους κανόνες συνεργασίας και καλής γειτονίας. Είναι η ελληνική πλευρά που έχει \"παγώσει\" τις διμερείς διαπραγματεύσεις και τα μέτρα οικοδόμησης εμπιστοσύνης του ΝΑΤΟ».Από την προκλητική απάντηση στονδεν θα μπορούσαν να λείψουν και οι αναφορές στο μεταναστευτικό με τις τουρκικές πηγές να καλού την«να σταματήσει τα pushbacks μεταναστών στο Αιγαίο» κατηγορώντας την χώρα μας για «απειλητική και απάνθρωπη» συμπεριφορά κατά των παράμονων μεταναστών» που έχουν, κατά την τουρκική πλευρά, καταγραφεί όχι μόνο από την Τουρκία αλλά και από ΜΚΟ.Τελευταία στην απάντηση για την ομιλία του Έλληνα πρωθυπουργού διαρροή η αναφορά στο Κυπριακό : «Η Τουρκί θα συνεχίσει να στηρίζει τους τουρκοκυπρίους και τα δικαιώματά τους κυρίως όσον αφορά το καθεστώς ισότητας σε επίπεδο κυριαρχίας αλλά και διεθνώς».",
    "Πού θα είναι σε ένα χρόνο Ερντογάν και Τουρκία;": "Σύμφωνα με τους μελετητές της τουρκικής πραγματικότητας, ο Ταγίπ Ερντογάν θα ήταν ικανός να αμφισβητήσει το αποτέλεσμα και να επαναλάβει τις εκλογές, αν η διαφορά είναι μικρή, ή ακόμη και να αγνοήσει το εκλογικό αποτέλεσμα, βάζοντας σε άλλα μονοπάτια την Τουρκία. Φωτ. A.P. / Olivier Matthys\n\nΟι διαφορές με την Ελλάδα αποτελούν όπλο στη φαρέτρα του Ερντογάν, αν αποφάσιζε να προκαλέσει μια τεχνητή κρίση ως αντίβαρο στην οικονομική σήψη της Τουρκίας. Είναι άλλωστε ικανός να γκρεμίσει τις γέφυρες με τη Δύση, αν αυτό χρειαστεί για να κερδίσει τις εκλογές, οι οποίες έχουν υπαρξιακό χαρακτήρα για το μέλλον του. Oμως, κανείς δεν μπορεί να μπει στο μυαλό του.\n\nΣτο συμπέρασμα αυτό συγκλίνουν έντεκα αναλυτές με καλή γνώση των εξελίξεων στην Τουρκία, οι οποίοι σκιαγραφούν στην «Κ» τη θέση της γείτονος σε έναν χρόνο από σήμερα. Οδηγός τους, η πορεία ενός στριμωγμένου –πλην απρόβλεπτου– ηγέτη, ο οποίος ετοιμάζεται να παίξει το «τελευταίο χαρτί» με στόχο την παραμονή στην εξουσία. Οι τοποθετήσεις τους στέλνουν σήμα εγρήγορσης για την Ελλάδα, η οποία μπαίνει στην εξίσωση του προέδρου της Τουρκίας με το βλέμμα στην κάλπη, που θα στηθεί μέχρι το καλοκαίρι.\n\nΕκλογικό δράμα\n\nΤο ερώτημα «ομαλή μετάβαση εξουσίας μέσω των εκλογών ή μάχη μέχρι τέλους για τη διατήρηση στην εξουσία» τίθεται πλέον ανοιχτά ανάμεσα στους μελετητές της τουρκικής πραγματικότητας, καθώς υπάρχουν φόβοι ότι ο Ερντογάν θα ήταν ικανός να αμφισβητήσει το αποτέλεσμα και να επαναλάβει τις εκλογές, αν η διαφορά θα είναι μικρή, ή ακόμη και να αγνοήσει το εκλογικό αποτέλεσμα, βάζοντας σε άλλα μονοπάτια την Τουρκία. Εξάλλου, «ένας εμφύλιος πόλεμος δεν είναι πέρα από κάθε φαντασία».\n\nΜε βάση τις δημοσκοπήσεις και την περιρρέουσα ατμόσφαιρα στη γείτονα, μέχρι στιγμής, ο Ερντογάν οδεύει προς μια εκλογική ήττα από τον συνασπισμό της αντιπολίτευσης, που απαρτίζεται από τους κεμαλιστές και άλλα κόμματα. Ο Κιλιτσντάρογλου φαίνεται ότι αυτή τη φορά διεξάγει μια πιο αποτελεσματική καμπάνια. Είναι πάντως ένας αντίπαλος τον οποίο γνωρίζει καλά ο Ερντογάν και άρα μπορεί να τον χειριστεί καλύτερα όσο θα ξετυλίγει το προσωπικό ταλέντο του: της δημαγωγίας μπροστά στην εκλογική αναμέτρηση. Γι’ αυτό και ο δήμαρχος της Aγκυρας, Γιαβάς, θεωρείται δυνητικός υποψήφιος ο οποίος μπορεί να αιφνιδιάσει τον Ερντογάν, αξιοποιώντας στο έπακρο την υψηλή δημοφιλία του. Σε αντίθεση με τον δήμαρχο της Κωνσταντινούπολης, Ιμάμογλου, ο οποίος «δεν είναι ακόμη έτοιμος».\n\nΣήμα εγρήγορσης προς την Ελλάδα, η οποία μπαίνει στην εξίσωση του Τούρκου προέδρου με το βλέμμα στην κάλπη, που θα στηθεί μέχρι το καλοκαίρι.\n\nΤα σενάρια για την Ελλάδα\n\nΑκόμη όμως κι αν υπάρξει αλλαγή φρουράς στην τουρκική κυβέρνηση με τον πλέον ανώδυνο τρόπο, είναι αμφίβολο αν αυτή θα συνοδευθεί και από αλλαγή πλεύσης της τουρκικής εξωτερικής πολιτικής, τουλάχιστον σε ό,τι αφορά την Ανατολική Μεσόγειο. Η Ελλάδα θα βρεθεί τότε αντιμέτωπη με ένα καλό και ένα κακό σενάριο: α) Μια νέα κυβέρνηση στην Τουρκία επικεντρώνεται στη διαχείριση του οικονομικού χάους και επιλέγει τη «νηνεμία» στο Αιγαίο β) με την ευκαιρία της 100ής επετείου της Συνθήκης της Λωζάννης και της τουρκικής δημοκρατίας –καλοκαίρι και φθινόπωρο 2023, αντίστοιχα– διατηρεί ή και αυξάνει την ένταση στο Αιγαίο, ανεξάρτητα από τις προκλήσεις στο εσωτερικό.\n\nΗ άποψη ότι η Τουρκία «χάρισε» τα νησιά στην Ελλάδα μέσα από λανθασμένους χειρισμούς της είναι ευρέως διαδεδομένη στην τουρκική κοινή γνώμη και ενίοτε λαμβάνει τα χαρακτηριστικά της εμμονής. «Αν χρειαστεί, θα φορέσω στρατιωτική στολή και θα δεχθώ ακόμη και να ανατιναχθώ ανάμεσα σε Eλληνες στρατιώτες», έλεγε τις προάλλες ο κεμαλιστής δήμαρχος του Μπολού. Η αντίληψη αυτή αποτελεί τη βάση για μια χειρότερη εκδοχή, που θέλει τον Ερντογάν να προκαλεί τεχνητή κρίση με την Ελλάδα, στοχεύοντας ακόμη και στην αναβολή των εκλογών στην Τουρκία. «Το μέτωπο με τη Συρία δεν θα ήταν αρκετό γι’ αυτόν τον σκοπό», εκτιμούν αναλυτές, που ζυγίζουν τα δεδομένα για να οριοθετήσουν τις επιλογές που θεωρητικά υπάρχουν στο τραπέζι.\n\nΔεν έλειψαν Τούρκοι αναλυτές που αρνήθηκαν να απαντήσουν στα ερωτήματα της «Κ». Θεωρούν ότι Τουρκία και Ελλάδα έχουν μπει σε έναν φαύλο κύκλο αντιπαραγωγικής αντιπαλότητας. Κυρίως όμως θεωρούν τόσο απρόβλεπτο τον Ερντογάν, που κρίνουν ότι δεν έχει νόημα να τοποθετηθούν για έναν στριμωγμένο ηγέτη σε μια μετέωρη χώρα. Τον έχουν ικανό για όλα και άλλωστε αρνούνται να πάρουν ως δεδομένη την προκηρυγμένη ημερομηνία των εκλογών.\n\nΘύμα των Erdoganomics, η οικονομία της Τουρκίας βρίσκεται σε περιδίνηση με επώδυνο αντίκτυπο στα θεμέλια της κοινωνίας της. Το καθεστώς καταδικάζει την οικονομία με την πολιτική του αναξιοπιστία· χρησιμοποιεί τη δικαιοσύνη για να πλήξει πολιτικούς αντιπάλους· φλερτάρει με άλλα απολυταρχικά καθεστώτα· καταστρατηγεί ανθρώπινα δικαιώματα· και απομακρύνει την Τουρκία από την ευρωπαϊκή και ευρύτερα δυτική προοπτική της.\n\nΜπροστά σε αυτήν την πραγματικότητα, αποχαλινώνεται η ρητορική εις βάρος της Ελλάδας, η οποία είναι μεν σχεδιασμένη για εσωτερική κατανάλωση, αλλά μπορεί ανά πάσα στιγμή να προκαλέσει ανυπολόγιστες παρενέργειες. Oσο για την τουρκική αντιπολίτευση; Οι περιγραφές επέλεξαν μελανά χρώματα, καθότι ο σχεδιασμός της «εξαντλείται στην ανατροπή του Ερντογάν». Μέχρι τότε; Η Τουρκία του Ερντογάν θα λαμβάνει στήριξη, «πιθανώς και συνάλλαγμα», από τη Ρωσία του Πούτιν με εγγύηση τα έσοδα της Gazprom από την Ευρώπη.\n\nΣτίβεν Κουκ, Συμβούλιο Εξωτερικών Σχέσεων – CFR, ειδικός στα θέματα Μέσης Ανατολής\n\nΜπορεί να τον παρασύρει η ρητορική του\n\nΗ έκβαση των εξελίξεων στην Τουρκία είναι εντελώς αβέβαιη. Θεωρώ ότι ο Ερντογάν θα κάνει ό,τι μπορεί για να κερδίσει αυτές τις εκλογές. Μεταξύ άλλων, θα χρησιμοποιεί την Ελλάδα και την Κύπρο για να κατευθύνει το λαϊκό αίσθημα εις βάρος τους. Ομως, αν τελικά κερδίσει ο Ερντογάν, είναι πιθανό να τον δούμε να οπισθοχωρεί από την επιθετική ρητορική του. Αν κερδίσει η αντιπολίτευση, είναι θολή η πρόβλεψη.\n\nΠρόκειται για κόμματα με διαφορετικές ιδεολογικές καταβολές, που θα πρέπει να συμφωνήσουν σε έναν κοινό υποψήφιο. Υποψιάζομαι ότι αυτό δεν θα γίνει, λειτουργώντας προς όφελος του Ερντογάν. Αν κερδίσει ο Κιλιτσντάρογλου (σ.σ. ηγέτης του κεμαλικού, σοσιαλδημοκρατικού CHP), θα μπορούσε να τηρήσει μια πιο μετριοπαθή στάση στο Αιγαίο μόνο αν ήθελε να διαφοροποιηθεί από τον προκάτοχό του, διότι είναι ένα θέμα που ευαισθητοποιεί μεγάλο μέρος της τουρκικής κοινωνίας, ανεξάρτητα από το κόμμα προτίμησης. Η σημερινή αντιπολίτευση ίσως να έριχνε τους τόνους ως κυβέρνηση απέναντι στην Ε.Ε. και τη Δύση, όμως ο Κιλιτσντάρογλου είναι και ο ίδιος εθνικιστής. Ο δήμαρχος της Αγκυρας Μανσούρ Γιαβάς θα ήταν μια υποψηφιότητα που επίσης θα έβγαζε νόημα απέναντι στον Ερντογάν, ως ιδιαίτερα δημοφιλής αλλά και σκληρός εθνικιστής, γεγονός που θα μπορούσε να δημιουργήσει και πάλι προβλήματα για την Ελλάδα και την Κύπρο.\n\nΗ πιο επικίνδυνη περίοδος για την Ελλάδα είναι η περίοδος μέχρι τις εκλογές, μέσα από τις οποίες ο Ερντογάν επιθυμεί πάση θυσία να είναι ο πρόεδρος της Τουρκίας στην 100ή επέτειο της τουρκικής δημοκρατίας το 2023. Θα χρησιμοποιήσει κάθε μέσο που μπορεί και η Ελλάδα είναι θέμα που του βγαίνει με φυσικό τρόπο στον σχεδιασμό του. Ομως το Αιγαίο βρίσκεται πολύ κοντά στην Τουρκία και τα αεροσκάφη των δύο χωρών πετούν το ένα δίπλα στο άλλο. Δεν μπορεί να αποκλειστεί ένα ατύχημα ή μια παρεξήγηση ή ένα λάθος. Και οι ΗΠΑ δεν έχουν δράσει όπως θα έπρεπε ως διαιτητές για τις δύο χώρες στην περιοχή. Εχουν αποδειχθεί σιωπηλές και αναποτελεσματικές. Δεν πιστεύω ότι οι Τούρκοι επιθυμούν εσκεμμένα να πάνε σε πόλεμο με την Ελλάδα, ιδίως αν σκεφτεί κανείς τη φριχτή οικονομία τους. Ομως, τα πάντα μπορούν να συμβούν. Εξάλλου, η συστηματική ρητορική του Ερντογάν γύρω από τη Συνθήκη της Λωζάννης, τα νησιά και την άποψη ότι η Τουρκία αδικείται, μπορεί να τον παρασύρουν σε έναν δρόμο που δεν θα μπορεί να κάνει διαφορετικά από το να αναλάβει δράση, αν αυτό θα είναι προς το πολιτικό του συμφέρον. Δράση την οποία στην πραγματικότητα δεν θα ήθελε να αναλάβει.\n\nΩς προς την τουρκική οικονομία, βρίσκεται σε καθεστώς απελπισίας, λόγω της κακής διαχείρισης του Ερντογάν. Υπάρχουν πλέον χρηματικές ροές προς την κεντρική τράπεζα της Τουρκίας. Υποψιάζομαι ότι βρίσκεται από πίσω η Ρωσία, μετά και τη συμφωνία Πούτιν – Ερντογάν η Τουρκία να βοηθήσει για την παράκαμψη των δυτικών κυρώσεων εις βάρος της Ρωσίας. Γίνεται όλο και πιο σαφές ότι ο Πούτιν έχει επενδύσει στον Ερντογάν και τον θέλει να κερδίσει αυτές τις εκλογές. Μην ξεχνάμε ότι η Ρωσία σε αυτή τη φάση έχει πολλά χρήματα λόγω της εκτόξευσης των τιμών της ενέργειας. Υποψιάζομαι ότι το ξένο συνάλλαγμα που εισρέει στην Τουρκία ίσως είναι χρήματα που έχει βγάλει η Ρωσία από τις πωλήσεις ενέργειας στη Δύση.\n\nΓιαβούζ Μπαϊντάρ, αρχισυντάκτης στο ανεξάρτητο δίκτυο Ahval, δημοσιογράφος, blogger και ακτιβιστής\n\nΑργή διολίσθηση προς την Ανατολή\n\nΗ προσπάθεια του Ερντογάν να μετατρέψει την Τουρκία σε πλήρη απολυταρχία θα πρέπει να συνδεθεί με την προσπάθεια να αμφισβητήσει τη Συνθήκη της Λωζάννης, γεγονός που απαιτεί περαιτέρω επίδειξη πυγμής και, αν οι ευκαιρίες το επιτρέπουν, συνεχή επεκτατισμό με εδαφικά κέρδη. Η στρατηγική του να παραμείνει στην εξουσία βασίζεται στην καταπίεση στο εσωτερικό και στην επιθετική εξωτερική πολιτική. Ο δυτικός κατευνασμός δεν θα λειτουργούσε ποτέ, και δεν λειτούργησε. Ο Ερντογάν ευδοκιμεί εν μέσω μιας κατακερματισμένης, μπερδεμένης αντιπολίτευσης και των δυτικών ψευδαισθήσεων της ήπιας δύναμης.\n\nΤο όραμά του διατυπώνεται επίσης στην αυξανόμενη αντιπαράθεσή του με τις ΗΠΑ και το ΝΑΤΟ, στο πλαίσιο της οποίας η Ελλάδα, καθώς και η Συρία, η Σουηδία και η Φινλανδία, είναι μόνο τα μέσα. Ο Ερντογάν θα παραμείνει ένας μεγάλος τζογαδόρος, καθώς προσπαθεί να ανοίξει πόρτες προς τη Ρωσία και την Ανατολή. Υπό τη διακυβέρνησή του, μπορεί να δούμε την Τουρκία να γλιστράει σε αυτήν τη σφαίρα, αν και με αργή κίνηση.\n\nΕνα βασικό ερώτημα είναι εάν η Ρωσία, η Σαουδική Αραβία και ο Κόλπος, αλλά και το Ηνωμένο Βασίλειο, θα προτιμήσουν να παραμείνει στην εξουσία ή όχι. Αν ναι, μπορεί να λάβει την οικονομική υποστήριξη και μπορεί να δούμε να αυξάνονται σημαντικά οι πιθανότητές του για να ενισχύσει τη μονιμότητά του.\n\nΔεν υπάρχουν πολλά περιθώρια για αισιοδοξία, εκτός και αν η οικονομική κρίση γίνει αφόρητη, δημιουργώντας μια μορφή «ανωτέρας βίας». Εκτός από την αδυναμία να παρουσιάσει έναν ισχυρό, ελκυστικό αντίπαλο απέναντι στον Ερντογάν, οι προκλήσεις για την αντιπολίτευση είναι πολλαπλές: Το σύστημα της 99χρονης δημοκρατίας σχεδόν κατέρρευσε και οι εκλογές θα διεξαχθούν υπό την απειλή της αναβολής με το πρόσχημα της κατάστασης πολέμου ή κρίσης. Ειδάλλως, θα διεξαχθούν υπό την απουσία του κράτους δικαίου και των αυτόνομων θεσμών, και υπό τη σκιά πιθανής βίας. Η πόλωση και ο φόβος κυριαρχούν στη χώρα. Η αντιπολίτευση μέχρι στιγμής δεν έχει ένα συνεκτικό πρόγραμμα για την αντιμετώπιση των ογκωδών ζητημάτων και έχει χάσει την επαφή με τα ευρωπαϊκά κόμματα, τους κύκλους της Ε.Ε. και την αμερικανική κυβέρνηση. Αυτό εγείρει ανησυχίες ότι μπορεί να αλλάξουν οι παράγοντες της εξουσίας αλλά όχι η πορεία της χώρας. Για την Ε.Ε., η Τουρκία δείχνει μάλλον «χαμένη στη μετάβαση».\n\nΤζένι Γουάιτ, Ινστιτούτο Τουρκικών Μελετών στο Πανεπιστήμιο της Στοκχόλμης, ειδική στο πολιτικό Ισλάμ και στην Τουρκία\n\nΘερμή σύγκρουση για να αποφύγει εκλογές\n\nΟι δημοσκοπήσεις δείχνουν ότι ο Ερντογάν μάλλον θα χάσει την ψήφο για την προεδρία, αλλά το κόμμα του –AKP– θα εξακολουθεί να κυριαρχεί στο κοινοβούλιο. Τότε, υποθέτοντας ότι ο Ερντογάν θα παραδώσει πραγματικά την προεδρία, το κοινοβούλιο θα προσπαθήσει να εμποδίσει κάθε κίνηση ενός προέδρου της αντιπολίτευσης. Ακόμη κι αν κερδίσει τις εκλογές, ο Ερντογάν δεν θα μπορέσει να διατηρήσει την εξουσία χωρίς περαιτέρω καταστολή.\n\nΟι νέοι στην Τουρκία σήμερα δεν μπορούν να βρουν δουλειά αν δεν είναι στους κύκλους του AKP. Να σημειωθεί, κάτι που ανησυχεί τον Ερντογάν, ότι απορρίπτουν εντελώς το Ισλάμ υπέρ του ντεϊσμού, δηλαδή πιστεύουν στον Θεό, αλλά δεν ενδιαφέρονται για καμία οργανωμένη θρησκεία.\n\nΩς προς το κόμμα της αξιωματικής αντιπολίτευσης –CHP–, είναι ελαφρώς πιο μετριοπαθές, αλλά και εθνικιστικό – και είναι πάντα εγγυημένο ότι οι εθνικιστικές θέσεις ικανοποιούν το λαϊκό αίσθημα και τραβούν την προσοχή μακριά από μια οικονομία που καταρρέει. Είναι μάλλον απίθανο να υπάρξουν σημαντικές αλλαγές στην εξωτερική πολιτική ή να μειωθεί η εσωτερική πόλωση. Επίσης, η οικονομία είναι διαλυμένη και δεν θα υπάρξει κάποια σημαντική βελτίωση το επόμενο έτος.\n\nΤο φλέγον ερώτημα είναι αν ο Ερντογάν θα φύγει από την εξουσία εφόσον χάσει τις εκλογές που έχουν προγραμματιστεί για τον Ιούνιο του 2023 ή αν θα προσπαθήσει να τις «πειράξει», όπως έχει ξανακάνει. Αν αυτό δεν πετύχει και χάσει την προεδρία, δεν είναι ξεκάθαρο τι θα κάνει ο ίδιος ή οι υποστηρικτές του. Είναι πιθανό να τους καλέσει στους δρόμους, όπως έκανε μετά την αποτυχημένη απόπειρα πραξικοπήματος του 2016, να τους οπλίσει και να τους αφήσει ελεύθερους για να πολεμήσουν τους αόριστα καθορισμένους «εχθρούς» του. Ενας εμφύλιος πόλεμος στην Τουρκία δεν είναι πέρα από κάθε φαντασία.\n\nΟμως, θα γίνουν εκλογές; Εάν η κυβέρνηση του AKP βρεθεί σε μια καυτή σύγκρουση, ας πούμε με την Ελλάδα και τη σύμμαχό της Γαλλία στο Αιγαίο ή με τη Ρωσία –ή και με τις ΗΠΑ– στη Συρία, μπορεί να την επικαλεστεί για ακύρωση των εκλογών και κήρυξη κατάστασης εκτάκτου ανάγκης. Τότε θα συνεχιστεί η τεράστια οικονομική δυσπραγία, η καταστολή των δικαιωμάτων για το μεγαλύτερο μέρος του πληθυσμού, η διαφθορά και ο πλούτος για όσους ευθυγραμμίζονται με το ΑΚΡ και –με στόχο τον αποπροσανατολισμό από τα προβλήματα– η συνεχιζόμενη πολεμική υποκίνηση και τοποθέτηση του Ερντογάν στη διεθνή σκηνή ως ισχυρού αντιδυτικού που «υπερασπίζεται την Τουρκία ενάντια στον εχθρό».\n\nΡαϊάν Γκινγκεράς, Ναυτική Μεταπτυχιακή Σχολή, ιστορικός της ύστερης Οθωμανικής Αυτοκρατορίας\n\nΗ επικίνδυνη επέτειος της Λωζάννης\n\nΜέχρι το καλοκαίρι οι πολίτες και στην Τουρκία και στην Ελλάδα θα έχουν ψηφίσει σε κρίσιμες εκλογικές αναμετρήσεις. Οι προεκλογικές εκστρατείες και στις δύο χώρες θα θέσουν στο προσκήνιο την απειλή και την πιθανότητα μιας ελληνοτουρκικής σύρραξης. Ασαφής είναι μόνο ο βαθμός στον οποίο ο Ερντογάν και ο Μητσοτάκης θα χρησιμοποιήσουν τα ζητήματα στο Αιγαίο και τη Μεσόγειο για την προώθηση της καμπάνιας τους.\n\nΟμως, αυτό που θα πρέπει να ληφθεί υπόψη για την επόμενη χρονιά είναι το βάρος της Ιστορίας. Το 2023 η τουρκική κυβέρνηση θα καταβάλει αναμφίβολα μεγάλους κόπους για να τιμήσει δύο σημαντικές εκατονταετηρίδες. Το ερχόμενο καλοκαίρι θα σηματοδοτήσει την εκατοστή επέτειο από την υπογραφή της Συνθήκης της Λωζάννης. Ενώ οι Ελληνες πιθανότατα θα δουν εκείνη τη στιγμή ως το αποκορύφωμα της καταστροφής στη Μικρά Ασία –καθώς και την έναρξη της ανταλλαγής πληθυσμών του 1923-1924–, οι Τούρκοι θα δουν την εκατονταετηρίδα της Λωζάννης ως μια ευκαιρία να αντιδικήσουν για τη συνθήκη αυτή καθαυτήν. Είναι εύκολο να φανταστεί κανείς τα τουρκικά talk shows να εκτυλίσσονται με τακτικές συζητήσεις για το καθεστώς των μουσουλμάνων στη δυτική Θράκη, καθώς και για τους όρους που διέπουν την κυριαρχία της Ελλάδας στη Λέσβο, στη Σάμο, στη Χίο και άλλα νησιά. Εθνικιστές διαφόρων ειδών σίγουρα θα επιστρατεύσουν αυτήν την επέτειο για να καταγγείλουν την υποτιθέμενη αποτυχία της Ελλάδας να τηρήσει τις υποχρεώσεις της υπό τη Συνθήκη της Λωζάννης. Αλλοι θα υποστηρίξουν ότι ο Ισμέτ Ινονού απέτυχε παντελώς στη διαπραγμάτευση της συνθήκης για το τουρκικό έθνος. Στη συνέχεια, τον Οκτώβριο, μετά την εκατονταετηρίδα της Λωζάννης, η Τουρκία θα γιορτάσει τα εκατό χρόνια της ως δημοκρατίας. Είναι η επέτειος την οποία ο Ερντογάν, περισσότερο από κάθε άλλη, περίμενε εδώ και καιρό. Για χρόνια, έχει υποσχεθεί την ολοκλήρωση διαφόρων «μέγα έργων» το 2023, στη μνήμη της ίδρυσης της δημοκρατίας. Εν αναμονή της επανεκλογής του ως προέδρου, η 29η Οκτωβρίου υπόσχεται να είναι μια κορυφαία στιγμή στην πολιτική του καριέρα.\n\nΤι σημαίνουν λοιπόν αυτές οι επέτειοι για τις τουρκοελληνικές σχέσεις; Δυνητικά, αρκετά πράγματα. Είναι πολύ πιθανό το βάρος αυτών των δύο γεγονότων να λειτουργήσει ως καταλύτης τόσο της συζήτησης όσο και της δράσης από την πλευρά της Αγκυρας σε αυτό το πεδίο. Ανεξάρτητα από το αποτέλεσμα των προεδρικών εκλογών, οι Τούρκοι πολιτικοί ηγέτες είναι ενωμένοι στην επιθυμία τους να προωθήσουν τις διεκδικήσεις της χώρας τους στο Αιγαίο και τη Μεσόγειο. Με τα επιτεύγματα του Ατατούρκ να «παίζουν» στο φόντο, τόσο ο Ερντογάν όσο και οι αντίπαλοί του πιθανότατα θα ενεργοποιηθούν τον επόμενο χρόνο για να αντιμετωπίσουν τα διαχρονικά παράπονα της χώρας τους με την Ελλάδα. Εδώ έχουν μεγάλη σημασία τα τυχόν απρόοπτα γεγονότα. Η αβεβαιότητα για το αποτέλεσμα των εκλογών, σε συνδυασμό με τα υψηλά διακυβεύματα που θα συνοδεύουν τη νίκη ή την ήττα, μπορεί να ωθήσουν τον Ερντογάν, τον Κιλιτσντάρογλου και την Ακσενέρ να καταφύγουν σε ακραία μέτρα και θέσεις. Ωστόσο, το βάρος της Ιστορίας αναμφίβολα θα επηρεάσει την απόσταση που θα είναι διατεθειμένος να διανύσει ο Ερντογάν ή ο εκάστοτε διάδοχός του προκειμένου να πετύχει τη νίκη εις βάρος της Ελλάδας.\n\nΤσενγκίζ Ακτάρ, πολιτικός επιστήμων, ειδικός στις σχέσεις της Τουρκίας με την Ευρώπη\n\nΧάος χωρίς εναλλακτική\n\nΟσο πλησιάζουν οι εκλογές, τόσο θα φουντώνουν τα στοιχήματα στην Τουρκία και το εξωτερικό. Από σήμερα υπάρχει μεγάλη σύγκλιση μεταξύ των δημοσκόπων και των παρατηρητών της Τουρκίας ότι το καθεστώς θα χάσει τις εκλογές και θα ηττηθούν ο κυβερνών συνασπισμός και ο Ερντογάν.\n\nΠράγματι, δεδομένης της τρέχουσας κατάστασης στην οικονομία, sτην κοινωνική συνοχή και το πολιτικό τοπίο, το καθεστώς δεν έχει σχεδόν καμία πιθανότητα να επανεκλεγεί. Παραμερίζοντας την πιθανότητα μιας εκτεταμένης νοθείας και ενός ανανεωμένου συνασπισμού μεταξύ του AKP και του IYIP, η ετερόκλητη αντιπολίτευση θα κέρδιζε τις βουλευτικές εκλογές καθώς και την προεδρία στον δεύτερο γύρο.\n\nΚατά τη γνώμη μου, τα δεινά που βιώνει η Τουρκία σε καθημερινή βάση δεν θα σταματήσουν μόλις αναλάβει μια νέα κυβέρνηση. Η ετερόκλητη αντιπολίτευση δεν έχει πολιτικό πρόγραμμα για να διορθώσει τη χαοτική κατάσταση, πέρα από το να νικήσει τον Ερντογάν. Δεν έχει κανένα οικονομικό πρόγραμμα, καμία πολιτική βούληση να αντιμετωπίσει το κουρδικό τέλμα και κανένα σχέδιο για να αντιστρέψει τις συνεχιζόμενες εξωτερικές περιπέτειες, συμπεριλαμβανομένων των απειλών κατά της Κύπρου και της Ελλάδας. Σε αυτό ακριβώς το θέμα η αντιπολίτευση –με εξαίρεση το HDP– στην πραγματικότητα είναι τόσο πολεμοχαρής όσο και το καθεστώς.\n\nΣυνολικά, δεν θα πρέπει να περιμένουμε από την Τουρκία να ανακάμψει και να επιστρέψει στην κανονικότητα, ακόμη και με νίκη της αντιπολίτευσης.\n\nΣεϊφετίν Γκουρσέλ, Πανεπιστήμιο Bahçeşehir, ειδικός στην τουρκική οικονομία\n\nΚρίση μη αναστρέψιμη\n\nΘεωρώ ότι ο Ερντογάν δεν έχει άλλη επιλογή από το να διατηρήσει την Τουρκία στη Δυτική Συμμαχία. Η Τουρκία δεν μπορεί να αποχωρήσει από την Τελωνειακή Ενωση, το ΝΑΤΟ και το Ευρωπαϊκό Συμβούλιο. Μια τέτοια βίαιη ρήξη θα μπορούσε να φανταστεί κανείς ως ενδεχόμενο μόνο εάν ο Ερντογάν αντιμετωπίσει μια ήττα στις εκλογές και επιλέξει να μην αποδεχθεί το αποτέλεσμα. Μια τέτοια δραματική ενέργεια θα σήμαινε ριζική αλλαγή στο τουρκικό σύστημα. Στην πραγματικότητα, θα σήμαινε μετάβαση από την ημιδημοκρατία, από τον αυταρχισμό, σε μια ακραιφνή δικτατορία.\n\nΑν ο Ερντογάν κερδίσει τις προεδρικές εκλογές, η κρίση δεν είναι αναστρέψιμη. Δεν μου αρέσει να κάνω εικασίες για αυτό το θέμα, αλλά πραγματικά πιστεύω ότι ο σημερινός εφιάλτης στην Τουρκία θα γίνει ακόμη πιο φριχτός.\n\nΑπό την άλλη πλευρά, αν εκλεγεί πρόεδρος ο υποψήφιος της αντιπολίτευσης, δεν θα είναι επίσης εύκολο για τη νέα κυβέρνηση να αντιστρέψει την τρέχουσα οικονομική κρίση, αν αναλογιστεί κανείς τα προβλήματα που έχουν συσσωρευτεί τα τελευταία χρόνια στην Τουρκία. Ιδιαίτερα υψηλός πληθωρισμός, αρνητικά αποθεματικά της κεντρικής τράπεζας, πολύ υψηλό έλλειμμα τρεχουσών συναλλαγών. Ζητήματα τόσο βαριά που καθιστούν εξαιρετικά δύσκολο να διορθωθούν γρήγορα και με σχετικά μέτριο κόστος.\n\nΒεβαίως, σε κάθε περίπτωση, το κύριο στοιχείο στο οποίο εύλογα θα επενδύσει μια νέα κυβέρνηση θα είναι η αποκατάσταση της εμπιστοσύνης.\n\nΖέρα Σελένκ, συγγραφέας και αρθρογράφος στο Gazete Duvar, ειδική στα ανθρώπινα δικαιώματα\n\nΑπειλή για τα δικαιώματα\n\nΗ αυξανόμενη καταπίεση, οι απαγορεύσεις και η τάση για βία διαμορφώνουν μια απογοητευτική εικόνα καθώς πλησιάζουμε στις εκλογές στην Τουρκία. Εάν ο Ερντογάν κερδίσει ξανά, θα είναι πολύ δύσκολο να σκεφτούμε ένα λαμπρό μέλλον σε ό,τι αφορά τα θεμελιώδη ανθρώπινα δικαιώματα και τα δικαιώματα των γυναικών. Τα πράγματα είναι χειρότερα για τις γυναίκες μετά την αποχώρηση της Τουρκίας από τη σύμβαση του Συμβουλίου της Ευρώπης για την πρόληψη και την καταπολέμηση της βίας κατά των γυναικών και της ενδοοικογενειακής βίας –επίσης γνωστή ως σύμβαση της Κωνσταντινούπολης– με προεδρικό διάταγμα στις 20 Μαρτίου 2021.\n\nΔεν είναι τυχαίος ο αυξανόμενος αριθμός δολοφονιών και βίαιων πράξεων κατά των γυναικών, όπως και ο αυξανόμενος μισογυνιστικός λόγος σε όλους τους τομείς. Εξάλλου, αυξάνεται ραγδαία η ρητορική μίσους κατά των LGBTIQ+ ατόμων, η οποία συνδυάζεται με σχετικές απαγορεύσεις. Επιπλέον, σημειώνονται διαδοχικές ακυρώσεις συναυλιών –ειδικά εκείνων από γυναίκες τραγουδίστριες– χωρίς πειστικό λόγο ή επιχείρημα. Tα πράγματα θα γίνουν ακόμη χειρότερα αν η υπάρχουσα νοοτροπία κερδίσει ξανά.\n\nΑν κερδίσει η αντιπολίτευση, θα είναι εξίσου σημαντικό τι είδους χαρακτήρα θα φέρει στην εξουσία. Διότι υπάρχει μια δεξιά (ακόμη και φασιστική, σύμφωνα με ορισμένους) ομάδα εντός της αντιπολίτευσης που στοχεύει να κερδίσει την εξουσία εκμεταλλευόμενη τις μιλιταριστικές και ρατσιστικές τάσεις στην τουρκική κοινωνία, μέσα σε ένα ασφυκτικό περιβάλλον εξαιρετικά υψηλού κόστους ζωής και ανεξέλεγκτης μετανάστευσης. Θέλω να πιστεύω ότι ένα πιο δημοκρατικό CHP, με επικεφαλής τον Κεμάλ Κιλιτσντάρογλου και με πλήρη υποστήριξη από μικρότερα κόμματα της αντιπολίτευσης, θα μπορούσε να προσφέρει μια μάλλον αισιόδοξη προοπτική για το μέλλον, σύμφωνα με τις διεθνείς νομικές τάσεις για τα δικαιώματα.\n\nΜπασίκ Γκοκχάν, Πανεπιστήμιο Παλάτσκι της Τσεχίας, ειδικός στο Ισλάμ και στην Τουρκία\n\nΜπορεί στην κάλπη να θυσιάσει ακόμη και τις σχέσεις με τη Δύση\n\nΗ οικονομία της Τουρκίας βρίσκεται σε πολύ κακή κατάσταση και ο Ερντογάν, λογικά, θα χάσει τις εκλογές. Ομως, δεν ξέρουμε πώς μπορεί να αντιδράσει ένας απολυταρχικός ηγέτης. Εξάλλου, όσο χειρότερα θα τα πηγαίνει η οικονομία, τόσο περισσότερο θα αξιοποιεί άλλα θέματα για να τραβήξει ψήφους.\n\nΜεταξύ άλλων, είναι πιθανό να προκαλέσει κρίσεις στην εξωτερική πολιτική. Η περίπτωση της Ελλάδας συγκεντρώνει υψηλές πιθανότητες σε σχέση –για παράδειγμα– με τη Συρία, καθώς είναι θέμα που αγγίζει έντονα και τους κεμαλιστές ψηφοφόρους. Οι Τούρκοι πολίτες «τσιμπάνε» με το θέμα της ασφάλειας και ο Ερντογάν θέλει τον κόσμο να μιλάει για άλλα πράγματα, όχι για την οικονομία. Μια κρίση με την Ελλάδα θα ήταν κάτι μεγάλο, το οποίο θα αντιστάθμιζε τη βαρύτητα της οικονομικής κρίσης. Δεν υποστηρίζω ότι θα γίνει, αλλά εκτιμώ ότι αν ο Ερντογάν αποφασίσει να παίξει αυτό το παιχνίδι, τότε το μέτωπο με την Ελλάδα έχει υψηλές πιθανότητες. Και θεωρώ ότι προκειμένου να κερδίσει αυτές τις εκλογές, ο Ερντογάν είναι διατεθειμένος ακόμη και να θυσιάσει τις σχέσεις με τη Δύση. Είναι διατεθειμένος να ρισκάρει τα πάντα. Και αν συνεχίσει έτσι, θα καταλήξουμε με μαθηματική ακρίβεια το ανατολικό σύνορο της Δύσης να είναι η Ελλάδα. Το ερώτημα είναι κατά πόσο θα το πετύχει. Αυτό θα εξαρτηθεί και από την ικανότητα της αντιπολίτευσης να αντιδράσει, την οποία μέχρι στιγμής βλέπουμε αρκετά παθητική σε κάποια θέματα.\n\nΜια άλλη παράμετρος είναι οι ψήφοι των Κούρδων, τις οποίες χρειάζεται όποιος θέλει να εκλεγεί. Λογικά, αυτές οι ψήφοι θα πάνε στην αντιπολίτευση. Θα πρέπει να δούμε όμως αν θα κάνει κάτι γι’ αυτό ο Ερντογάν. Τα σενάρια για το εκλογικό αποτέλεσμα διαφέρουν ανάλογα και με τον υποψήφιο που θα δούμε από την αντιπολίτευση. Το πρόβλημα είναι ότι και η αντιπολίτευση λαϊκίζει. Ολα αυτά τα χρόνια ο Ερντογάν έχει οδηγήσει τους πάντες στη δημαγωγία και στον εθνικισμό, τους έχει αναγκάσει με τη στάση του, με αποτέλεσμα η μάχη κατά του Ερντογάν να δουλεύει κατά έναν τρόπο προς όφελος της πολιτικής του.\n\nΑν ο Ερντογάν χάσει τις εκλογές, είναι πιθανό να θέσει ζήτημα με τη διαδικασία, αλλά θεωρώ ότι θα μπορεί να το κάνει μόνο αν η διαφορά θα είναι μικρή. Αυτές οι εκλογές θα είναι ένα τεστ για την Τουρκία, αν θα παραμείνει σε δημοκρατική τροχιά. Το ερώτημα είναι ποιος θα «κατέβει» υποψήφιος από την αντιπολίτευση, η οποία απαρτίζεται από κόμματα με διαφορετικές ιδεολογίες. Ο Κιλιτσντάρογλου θέλει να είναι υποψήφιος, όμως δεν είναι απολύτως βέβαιο ότι μπορεί να κερδίσει τον Ερντογάν. Για κάθε σενάριο υποψηφιότητας από την αντιπολίτευση υπάρχει και διαφορετικό σενάριο για το εκλογικό αποτέλεσμα.\n\nΑν εκλεγεί η αντιπολίτευση, σε σχέση με την Ελλάδα, συγκριτικά με τον Ερντογάν τα πράγματα θα είναι μόνο λίγο καλύτερα. Η εξωτερική πολιτική της Τουρκίας απέναντι στην Ελλάδα είναι θέμα στο οποίο πιστεύει και η τουρκική κοινωνία. Βλέπουμε και κεμαλιστές με ακραίες θέσεις κατά της Ελλάδας. Η διαφορά είναι ότι οι κεμαλιστές δεν θα χειραγωγήσουν τόσο την κοινή γνώμη σε αυτό το θέμα. Δομικά όμως δεν θα πρέπει να περιμένει κανείς μεγάλες αλλαγές. Τα ζητήματα με την Ελλάδα είναι εμμονή στην Τουρκία.\n\nΣύμφωνα με τον Μπασίκ Γκοκχάν, ο Τούρκος πρόεδρος θα μπορούσε να προκαλέσει κρίσεις στην εξωτερική πολιτική, και η περίπτωση της Ελλάδας συγκεντρώνει υψηλές πιθανότητες, καθώς είναι θέμα που αγγίζει και τους κεμαλιστές ψηφοφόρους. Οι Τούρκοι πολίτες «τσιμπάνε» με το ζήτημα της ασφάλειας και ο Ερντογάν θέλει τον κόσμο να μιλάει για άλλα πράγματα, όχι για την οικονομία. Φωτ. A.P./Lefteris Pitarakis\n\nΧένρι Μπάρκεϊ, Συμβούλιο Εξωτερικών Σχέσεων – CFR, ειδικός στα θέματα Μέσης Ανατολής\n\nΟι τρεις πιθανοί αντίπαλοι\n\nΟ Ερντογάν βρίσκεται υπό πίεση. Το πρόβλημα είναι ότι γνωρίζει καλά πώς να χειραγωγεί και έχει σίγουρα χαρτιά που δεν έχει παίξει ακόμη. Οι εκλογές δεν γνωρίζουμε πότε θα γίνουν στην πράξη. Μπορεί να ξυπνήσει αύριο το πρωί και να τις προκηρύξει.\n\nΕίναι βέβαιο ότι θα πολώσει κι άλλο το κλίμα, με σφοδρές επιθέσεις στην αντιπολίτευση. Οι εκλογές αυτές είναι υπαρξιακές για τον Ερντογάν, ο οποίος έχει βάλει κόσμο στη φυλακή και είναι αντιμέτωπος με υποθέσεις σκανδάλων.\n\nΟι Τούρκοι θα ψηφίσουν με γνώμονα την οικονομία, η οποία συνιστά τον βασικό παράγοντα που θα κρίνει τις αποφάσεις του Ερντογάν – έχει σημασία αν θα πιστέψει ότι η οικονομία θα πάει καλύτερα ή χειρότερα.\n\nΔεν μπορεί να αποκλείσει κανείς την πιθανότητα να αυξήσει την ένταση με την Ελλάδα ακόμη και για να αναβάλει τις εκλογές, σύμφωνα με κάποια σενάρια. Η ένταση με την Ελλάδα είναι σαφώς σχεδιασμένη για εσωτερική κατανάλωση, αλλά τα πράγματα μπορεί να τεθούν εκτός ελέγχου. Πάντα κάποιο περιστατικό μπορεί να πυροδοτήσει μια κρίση.\n\nΗ αντιπολίτευση βλέπουμε ότι σε γενικές γραμμές «αγοράζει» την εξωτερική πολιτική του Ερντογάν. Ομως, αν εκλεγεί, θα λάβει το μήνυμα ότι θα πρέπει να μειώσει την ένταση, αν θέλει να ελπίζει σε εξωτερική βοήθεια για την αντιμετώπιση της οικονομικής κρίσης. Θα χρειαστεί και η ίδια σταθερότητα στην περιοχή προκειμένου να επικεντρωθεί στην οικονομική ανασυγκρότηση. Ο ηγέτης του CHP Κιλιτσντάρογλου ίσως να μην είναι ο πιο ισχυρός υποψήφιος της αντιπολίτευσης. Ο δήμαρχος της Αγκυρας Γιαβάς μπορεί να αιφνιδιάσει τον Ερντογάν, ο οποίος δεν ξέρει τόσο καλά τα χαρτιά του. Ο δήμαρχος της Κωνσταντινούπολης Ιμάμογλου δεν είναι ακόμη έτοιμος.\n\nΜεχμέτ Σαμάν, Πανεπιστήμιο Μεμόριαλ του Νιουφάουντλαντ στον Καναδά, ειδικός στην Τουρκία και στα ανθρώπινα δικαιώματα\n\nΑθεράπευτα προβλήματα\n\nΕρώτηση: Πώς θα είναι η Τουρκία σε ένα χρόνο από τώρα; Απάντηση: Δεν θα πρέπει να περιμένει κανείς ότι η Τουρκία θα είναι μια πολύ διαφορετική χώρα από αυτήν την οποία γνωρίζουμε σήμερα. Η Τουρκία θα συνεχίσει να είναι μια χώρα με ιδιαίτερα προβληματική δημοκρατία, η οποία στην πραγματικότητα δεν διαθέτει ουσιαστικό κράτος δικαίου. Μια χώρα η οποία δεν αναγνωρίζει τα δικαιώματα κυριαρχίας των γειτονικών χωρών της. Μια χώρα η οποία προκαλεί μια σειρά από βάσανα στον λαό της. Eνα από τα κύρια προβλήματα της Τουρκίας είναι η συγκρότηση ενός κράτους το οποίο επιβάλλει στους πολίτες του μια τουρκική υπεροχή. Επί της ουσίας, επιβάλλει μια εθνορατσιστική ταυτότητα. Τα θεμέλια αυτού του κράτους πηγαίνουν πολύ πίσω, καθώς βασίζονται στον οθωμανικό ιμπεριαλισμό και στις ρατσιστικές και επεκτατικές πολιτικές του Κόμματος «Eνωση και Πρόοδος».\n\nΕξαιτίας αυτών των υφιστάμενων θεμελίων, που διαμορφώνουν διαχρονικά τον χαρακτήρα του τουρκικού κράτους, τα προβλήματα που αντιμετωπίζουμε σήμερα δεν είναι προβλήματα που μπορούν να θεραπευθούν από τη μια μέρα στην άλλη. Αντιθέτως, είναι δομικά προβλήματα και η θεραπεία τους θα απαιτήσει θεμελιώδεις μεταρρυθμίσεις, αν όχι αντικατάσταση της αρχιτεκτονικής του κράτους. Στην πραγματικότητα, θα πρέπει να ξαναγραφεί η επίσημη ιστορία της τουρκικής υπεροχής. Θα πρέπει να υποκατασταθεί από μιαν άλλη ιστορία, περιεκτική και ολοκληρωμένη.\n\nΗ Τουρκία θα πρέπει να είναι μια αποκεντρωμένη, ομοσπονδιακή, δημοκρατική και κοσμική δημοκρατία, η οποία θα δίνει έμφαση στην ταυτότητα της Ανατολίας, δηλαδή στη γεωγραφική της ταυτότητα.\n\nΡεαλιστικά, δεν βλέπω την πιθανότητα η Τουρκία τον επόμενο χρόνο να φέρει μαζί της μια πολιτική δύναμη που θα ανοίξει την πόρτα στις απαραίτητες αυτές αλλαγές τις οποίες μόλις περιέγραψα ως προϋποθέσεις για την ουσιαστική αλλαγή της χώρας.\n\nΛεβέντ Κέκερ, νομικός, ειδικός στο τουρκικό δίκαιο\n\nΑνάγκη για νέο σύνταγμα\n\nΤο άμεσο θέμα που αντιμετωπίζει η Τουρκία είναι οι εκλογές, οι οποίες είναι πολύ πιθανό να διεξαχθούν νωρίτερα – πιθανώς στο τέλος Απριλίου ή τον Μάιο. Η Τουρκία χρειάζεται μια αλλαγή, αυτό είναι σίγουρο. Μια αλλαγή σε άτομα και πολιτικά κόμματα στην εξουσία που θα ανανεώσει τις φιλοδοξίες της χώρας για ένα πιο δημοκρατικό μέλλον. Υπό αυτή την έννοια, εάν ο συνασπισμός της αντιπολίτευσης κερδίσει τις εκλογές, θα είναι καλύτερο από τη συνέχεια της ήδη 20χρονης εποχής Ερντογάν. Αυτό φαίνεται πολύ πιθανό, αν κοιτάξει κανείς τις τρέχουσες έρευνες κοινής γνώμης. Οπως και να έχει όμως –και αυτό είναι η μεγαλύτερη ανησυχία μου– εάν διατηρηθεί η στάση αποκλεισμού των LFA και HDP, μια στάση που συνδέεται με την αδυναμία επίλυσης του κουρδικού ζητήματος πάνω σε μια δημοκρατικά ανασυγκροτημένη πολιτική, τότε η Τουρκία δεν θα μπορέσει να σπάσει τις αλυσίδες του αυταρχισμού.\n\nΤελικά, υπάρχει στέρεο έδαφος για να αισιοδοξεί κανείς; Η Δημοκρατία της Τουρκίας ήταν ιστορικά ένα κράτος βασισμένο στην ιδεολογία του τουρκικού εθνικισμού. Οποιαδήποτε λύση σε ζητήματα ταυτότητας στην τουρκική πολιτική απαιτεί την εξάλειψη της συγκεκριμένης κρατικής ιδεολογίας και αυτό απαιτεί σχεδόν μια επαναστατική αλλαγή στο σύνταγμα. Οσον αφορά τη σημερινή σύνθεση των πολιτικών δυνάμεων στην Τουρκία, φαίνεται εξαιρετικά δύσκολη βραχυπρόθεσμα. Οι επικείμενες εκλογές μπορεί να βοηθήσουν την τουρκική κοινωνία να συνειδητοποιήσει ότι το θεμελιώδες ζήτημα είναι να ξεπεραστεί το αδιέξοδο που σχηματίζεται από τον τουρκο-ισλαμικό εθνικισμό από τη μία και τον κοσμικό τουρκικό εθνικισμό από την άλλη. Ως εκ τούτου, σε ένα χρόνο από τώρα, νομίζω ότι στην καλύτερη περίπτωση η Τουρκία θα συζητά για το αν και πώς θα φτιάξει ένα νέο σύνταγμα.\n\n⇒ Ειδήσεις σήμερα\n\nΑκολουθήστε το kathimerini.gr στο Google News και μάθετε πρώτοι όλες τις ειδήσεις\n\nΔείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr",
    "Κλιμακώνει την ένταση η Τουρκία: 96 παραβιάσεις στο Αιγαίο από τουρκικά μαχητικά σε μία μέρα": "Δεκάδες παραβιάσεις του εθνικού εναέριου χώρου και υπερπτήσεις πραγματοποίησαν τουρκικά μαχητικά την Δευτέρα 26 Σεπτεμβρίου στο πλαίσιο της επιθετικής τακτικής που ακολουθεί η Άγκυρα κλιμακώνοντας την ένταση στο Αιγαίο .\n\nΣυγκεκριμένα, όπως έγινε γνωστό από το ΓΕΕΘΑ τη Δευτέρα πραγματοποίηθηκαν 96 παραβιάσεις, ενώ υπήρξαν και δύο εμπλοκές στο Αιγαίο, με τα τουρκικά αεροσκάφη να αναχαιτίζονται από τους Έλληνες πιλότους σύμφωνα με τους διεθνείς κανόνες.\n\nΌπως αναφέρεται από το ΓΕΕΘΑ, οι παραβάσεις έχουν ως εξής:\n\nΣΧΗΜΑΤΙΣΜΟΙ: 7 (6x2 F-16, 1x3 F16)\n\nΜΕΜΟΝΩΜΕΝΑ: 5 (2 CN-235, 3 UAV)\n\nΣΥΝΟΛΟ Α/Φ: 20\n\nΟΠΛΙΣΜΕΝΑ : 4\n\nΠΑΡΑΒΑΣΕΙΣ: 12\n\nΠΑΡΑΒΙΑΣΕΙΣ : 96 (32 από τα CN-235, 45 από τα UAV, 19 από τα μαχητικά)\n\nΕΜΠΛΟΚΕΣ : 2\n\nΠΕΡΙΟΧΗ : Βορειοανατολικό, Κεντρικό και Νοτιοανατολικό Αιγαίο\n\nΔύο εκ των ανωτέρω παραβιάσεων ήταν υπερπτήσεις.\n\nΌπως αναφέρει το ΓΕΕΘΑ, τα τουρκικά αεροσκάφη αναγνωρίστηκαν και αναχαιτίστηκαν σύμφωνα με τους διεθνείς κανόνες, κατά πάγια πρακτική.",
    "Τουρκία: Σε νέο ιστορικό χαμηλό η λίρα": "Συνεχίζεται η κατρακύλα της τουρκικής λίρας, με το νόμισμα της γειτονικής χώρας να καταγράφει νέο ιστορικό χαμηλό έναντι του δολαρίου, λίγες ημέρες μετά την απόφαση να μειώσει το βασικό της επιτόκιο, παρά το γεγονός ότι ο πληθωρισμός στη χώρα ξεπερνά το 80%.\n\nΕιδικότερα, η ισοτιμία της τουρκικής λίρας έναντι του αμερικανικού νομίσματος εκτινάχθηκε κατά τη διάρκεια της ημέρας στο 18,4806, επίπεδο που συνιστά νέο ιστορικό χαμηλό. Στη συνέχεια μάζεψε μεγάλο μέρος των απωλειών, με την ισοτιμία να διαμορφώνεται στο 18,4440.\n\nΔιαβάστε επίσης: Νέο ρεκόρ για τον πληθωρισμό στην Τουρκία – Γιατί ο «Σουλτάνος» επιμένει στα… Erdoganomics;\n\nΑπώλειες 80% τα τελευταία πέντε χρόνια\n\nΣημειώνεται πως η λίρα έχει χάσει περισσότερο από το 28% της αξίας της σε σχέση με το δολάριο, από τις αρχές του έτους μέχρι σήμερα και 80% τα τελευταία πέντε χρόνια, ενώ είναι μακράν το νόμισμα μεταξύ των ανεπτυγμένων οικονομιών με τη χειρότερη επίδοση.\n\nΣύμφωνα με έκθεση της Commerzbank «η Κεντρική Τράπεζα της Τουρκίας ίσως είναι σε θέση να αποτρέψει την εντονότερη αδυναμία της λίρας με τη βοήθεια των ήπιων ελέγχων κεφαλαίων για κάποιο χρονικό διάστημα, αλλά εάν η αγορά δει ότι τα πράγματα τραβάνε (σ.σ. είναι δύσκολο να προβλεφθεί τι μπορεί να το πυροδοτήσει) μπορεί να αντιμετωπίσει ένα τεράστιο sell-off».",
    "Κ. Υφαντής για τις υπερπτήσεις UAV: Η Τουρκία εμπλουτίζει ολοένα και περισσότερο την ατζέντα μιας διαπραγμάτευσης (video)": "«Το ζήτημα της αποστρατιωτικοποίησης έχει τεθεί από την Τουρκία, με τον πιο επίσημο τρόπο, στο πιο υψηλό επίπεδο που είναι το Συμβούλιο Ασφαλείας του Οργανισμού Ηνωμένων Εθνών. Με επανειλημμένες δηλώσεις του προέδρου Ερντογάν και άλλων η Τουρκία έχει συνδέσει την κυριαρχία με το καθεστώς στρατιωτικοποίησης ή αποστρατιωτικοποίησης των νησιών», δήλωσε στην ΕΡΤ ο Κώστας Υφαντής, καθηγητής διεθνών Σχέσεων Παντείου Πανεπιστημίου με αφορμή τα δημοσιεύματα του τουρκικού Τύπου που εμφάνισε φωτογραφίες αρματαγωγών πλοίων να καταπλέουν σε Σάμο και Λέσβο.\n\nΜιλώντας στις «Συνδέσεις» ο διεθνολόγος αναφέρθηκε στο τουρκικό αφήγημα για «δραστηριότητες της Ελλάδας που είναι κατά παράβαση του διεθνούς δικαίου». Η Άγκυρα επικαλείται πληροφορίες από μη επανδρωμένα αεροσκάφη UAV για να υποστηρίξει ότι παραδόθηκαν 23 ελληνικά τεθωρακισμένα στη Λέσβο και 18 στη Σάμο που προορίζονταν για την Αλεξανδρούπολη.\n\n«Η Τουρκία, με την τεχνολογική δυνατότητα που της δίνουν τα drones μαζεύει “αποδείξεις” και συνεχίζει και να προσπαθεί να εκθέσει την Ελλάδα, θεωρώντας ότι έτσι απονομιμοποιεί το όποιο ηθικό πλεονέκτημα έχει η Ελλάδα» δήλωσε ο κ. Υφαντής υποστηρίζοντας ταυτόχρονα ότι αυτή η συζήτηση δεν πρόκειται να αλλάξει τη γνώμη που έχει διαμορφωθεί σε Ευρώπη και Ηνωμένες Πολιτείες.\n\nΠρόσχημα για μια πιο δυναμική ενέργεια\n\nΚαι όπως τόνισε, «όλη αυτή η επιμονή, σε ένα προφανώς όχι ανυπόστατο, αλλά όχι σημαντικό για όλους τους υπόλοιπους θέμα, σημαίνει ότι κάποια στιγμή αυτό θα χρησιμοποιηθεί ως πρόσχημα για μια πιο δυναμική ενέργεια, σε ένα πλαίσιο απειλής. Σημαίνει επίσης ότι απλώς η Τουρκία εμπλουτίζει ολοένα και περισσότερο την ατζέντα μιας διαπραγμάτευσης από την οποία στο τέλος θα πάρει αυτά που θέλει και θα υποχωρήσει σε κάποια άλλα».\n\nΜιλώντας για το ενδεχόμενο μιας συνάντησης μεταξύ του Έλληνα πρωθυπουργού και του Τούρκου προέδρου ο ίδιος ανέφερε ότι είναι «ένα μεγάλο ερώτημα το οποίο αυτή τη στιγμή δεν μπορεί να το απαντήσει κανένας».\n\nΤι θα σημαίνει μια συνάντηση Μητσοτάκη – Ερντογάν\n\nΕρωτηθείς τι μήνυμα θα έστελνε μια τέτοια συνάντηση, μετά από μια μακρά περίοδο επιθετικής τουρκικής ρητορικής, ο καθηγητής Διεθνών Σχέσεων υποστήριξε ότι «θα μπορούσε να σημαίνει ότι υπάρχει μία διπλωματική και πολιτική αναδίπλωση της Άγκυρας. Εάν το επόμενο διάστημα η Τουρκία δείξει ότι όντως αποδέχεται το ενδεχόμενο μιας τέτοιας συνάντησης σημαίνει ότι υπάρχει μία αποστασιοποίηση από την προηγούμενη σκληρή θέση του “Μητσοτάκης γιοκ” και όλων των υπόλοιπων απορριπτικών στάσεων της Άγκυρας».\n\nΑποστρατικοποίηση και τουρκική απειλή\n\nΑναφερόμενος στις Συνθήκες της Λωζάννης και των Παρισίων ο κ. Υφαντής ανέφερε ότι υπάρχουν προβλέψεις για αποστρατιωτικοποίηση. «Κάποιες από αυτές προβλέπουν μερική αποστρατιωτικοποίηση. Απαγορεύουν, δηλαδή, κάποια στρατιωτική παρουσία και επιτρέπουν κάποια άλλη. Σε κάθε περίπτωση ακόμα και αν και αν θεωρήσουμε ότι έτσι είναι τα πράγματα, όπως τα λέει η Τουρκία, υπάρχει ένα πολύ σημαντικό τεχνικό και νομικό ζήτημα που είναι η τουρκική απειλή και το δικαίωμα, το κατοχυρωμένο στον χάρτη του Ηνωμένων Εθνών, για την αυτοάμυνα».\n\nΌπως είπε η διατήρηση στρατευμάτων σε Λέσβο και Σάμο συμβαίνει επειδή όλες τις προηγούμενες δεκαετίες, κάτι έχει γίνει. «Δεν υπάρχει καμία αμφιβολία ότι η Ελλάδα σωστά και καλά και σύμφωνα με τον χάρτη του Οργανισμού Ηνωμένων Εθνών εφαρμόζει το δικαίωμα αυτοάμυνας απέναντι σε μια απειλή. Κάποια εποχή το καθεστώς αποστρατιωτικοποίησης ήταν κάτι που συνηθιζόταν» συμπλήρωσε ο κ. Υφαντής.\n\nΚαι όπως πρόσθεσε «μετά το 1947 ήταν η Σοβιετική Ένωση, η οποία πίεζε τα Δωδεκάνησα, τα οποία θα δίνονταν σε μία δυτική χώρα να είναι αποστρατιωτικοποιημένα. Και μάλιστα τότε η Άγκυρα είχε διαφωνήσει γιατί φοβόταν περισσότερο τη Σοβιετική Ένωση παρά την Ελλάδα».\n\nΠηγή: Συνδέσεις | ΕΡΤ",
    "Πολεμικό κλίμα στην Τουρκία με ασκήσεις επιστράτευσης και διαρροές για προετοιμασίες των Ελλήνων στα νησιά": "Γιάννης Αναγνωστόπουλος\n\n«Προφανής επιθετική κίνηση που δείχνει πως τα νησιά μας κατασκοπεύονται. Υπενθυμίζουμε πως κάθε τι που απειλείται δεν αποστρατικοποιείται»\n\nΜε την ελληνογαλλική άσκηση «Αργώ» να είναι σε εξέλιξη στο βόρειο Αιγαίο, το τουρκικό καθεστώς δημιουργεί πολεμικό κλίμα. Η κυβέρνηση Ερντογάν μέσω του τουρκικού υπουργείου άμυνας έδωσε στην δημοσιότητα βίντεο από την άσκηση επιστράτευσης με την επονομασία Γιλιντιρίμ που πραγματοποιήθηκε το Σάββατο με εκατοντάδες εφέδρους να προσέρχονται στους χώρους επιστράτευσης, να τους γίνονται εργονομικές μετρήσεις, να παραλαμβάνουν ρουχισμό και οπλισμό και να πραγματοποιούν ακόμα και βολές με το ατομικό τους τυφέκιο και πιστόλι.\n\nΑντίδραση Τουρκίας στην ομιλία Μητσοτάκη στον ΟΗΕ: Δεν αμφισβητούμε την ακεραιότητα της Ελλάδας, εκείνη μας απειλεί\n\nΤην ίδια η κυβέρνηση Ερντογάν συνεχίζει να φτιάχνει πολεμικό κλίμα τροφοδοτώντας τα τουρκικά ΜΜΕ με διαρροές του υπουργείου Άμυνας, εικόνες που ελήφθησαν από μη επανδρωμένα αεροσκάφη που είναι προφανές ότι εβρισκόμενα σε αποστολή κατασκοπίας παρακολούθησαν μεταφορά τεθωρακισμένων οχημάτων και άλλου πολεμικού υλικού που φέρεται στο τουρκικό ρεπορτάζ να έγινε σε Λέσβο και Σάμο στις 18 και 21 Σεπτεμβρίου.\n\nΦαίνεται πως στην Άγκυρα δεν έχουν αναλύσει ακόμα το μήνυμα του Έλληνα πρωθυπουργού από το βήμα του ΟΗΕ γιατί ο Ερντογάν φαίνεται να συνεχίζει να «ψαρεύει» ψήφους με ανθελληνική ρητορική.\n\n«Φέτος, από τις 26 Αυγούστου έως τις 9 Σεπτεμβρίου, συμπληρώθηκαν 100 χρόνια από μια σειρά νικών με τις οποίες διώξαμε τους Έλληνες από τη χώρα και ολοκληρώθηκε με νίκη ο Εθνικός Αγώνας. Επισημαίνω ότι η περιοχή Ανταπαζαρι έδωσε έναν επικό αγώνα ενάντια στις αρμενικές και ελληνικές συμμορίες και αντιμετώπισε τις δυνάμεις κατοχής στον Εθνικό Αγώνα» είπε συγκεκριμένα ο Σουλτάνος.\n\nΑπό κοντά και ο πρόεδρος της Τουρκικής βουλής Μουσταφά Σεντόπ που προχώρησε σε απαξιωτικούς χαρακτηρισμούς για την Ελλάδα: «Μόνο μια λέξη έχουμε να πούμε για τα κράτη βαγόνια, όχι για ατμομηχανές, όπως η Ελλάδα που πλέει με τους ανέμους των άλλων. Οι συνομιλητές μας δεν είναι μαριονέτες αλλά κουκλοπαίκτες που τους διαχειρίζονται».\n\nΟ εκπρόσωπος του κόμματος του Ερντογάν, ο γνωστός Ομέρ Τσελίκ εξαπέλυσε και αυτός βέλη κατά της Ελλάδας αλλά και του έλληνα πρωθυπουργού προσωπικά: «Για να είναι πειστικός για την ειρήνη, ο Μητσοτάκης θα πρέπει να ξεκινήσει με το να σταματήσει τις σφαγές που έκαναν τα ελληνικά στοιχεία στο Αιγαίο. Η Τουρκία είναι ένα κράτος ειρήνης. Η ελληνική κυβέρνηση, από την άλλη, υπήρξε κυβέρνηση παρενόχλησης».\n\nΕίχε προηγηθεί η απειλή Ακάρ ο οποίος ξιφούλκησε στέλνοντας μέσω συνέντευξής του στην Χουριέτ μήνυμα ότι οι Έλληνες θα πρέπει να θυμηθούν τι έγινε πριν 100 χρόνια και να μάθουν κολύμπι γιατί θα τους χρειαστεί. Η απάντηση ήρθε δια στόματος του Νίκου Παναγιωτόπουλου: «Εμείς ούτε προκαλούμε, ούτε προσβάλουμε αλλά ναι δεν ξεχνάμε! Και αυτό δεν είναι πηγή αδυναμίας αλλά είναι η πηγή της δύναμής μας»\n\nΠΗΓΗ: https://www.pentapostagma.gr",
    "Νέο ηχηρό μήνυμα του Στέιτ Ντιπάρτμεντ στην Τουρκία: Η κυριαρχία της Ελλάδας στα νησιά δεν αμφισβητείται": "Μήνυμα στην Τουρκία έστειλε το αμερικανικό Στέιτ Ντιπάρτμεντ το βράδυ της Δευτέρας, τονίζοντας ότι η ελληνική κυριαρχία στα νησιά δεν αμφισβητείται.\n\nΑπαντώντας σε ερώτηση των Ελλήνων ανταποκριτών και της ιστοσελίδας Hellas Journal σχετικά με τις νέες προκλητικές δηλώσεις του Ταγίπ Ερντογάν, ο εκπρόσωπος του αμερικανικού υπουργείου Εξωτερικών είπε ότι «η κυριαρχία της Ελλάδας στα νησιά δεν αμφισβητείται» και κάλεσε τις δύο πλευρές να λύσουν τα θέματα με διάλογο.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΣε γραπτή του δήλωση, εκπρόσωπος του αμερικανικού υπουργείου Εξωτερικών σημειώνει ότι «σε μια εποχή που η Ρωσία εισέβαλε ξανά σε ένα κυρίαρχο ευρωπαϊκό κράτος, οι δηλώσεις που θα μπορούσαν να αυξήσουν τις εντάσεις μεταξύ των Συμμάχων του ΝΑΤΟ δεν είναι ιδιαίτερα χρήσιμες. Οι Ηνωμένες Πολιτείες συνεχίζουν να ενθαρρύνουν τους συμμάχους τους στο ΝΑΤΟ να συνεργαστούν για τη διατήρηση της ειρήνης και της ασφάλειας στην περιοχή και για την επίλυση των διαφορών με διπλωματία. Η κυριαρχία και η εδαφική ακεραιότητα όλων των χωρών πρέπει να γίνονται σεβαστές και να προστατεύονται. Η κυριαρχία της Ελλάδας σε αυτά τα νησιά δεν αμφισβητείται. Καλούμε όλα τα μέρη να αποφύγουν τη ρητορική και τις ενέργειες που θα μπορούσαν να αυξήσουν περαιτέρω την ένταση».\n\nΟι ΗΠΑ, επίσης, απηύθυναν έκκληση σε Ελλάδα και Τουρκία, συμμάχους του ΝΑΤΟ, να «συνεργαστούν» για να διασφαλίσουν την περιφερειακή ειρήνη και ασφάλεια, αφότου η Άγκυρα είπε ότι η Αθήνα παραβίασε το διεθνές δίκαιο.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΗ δήλωση του Στέιτ Ντιπάρτμεντ:\n\n«Τώρα δεν είναι η ώρα για δηλώσεις ή ενέργειες που θα μπορούσαν να αυξήσουν τις εντάσεις μεταξύ των συμμάχων του ΝΑΤΟ», δήλωσε στους δημοσιογράφους ο εκπρόσωπος του Στέιτ Ντιπάρτμεντ, Νεντ Πράις.\n\n«Ενθαρρύνουμε τους συμμάχους μας στο ΝΑΤΟ να επιλύσουν τυχόν διαφωνίες που μπορεί να έχουν διπλωματικά. Πιστεύουμε ότι πρέπει να παραμείνουμε συγκεντρωμένοι σε αυτό που αποτελεί συλλογική απειλή για όλους μας, και αυτό είναι η επιθετικότητα της Ρωσίας. Η κυριαρχία και η εδαφική ακεραιότητα όλων των χωρών πρέπει να γίνονται σεβαστές και να προστατεύονται. Η κυριαρχία της Ελλάδας σε αυτά τα νησιά δεν αμφισβητείται. Καλούμε όλα τα μέρη να αποφύγουν τη ρητορική και τις ενέργειες που θα μπορούσαν να αυξήσουν περαιτέρω την ένταση».",
    "Προκλήσεων συνέχεια από την Τουρκία: Δείχνει με κάθε τρόπο και μέσo ότι επιδιώκει το επεισόδιο": "FILE PHOTO: Ελληνικό μαχητικό πυροδοτεί πύραυλο αέρος – αέρος Πηγή: Hellas Journal\n\n26/09/2022\n\nΤην ώρα που η Άγκυρα καλεί τον Έλληνα πρεσβευτή για να διαμαρτυρηθεί για την μεταφορά των Μ-1117 σε σχηματισμούς της ΑΣΔΕΝ και που προσπαθεί να διαμαρτυρηθεί στους Αμερικανούς για την παραχώρηση των θωρακισμένων αλλά και το πράσινο φως αυτά τα οχήματα να μεταφερθούν οπουδήποτε στην Ελληνική επικράτεια, την ίδια στιγμή η γείτονα δείχνει ότι θέλει με κάθε τρόπο να γίνει επεισόδιο στο Αρχιπέλαγος.\n\nΑυτό αποδεικνύουν οι αριθμοί των παραβιάσεων και των υπερπτήσεων που γίνονται πάνω από Ελληνικά νησιά, οι οποίες βεβαίως έχουν ως σκοπό την κατασκοπεία των δυνάμεων που βρίσκονται εκεί.\n\nΣε κάθε περίπτωση οι αριθμοί μαρτυρούν το μέγεθος των προκλήσεων και το γεγονός πως η Τουρκία στρώνει το χαλί της επόμενης μέρας…\n\nΤΟΥΡΚΙΚΕΣ ΠΑΡΑΒΑΣΕΙΣ Κ.Ε.Κ. ΣΤΟ F.I.R. ΑΘΗΝΩΝ – ΠΑΡΑΒΙΑΣΕΙΣ Ε.Ε.Χ. ΤΗΝ 26η ΣΕΠΤΕΜΒΡΙΟΥ 2022\n\nΣΧΗΜΑΤΙΣΜΟΙ : 7 (6×2 F-16, 1×3 F16)\n\nΜΕΜΟΝΩΜΕΝΑ : 5 (2 CN-235, 3 UAV)\n\nΣΥΝΟΛΟ Α/Φ : 20\n\nΟΠΛΙΣΜΕΝΑ : 4\n\nΠΑΡΑΒΑΣΕΙΣ : 12\n\nΠΑΡΑΒΙΑΣΕΙΣ : 96 (32 από τα CN-235, 45 από τα UAV, 19 από τα μαχητικά)\n\nΕΜΠΛΟΚΕΣ : 2\n\nΠΕΡΙΟΧΗ : Βορειοανατολικό, Κεντρικό και Νοτιοανατολικό Αιγαίο\n\n1. Δύο εκ των ανωτέρω παραβιάσεων ήταν υπερπτήσεις.\n\n2. Τα ανωτέρω Α/Φ αναγνωρίστηκαν και αναχαιτίστηκαν σύμφωνα με τους διεθνείς κανόνες, κατά πάγια πρακτική.\n\nShare this: Twitter\n\nFacebook\n\n",
    "Οικονόμου για Τουρκία: Πάντοτε έτοιμοι να αντιμετωπίσουμε κάθε πρόκληση": "Ο Γιάννης Οικονόμου στην ενημέρωση των πολιτικών συντακτών Eurokinissi\n\nΟ Γιάννης Οικονόμου, αναφερόμενος στα ελληνοτουρκικά, ξεκαθάρισε ότι η Ελλάδα μπορεί να αντιμετωπίσει κάθε πρόκληση και ότι προτεραιότητα της είναι να αποδομεί την επιχειρηματολογία της Τουρκιας, πάντα σύμφωνα με το Διεθνές Δίκαιο, να δυναμώνει την αποτρεπτική της ισχύ και να αναδεικνύει το πόσο αδιέξοδη είναι η τακτική της Άγκυρας.\n\nΟ κυβερνητικός εκπρόσωπος μίλησε για την παρουσία του Κυριάκου Μητσοτάκη στη Γενική Συνέλευση του ΟΗΕ στη Νέα Υόρκη, τα μηνύματα που έστειλε μέσω της ομιλίας του και για το γεγονός ότι απευθύνθηκε στον τουρκικό λαό τονίζοντας ότι η Ελλάδα δεν είναι απειλή για τους γείτονες.\n\nΔιαφήμιση\n\nΑπαντώντας σε ερώτηση σχετική με τις δηλώσεις Καλίν για πιθανότητα συνάντησης του Κυριάκου Μητσοτάκη με τον Ρετζέπ Ταγίπ Ερντογάν, σημείωσε ότι «δεν υπάρχει περαιτέρω ορατότητα προς αυτή την κατεύθυνση».\n\nΓια το αποτέλεσμα των ιταλικών εκλογών\n\nΑρχικά ο Γιάννης Οικονόμου ρωτήθηκε για το αν αυτή η αλλαγή εντός της ΕΕ μπορεί να δημιουργήσει συνθήκες ανασφάλειας και αβεβαιότητας για την αντιμετώπιση της ενεργειακής κρίσης.\n\n«Σε κάθε κράτος-μέλος της ΕΕ οι πολίτες με την ψήφο τους αποφασίζουν για το μέλλον της χώρας τους και οι επιλογές αυτές κρίνονται από τα πολιτικά αποτελέσματα που παράγουν. Οι λύσεις δεν είναι πάντα εύκολες, οι λύσεις δεν μπορούν να έρθουν από παραγωγή καινούριων αδιεξόδων, απαιτούν στρατηγική και φιλελεύθερη πολιτική εντός του ευρωπαϊκού πλαισίου. Θα περιμένουμε και θα δούμε», ήταν η απάντηση του Γιάννη Οικονόμου, ενώ αμέσως μετά ρωτήθηκε για το αν τον ανησυχεί η άνοδος της ακροδεξιάς στην Ευρώπη και αν μπορεί να έρθει αυτή η τάση στην Ελλάδα.\n\n«Στη χώρα μας έχουμε μία πλούσια και διαφωτιστική εμπειρία για το πόσο αναγκαία είναι η σταθερότητα και για μία κυβερνητική πολιτική που απαντά στις προκλήσεις με αποτελέσματα που δίνουν λύσεις για τις αγωνίες των ανθρώπων και τις ανάγκες της κοινωνίας. Η εμπειρία υπάρχει και για την Ευρώπη», τόνισε ο κυβερνητικός εκπρόσωπος.",
    "Δεσποτόπουλος στον Realfm 97,8: Η Τουρκία έχει επενδύσει στην λογική της έντασης": "Για τις τουρκικές προκλήσεις μίλησε στον Realfm 97,8 και τον Νίκο Χατζηνικολάου ο διεθνολόγος, Αλέξανδρος Δεσποτόπουλος.\n\n«Η μεγάλη εικόνα δείχνει ότι η Τουρκία έχει επενδύσει στην λογική της έντασης» σημείωσε. «Είναι τακτικές της Τουρκίας επειδή υπάρχει μια έντονη πίεση από την διεθνή κοινή γνώμη ειδικά από τη Δύση να μην δημιουργήσει θέματα με την Ελλάδα και παραμένει προσηλωμένη στην ένταση και για λόγους πολιτικής ουσίας αλλά και εκλογικούς – μικροκομματικούς» είπε ο κ. Δεσποτόπουλος.\n\n«Ο Ερντογάν εμφανίστηκε με μια ρητορική που απευθυνόταν κυρίως σε χώρες της Αφρικής, της Μέσης Ανατολής και τα λοιπά. Ο Έλληνας Πρωθυπουργός δεν άφησε κάτι αναπάντητο» σχολίασε.\n\n«Οι Τούρκοι δεν τα βάζουν με χώρες σαν την Ελλάδα. Η Ελλάδα είναι μια οργανωμένη χώρα, δεν έχει σχέση ούτε με την Λιβύη μετά τον εμφύλιο, ούτε με τη Συρία μετά τον εμφύλια, ούτε με την Αρμενία. Καλά να είναι αυτές οι χώρες αλλά δεν έχουν σχέση με την χώρα μας» πρόσθεσε.\n\n«Ένα τοπικό επεισόδιο δεν μπορεί να το αποκλείσει κανείς» ανέφερε.",
    "Τουρκία: Η Baykar έχει δύο νέους πελάτες που θέλουν να αγοράσουν οπλισμένα drones": "Η Τουρκία δήλωσε σήμερα Δευτέρα ότι η Μαλαισία και η Ινδονησία έχουν εκφράσει έντονο ενδιαφέρον για την αγορά οπλισμένων μη επανδρωμένων αεροσκαφών από την τουρκική αμυντική εταιρεία Baykar, η οποία έχει προμηθεύσει τα όπλα της σε πολλές χώρες μετά από τις επιτυχίες που έχουν σημειώσει στο πεδίο της μάχης.\n\n«Πολλές ασιατικές χώρες, ιδιαίτερα η Μαλαισία και η Ινδονησία, δείχνουν μεγάλο ενδιαφέρον για τα προϊόντα της αμυντικής βιομηχανίας μας. Οι συμφωνίες είναι πολύ κοντά στην υπογραφή», δήλωσε ο Τούρκος υπουργός Εξωτερικών Μεβλούτ Τσαβούσογλου σε συνέντευξη Τύπου στο Τόκιο.\n\n«Θα ικανοποιούσαμε με μεγάλη μας χαρά την ανάγκη της Ιαπωνίας για drones», πρόσθεσε ο Τσαβούσογλου.\n\nΗ διεθνής ζήτηση για τουρκικά μη επανδρωμένα αεροσκάφη έχει εκτοξευθεί μετά τον αντίκτυπό τους στις συγκρούσεις στη Συρία, την Ουκρανία και τη Λιβύη.\n\nΥπενθυμίζεται ότι στις 21 Σεπτεμβρίου αποκαλύφθηκε ότι η τουρκική εταιρεία Baykar παρέδωσε 20 οπλισμένα μη επανδρωμένα αεροσκάφη τύπου TB2 Bayraktar στα Ηνωμένα Αραβικά Εμιράτα νωρίτερα αυτόν τον μήνα, σημάνοντας μία νέα εποχή στις σχέσεις ανάμεσα στην Τουρκία και τα ΗΑΕ.\n\nΠηγή: Reuters",
    "Τουρκία: Πώς ο Ερντογάν… πουλάει iPhone στον Πούτιν": "Ο «σουλτάνος» βοηθάει τη Ρωσία\n\nΚαθώς στο τραπέζι ΗΠΑ και ΕΕ βρίσκονται στοχευμένες κυρώσεις κατά της Τουρκίας, λόγω της προσέγγισης με τον Βλαντίμιρ Πούτιν, αναλυτές εξηγούν πώς ο «σουλτάνος» βοηθάει τη Ρωσία να μην στερηθεί τα καταναλωτικά προϊόντα της Δύσης, ακόμα και από επιχειρήσεις όπως η Apple που έχουν αποσυρθεί από το έδαφός της.\n\nΣύμφωνα με δημοσίευμα της Telegraph, η Τουρκία παρέχει στη Ρωσία ένα από τα μεγαλύτερα «παράθυρα» στο τρέχον καθεστώς των κυρώσεων της Δύσης. Και από αυτά τα παράθυρα φαίνεται ότι περνούν και iPhones, τα οποία επιστρέφουν στη Ρωσία παρά το γεγονός ότι η εταιρεία που τα κατασκευάζει, η Apple, έχει αποχωρήσει από τον Μάρτιο.\n\nΑυξημένες εξαγωγές\n\nΗδη από την έναρξη του πολέμου το Κρεμλίνο βρήκε τρόπους να εισάγει προϊόντα που υπόκεινται σε κυρώσεις μέσω χωρών όπως η Τουρκία.\n\nΣύμφωνα με τον Αλεξάντερ Γκαμπούεφ, αναλυτή του Ιδρύματος Κάρνεγκι στη Μόσχα, «οι εξαγωγές της Τουρκίας στη Ρωσία έχουν αυξηθεί κατά 50% από την έναρξη του πολέμου. Η χώρα γίνεται επίσης μεσάζων για είδη πολυτελείας».\n\n«Οι προπαραγγελίες για το νέο iPhone έχουν υποδιπλασιαστεί από πέρυσι» σημείωσε Γκαμπούεφ. «Στα αγγλικά αυτό λέγεται “smuggling” (λαθρεμπόριο). Πολλοί προπαραγγέλνουν τα τηλέφωνα για να πάνε στην Τουρκία. Αλλά όλοι γνωρίζουν ότι ο πραγματικός προορισμός είναι η Ρωσία» πρόσθεσε.\n\nΑξίζει να σημειωθεί πως οι εξαγωγές της Τουρκίας στη Ρωσία εκτινάχθηκαν σε ρεκόρ μηνός για τον Αύγουστο. Οι πωλήσεις τουρκικών αγαθών και πρώτων υλών στη Ρωσία αυξήθηκαν κατά 87,2% ετησίως στα 738,5 εκατομμύρια δολάρια τον περασμένο μήνα, ανέφερε το Anadolu , επικαλούμενο πληροφορίες που συγκεντρώθηκαν από στοιχεία της Τουρκικής Συνέλευσης Εξαγωγέων (TIM). Αυτό εμπεριέχεται σε μια αύξηση 13,1% στις συνολικές εξαγωγές της Τουρκίας.\n\nΈτσι, η Ρωσία έγινε ο έκτος πιο σημαντικός προορισμός για τις τουρκικές εξαγωγές μετά τη Γερμανία, τις Ηνωμένες Πολιτείες, τη Μεγάλη Βρετανία, το Ιράκ και την Ιταλία, ανέφερε το Anadolu.\n\nΜεταξύ των βιομηχανικών ομίλων, τα χημικά ήταν τα προϊόντα που εξήχθησαν περισσότερο στη Ρωσία, ακολουθούμενα από μηχανήματα και αξεσουάρ, είδη αυτοκινήτων, φρέσκα φρούτα και λαχανικά, και υφάσματα και πρώτες ύλες.\n\nΑντίποινα μελετούν ΕΕ και ΗΠΑ\n\nΜέσα σε αυτό το κλίμα, αναλυτές εκτιμούν ότι οι ΗΠΑ θα πρέπει να πιέσουν τον Ρετζέπ Ταγίπ Ερντογάν να κόψει αυτό το κανάλι.\n\nΕυρύτερα, τo ριψοκίνδυνο διπλό παιχνίδι του Ερντογάν «θα μπορούσε να προκαλέσει αντίποινα από τις ΗΠΑ» σχολίασαν οι Financial Times. Διότι η Δύση βλέπει παράνομο χρήμα το οποίο ενδέχεται να διακινείται και μέσα από τις τουρκικές τράπεζες που ενσωματώθηκαν στο Mir, το σύστημα εγχώριων πληρωμών της Ρωσίας που αναπτύχθηκε από τη ρωσική κεντρική τράπεζα ως μια εναλλακτική λύση στη Visa και στην Mastercard.",
    "Τουρκία – Εκλογές: Αντιμέτωπος με το φάσμα της ήττας ο Ερντογάν": "Oι αρνητικές επιδόσεις της τουρκικής κυβέρνησης στο πεδίο της οικονομίας και η συνεχιζόμενη «βουτιά» της λίρας οδηγούν στη ραγδαία φτωχοποίηση του τουρκικού λαού, προκαλώντας έντονη κοινωνική δυσαρέσκεια, η οποία αποτυπώνεται στις δημοσκοπήσεις. [.P. PHOTO/FRANCISCO SECO]\n\nΚΩΝΣΤΑΝΤΙΝΟΥΠΟΛΗ – ΑΝΤΑΠΟΚΡΙΣΗ. Με τα σημερινά δεδομένα που επικρατούν στην οικονομία και στην πολιτική της Τουρκίας, οι περισσότεροι πολιτικοί αλλά και αναλυτές θεωρούν σίγουρη την ήττα του Ερντογάν στις προεδρικές εκλογές που προγραμματίζονται τον Ιούνιο του 2023. Ο λόγος που υποστηρίζουν την άποψη αυτή είναι η αρνητική απόδοση της τουρκικής κυβέρνησης στην οικονομία, που οδηγεί στη ραγδαία φτωχοποίηση του τουρκικού λαού, με τον πραγματικό ετήσιο πληθωρισμό να έχει ξεπεράσει το 100%. Στον αντιπολιτευόμενο Τύπο υπάρχουν αναφορές πως πολλοί κρατικοί λειτουργοί, υπάλληλοι υπουργείων αρνούνται να εκτελέσουν εντολές, υποδείξεις και να υπογράψουν συμβάσεις και αποφάσεις, καθώς φοβούνται τις διώξεις «την επόμενη ημέρα» των εκλογών σε περίπτωση ήττας του Ερντογάν, με συνέπεια να παρουσιάζονται διάφορες δυσλειτουργίες στον κρατικό μηχανισμό. Ο πρόεδρος του CHP, Κεμάλ Κιλιτσντάρογλου, με δηλώσεις του έχει απειλήσει τους κρατικούς λειτουργούς σε περίπτωση συνεργασίας με τις «αυθαιρεσίες της κυβέρνησης του ΑΚP».\n\nΠαράλληλα, οι δημοσκοπήσεις δείχνουν πως η κυβερνητική συμμαχία AKP-ΜΗP δεν μπορεί να ξεπεράσει το 40%, ενώ για την εκλογή προέδρου χρειάζεται 50,1%. Το μπλοκ της αντιπολίτευσης μαζί με το φιλοκoυρδικό κόμμα HDP βρίσκεται στο 60% και οι αναλύσεις δείχνουν πως σε 9 μήνες είναι δύσκολη η ραγδαία αλλαγή των δεδομένων.\n\nΤο AKP, παρά τις δυσκολίες, διατηρεί τα ποσοστά του στο 33% με αυξητικές τάσεις, αλλά ο «αδύναμος κρίκος» της κυβερνητικής συμμαχίας είναι το Κόμμα Εθνικιστικής Δράσης (MHP) του Ντεβλέτ Μπαχτσελί, που συγκεντρώνει μόλις το 6%.\n\nΧαμηλά τα ποσοστά της κυβερνητικής συμμαχίας AKP-ΜΗP, ενώ οι πολίτες δοκιμάζονται από τον πραγματικό πληθωρισμό που είναι πάνω από 100%.\n\nΤο κόμμα που θα καθορίσει το αποτέλεσμα των εκλογών θεωρείται το ΗDP, που σύμφωνα με τις δημοσκοπήσεις φτάνει το 12%. Ο πρόεδρος του κόμματος, Σελαχατίν Ντεμιρτάς, και εκατοντάδες εκλεγμένοι δήμαρχοι και στελέχη του HDP φυλακίστηκαν τα τελευταία χρόνια καθώς κατηγορούνται για σχέσεις με το PKK. Aν η κυβέρνηση Ερντογάν δεν αλλάξει στάση στο ζήτημα αυτό, το ΗDP αναμένεται να στηρίξει τον αντίπαλο του Ερντογάν, όποιος και αν είναι αυτός.\n\nΗ εταιρεία δημοσκοπήσεων Metropoll αναφέρει πως σε περίπτωση υποψηφιότητας του προέδρου του CHP Κεμάλ Κιλιτσντάρογλου ως αντιπάλου του Ερντογάν, ο Κιλιτσντάρογλου θα προηγείται με 6 ποσοστιαίες μονάδες με αυξητικές τάσεις στη διαφορά. Ο δήμαρχος της Κωνσταντινούπολης, Εκρέμ Ιμάμογλου, ήδη προηγείται του Ερντογάν με 9 ποσοστιαίες μονάδες και ο δήμαρχος της Αγκυρας, Μανσούρ Γιαβάς, με 13! Ωστόσο τα κόμματα της αντιπολίτευσης θα πρέπει να οριστικοποιήσουν τον υποψήφιό τους, καθώς –όπως είχε επισημάνει ο διευθυντής της Metropoll, Οζέρ Σεντζάρ, στη συνέντευξή του στην «Κ»– «ο σωστός υποψήφιος είναι σημαντικός παράγοντας για το αποτέλεσμα των εκλογών».\n\nΣτη γειτονική χώρα, πολλοί αναρωτιούνται αν μπορεί να γίνει η μετάβαση της εξουσίας σε περίπτωση ήττας του Ερντογάν, ο οποίος κυβερνά την Τουρκία από το 2002. Ο Τούρκος νομπελίστας λογοτέχνης Ορχάν Παμούκ σε συνέντευξή του στην ιστοσελίδα T24 σημείωσε ότι «όλοι αναρωτιούνται και λένε “ωραία, θα γίνουν εκλογές”. Ο “πατερούλης” πρόεδρος θα αφήσει την εξουσία και θα φύγει; Οι κυβερνώντες του AKP θα δώσουν τα κλειδιά και θα πουν “τώρα φεύγουμε, πάρτε την εξουσία”»; Κάποιοι άλλοι αντιπολιτευόμενοι αναλυτές και ΜΜΕ ισχυρίζονται πως ο Ερντογάν ίσως να μη θέλει τη διεξαγωγή των εκλογών φοβούμενος διώξεις για σκάνδαλα, στα οποία έχουν εμπλοκή ο ίδιος και η οικογένειά του. Γι’ αυτό δεν αποκλείουν την πιθανότητα αναβολής των εκλογών, χωρίς πάντως ο Ερντογάν να έχει μιλήσει ποτέ για ένα τέτοιο ενδεχόμενο.",
    "Οικονόμου για Τουρκία: Είμαστε πάντα έτοιμοι να αντιμετωπίσουμε κάθε πρόκληση αποτελεσματικά": "Για το ενδεχόμενο ενός θερμού επεισοδίου με την Τουρκία μίλησε ο κυβερνητικός εκπρόσωπος Γιάννης Οικονόμου κατά τη διάρκεια της ενημέρωσης των κυβερνητικών συντακτών τη Δευτέρα ξεκαθαρίζοντας ότι «πάντα είμαστε έτοιμοι να αντιμετωπίσουμε κάθε πρόκληση αποτελεσματικά, επ' ωφελεία εθνικών μας δικαίων». «Δεν ερμηνεύουμε λόγους για τους οποίους κλιμακώνεται ένταση, μας ενδιαφέρει να αποδομούμε την επιχειρηματολογία Τουρκίας στο Διεθνές Δίκαιο», υπογράμμισε.\n\nΠαράλληλα εξαπέλυσε επίθεση στον Αλέξη Τσίπρα κατηγορώντας τον για ψέματα και λαϊκισμό. «Ο κ. Τσίπρας και γενικότερα ο ΣΥΡΙΖΑ έχουν επανέλθει με ένταση στην ευκολία του ψέματος και του ασύστολου λαϊκισμού. Όμως, η χώρα μας έζησε αυτή την εμπειρία το 2010 και έμαθε από τα παθήματά της», σημείωσε χαρακτηριστικά, καταγγέλλοντας τον αρχηγό της αξιωματικής αντιπολίτευσης για fake news στο ενεργειακό και στο ζήτημα έλλειψης αναισθησιολόγων στο νοσοκομείο «Αγία Σοφία».\n\nΑσφάλεια αυτοκινήτου με εγγύηση χαμηλότερης τιμής! Εως και 40% φθηνότερα!σύγκριση ανάμεσα σε 27 ασφαλιστικές εταιρίες\n\nΤην ίδια ώρα, σχετικά με το ενεργειακό επισήμανε ότι «ενώ οι κρίσεις ακρίβειας είναι πρόβλημα πανευρωπαϊκό, κάποιοι εδώ επιχειρούν να τις παρουσιάσουν ως ελληνικό ζήτημα». Αναφερόμενος συγκεκριμένα στον κ. Τσίπρα υπογράμμισε ότι ο κ. Τσίπρας επιμένει να διαστρεβλώνει την πραγματικότητα, επαναλαμβάνει τα ίδια ακόμα και όταν διαψεύδεται από την ίδια την πραγματικότητα».\n\nΣυγκεκριμένα, υπογράμμισε σχετικά με τα ψέμματα του κ. Τσίπρα:\n\nΙσχυρίζεται ότι υπάρχει το 2022 διπλασιασμός στις αποκοπές ηλεκτρικού ρεύματος. Όμως αυτές είναι λιγότερες από αυτές που γίνονταν επί κυβέρνησής του, όταν μάλιστα δεν είχαμε ενεργειακή κρίση. Ισχυρίζεται ότι η κυβέρνηση ανέχεται και επιδοτεί την αισχροκέρδεια. Όμως, η Κυβέρνηση έλαβε μια σειρά μέτρων για το αντίθετο, όπως την έκτακτη εισφορά 90% στα υπερέσοδα παρόχων ηλεκτρικής ενέργειας και την εφαρμογή του μηχανισμού ανάκτησης των υπερεσόδων που έχει αποδώσει πάνω από 2,5 δις ευρώ, τα οποία διαθέτουμε για τη στήριξη της κοινωνίας. Ισχυρίζεται ότι η Ελλάδα υστερεί στη στήριξη νοικοκυριών και επιχειρήσεων. Όμως η πραγματικότητα είναι ότι ανήκει στις πρώτες χώρες της Ευρώπης, διαθέτοντας το 3,7% του ΑΕΠ της. Ισχυρίζεται ότι έχουμε την ακριβότερη ηλεκτρική ενέργεια στην Ευρώπη. Όμως τον Αύγουστο η Ελλάδα ήταν η τρίτη πιο φτηνή χώρα σε ευρωπαϊκό επίπεδο, σε επίπεδο λιανικής τιμής. Διερωτήθηκε ότι αφού κρατικοποιήθηκε η γερμανική εταιρεία ενέργειας, γιατί όχι και η ΔΕΗ. Όμως στη Γερμανία αυτό συνέβη για να μην καταρρεύσει η εταιρεία και μην παρασύρει ολόκληρη την αγορά. Εδώ καταρρέει η ΔΕΗ και χρειάζεται κρατικοποίηση;\n\nΓια το πρόβλημα έλλειψης αναισθησιολόγων στο νοσοκομείο «Αγία Σοφία», θύμισε ότι «η κυβέρνηση του κ. Τσίπρα παρέδωσε το 2019 το «Αγία Σοφία» με λίστα 2.853 χειρουργείων, χωρίς μάλιστα να έχει μεσολαβήσει πανδημία. Η κυβέρνηση έχει αναλάβει πρωτοβουλίες για την αντιμετώπιση του προβλήματος.\n\nΟΛΕΣ ΟΙ ΕΙΔΗΣΕΙΣ",
    "Η Τουρκία θα πουλήσει drone Bayraktar σε Ιαπωνία, Ινδονησία και Μαλαισία": "Η Τουρκία βλέπει μεγάλες δυνατότητες στην εμβάθυνση των αμυντικών της δεσμών με την Ιαπωνία και ελπίζει ότι οι τουρκικές εταιρείες θα μπορέσουν να πουλήσουν οπλισμένα μη επανδρωμένα αεροσκάφη στη χώρα, δήλωσε ο υπουργός Εξωτερικών Μεβλούτ Τσαβούσογλου, σε δημοσιογράφους στο Τόκιο τη Δευτέρα.\n\nΣε συνέντευξη Τύπου στην Εθνική Λέσχη Τύπου της Ιαπωνίας, ο Τσαβούσογλου είπε ότι τα τουρκικής κατασκευής οπλισμένα και άοπλα drones είναι από τα καλύτερα στον κόσμο. \"Ήταν τουρκικά οπλισμένα drones που απέτρεψαν τη λιβυκή εισβολή στην Τρίπολη\", έδωσε ως παράδειγμα.\n\n\"Πολλές ασιατικές χώρες, ιδιαίτερα η Μαλαισία και η Ινδονησία, δείχνουν μεγάλο ενδιαφέρον για τα προϊόντα της αμυντικής βιομηχανίας μας. Συμφωνίες υπογράφονται\", δήλωσε ο Τούρκος υπουργός Εξωτερικών.\n\n\"Θα ικανοποιούσαμε με μεγάλη χαρά την ανάγκη της Ιαπωνίας για drones\", πρόσθεσε ο υπουργός, σε μια επίσκεψη εκεί για να παραστεί στην κηδεία του πρώην πρωθυπουργού Σίνζο Άμπε.\n\nΠέτρος Κράνιας",
    "Τον «χαβά» τους τα τουρκικά ΜΜΕ: Οι ΗΠΑ απειλούν την Τουρκία μέσω Αλεξανδρούπολης και Κρήτης": "Τούρκοι αναλυτές αναφέρουν ότι οι ΗΠΑ ιδρύουν βάσεις σε Κρήτη και Αλεξανδρούπολη για να στοχεύσουν και να ασκήσουν πίεση στην Τουρκία\n\nΣτο στόχαστρο των τουρκικών ΜΜΕ μπήκαν για άλλη μια φορά η Αλεξανδρούπολη και η Κρήτη, συνεχίζοντας το αφήγημα περί απειλής κατά της Τουρκίας από τις αμερικανικές βάσεις.\n\nΌπως μεταδίδει από την Κωνσταντινούπολή, ο ανταποκριτής του ΣΚΑΪ Μανώλης Κωστίδης, Τούρκοι αναλυτές υποστηρίζουν ότι οι ΗΠΑ ιδρύουν βάσεις σε Κρήτη και Αλεξανδρούπολη για να «στοχεύσουν» και να ασκήσουν πίεση στην Τουρκία.\n\nΜάλιστα σε τηλεοπτική εκπομπή στο κανάλι CNN Turk παρουσίαστηκε χάρτης με τις αμερικανικές βάσεις στην Έλλαδα, με τον αναλυτή της εφημερίδας Hurriyet Aμτουλκαντίρ Σέλβι να μιλά για μια «αλυσίδα» που έχει δημιουργηθεί απένταντι από την Τουρκία και εκτείνεται από την Αλεξανδρούπολη έως και την Κύπρο.\n\n«Όταν αναφερόμαστε σε όσα συμβαίνουν στην Κύπρο πρέπει τα γεγονότα να τα δούμε απο την Αλεξανδρούπολη. Εκεί στην Αλεξανδρούπολη δημιουργείται ένας κύκλος μια αλυσίδα. Εκεί υπάρχουν ναυτικές βάσεις, αεροπορικές βάσεις, συστήματα έγκαιρης ειδοποίησης. Δηλαδή εκεί υπάρχουν 9 με 10 βάσεις. Ελέγχουν το Αιγαίο και τώρα έρχονται στη Μεσόγειο. Εκεί υπάρχει η Κρήτη αλλά δεν τους είναι αρκετή».\n\nΟ ίδιος συνέχισε υποστηρίζοντας ότι η Τουρκία προκαλείται από την Ελλάδα ενώ επανέφερε την προπαγάνδα για κλείδωμα τουρκικών μαχητικών από ελληνικoύς S-300 και μίλησε μέχρι και για επιθέσεις εναντίον εμπορικών πλοίων: «H άφιξη των ΗΠΑ στην Κύπρο και η παροχή οπλικών συστημάτων είναι ένα βήμα. Διότι μας προκαλούν μέσω της Ελλάδας. Διότι η Ελλάδα είτε μας κλειδώνει τα μαχητικά μας με τα ραντάρ των S-300 είτε κάνει επιθέσεις εναντίον εμπορικών πλοίων», δήλωσε ο ίδιος.\n\nΠαράλληλα, ο στρατιωτικός αναλυτής Μετέ Γιαράρ εστίασε στην Αλεξανδρούπολη και ανέφερε ότι οι ΗΠΑ έχουν «συγκεκριμένους στόχους» όταν ιδρύουν κάποια στρατιωτική βάση: «Αφού τα πλοία δεν θα περάσουν απο τα Στενά, απο την ναυτική βάση της Αλεξανδρούπολης εσείς τι στόχο έχετε; Τι θα πετύχουν δηλαδή με ναυτική βάση εδώ. Το λέω πάντα όταν οι ΗΠΑ έχουν συγκεκριμένους και διαφορετικούς στόχους έρχονται πάντα με τις βάσεις τους», δήλωσε.\n\n\n\n«Μας λένε πως έρχονται στην Αλεξανδρούπολη για να στηρίξουν την Ουκρανία, επειδή κλείσαμε τα Στενά λόγω του πολέμου. Και στα πλοία της Ουκρανίας και της Ρωσίας και αυτό το ανακοινωσαμε για να μην λάβουν κάποια βοήθεια. Ωραία αλλά τότε γιατί δεν πάτε μέσω της Πολωνίας εκεί δεν υπάρχει θάλασσα», κατέληξε.\n\n\n\n\n\nΠηγή: skai.gr\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Τουρκία: Πελάτης έριξε κουτουλιά σε πορτιέρη και μετά τον ξυλοκόπησαν άγρια 10 μπράβοι – Δείτε το βίντεο": "Ένα άγριο επεισόδιο που σημειώθηκε στην είσοδο μπαρ στην περιοχή Μπεσίκτας της Κωνσταντινούπολης με έναν πελάτη να ρίχνει κουτουλιά σε πορτιέρη και 10 μπράβους, στη συνέχεια, να τον ξυλοκοπούν ανηλεώς, κατέγραψαν κάμερες ασφαλείας.\n\nΣύμφωνα με την Hurryiet το περιστατικό σημειώθηκε λίγο μετά τα μεσάνυχτα της Πέμπτης 8 Σεπτεμβρίου όταν τρία άτομα, ανάμεσα στα οποία και μια γυναίκα, ζήτησαν να μπουν στο μπαρ αλλά οι υπάλληλοι που βρίσκονταν εκεί τους «έριξαν πόρτα».\n\nΗ άρνηση της εισόδου δεν άργησε να «ανάψει τα αίματα» με έναν από την παρέα των τριών να ρίχνει κουτουλιά σε έναν από τους πορτιέρηδες με αποτέλεσμα να ακολουθήσουν σκηνές χάους.\n\nΌπως φαίνεται στο βίντεο μια ομάδα 10 κοστουμαρισμένων ανδρών άρχισε να ξυλοκοπεί άγρια τον άνδρα που έριξε την κουτουλιά ενώ από το ξύλο δεν γλίτωσε και η γυναίκα που ήταν στην παρέα.\n\nΚάποια στιγμή, μάλιστα, οι κουστουμαρισμένοι άνδρες χρησιμοποίησαν μέχρι και ξύλα για να χτυπήσουν τον άνδρα που έριξε την κουτουλιά ενώ ο άνδρας και ο φίλος του που βρίσκονται πεσμένοι στο έδαφος φαίνεται να μην κουνιούνται καθόλου. Παρόλα αυτά το μένος των μπράβων είναι τέτοιο που συνεχίζουν να τους κλωτσούν στο κεφάλι.",
    "Ο Ερντογάν κατηγορεί την Ελλάδα ότι... αντιγράφει την Τουρκία: «Μας ακολουθεί από πίσω, σαν τα βαγόνια» (βίντεο)": "Νέες δηλώσεις για την Ελλάδα έκανε ο Ρετζέπ Ταγίπ Ερντογάν κατηγορώντας ουσιαστικά την Αθήνα ότι... αντιγράφει την Άγκυρα!\n\n«Οι Έλληνες μας ακολουθούν από πίσω σαν βαγόνια» απάντησε ο Τούρκος πρόεδρος όταν του ζητήθηκε (από δημοσιογράφο) να σχολιάσει πληροφορία ότι η Ελλάδα σκοπεύει να ιδρύσει Διεύθυνση Επικοινωνιών, με σκοπό να απαντά στην τουρκική προπαγάνδα.\n\nΠιο συγκεκριμένα, μετά την προσευχή της Παρασκευής, ο Ερντογάν ρωτήθηκε από δημοσιογράφο: «Έχει ανακοινωθεί ότι η Ελλάδα θα ιδρύσει Διεύθυνση Επικοινωνιών. Λέγεται ότι η εν λόγω Προεδρία θα συσταθεί με σκοπό την προπαγάνδα στα παγκόσμια ΜΜΕ, ενάντια στις θέσεις της Τουρκίας. Μπορείτε να το αξιολογήσετε;»\n\nΟ Ερντογάν, σύμφωνα με τον ΣΚΑΪ, απάντησε: «Να το κάνει. Αυτή (η Ελλάδα) έχει Διεύθυνση Επικοινωνιών αλλά εμείς δεν το έχουμε; Η Διεύθυνση Επικοινωνίας μας είναι πολύ πιο ισχυρή, σε αυτό το σημείο, έχει δημιουργήσει ένα πολύ καλύτερο δίκτυο επικοινωνίας με τον κόσμο. Και εξακολουθεί να το κάνει. Αυτοί μας ακολουθούν από πίσω σαν βαγόνια».",
    "Τσαβούσογλου: Η Τουρκία είναι ο σημαντικότερος ηθοποιός για τις προτεραιότητες των ΗΠΑ": "1884137\n\nΟ υπουργός Εξωτερικών Μεβλούτ Τσαβούσογλου δήλωσε ότι όταν ληφθούν υπόψη οι προτεραιότητες των Ηνωμένων Πολιτειών της Αμερικής (ΗΠΑ), ο σημαντικότερος ηθοποιός σε αυτούς τους τομείς είναι η Τουρκία.\n\nΟ Τσαβούσογλου, ο οποίος βρέθηκε στις ΗΠΑ στο πλαίσιο της 77ης Γενικής Συνέλευσης των Ηνωμένων Εθνών (ΟΗΕ), μετέβη στο Λος Άντζελες αφού ολοκλήρωσε τις επαφές του στη Νέα Υόρκη.\n\nΟ Τσαβούσογλου συναντήθηκε με την τουρκική κοινότητα στην επίσημη κατοικία του Γενικού Προξενείου της Τουρκίας στο Λος Άντζελες.\n\nΟ Τσαβούσογλου υπογράμμισε ότι η Τουρκία ακολουθώντας μια έντονη εξωτερική πολιτική, καταβάλλει προσπάθειες για να τερματίσει τον πόλεμο Ρωσίας-Ουκρανίας που ξεκίνησε στις 24 Φεβρουαρίου και ότι αν και τα μέρη έχουν απομακρυνθεί από τη λύση, δεν έχουν χάσει την ελπίδα τους.\n\nΑναφερόμενος στη διαδικασία εξομάλυνσης των σχέσεων με το Ισραήλ και την Αρμενία, ο Τσαβούσογλου είπε:\n\n\"Για μόνιμη ειρήνη και σταθερότητα στον Νότιο Καύκασο, η συνολική ειρηνευτική συμφωνία που προτείνεται από το Αζερμπαϊτζάν θα πρέπει να υπογραφεί από την Αρμενία και το Αζερμπαϊτζάν το συντομότερο δυνατό. Υποστηρίζουμε αυτή τη διαδικασία\".\n\nΟ Τσαβούσογλου δήλωσε ότι έχουν ορίσει ειδικούς εκπροσώπους για την εξομάλυνση των σχέσεων με την Αρμενία αλλά ότι η Αρμενία δεν έχει κάνει ακόμη πιο γενναία βήματα λόγω των πιέσεων που της ασκούνται και είπε:\n\n«Η Αρμενία χρειάζεται την ειρήνη και αυτή τη συνεργασία στην περιοχή».\n\nΕπισημαίνοντας ότι οι σχέσεις με τις ΗΠΑ έχουν μια βαθιά ριζωμένη ιστορία, ο Τσαβούσογλου υπενθύμισε ότι υπάρχουν προβλήματα και στις σχέσεις με αυτή τη χώρα και σημείωσε τα εξής:\n\n«Δυστυχώς, οι ΗΠΑ εξακολουθούν να υποστηρίζουν την PKK/PYD στη Συρία. Στην πραγματικότητα υποστηρίζουν την αυτονομιστική ατζέντα των τρομοκρατών και αυτή η τρομοκρατική οργάνωση έχει επίσης αυξήσει τις επιθέσεις της πρόσφατα. Η παρουσία της FETÖ εδώ και οι κυρώσεις CAATSA είναι θέματα που μας ενοχλούν. Στην πραγματικότητα, όλα αυτά είναι θέματα εθνικής ασφάλειας για εμάς, περιμένουμε ευαισθησία από τον σύμμαχό μας τις Ηνωμένες Πολιτείες, περιμένουμε να κατανοήσουν τις ευαισθησίες μας».\n\nΤονίζοντας ότι είναι προς το συμφέρον και των δύο χωρών να μειωθούν ή να εξαλειφθούν τα προβλήματα στις σχέσεις και να αυξηθεί η συνεργασία, ο Τσαβούσογλου είπε:\n\n«Όταν εξετάζουμε τις προτεραιότητες των ΗΠΑ, η Τουρκία δεν είναι ένας από τους πιο σημαντικούς ηθοποιούς στους τομείς προτεραιότητας αυτής της χώρας αλλά ο πιο σημαντικός ηθοποιός».",
    "Xαστούκι της ΕΕ στην Τουρκία από το βήμα του ΟΗΕ": "Your browser does not support the audio element.\n\nΕιδική αναφορά έγινε στην στάση της Τουρκίας απέναντι στην ελληνική μειονότητα\n\nΙσχυρό ράπισμα στην Άγκυρα αποτέλεσαν οι αναφορές του ειδικού εντεταλμένου της ΕΕ, Ίμον Γκίλμορ, στη Γενική Συνέλευση του ΟΗΕ αναφορικά με την στάση της Τουρκίας στην ελληνική μειονότητα και τον σεβασμό των ανθρωπίνων δικαιωμάτων.\n\nΟι αναφορές έγιναν στην 30ή επέτειο από την υιοθέτηση της Διακήρυξης για τα δικαιώματα των ατόμων που ανήκουν σε εθνικές ή εθνοτικές, θρησκευτικές και γλωσσικές μειονότητες (η επέτειος είναι στις 18 Δεκεμβρίου).\n\n\n\nΟ Ίμον Γκίλμορ, αναφορικά με την ελληνική μειονότητα είπε:\n\n«Η Ευρωπαϊκή Ένωση εκφράζει τη βαθιά λύπη της για τις παλαιότερες πολιτικές διακρίσεων που εφάρμοσε η Τουρκία, οι οποίες είχαν ως αποτέλεσμα η ελληνική μειονότητα να βρίσκεται σήμερα στα πρόθυρα της εξαφάνισης.\n\nΣτο πλαίσιο αυτό, η ΕΕ επαναλαμβάνει την έκκλησή της προς την Τουρκία να προστατεύσει τα ανθρώπινα δικαιώματα, τις θεμελιώδεις ελευθερίες και το κράτος δικαίου, συμπεριλαμβανομένων των περιουσιακών δικαιωμάτων των προσώπων που ανήκουν σε μειονότητες και των νομικών προσώπων των μειονοτήτων».\n\nΠηγή: skai.gr\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Δένδιας: Εφικτή η επίλυση των ελληνοτουρκικών αν η Τουρκία αποδεχτεί το Διεθνές Δίκαιο": "Την πεποίθηση ότι μια επίλυση των ελληνοτουρκικών θα ήταν απολύτως δυνατό να επιτευχθεί εάν η Τουρκία αποδεχόταν το Διεθνές Δίκαιο της Θάλασσας και τη σχετική Συνθήκη (UNCLOS), εκφράζει ο υπουργός Εξωτερικών Νίκος Δένδιας .\n\nΟ ίδιος μιλώντας στο περιοδικό της Καθημερινής, αναφέρει σε προσωπικό τόνο ότι θα ήταν πραγματικά ευτυχισμένος αν ερχόταν η στιγμή της επίλυσης των ελληνοτουρκικών διαφορών.\n\n«Μία επίλυση, η οποία θα ήταν απολύτως δυνατό να επιτευχθεί, εάν η Τουρκία αποδεχόταν το Διεθνές Δίκαιο της Θάλασσας και τη σχετική Συνθήκη (UNCLOS)», διαμηνύει.\n\nΠαράλληλα, ερωτηθείς πώς και πού φαντάζεται εαυτόν σε είκοσι χρόνια από σήμερα, ο Νίκος Δένδιας απαντα σε έναν καλύτερο κόσμο και υπογραμμίζει ότι αυτό που τροφοδοτεί ακατάπαυστα τα σχέδια, το πείσμα, την ενέργεια είναι η ελπίδα του να γίνει η πατρίδα μας ισχυρότερη, με διερυμένες συμμαχίες και αναβαθμισμένο ρόλο και τόσο η ευρύτερη περιοχή μας όσο και ο κόσμος ολόκληρος να γίνουν ένα πραγματικά ασφαλές μέρος.\n\nΑνατρέχοντας στις πιο σημαντικές στιγμές από την ενασχόλησή του με την πολιτική, έχοντας διατελέσει υπουργός σε 5 διαφορετικά υπουργεία, δηλώνει ιδιαίτερα υπερήφανος για τη θητεία του στο υπουργείο Δημόσιας Τάξης και Προστασίας του Πολίτη και την εξάρθρωση της Χρυσής Αυγής, ως απάντηση στην πρόκληση που η δράση της συνιστούσε για το κράτος δικαίου. Όπως επίσης για την αποκατάσταση της εικόνας της Αθήνας, ως πρωτεύουσας συντεταγμένου κράτους στην οποία τηρούνται οι νόμοι της Ελληνικής Δημοκρατίας, εν μέσω της κρίσης, το 2012.\n\nΣε ό,τι αφορά στο τρέχον χαρτοφυλάκιο του υπουργού Εξωτερικών, ξεχωρίζει τις δύο συμφωνίες οριοθέτησης Αποκλειστικής Οικονομικής Ζώνης (ΑΟΖ) με την Ιταλία και την Αίγυπτο, στις οποίες, υπενθυμίζει, «αδυνατούσαμε να καταλήξουμε επί 50 χρόνια σερί». Όπως εκτιμά, ήταν όντως το σπάσιμο μιας γυάλινης οροφής. «Σιγανά όμως, χωρίς κρότο. Δεν χρειάζεται ποτέ πολύς θόρυβος» συμπληρώνει.\n\nΤέλος, ο Νίκος Δένδιας εκυμστηρεύεται πως το σημαντικότερο μάθημα που διδάχτηκε από την πολιτική ήταν αναμφισβήτητα η αυτοταπείνωση.",
    "Άνοδος με ήττα για Τουρκία, νίκη στο τέλος για Λουξεμβούργο": "Η αδιάφορη Τουρκία έχασε 1-2 στις Νήσους Φερόες για την έκτη και τελευταία αγωνιστική του πρώτου ομίλου της τρίτης κατηγορίας του Nations League και απλά δεν ολοκλήρωσε θετικά το γκρουπ, έχοντας εξασφαλίσει από την προηγούμενη αγωνιστική την πρωτιά και την άνοδο στη δεύτερη κατηγορία.\n\n\n\n«Σφράγισε» τον υποβιβασμό της Λιθουανίας στην τέταρτη κατηγορία το Λουξεμβούργο, νικώντας τη στις Κάτω Χώρες 1-0.\n\n\n\nΦερόες-Τουρκία 2-1\n\nΟι νησιώτες ξεκίνησαν πιο δυνατά και έχασαν μια ευκαιρία στο πρώτο δεκάλεπτο, όμως οι Τούρκοι ισορρόπησαν στη συνέχεια και έχασαν ευκαιρία με τον Οζγκούν, αλλά οι γηπεδούχοι ξαναπήραν την πρωτοβουλία και, με πρωταγωνιστή τον Ολσεν, δημιούργησαν ευκαιρίες στην αντίπαλη εστία. Στο 41’, ακυρώθηκε γκολ του Ακτούρκογλου ως οφσάιντ, μέσω VAR, και το ημίχρονο ολοκληρώθηκε χωρίς τέρματα.\n\n\n\nΟι νησιώτες μπήκαν «φουριόζοι» στο δεύτερο ημίχρονο και έκαναν το 1-0 στο 51’. Τότε, ο Βάτνχαμαρ έκανε τη σέντρα από τα δεξιά, η μπάλα έφτασε έξω από την περιοχή και εκεί την πήρε ο Ντάβιντσεν και με καταπληκτικό πλασέ-βολέ την έστειλε στα δίχτυα. Στο 59’, ο Αντρέασεν έκανε τη σέντρα και με πλασέ ο Εντμουντσον έκανε το 2-0. Στο 65’, ο Καμπάκ και στο 66’ ο Καχβετσί έχασαν από μια καλή ευκαιρία για να μειώσουν για τους γείτονες. Στο 85’, ο Μίκελσεν απάντησε για τους γηπεδούχους και στο 89’ η Τουρκία μείωσε, όταν έγινε ωραίος συνδυασμός στο κέντρο, ο Ντουρσούν έκανε την ψηλοκρεμαστή μπαλιά, η μπάλα κόντραρε σε αντίπαλο και ο Γκουρλέρ με δυνατό σουτ έξω από την περιοχή έκανε το τελικό 2-1, έχοντας χάσει προηγουμένως μια καλή ευκαιρία.\n\n\n\nΛουξεμβούργο-Λιθουανία 1-0\n\nΟι Λιθουανοί ήταν ανώτεροι στο πρώτο ημίχρονο και δημιούργησαν κάποιες ευκαιρίες στην αντίπαλη εστία, με τους γηπεδούχους να έχουν μια καλή στιγμή στο 29’ με τον καλύτερο παίκτη τους, τον Ροντρίγκες.\n\n\n\nΟι Λιθουανοί έχασαν δύο καλές ευκαιρίες στο πρώτο τέταρτο της επανάληψης για να προηγηθούν, όμως το Λουξεμβούργο ήταν αυτό που σκόραρε στο 61’ με το απευθείας πλασέ του Ροντρίγκες, αλλά το VAR έδειξε πως ο σκόρερ ήταν οφσάιντ στην μπαλιά που δέχτηκε από πίσω. Οι πρώην Σοβιετικοί απάντησαν με τέσσερις καλές ευκαιρίες, τις τρεις εξ αυτών με πρωταγωνιστή τον Νοβίκοβας. Τελικά, στο 89΄ο Μπαρέιρο έκανε τη σέντρα στον Ροντρίγκες και αυτός πήρε την εκδίκηση για το γκολ που του ακυρώθηκε νωρίτερα και έκανε το τελικό 1-0.\n\n\n\n\n\nΤελική βαθμολογία:\n\nΤουρκία 12\n\nΛουξεμβούργο 11\n\nΝήσοι Φερόες 8\n\nΛιθουανία 1",
    "Ελληνοτουρκικά: Σε αμόκ η Τουρκία απειλεί με εισβολή – Από Νέα Υόρκη η ελληνική απάντηση": "Νερό στο μύλο του τουρκικού αμόκ έριξε και η απόφαση των ΗΠΑ για άρση του εμπάργκο όπλων στην Κύπρο που είχε επιβληθεί εναντίον της Κυπριακής Δημοκρατίας το 1987.\n\nΤης Πηνελόπης Γκάλιου\n\nΤην ώρα που η Αθήνα ξεκινάει από σήμερα μία εβδομάδα διπλωματικού σπριντ στη Νέα Υόρκη όπου θα διεξαχθεί η Γενική Συνέλευση του ΟΗΕ και αναμένεται να αναδείξει εκ νέου το ρόλο της Ελλάδας ως παράγοντα σταθερότητας στην ευρύτερη περιοχή της Ανατολικής Μεσογείου, η Άγκυρα αδυνατεί να κρύψει τον εκνευρισμό της και συνεχίζει το κρεσέντο των απειλών εναντίον της Ελλάδας, δείχνοντας αποφασισμένη να πορεύεται στον ολισθηρό δρόμο των προκλήσεων.\n\nΤη σκυτάλη του τουρκικού παροξυσμού πήρε χθες ο κυβερνητικός εταίρος του Ταγίπ Ερντογάν, Ντεβλέτ Μπαχτσελί, ο οποίος εκτόξευσε εκ νέου απειλές για εισβολή στην Ελλάδα, επαναλαμβάνοντας, απευθυνόμενος στον Κυριάκο Μητσοτάκη, τις απειλές του Τούρκου προέδρου, ότι θα έρθουν στην Ελλάδα.\n\n\"Ο πρωθυπουργός της Ελλάδας Μητσοτάκης δήλωσε αντί τη νύχτα, να έρθουμε μέρα. Ευχαρίστως και τρέχοντας θα έρθουμε να καλύψουμε τη μέρα σας, σαν να είναι νύχτα, και να σας κάνουμε να ξεπληρώσετε για τις παρενοχλήσεις σας με το αίμα και τις ζωές μας. Τότε δεν θα μπορέσουν να σας προστατέψουν ούτε τα αφεντικά σας ούτε οι συνεργάτες σας», προειδοποίησε απειλητικά εκφράζοντας παράλληλα την ενόχληση της Τουρκίας για τις συμμαχίες της Αθήνας και τα ευήκοα ώτα που συναντά η ελληνική πλευρά έναντι της απομόνωσης που αντιμετωπίζει η Τουρκία.\n\nΝερό στο μύλο του τουρκικού αμόκ έριξε και η απόφαση των ΗΠΑ για άρση του εμπάργκο όπλων στην Κύπρο που είχε επιβληθεί εναντίον της Κυπριακής Δημοκρατίας το 1987.\n\n\"Είναι άλλο ένα μήνυμα ότι οι αδιέξοδες κινήσεις της Τουρκίας, η διαστρέβλωση της πραγματικότητας, η συνεχής προκλητικότητα, ο αναθεωρητισμός της όχι μόνο δεν πανικοβάλλουν την Ελλάδα, αλλά δεν περνούν διεθνώς\" σχολίασε ο κυβερνητικός εκπρόσωπος.\n\nΤην ίδια ώρα, η Ελλάδα παραμένει σε απόλυτη εγρήγορση και διπλωματικά αλλά και στο πεδίο με αυξημένη ετοιμότητα, προκειμένου να αποτραπεί κάθε νέα απόπειρα αποσταθεροποίησης από πλευράς της Τουρκίας. Δεν θεωρείται αδύνατον άλλωστε, το επόμενο διάστημα να επιχειρηθεί μια νέα εργαλειοποίηση του μεταναστευτικού από την γειτονική χώρα. Παράλληλα μένει να φανεί αν η τουρκική πλευρά θα επιχειρήσει να ανεβάσει ακόμα περισσότερο το θερμόμετρο της έντασης με πρόσχημα τις γεωτρήσεις.\n\n\"Έχουμε τα μάτια και τα αυτιά μας ανοιχτά, τον νου μας εκεί που πρέπει, στα σύνορα της χώρας μας, έτσι ώστε η Ελλάδα να μην ξαναϋπάρξει \"ξέφραγο αμπέλι\" είπε ο κ. Οικονόμου και πρόσθεσε ότι \"το κάνουμε και στο Αιγαίο, με τους άνδρες και τις γυναίκες του Λιμενικού Σώματος και στον Έβρο με τον φράχτη, ο οποίος θα επεκταθεί σταδιακά ώστε να καλύψει όλο το μήκος του ποταμού, με τους συνοριοφύλακες, με τους ανθρώπους εκεί, πάντα σεβόμενοι τις ανθρωπιστικές μας υποχρεώσεις και τους διεθνείς νόμους και κανόνες. Έχοντας κατά νου ένα βασικό πράγμα: Η χώρα έχει σύνορα και τα σύνορα αυτά πρέπει να τα φυλάμε απέναντι σε κάθε απειλή. σε κάθε υβριδική απειλή\" κατέληξε.\n\nΤα κρίσιμα ραντεβού στις ΗΠΑ\n\nΕν μέσω αυτού του κλίματος, ο πρωθυπουργός στην Νέα Υόρκη θα αναδείξει για μία ακόμη φορά τον ρόλο της Ελλάδας ως παράγοντα σταθερότητας στην περιοχή, κατά την ομιλία του στη Γενική Συνέλευση του ΟΗΕ που θα γίνει την Παρασκευή. Μάλιστα σύμφωνα με πληροφορίες η ομιλία του Έλληνα πρωθυπουργού θα ακολουθήσει εκείνης του Ταγίπ Ερντογάν, ενώ ο κ. Μητσοτάκης θα καταδικάσει τον τουρκικό αναθεωρητισμό, κάνοντας εμμέσως τη σύνδεση με τον ρωσικό αναθεωρητισμό της Μόσχας που αποτυπώθηκε στην εισβολή της Ουκρανίας.\n\nΜεγάλο ενδιαφέρον παρουσιάζει το δείπνο που θα παραθέσει ο Αμερικανός Πρόεδρος Τζο Μπάιντεν την Τετάρτη στους ηγέτες που θα συμμετάσχουν στις εργασίες της Συνέλευσης. Εκεί θα παραβρεθεί ο Έλληνας πρωθυπουργός αλλά και ο Τούρκος Πρόεδρος, ωστόσο κανείς μέχρι στιγμής δεν γνωρίζει εάν υπάρχει περιθώριο έστω και μιας σύντομης συνομιλίας των δύο ανδρών μια και το κλίμα είναι ιδιαίτερα τεταμένο και ενώ έχει προηγηθεί η γνωστή φράση από τον Τούρκο πρόεδρο \"Μητσοτάκης γιoκ\". Ωστόσο, η συγκεκριμένη εκδήλωση δίνει τη δυνατότητα για απευθείας επαφές των ηγετών εκτός πρωτοκόλλου.\n\nΤο πρόγραμμα του πρωθυπουργού περιλαμβάνει επαφές με ξένους ηγέτες, συναντήσεις με επενδυτικό άρωμα αλλά και συνεντεύξεις σε ξένα μέσα ενημέρωσης.\n\nΈνα διπλωματικό σπριντ θα \"τρέξει\" στη Νέα Υόρκη και ο υπουργός Εξωτερικών Νίκος Δενδιας, με έναν κύκλο επαφών να έχει κλειδώσει, μεταξύ των οποίων το Διατλαντικό Δείπνο με τη συμμετοχή του Αμερικανού ΥΠΕΞ Άντονι Μπλίνκεν, ενώ ξεχωρίζει και η τριμερής συνάντηση ΥΠΕΞ Ελλάδας, Κύπρου και Αιγύπτου.\n\nΣύμφωνα με πληροφορίες πάντως, στις επαφές που θα έχει η ελληνική πλευρά αναμένεται να παρουσιάσει ντοκουμέντα για την εντεινόμενη τουρκική προκλητικότητα, προσκομίζοντας χάρτες και στοιχεία για τις εμπρηστικές κινήσεις της γειτονικής χώρας. Παράλληλα αυτό που θα επισημανθεί είναι πως ο πόλεμος στην Ουκρανία και η διεθνής αντίδραση έδειξαν πως δεν υπάρχουν περιθώρια για αναθεωρητικές απόψεις.\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Η συγγραφέας Ασλί Ερντογάν στο Docville: «Οι νέες φυλακές στην Τουρκία είναι φτιαγμένες στα πρότυπα των κελιών απομόνωσης»": "Η Ασλί Ερντογάν εδώ και έξι χρόνια ζει τον παραλογισμό που επικρατεί στην τουρκική Δικαιοσύνη μετά την απόπειρα πραξικοπήματος του 2016. Λίγο καιρό αργότερα φυλακίστηκε κατηγορούμενη για συμμετοχή σε τρομοκρατική οργάνωση, διασπορά τρομοκρατικής προπαγάνδας και υπονόμευση της εθνικής ενότητας και έμεινε τεσσερισήμισι μήνες στη φυλακή. Μετά την αποφυλάκισή της έφυγε για τη Γερμανία όπου ζει μέχρι σήμερα.\n\nΗ διεθνώς αναγνωρισμένη για το έργο της Τουρκάλα συγγραφέας (τυχαία η συνεπωνυμία με τον πρόεδρο της Τουρκίας Ρετζέπ Ταγίπ Ερντογάν) στην πραγματικότητα διώχτηκε επειδή, αν και δεν ήταν πολιτική ακτιβίστρια, τόλμησε να πάρει θέση πάνω στο κουρδικό ζήτημα γράφοντας τέσσερα άρθρα στη φιλοκουρδική εφημερίδα «Özgür Gündem». Σημειωτέον, τα άρθρα της δεν προσκομίστηκαν ποτέ στο δικαστήριο.\n\nΣυναντηθήκαμε στα γραφεία των εκδόσεων Ποταμός και μιλήσαμε για την πολιτική μετάλλαξη της Τουρκίας και για το βιβλίο της «Το πέτρινο κτίριο», την ποιητική αφήγηση του εφιάλτη που έζησε την περίοδο της φυλάκισής της.\n\nΠόσα χρόνια λείπετε από την Τουρκία;\n\nΠέντε.\n\nΤι σας λείπει περισσότερο;\n\nΠοτέ δεν ένιωσα ότι ανήκω εκεί. Ενιωθα πάντα εξόριστη, ακόμη και όταν ζούσα στην Τουρκία. Ομως υπάρχει κάτι στην Ιστανμπούλ που με δένει. Εκεί γεννήθηκα και κάπως ανακαλύπτω ότι νιώθω Πολίτισσα. Αισθάνομαι την πόλη σαν άλλη χώρα. Μου λείπουν η θάλασσα, η ιστορία της, το τσάι. Κάποιες φορές μου λείπει ακόμη και η νεκρή μου γάτα. Εχει πεθάνει εδώ και χρόνια αλλά πάντα όταν τη σκέφτομαι τη βλέπω στη θάλασσα. Η γάτα, η θάλασσα και ο θάνατος συνδέονται. Ξέρετε όμως, όταν είσαι στην εξορία η μνήμη δημιουργεί μια φανταστική πόλη. Και στην πραγματικότητα η πόλη στην οποία ζούσα δεν υπάρχει πια – τα τελευταία πέντε ή έξι χρόνια έχει αλλάξει δραματικά. Η νυχτερινή ζωή έχει πεθάνει, η πολιτική σκηνή είναι φρικτή, οι περισσότεροι φίλοι μου έχουν φύγει και η Ιστανμπούλ της πρώτης δεκαετίας του millennium δεν υπάρχει πια.\n\nΠριν από δυόμισι χρόνια αθωωθήκατε από το τουρκικό δικαστήριο και για τις τρεις κατηγορίες που αντιμετωπίζατε.\n\nΠολύ μεγάλη ιστορία που κρατάει έξι χρόνια. Στις 14 Φεβρουαρίου 2020 αθωώθηκα για όλες τις κατηγορίες αλλά τον Ιούνιο της ίδιας χρονιάς η υπόθεση που αφορούσε την κατηγορία για προπαγάνδα άνοιξε ξανά. Συνεχίστηκε όλο αυτό για ένα χρόνο ακόμη, αθωώθηκα ξανά και μετά ο εισαγγελέας έστειλε την υπόθεση στο ανώτατο δικαστήριο, το οποίο επιβεβαίωσε την αθώωση. Ολα δείχνουν ότι υπάρχει νομικό ζήτημα στην Τουρκία. Ακόμη και ένας έμπειρος καθηγητής Νομικής δεν μπορεί να πει πότε κλείνει μια υπόθεση. Κάποιοι καταδικάστηκαν, όπως η Ερέν Κεσκίν, επικεφαλής του Οργανισμού για τα Ανθρώπινα Δικαιώματα.\n\nΚαι ο επιχειρηματίας και ακτιβιστής Οσμάν Καβαλά εξακολουθεί να παραμένει στη φυλακή.\n\nΑυτή είναι η πιο τραγική περίπτωση. Ο Καβαλά είναι και καλός μου φίλος – γνωριζόμαστε 22 χρόνια. Ημασταν κάποια επιλεγμένα θύματα: ο Αχμέτ Αλτάν (σ.σ.: δημοσιογράφος – συγγραφέας), ο Οσμάν Καβαλά, εγώ. Η υπόθεση του Αχμέτ Αλτάν νομίζω ότι είναι ακόμη σε εξέλιξη. Δεν πίστευα ποτέ ότι ο Καβαλά θα έμενε τόσο πολύ στη φυλακή – είναι πασιφανώς αθώος. Βρίσκεται πέντε χρόνια στη φυλακή της Σηλυβρίας χωρίς να έχει κάνει απολύτως τίποτε. Δεν υπάρχει κανένα στοιχείο εναντίον του. Παραμένει φυλακισμένος λόγω προσωπικής μνησικακίας.\n\nΕίστε φίλοι και με τον Αχμέτ Αλτάν;\n\nΓνωριζόμαστε και μου έχει γράψει από τη φυλακή με όρους αλληλεγγύης. Συμπαθιόμαστε αλλά δεν ήμασταν ποτέ φίλοι. Δεν θα μπορούσαμε να είμαστε. Είναι μεγαλύτερος από μένα και όταν ξεκίνησα ήταν ήδη πολύ διάσημος και καταξιωμένος συγγραφέας και δημοσιογράφος.\n\nΑκούγονται εντελώς καφκικά όσα ζήσατε και όσα πληροφορούμαστε.\n\nΘα έλεγα ότι όσα συμβαίνουν είναι προσβολή για τον Κάφκα. Ολος ο κόσμος βλέπει ότι έχουν κατασκευάσει αυτές τις υποθέσεις, αλλά αυτό δεν τους κάνει καθόλου να ντρέπονται. Οι κατηγορούμενοι καταλήγουν με τεράστιες ποινές – αυτή είναι και η μεγάλη διαφορά με την περίοδο της χούντας. Στην πραγματικότητα είναι ακόμη χειρότερα από τη χούντα, γιατί τότε διώκονταν όσοι είχαν πολιτική δράση. Πλέον οποιοσδήποτε μπορεί να συλληφθεί για οτιδήποτε και οι ποινές είναι πολύ μεγαλύτερες. Ξεκινούν από τα 15 χρόνια και μοιράζουν ανεξέλεγκτα έως και ισόβια. Πολύ τρομακτικό.\n\nΔιαβάζοντας το βιβλίο σας σκέφτηκα αρκετές φορές όσα είχε γράψει ο Αχμέτ Αλτάν για τη φυλακή. Αν και το στιλ γραφής διαφέρει αρκετά, μιλάτε για κάποια κοινά πράγματα, όπως πώς χάνει κάποιος τον εαυτό του όταν συλλαμβάνεται.\n\nΚατά κάποιον τρόπο είσαι νεκρός. Η φυλακή είναι ένα άλλο είδος ύπαρξης, θα έλεγα. Κάπου ανάμεσα σε ζωή και θάνατο. Εκεί πρέπει να βρεις ένα νέο εαυτό. Κανείς δεν αισθάνεται έτοιμος για τη φυλακή – ούτε ο πιο σκληρός αντάρτης. Κοιτάζεις το πρόσωπό σου στον καθρέφτη και δεν μπορείς να εντοπίσεις τη μορφή σου. Χάνεις το σημείο αναφοράς σου. Δεν είσαι ο παλιός σου εαυτός, τίποτε πλέον δεν είναι ίδιο. Πρέπει να σας πω όμως ότι εκεί μέσα ανακάλυψα και πολύ θετικά πράγματα για τη ζωή και για τον εαυτό μου. Ηταν το μόνο μέρος όπου δεν ένιωσα μοναξιά, είχα την προστασία μιας μεγάλης οικογένειας γυναικών. Αληθινή αλληλεγγύη βλέπεις μόνο στις φυλακές, δεν είναι ούτε ψεύτικη ούτε κατασκευασμένη ούτε έχει ιδεολογικά κίνητρα. Προέρχεται από τα βάθη της καρδιάς – μιλάω για τις γυναικείες φυλακές, οι αντρικές είναι άλλη υπόθεση. Είχα καλές σχέσεις με όλους στη φυλακή: με τις κρατούμενες, τις δεσμοφύλακες, τους διευθυντές. Οχι εξαρχής· το πρώτο διάστημα μου φέρθηκαν απαίσια αλλά με τον καιρό άρχισαν να μου συμπεριφέρονται με ευγένεια. Ποτέ δεν θα πίστευα ότι θα μπορούσα να τα καταφέρω εκεί μέσα, αλλά τα κατάφερα.\n\nΠώς είναι οι δεσμοφύλακες στις τουρκικές φυλακές;\n\nΥπάρχουν πολλών ειδών προσωπικότητες, ευτυχώς δεν είναι όλοι σαδιστές σαν αυτούς που βλέπετε στις αμερικανικές ταινίες. Φυσικά με τον καιρό αλλάζουν, η εξουσία διαβρώνει τους πάντες. Κάποιες φορές και οι νεότεροι είναι πιο σκληροί επιδεικνύοντας υπερβάλλοντα ζήλο. Κάποιες δεσμοφύλακες με συμπαθούσαν επειδή ήταν ενάντιες στο AKP (σ.σ.: Κόμμα Δικαιοσύνης και Ανάπτυξης) και προσπαθούσαν να μου το πουν διακριτικά. Δυστυχώς τα τελευταία χρόνια τα πράγματα είναι πολύ άσχημα επειδή ένας πολύ επικίνδυνος άνθρωπος που προέρχεται από το MHP (σ.σ.: Κόμμα Εθνικιστικού Κινήματος) έχει αναλάβει το υπουργείο Εσωτερικών. Ετσι στις φυλακές εργάζονται περισσότεροι υποστηρικτές του MHP παρά του AKP. Οι δεσμοφύλακες επιλέγονται κατά βάση από την άκρα Δεξιά και έχουν επαναφέρει τους βασανισμούς. Πλέον υπάρχει ένας νεκρός την εβδομάδα – ούτε στη χούντα δεν είχαμε τόσους νεκρούς κρατούμενους. Αν ελέγξετε τις υποθέσεις, θα δείτε ότι αυτοί οι θάνατοι καταγράφονται ως αυτοκτονίες και στη συνέχεια χάνονται οι φάκελοι με τις ιατροδικαστικές εκθέσεις. Οι φυλακές πλέον θυμίζουν στρατόπεδα συγκέντρωσης. Η τροφή είναι ελάχιστη, οι κρατούμενοι υποφέρουν από την πείνα, έχουν απαγορευτεί τα βιβλία, οι εφημερίδες και το ραδιόφωνο. Οι νέες φυλακές είναι φτιαγμένες στα πρότυπα των κελιών απομόνωσης. Από αυτές τις φυλακές προέρχονται οι νεκροί.\n\nΕχει τόση δύναμη η άκρα Δεξιά του MHP;\n\nΤο AKP έχασε την αυτοδυναμία στις εκλογές και χρειάστηκε να συνασπιστεί με το MHP, που είναι πραγματικά πολύ παλαιομοδίτικο φασιστικό κόμμα. Το MHP δεν έχει μεγάλο αριθμό ψηφοφόρων –περίπου το 7-8%–, όμως του δόθηκαν θέσεις-κλειδιά, όπως το υπουργείο Εσωτερικών. Αυτό σημαίνει ότι ελέγχουν την αστυνομία, τη χωροφυλακή κ.λπ. Από τη στιγμή που ελέγχουν την αστυνομία, επιστρέφουν τα βασανιστήρια. Η αστυνομία είναι πολύ μεγάλη δύναμη στην Τουρκία, μια από τις μεγαλύτερες δυνάμεις παγκοσμίως όσον αφορά την αναλογία αστυνομικών ανά πολίτη.\n\nΤο να κατέβει κανείς να διαδηλώσει στους δρόμους της Τουρκίας ήταν πάντα επικίνδυνο, φαντάζομαι ότι τώρα θα είναι σχεδόν ακατόρθωτο.\n\nΝαι, είναι σχεδόν αδύνατο. Η μητέρα μου πήγε σε κάνα δύο διαδηλώσεις και σοκαρίστηκε βλέποντας ότι εκεί που κανονικά θα υπήρχαν χιλιάδες κόσμου στους δρόμους, υπήρχαν μόλις σαράντα άτομα – σαράντα εξαιρετικά θαρραλέοι άνθρωποι για την ακρίβεια. Οποιος πλέον βγαίνει στον δρόμο για να διαδηλώσει ξέρει ότι σίγουρα θα καταλήξει στη φυλακή. Οταν ήμουν κρατούμενη γίνονταν συχνά διαδηλώσεις μπροστά στη φυλακή για την απελευθέρωσή μου. Πλέον έχουν απαγορευτεί – δεν μπορείς να πλησιάσεις τις φυλακές. Ακόμη και οι μητέρες και οι οικογένειες των κρατουμένων που διαμαρτύρονται για τους θανάτους στις φυλακές έχουν πρόβλημα. Ξυλοκοπούν ακόμη και ηλικιωμένες γυναίκες. Οσοι διοργανώνουν τις διαμαρτυρίες είτε είναι κρατούμενοι είτε ζουν εκτός Τουρκίας. Δεν έμεινε κανείς, έχουν φιμωθεί οι πάντες. Τους συλλαμβάνουν για λίγες μέρες και στη συνέχεια τους αφήνουν ελεύθερους προτού προλάβει να αντιδράσει η Ευρώπη. Δεν θέλουν μια δεύτερη υπόθεση όπως η δική μου ή του Οσμάν Καβαλά.\n\nΚαι τώρα αλλά και πριν είπατε ότι η διακυβέρνηση Ερντογάν είναι χειρότερη ακόμη και από τη χούντα.\n\nΝαι, υπάρχουν πολλές διαφορές. Σχεδόν μας λείπει η χούντα, για να καταλάβετε τι συμβαίνει σήμερα. Τουλάχιστον εκείνοι είχαν ένα σχετικό ηθικό κώδικα, σέβονταν τα ιδανικά τους και πίστευαν ότι έκαναν καλό στη χώρα. Πλέον στην εξουσία βρίσκεται μόνο ένας άνθρωπος με έναν περίεργο συνεργάτη που προέρχεται από το MHP. Πιστεύω ότι δεν είναι πολύ καλά, η εξουσία τον άλλαξε, αλλά εξαρχής είχε διάφορα ψυχολογικά θέματα. Ετσι η κατάσταση έγινε ακόμη πιο νευρωτική και από χούντα· είναι απρόβλεπτη. Θυμώνει με τον Οσμάν Καβαλά και τον βάζει στη φυλακή. Οι πράξεις του είναι αποτέλεσμα προσωπικών ιδιοτροπιών. Η κατάσταση θυμίζει περισσότερο δικτατορίες της Μέσης Ανατολής και τη Ρωσία του Πούτιν. Είναι ένας άνθρωπος με σχεδόν απόλυτη εξουσία.\n\nΠοιοι τον υποστηρίζουν;\n\nΑν παρατηρήσετε τον εκλογικό χάρτη, θα δείτε ότι στην ακτογραμμή από την Κωνσταντινούπολη έως την Αττάλεια υπερισχύει το CHP (σ.σ.: το κεμαλικό Ρεπουμπλικανικό Λαϊκό Κόμμα), στην Ανατολία και στις ακτές της Μαύρης Θάλασσας το AKP και στα μέρη όπου ζει η πλειονότητα των Κούρδων το HDP (σ.σ.: το αριστερό Δημοκρατικό Κόμμα των Λαών). Στην ακτογραμμή που ψηφίζει CHP οι άνθρωποι είναι πιο δυτικοποιημένοι, πιο κοντά στον κεμαλισμό, θέλουν να συνεχίσουν να ζουν τον έρωτα και να πίνουν αλκοόλ, επίσης σε μεγάλο βαθμό κατέχουν πτυχίο πανεπιστημίου. Δεν μπορώ να πω ότι όσοι στηρίζουν το AKP και τον Ερντογάν είναι λιγότερο μορφωμένοι. Με την πάροδο του χρόνου το AKP έχτισε τη δική του ανερχόμενη τάξη. Πολλά χρήματα έχουν φτάσει στα χέρια των επιχειρηματιών και των ολιγαρχών και έτσι αποτελούν μεγάλη δύναμη. Στην Τουρκία αν δεν υποστηρίζεις το AKP, δεν μπορείς να εργαστείς σε κρατικό φορέα ούτε καν στον τομέα του καθαρισμού.\n\nΤι είναι αυτό που βρίσκουν στο πρόσωπό του;\n\nΕκπροσωπεί την παραδοσιακή ισλαμική Ανατολία, τους απλούς ανθρώπους· του αρέσει πολύ αυτός ο ρόλος. Αυτό κάνει τον κόσμο να τον αγαπήσει, ειδικά εκτός Τουρκίας. Οι οδηγοί ταξί στο Βερολίνο είναι υποστηρικτές του – όχι μόνο Τούρκοι, αλλά και Παλαιστίνιοι και Αραβες. Τον θεωρούν σύμβολο της μουσουλμανικής αφύπνισης.\n\nΓνωρίζω ανθρώπους στην Τουρκία οι οποίοι στην προσπάθειά τους να αντισταθούν με κάποιον τρόπο σε όλο αυτό που συμβαίνει μποϊκοτάρουν ακόμη και προϊόντα στα σουπερμάρκετ – συγκεκριμένα όσα κατασκευάζονται από εταιρείες που στηρίζουν την κυβέρνηση Ερντογάν – ακόμη και μπισκότα ή χυμούς και αναψυκτικά.\n\nΗ μητέρα μου η οποία ήδη πριν από τη φυλάκισή μου ήταν κατά του ΑΚΡ στηρίζει δύο μικρά τηλεοπτικά κανάλια που κινούνται πολιτικά μεταξύ του CHP και της Αριστεράς. Σε αυτά τα κανάλια επιβάλλεται πρόστιμο με κάθε ευκαιρία. Πριν από έξι χρόνια κανείς δεν τους έδινε σημασία. Πλέον διοργανώνουν εκστρατείες στήριξης για να αντέξουν τα απανωτά πρόστιμα. Μια αριστερή εφημερίδα που εμπιστεύομαι δεν μπορεί καν να πάρει πια διαφημίσεις. Υπάρχει πίεση από παντού.\n\nΟποιαδήποτε διαφορετική φωνή λοιπόν φιμώνεται;\n\nΝαι, και σε οικονομικό επίπεδο. Οι άνθρωποι λιμοκτονούν. Με την οικονομική κρίση τα χρήματα είναι περιορισμένα και πηγαίνουν στους υποστηρικτές του AKP. Ισως όλο αυτό αλλάξει. Ισως αν η κρίση βαθύνει οι μάζες να κινητοποιηθούν. Μπορεί να μην τους νοιάζει για τη δημοκρατία, αλλά σίγουρα τους ενδιαφέρει να έχουν τροφή. Αυτή είναι η μόνη μας ελπίδα.\n\nΠώς είναι η ζωή σας στο Βερολίνο;\n\nΣε κατάθλιψη. Αυτήν τη στιγμή υπάρχει μια μεγάλη ομάδα εξορίστων στο Βερολίνο, μεταξύ των οποίων ο δημοσιογράφος Τζαν Ντουντάρ και ο σκηνοθέτης Μουσταφά Αλτίοκλαρ.\n\nΚάνετε παρέα;\n\nΔεν είμαστε καν φίλοι. Είναι πολύ περίεργο. Είμαστε όλοι σε κατάθλιψη. Δεν μπορώ καθόλου να προσαρμοστώ στο Βερολίνο. Και έχουμε τραγική σχέση με την τουρκική κοινότητα εκεί, το 80% των οποίων είναι υποστηρικτές του Ερντογάν.\n\nΙσως επειδή δεν ζουν στην Τουρκία.\n\nΝαι, δεν ζουν εκεί και δεν τους νοιάζει. Απλώς φαντάζονται μια Τουρκία που θυμίζει αυτή που άφησαν πίσω πριν από δεκαετίες. Η χώρα όμως έχει αλλάξει κι εκείνοι δεν έχουν καν ιδέα πόσο έχουν γερμανοποιηθεί. Μας αντιπαθούν. Ο Τζαν Ντουντάρ είχε αναγκαστεί να κυκλοφορεί με σωματοφύλακες για χρόνια. Σκεφτείτε το, οι Γερμανοί να προστατεύουν τους Τούρκους από άλλους Τούρκους. Πολύ ντροπιαστικό, αλλά πραγματικά μπορούν να γίνουν βίαιοι.\n\nΠριν από λίγο καιρό ο Σαλμάν Ρούσντι δέχτηκε επίθεση η οποία παραλίγο να στοιχίσει τη ζωή του, το νέο βιβλίο του Ορχάν Παμούκ έχει ξεσηκώσει θύελλα αντιδράσεων, η δική σας υπόθεση ίσως να μην έχει κλείσει ακόμη. Πόσο δύσκολο είναι να είναι κάποιος συγγραφέας το 2022;\n\nΗ επίθεση στον Σαλμάν Ρούσντι με άφησε άναυδη, γιατί πίστευα ότι αυτή η ιστορία είχε τελειώσει. Είναι πραγματικά ανησυχητικό, γιατί ο άνθρωπος που τον μαχαίρωσε μάλλον δεν τον διάβασε ποτέ και πιθανότατα δεν θα το κάνει στο μέλλον. Εκείνοι που με μισούν δεν με έχουν διαβάσει, δεν τους ενδιαφέρει καν τι γράφω και τι λέω. Απλώς χρειάζονται ένα αντικείμενο μίσους και τους είναι πολύ εύκολο να δώσουν στους συγγραφείς αυτό τον ρόλο. Είναι τόσο άδικο και τρομακτικό αυτό το μίσος. Ζούμε στον 21ο αιώνα και η ελευθερία της σκέψης και της έκφρασης είναι ακόμη έννοιες που δεν μπορούν να εφαρμοστούν.\n\nΜετά την αθώωσή σας τυπικά μπορείτε να επιστρέψετε στη χώρα σας. Θα το κάνετε;\n\nΜίλησα με πολλούς ανθρώπους, πολύ πιο έμπειρους από μένα, γι’ αυτό και μου είπαν να μην το κάνω. Ο δικηγόρος μου είναι ο μόνος που με ωθεί να επιστρέψω. Οι υπόλοιποι με αποτρέπουν από αυτό το ενδεχόμενο καθώς έχω πει πολλά στις συνεντεύξεις.\n\nINFO\n\nΤο βιβλίο «Το πέτρινο κτίριο» της Ασλί Ερντογάν κυκλοφορεί από τις εκδόσεις Ποταμός σε μετάφραση του Θάνου Ζαράγκαλη",
    "ΥΠΕΞ Κύπρου: Παράλογοι και γελοίοι οι ισχυρισμοί Ερντογάν ότι η Τουρκία απειλείται από την Ελλάδα": "Ο τουρκικός στρατός βρίσκεται στη χώρα μας, είναι παρών στο νησί μας και φοβόμαστε ότι οποιαδήποτε διένεξη στο Αιγαίο θα έχει άμεση επίδραση σε εμάς γιατί θα χρησιμοποιηθούμε ως ο αδύναμος κρίκος στην όλη υπόθεση, ανέφερε ο υπουργός Εξωτερικών της Κύπρου, Ιωάννης Κασουλίδης.\n\nΟ τουρκικός στρατός βρίσκεται στη χώρα μας, είναι παρών στο νησί μας και φοβόμαστε ότι οποιαδήποτε διένεξη στο Αιγαίο θα έχει άμεση επίδραση σε εμάς γιατί θα χρησιμοποιηθούμε ως ο αδύναμος κρίκος στην όλη υπόθεση, ανέφερε ο υπουργός Εξωτερικών της Κύπρου, Ιωάννης Κασουλίδης.\n\nΜιλώντας στο πρακτορείο Bloomberg, ο κ. Κασουλίδης αναφέρθηκε στα μείζονα ζητήματα της επικαιρότητας, σχετικά με την προσπάθεια να επιτευχθεί συμφωνία ως προς την επιβολή πλαφόν στο ρωσικό πετρέλαιο στο εσωτερικό της Ευρωπαϊκής Ένωσης, τις σχέσεις Κύπρου-Ρωσίας μετά την ρωσική εισβολή στην Ουκρανία, καθώς και τις τελευταίες δηλώσεις του Τούρκου Προέδρου Ρετζέπ Ταγίπ Ερντογάν αναφορικά με την Ελλάδα.\n\n«Ακούγοντας τον κ. Ερντογάν να προσποιείται ότι απειλείται από την Ελλάδα, θα το χαρακτήριζα ως παράλογο και γελοίο», δήλωσε ο κ. Κασουλίδης, προσθέτοντας ότι είναι ο Τούρκος Πρόεδρος που απειλεί και που εκδηλώνει αναθεωρητικές πολιτικές και όχι η Ελλάδα. «Η Ελλάδα δεν απειλεί κανέναν. Η Ελλάδα θα υπερασπιστεί το έδαφός της και τα νησιά της, σε περίπτωση που αυτά δεχθούν επίθεση», επεσήμανε χαρακτηριστικά.\n\nΑνήκουμε στη Δύση, ήταν η απάντηση του κ. Κασουλίδη σε ό,τι αφορά τις σχέσεις της Κυπριακής Δημοκρατίας με την Δύση, μετά τον πόλεμο στην Ουκρανία, τονίζοντας ότι η Κύπρος θέλει να θεωρεί εαυτόν αξιόπιστο εταίρο στην ΕΕ.\n\nΟι σχέσεις μας με την Ρωσία άλλαξαν, ελπίζω όχι για πάντα, αλλά σίγουρα τα πράγματα δεν θα είναι όπως ήταν στο παρελθόν, σημείωσε, για να τονίσει ότι η Κύπρος είναι πολύ ευαίσθητη στα ζητήματα εδαφικής ακεραιότητας, κυριαρχίας, παραβίασης των συνόρων. Και όλα αυτά, είπε, επηρεάστηκαν αρνητικά σε ό,τι αφορά την Ουκρανία. «Κι έτσι η γραμμή μας με τους ευρωπαίους εταίρους μας δεν είναι μόνο αυτή της καταδίκης της εισβολής και της ταύτισης μαζί τους, αλλά και της συμμετοχής μας στις κυρώσεις που συμφωνήθηκαν».\n\nΓια την Τουρκία δήλωσε πως όχι μόνο δεν συμμετείχε στις κυρώσεις εναντίον της Ρωσίας, αλλά επωφελείται από αυτή την αποχή της.\n\nΣε ό,τι αφορά αν η Κύπρος βρίσκεται στις χώρες που έχουν εκφράσει την αντίθεσή τους στην πρόταση για πλαφόν στο ρωσικό πετρέλαιο, όπως και η Ουγγαρία, ο κ. Κασουλίδης τόνισε: «Είναι εύκολο τα ΜΜΕ να τοποθετούν την Κύπρο μαζί με την Ουγγαρία. Θα δούμε ποια ακριβώς είναι η πρόταση, η οποία μέχρι στιγμής δεν μας έχει παρουσιαστεί, αλλά δεν είμαστε αντίθετοι. Συνήθως, πορευόμαστε μαζί με όλους τους άλλους εταίρους».",
    "Εξοργιστικός Ακάρ: Η Τουρκία έχει δικαίωμα ... αυτοάμυνας - Το κολύμπι θα ωφελήσει τους Έλληνες": "«Αυτή η κατάσταση μας δίνει το δικαίωμα της αυτοάμυνας και κάνει αμφισβητούμενη την κυριαρχία των νησιών. Όταν το λέμε αυτό, κάνουν φασαρία ότι απειλούμε την κυριαρχία τους», είπε ο Τούρκος υπουργός Άμυνας.\n\nΧωρίς τέλος οι απειλές και οι προκλήσεις Τούρκων αξιωματούχων κατά της χώρας μας.\n\nΛίγες μόλις ώρες μετά την ομιλία Μητσοτάκη στη Γενική Συνέλευση του ΟΗΕ και το μήνυμα που έστειλε στους Τούρκους πολίτες, ο υπουργός Άμυνας Χουλουσί Ακάρ κάνει λόγο για «δικαίωμα αυτοάμυνας» της Τουρκίας και απειλεί εμμέσως λέγοντας πως το «κολύμπι θα ωφελήσει τους Έλληνες».\n\n«Στρατιωτικοποιούν τα νησιά με αποστρατιωτικοποιημένο καθεστώς κατά παράβαση των συνθηκών. Αυτή η κατάσταση μας δίνει το δικαίωμα της αυτοάμυνας και κάνει αμφισβητούμενη την κυριαρχία των νησιών. Όταν το λέμε αυτό, κάνουν φασαρία ότι απειλούμε την κυριαρχία τους», είπε ο Ακάρ σε συνέντευξή του στην Hurryiet που αποτελεί και το κεντρικό θέμα της τουρκικής εφημερίδας σήμερα.\n\nΌπως μεταδίδει ο ανταποκριτής του ΣΚΑΪ στην Τουρκία, Μανώλης Κωστίδης, ο Ακάρ, σχολίασε δηλώσεις του Έλληνα ομολόγου του Νίκου Παναγιωτόπουλου από το Καστελόριζο, λέγοντας πως «βλέποντας την προκλητική τους στάση τον τελευταίο καιρό, σκεφτήκαμε ότι ξέχασαν να κολυμπήσουν. Αν πάνε με αυτή τη νοοτροπία, το να ξέρουν να κολυμπούν θα τους φανεί χρήσιμο».\n\nΠώς διάβασε το Anadolu την παρέμβαση Μητσοτάκη στον ΟΗΕ\n\nΘετικά ήταν τα σχόλια του κρατικού πρακτορείου Anadolu για την ομιλία του Κυριάκου Μητσοτάκη στη Γενική Συνέλευση του ΟΗΕ στη Νέα Υόρκη.\n\n«Ο Έλληνας Πρωθυπουργός Κυριάκος Μητσοτάκης δήλωσε και κοινοποίησε ότι \"η Ελλάδα δεν απειλεί την Τουρκία. Δεν είμαστε εχθροί. Είμαστε γείτονες και δίνουμε μεγάλη σημασία στις φιλικές σχέσεις μεταξύ μας\"», έγραψε το τουρκικό πρακτορείο.\n\nΑποσπάσματα της συνέντευξης Ακάρ\n\nΠαρ' όλες τις καλοπροαίρετες προσπάθειές μας, ορισμένοι Έλληνες πολιτικοί συνεχίζουν με προκλητικές ενέργειες και ρητορική. Καταφεύγουν σε διάφορα μέσα για να δυσφημήσουν την Τουρκία. Αυτοί γίνονται γελοίοι με αβάσιμες συκοφαντίες που δεν εξηγούνται με λογική και δίκαιο.\n\nΕνώ τους καλούμε επίμονα στη συνάντηση για τη λύση των προβλημάτων, αυτοί επίμονα αποφεύγουν τον διάλογο. Και συμπεριφέρονται έτσι, και λένε ψέματα ότι η Τουρκία είναι η πλευρά που αποφεύγει τον διάλογο. Διαμαρτύρονται συνεχώς για την Τουρκία σε τρίτα μέρη όπως το ΝΑΤΟ, η ΕΕ και οι ΗΠΑ για προβλήματα που μπορούμε να λύσουμε μεταξύ μας. Προσπαθούν να μετατρέψουν τα διμερή μας προβλήματα σε πρόβλημα Τουρκίας-ΝΑΤΟ, Τουρκίας-ΕΕ ή Τουρκίας-ΗΠΑ.\n\nΠροσπαθούν να παραπλανήσουν τη διεθνή κοινή γνώμη με μη ρεαλιστικούς ισχυρισμούς για την Τουρκία σε κάθε σχετικό και άσχετο περιβάλλον. Κάνοντας αυτό, επιδεικνύουν μια ανήθικη και αντιδιπλωματική στάση.\n\nΣτρατιωτικοποιούν τα νησιά με μη στρατιωτικό καθεστώς κατά παράβαση των συμφωνιών. Αυτή η κατάσταση μας δίνει το δικαίωμα της αυτοάμυνας και κάνει αμφιλεγόμενη (συζητήσιμη) την κυριαρχία των νησιών. Όταν το λέμε αυτό, κάνουν φασαρία ότι απειλούμε την κυριαρχία τους.\n\nΑυτοί είναι που διαδίδονται(επεκτατικοί). Είναι αυτοί που θέλουν 40 χιλιάδες τετραγωνικά χιλιόμετρα δικαιοδοσίας για το Καστελλόριζο. Οι ίδιοι κάνουν μια μάταιη προσπάθεια να οπλιστούν με μια ψευδή αντίληψη της απειλής. Είναι αυτοί που έχουν κάνει περισσότερες από χίλιες παραβιάσεις και παρενοχλήσεις από την 1η Ιανουαρίου. Το κάνουν αυτό και μετά μας χαρακτηρίζουν επεκτατικούς και επιθετικούς. Έλεος! Ή δεν έχουν καθρέφτη στο σπίτι τους ή φοβούνται να κοιτάξουν σε αυτόν. Αν κοιτάξουν, θα δουν τα αληθινά τους πρόσωπα, ίσως και να ντραπούν.\n\nΗ Τουρκία δεν αποτελεί απειλή. Η Τουρκία είναι ένας ισχυρός, αξιόπιστος και αποτελεσματικός σύμμαχος. Στόχος μας είναι το Αιγαίο να είναι μια θάλασσα ειρήνης και φιλίας για την ειρήνη και τη σταθερότητα και τη δίκαιη κατανομή κάθε πλούτου. Ωστόσο, έχουμε δώσει την απαραίτητη απάντηση σε κάθε είδους άδικες και παράνομες απόπειρες στο πεδίο και στο τραπέζι και θα συνεχίσουμε να το κάνουμε και στο μέλλον. Να το ξέρουν αυτό.\n\nΔεν πρέπει να λησμονείται πόσο σοβαρές ήταν οι συνέπειες της περιπέτειας που ξεκίνησε βασιζόμενη σε άλλους πριν από έναν αιώνα, ότι αυτή η απόπειρα εισβολής δεν έγινε καν αποδεκτή από τον ελληνικό λαό και ότι ακόμη τρεις πρωθυπουργοί, δύο υπουργοί και ο αρχιστράτηγος τους που ήταν υπεύθυνοι για αυτήν την απόπειρα εισβολής καταδικάστηκαν σε θάνατο. Πρέπει να μάθει (κανείς) από την ιστορία. Πρέπει να κρατήσει (κανείς) το χέρι φιλίας που με υπομονή προσφέρουμε.\n\nΟι προσθήκες που εξαρτούν την πώληση των F-16 είναι απαράδεκτες. Δεν πρέπει να υπάρχουν όροι που θα μας δέσουν τα χέρια. Οι Ηνωμένες Πολιτείες θα πρέπει να λάβουν θεσμική στάση.\n\nΗ κρίση Ουκρανία έδειξε για άλλη μια φορά ότι μια ισχυρή Τουρκία είναι απαραίτητη για την Ευρώπη, για την περιφερειακή σταθερότητα και ασφάλεια και για το ΝΑΤΟ. Τυφλά μάτια το έχουν δει και κωφά αυτιά το έχουν ακούσει αυτό.\n\nΠροτεραιότητά μας είναι η προμήθεια και ο εκσυγχρονισμός των αεροσκαφών F-16 που έχουμε στο απόθεμά μας και που χρησιμοποιούμε αποτελεσματικά. Τα σχέδιά μας είναι προς αυτή την κατεύθυνση. Αλλά φυσικά έχουμε και εναλλακτικές λύσεις.\n\nΠηγή: skai.gr\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Τουρκία: «Ίσως στραφούμε στα ρωσικά Sukhoi αν δεν προχωρήσει το deal για τα F-16»": "Κλείσιμο\n\nΗ Τουρκία μπορεί να εξετάσει το ενδεχόμενο αγοράς ρωσικών μαχητικών αεροσκαφών Sukhoi Su-35 εάν ηαποτύχει, δήλωσε ο, επικεφαλής της τουρκικής αμυντικής βιομηχανίας.Οι Ηνωμένες Πολιτείες έχουν ήδη ενημερώσει επίσημα την Τουρκία για τον αποκλεισμό της από το πρόγραμμα προμήθειας των τελευταίων μαχητικών F-35 λόγω της αγοράς από την Άγκυρα των ρωσικών συστημάτων αεράμυνας S-400. Η Ουάσινγκτον ακύρωσε, έτσι, το κοινό μνημόνιο για τα F-35 με την Τουρκία, υπογράφοντάς το με τους επτά εναπομείναντες εταίρους στο συγκεκριμένο πρόγραμμα - το Ηνωμένο Βασίλειο, την Ιταλία, την Ολλανδία, την Αυστραλία, τη Δανία, τον Καναδά και τη Νορβηγία.Ο Τούρκος πρόεδροςανακοίνωσε στη συνέχεια την πρόταση των ΗΠΑ για την αγορά άλλων μαχητικών, όχι της πέμπτης, αλλά της τέταρτης γενιάς - των F-16, καθώς και τον εκσυγχρονισμό αυτών που ήδη έχει η τουρκική αεροπορία.Το συγκεκριμένο θέμα, ωστόσο, έχει «σκαλώσει» στο αμερικανικό Κογκρέσο, παρά το γεγονός πως το Στέιτ Ντιπάρτμεντ έχει ασκήσει πιέσεις, τονίζοντας ότι η συμφωνία«Μία από τις επιλογές θα μπορούσαν να είναι τα Su-35», δήλωσε ο Ντεμίρ, απαντώντας σε ερώτηση του παρουσιαστή τουσχετικά με τις εναλλακτικές της Τουρκίας σε περίπτωση αποτυχίας της συμφωνίας για τα F-16.",
    "Τουρκία: Πιθανή στροφή Ερντογάν υπέρ κυρώσεων κατά της Ρωσίας": "Πιθανή αλλαγή πλεύσης στην πολιτική της Άγκυρας έναντι της Μόσχας διαφαίνεται από την πρόθεση της τουρκικής κυβέρνησης να εξετάσει την Παρασκευή σε έκτακτο συμβούλιο στο κορυφαίο επίπεδο, υπό τον πρόεδρο Ερντογάν, τις συμφωνίες με τη Ρωσία και την επιβολή πιθανών κυρώσεων.\n\nΣύμφωνα με το πρακτορείο Ρόιτερς, ο Ρετζέπ Ταγίπ Ερντογάν θα προεδρεύσει την Παρασκευή σε κυβερνητική διάσκεψη που μεταξύ άλλων θα επανεξετάσει τις συμφωνίες τις Άγκυρας με τη Μόσχα και το ενδεχόμενο επιβολής κυρώσεων.\n\nΉδη δύο τουρκικές τράπεζες συμμορφώθηκαν με τις Δυτικές επιταγές για αποφυγή χρήσης του ρωσικού συστήματος πληρωμών Μιρ, και στο επίκεντρο του κυβερνητικού συμβουλίου στην Τουρκία πρόκειται να βρίσκεται η γενική στάση του τουρκικού τραπεζικού συστήματος έναντι του Μιρ.\n\nΗ Τουρκία είναι το μόνο μέλος του ΝΑΤΟ που δεν έχει εφαρμόσει τις Δυτικές κυρώσεις κατά της Ρωσίας για την εισβολή στην Ουκρανία. Ωστόσο το ταξίδι του κ. Ερντογάν στις ΗΠΑ για τη Σύνοδο του ΟΗΕ μπορεί να σηματοδοτήσει τροποποίηση της τουρκικής ουδετερότητας.\n\nΤο Ρόιτερς ανέφερε ακόμη ότι στο συμβούλιο της Παρασκευής θα εξεταστούν και άλλα θέματα οικονομικής φύσεως, όπως η πορεία του χρηματιστηρίου της Κωνσταντινούπολης και η γενική οικονομική κατάσταση στη χώρα, όπου ο επίσημος πληθωρισμός ξεπέρασε το 81% τον Αύγουστο σε ετήσια βάση.\n\nΠηγή: Reuters",
    "Με άδεια χέρια επέστρεψε ο Ερντογάν στην Άγκυρα - Χαστούκι ΕΕ σε Τουρκία για την ελληνική μειονότητα": "Χωρίς κανένα ουσιαστικό αποτέλεσμα αποχώρησε από την Νέα Υόρκη ο Ταγίπ Ερντογάν, ο οποίος δεν κατάφερε να συναντηθεί με τον πρόεδρο των ΗΠΑ προκειμένου να επαναφέρει το ζήτημα των F-16. Ένα θέμα που έχει βάλει στον \"πάγο\" για δεύτερη φορά το Κογκρέσο.\n\nΣαν μην έφταναν όλα αυτά, η Άγκυρα δέχθηκε ένα ακόμη χτύπημα, αυτή την φορά από την Ε.Ε. για την χυδαία προπαγάνδα του Τούρκου πρόεδρου εναντίον της χώρας μας. Ο ειδικός εκπρόσωπος της Ε.Ε για τα ανθρώπινα δικαιώματα, Ίμον Γκίλμορ, υπενθύμισε στον Ταγίπ Ερντογάν τον αφανισμό της ελληνική μειονότητας, λόγω των πολιτικών διακρίσεων από την Τουρκία.\n\nΠαράλληλα με την στάση του αυτή επιβεβαίωσε την δύσκολη θέση στην οποία έχει περιέλθει στο εσωτερικό της χώρας του. Σύμφωνα με πληροφορίες, καθ΄ όλη τη διάρκεια της παραμονής του στη Νέα Υόρκη ο εκνευρισμός του Ταγίπ Ερντογάν ήταν διάχυτος, ενώ βαρύ ήταν το κλίμα από την πλευρά της Δύσης λόγω των στενών επαφών που εξακολουθεί να έχει με τον Βλαντιμίρ Πούτιν. Βλέποντας τον Κυριάκο Μητσοτάκη να διευρύνει διαρκώς τις συμμαχίες του, ο Τούρκος πρόεδρος δείχνει να ακολουθεί παρόμοια τακτική. Δεν είναι τυχαίο το γεγονός πως άφησε ανοιχτό το ενδεχόμενο να επισκεφθεί το Ισραήλ, ξεπαγώνοντας τις διπλωματικές σχέσεις ανάμεσα στις δύο χώρες μετά από 12 χρόνια.\n\nΣήμερα η απάντηση Μητσοτάκη\n\nΈχοντας ανά χείρας στοιχεία από τις συνεχείς απειλές και τις προκλήσεις της Άγκυρας, ο Κυριάκος Μητσοτάκης, θα ανέβει στις 22:30 (ώρα Ελλάδος) στο βήμα της Γενικής Συνέλευσης του ΟΗΕ προκειμένου να απαντήσει στους χυδαίους ισχυρισμούς του Ταγίπ Ερντογάν.\n\nΩστόσο, ο πρωθυπουργός μιλώντας στο CNN έριξε τις πρώτες προειδοποιητικές βολές εναντίον του Τούρκου προέδρου κάνοντας λόγο για παράλογους ισχυρισμούς. \"H Ελλάδα έχει σώσει δεκάδες χιλιάδες ανθρώπους στη θάλασσα. Το να κατηγορεί κάποιος την Ελλάδα για εγκλήματα κατά της ανθρωπότητας -και αυτή η κατηγορία προέρχεται στην πραγματικότητα από μια χώρα που έχει ιστορικό εργαλειοποίησης μεταναστών για πολιτικούς σκοπούς- είναι εντελώς παράλογο\", υπογράμμισε.\n\nΑνάλογη τακτική ακολούθησε ο πρωθυπουργός σε συνέντευξη του στο Bloomberg, αλλά και στην ομιλία του στους Έλληνες ομογενείς. Αρχικώς στόχος του Κυριάκου Μητσοτάκη από την στιγμή που ενημερώθηκε για την επίθεση του Τούρκου προέδρου ήταν να απαντήσει θεσμικά και από το ίδιο βήμα στον Ταγίπ Ερντογάν.\n\nΣύμφωνα με τις τελευταίες πληροφορίες, ο πρωθυπουργός θα αποδομήσει, παραθέτοντας συγκεκριμένα στοιχεία, έναν προς έναν τα fake news του Τούρκου προέδρου. Υπενθυμίζοντας τα όσα έχουν γίνει από το 2020 μέχρι σήμερα τόσο στο Αιγαίο, όσο και στα χερσαία ελληνοτουρκικά σύνορα.\n\n\"Ψύχραιμα, αποφασιστικά, χωρίς προσβλητικούς χαρακτηρισμούς, όπως πάντοτε ο Κυριάκος Μητσοτάκης το κάνει στα διεθνή φόρα, έτσι και τώρα θα δώσει τις δέουσες απαντήσεις στην προκλητικότητα και στους ανυπόστατους ισχυρισμούς της απέναντι πλευράς\", σημείωσε ο κυβερνητικός εκπρόσωπος δίνοντας το στίγμα των προθέσεων του πρωθυπουργού.\n\nΟι πιο πρόσφατες Ειδήσεις\n\n\n\nΔιαβάστε πρώτοι τις Ειδήσεις για ό,τι συμβαίνει τώρα στην Ελλάδα και τον Κόσμο στο thetoc.gr",
    "Μια ματιά για την Ελλάδα από την Τουρκία": "Στην Τουρκία υπάρχουν πρόσωπα, επιστήμονες, δημοσιογράφοι, απλοί πολίτες που δεν έχουν φορέσει τα παραμορφωτικά γυαλιά του ισλαμοφασισμού ή του κεμαλοφασισμού και προσπαθούν να δημιουργήσουν μια άλλη Τουρκία για το καλό των πολιτών τους.\n\nΑπό τον Σάββα Καλεντερίδη\n\nΕνας από τους δημοσιογράφους που έχουν το θάρρος να γράφουν με κριτήριο την απόδοση της πραγματικότητας και την ανάδειξη της αλήθειας είναι ο Μετίν Μουνίρ, ο οποίος σε άρθρο του που δημοσιεύθηκε στο ahvalnews.gr με τίτλο «Τα ελληνοτουρκικά σύνορα είναι τα σύνορα που χωρίζουν την Ευρώπη από τη Μέση Ανατολή» στηλιτεύει τον τρόπο με τον οποίον ασκείται η εξουσία στην Τουρκία και εκφράζει τον θαυμασμό του για την Ελλάδα, με αφορμή ένα ταξίδι στη Χίο και με βάση της παραστάσεις που αποκόμισε από αυτό.\n\nΑς διαβάσουμε το άρθρο-έκπληξη:\n\n«Δεν υπάρχει πολυκοσμία. Δεν υπάρχει ρύπανση. Δεν υπάρχει νευρικότητα. Δεν υπάρχουν οργανωμένοι οικισμοί. Δεν υπάρχει κίνηση στους δρόμους. Δεν υπάρχει περίπτωση να σας χρεώσουν υπέρμετρα στις ψαροταβέρνες. Ο δίαυλος μεταξύ κτιρίων και ακτής είναι ανοικτός για τους πολίτες και τους επισκέπτες που θέλουν να κολυμπήσουν στη θάλασσα. Πουθενά δεν θα πληρώσεις για να κολυμπήσεις στη θάλασσα.\n\nΟλα τα χωριά έχουν διατηρήσει σχεδόν πλήρως τον χαρακτήρα τους. Ολοι οι δρόμοι είναι ασφαλτοστρωμένοι και χωρίς λακκούβες. Πάνω από το 90% του νησιού είναι πράσινο.\n\nΠαρουσιάζω τα χαρακτηριστικά της Χίου, ενός από τα ελληνικά νησιά που βρίσκονται πιο κοντά στην Τουρκία. Χρειάζεται μισή ώρα για να πάτε από το Τσεσμέ στη Χίο με το παλιομοδίτικο καταμαράν της εταιρίας Ertürk. Η απόσταση δεν είναι μεγαλύτερη από 10 χλμ. Αλλά αυτό το σύντομο ταξίδι σάς μεταφέρει σε έναν διαφορετικό, άνετο και ευχάριστο κόσμο, τακτοποιημένο και πλούσιο. Μας κάνει να αναρωτιόμαστε γιατί δεν είμαστε κι εμείς έτσι, γιατί η χώρα μας δεν είναι έτσι.\n\nΗ όλη κατάσταση σε κάνει να αναρωτιέσαι, αλλά εμείς δεν έχουμε να κάνουμε τίποτε άλλο, παρά να θρηνήσουμε την κατάντια μας. Αυτοί που κατέχουν την εξουσία στην Τουρκία μπορούν να τα κάνουν όλα καλύτερα, αλλά όσοι δεν κάνουν αυτό που πρέπει δεν κάνουν κι αυτές τις ερωτήσεις. Γιατί είναι ευχαριστημένοι με την κατάσταση. Δεν τους αφορά ότι οι δρόμοι είναι γεμάτοι λακκούβες, ότι μόνο οι πλούσιοι μπορούν να απολαύσουν τη θάλασσα και τα εστιατόρια, ότι οι οικισμοί είναι άσχημοι και βρόμικοι, ότι τα παραθαλάσσιες περιοχές και οι χώροι πρασίνου γεμίζουν με οργανωμένους οικισμούς, ότι η πλειοψηφία των ανθρώπων είναι δυστυχισμένη και απελπισμένη.\n\nΑυτών των ανθρώπων οι τραπεζικοί λογαριασμοί ξεχειλίζουν από χρήματα. Διαθέτουν πολυτελή αυτοκίνητα, μεγάλα και άνετα σπίτια, όπου πηγαίνουν μετά τη δουλειά, όπου εργάζονται για τον εαυτό τους και όχι για τους άλλους. Τα παιδιά τους σπουδάζουν σε σχολεία επί πληρωμή. Ζουν σε έναν παράλληλο κόσμο. Μυρίζει ευμάρεια και διασκέδαση.\n\nΩστόσο, αυτό δεν απαντά στα παρακάτω ερωτήματα:\n\nΓιατί είναι αυτοί (οι Ελληνες) σ’ αυτήν την κατάσταση και εμείς (οι Τούρκοι) στην κακομοιριά μας; Γιατί εκεί (στη Χίο) η κατάσταση είναι έτσι και σε μας έχει τα κακά της χάλια; Γιατί οι κυβερνώντες μας είναι άπληστοι και εγωιστές;\n\nΝομίζω ότι η απάντηση βρίσκεται στην κατανόηση της διαχείρισης της εξουσίας. Αυτήν την κατανόηση της εξουσίας, που είναι ταυτόσημη με την κατάκτηση και τη λεηλασία, την παραλάβαμε από τους Οθωμανούς, οι οποίοι δεν ένιωθαν υποχρεωμένοι να εισπράξουν φόρους και να παράσχουν υπηρεσίες στους πολίτες ως αντάλλαγμα. Οσοι λένε “όχι, δεν είναι έτσι” θα πρέπει να εξετάσουν πόσοι δρόμοι, πόσα σχολεία και νοσοκομεία κατασκευάστηκαν, πόσα εργοστάσια και πόσα χιλιόμετρα σιδηροδρόμων είχαν τοποθετηθεί εκεί τα 700 χρόνια που υπήρχαν οι Οθωμανοί στην Ανατολία και 300 χρόνια που κρατούσαν την Κύπρο.\n\nΣτη χώρα μας το κράτος υπάρχει πρώτα για αυτούς που κυβερνούν και διαχειρίζονται τα του κράτους, μετά για τον λαό. Αφού το κράτος ανήκει σε εκείνους που το κυβερνούν, τότε είναι φυσιολογικό εκείνοι να τρώνε την αφρόκρεμα της χώρας. Σύμφωνα με την άποψη που έχουν για την εξουσία, αυτό είναι ένα είδος χάρης από τον Θεό.\n\nΗ έννοια του δημόσιου συμφέροντος είναι αδύναμη και το κίνητρο για προσωπικό συμφέρον είναι ισχυρό. Από τη στιγμή που οι πολίτες είναι απλοί υπηρέτες των αφεντάδων που ασκούν την εξουσία, δεν έχουν τη δυνατότητα να σκέφτονται ανεξάρτητα, γι’ αυτό η πλειοψηφία του κόσμου δεν έχει αντίρρηση στον τρόπο με τον οποίον ασκείται η εξουσία. Και εκείνοι που αντιδρούν είναι εύκολο να αγοραστούν ή να τους κάνουν να σωπάσουν.\n\nΤα ελληνοτουρκικά σύνορα είναι τα σύνορα που χωρίζουν την Ευρώπη από τη Μέση Ανατολή. Αυτά τα σύνορα είναι σαν γυαλί. Μπορείς να δεις τι γίνεται στην άλλη πλευρά, αλλά δεν υπάρχει μετάβαση της κατανόησης από εδώ εκεί ή από εκεί εδώ: Κοιτάμε, βλέπουμε, αλλά δεν κάνουμε προσπάθεια να γίνουμε σαν αυτούς. Η Χίος είναι ένα νησί όπου άνθησε ο πολιτισμός κατά την αρχαιότητα. Η Ιστορία είναι το έδαφος στο οποίο μεγαλώνει ένα έθνος. Η γη μας είναι αρκετή για αυτό».",
    "Ποιος τροφοδοτεί κρυφά την Τουρκία με δισεκατομμύρια δολάρια;": "Κλείσιμο\n\n«Όποιος δίνει τα λεφτά, φυσάει τη σφυρίχτρα», λέει ένα τουρκικό ρητό, εννοώντας πως αυτός που παρέχει το ρευστό, έχει και το γενικό πρόσταγμα. Στη σημερινή τουρκική οικονομία, ωστόσο, το πρόβλημα -ή, καλύτερα, ένα από τα προβλήματα- είναι ότι δεν γνωρίζουμε ποιος είναι αυτός που βρίσκεται… πίσω από τη σφυρίχτρα. Γιατί, από τον φετινό προϋπολογισμό της γείτονος, «περισσεύουν»(σε επίπεδο επταμήνου), τα οποία είναι… αγνώστου προελεύσεως.Σκεφτείτε το: Μόνο τον περασμένο Ιούλιο, η Τουρκία κατέγραψε «ορφανές» ροές χρήματος προς τα ταμεία της, αυξημένες κατάΗ προέλευση αυτών των χρημάτων παραμένει μυστηριώδης, με τα καθαρά έσοδα από τις διάφορες δραστηριότητες στη χώρα να μην μπορούν να τα δικαιολογήσουν.Άλλωστε, το ποσό των μυστηριωδών εισροών είναι τόσο μεγάλο που είναι κατάαπό αυτό των τουριστικών εσόδων της Τουρκίας (16,4 δισ. δολάρια στο διάστημα Ιανουαρίου- Ιουλίου). Από πού προέρχονται λοιπόν;Τα ποσά των μυστηριωδών εισροών αποτελούν ρεκόρ για τα τελευταία, οπότε και υπάρχουν διαθέσιμα στοιχεία για την τουρκική οικονομία.Το αντίστοιχο ποσό για την ίδια περσινή περίοδο έφτανε τα, ενώ για τη δεκαετία 2005-2015, οι μυστηριώδεις εισροές έφταναν τα 35 δισεκατομμύρια. Αντιλαμβάνεται κανείς ότι η πιθανότητα να πρόκειται για «λογιστικά λάθη και παραλείψεις» είναι σχεδόν μηδαμινή, με δεδομένο το μέγεθος και την αυξητική τάση των ποσών. Από πού προέρχονται λοιπόν;Ο πρώην υπουργός Οικονομικών (2016-2018) της Τουρκίας,, επί της θητείας του έλεγε ότι «είναι αναπόφευκτο για μια χώρα στην οποία περισσότερο από 30% των οικονομικών δραστηριοτήτων είναι εκτός βιβλίων, να προσελκύει τόσο μεγάλα ποσά χρημάτων που δεν έχουν καταγραφεί». Και ζητούσε να γίνουν βήματα ώστε να βελτιωθεί η επίσημη οικονομία και να μειωθούν οι ανεπίσημες οικονομικές δραστηριότητες.Από τότε, τίποτα δεν άλλαξε. Ούτε καν οι δικαιολογίες που χρησιμοποιούνται. Άλλαξε ωστόσο η συμμετοχή των ξένων επενδυτών, οι οποίοι φαίνεται στην πράξη ότι δεν εγκρίνουν ούτε τις πολεμικές απειλές μιας χώρας της οποίας η οικονομία καταρρέει, ούτε τους πειραματισμούς της Άγκυρας με τα επιτόκια. Ο πρόεδροςθεωρεί ότι η περικοπή του κόστους δανεισμού, μειώνει τον πληθωρισμό.Αυτή η εμμονή του -όπως και του πλήρους ελέγχου της Κεντρικής Τράπεζας- έχει οδηγήσει σε πτώσεις-ρεκόρ της τουρκικής λίρας, η οποία κάθε φορά διασώζεται (;) με «κάψιμο» των συναλλαγματικών διαθεσίμων της χώρας που, απλά δεν είναι αρκετά. Και ο πληθωρισμός μάλλον αγνοεί την ιδιάζουσα αντίληψη περί οικονομικών του προέδρου Ερντογάν, καλπάζοντας σε διαρκή υψηλά και κάνοντας τη ζωή του μέσου Τούρκου πολίτη αβάσταχτη- άλλωστε είναι συχνό φαινόμενο πια άνθρωποι να δουλεύουν απλά για να μπορούν να αγοράζουν μια φραντζόλα ψωμί τη μέρα.Η τουρκικήεμμένει στις διευκρινίσεις της ότι οι μυστηριώδεις χρηματικές ροές οφείλονται σε νέες καταθέσεις των Τούρκων, που είχαν αποταμιεύσει ρευστό διαθέσιμό είτε σε τουρκική λίρα είτε – λόγω των εσόδων από τον τουρισμό – σε συνάλλαγμα. Τούρκοι αναλυτές αναφέρουν ότι ενδέχεται να πρόκειται για ρευστοποίηση του χρυσού (που συνηθίζουν να διακρατούν οι Τούρκοι) ώστε να μπορέσουν να ανταποκριθούν στον πληθωρισμό-«τέρας» που έφτασε ως και το 100% στην Κωνσταντινούπολη. Όμως και πάλι, οι αριθμοί «δεν βγαίνουν».Ο αναλυτής τηςλέει ότι ίσως να πρόκειται για λανθασμένα καταγεγραμμένες εισροές κεφαλαίων. «Όμως στην πραγματικότητα, αυτό θα μπορούσε να αφορά οτιδήποτε, από την πώληση χρυσού στην αδυναμία καταγραφής εμπορικών υπηρεσιών ή λαθρεμπορίου».Όπως και να χει, οι γιγαντιαίες εκροές από τους επενδυτές που… έφτιαξαν βαλίτσες (σήμερα το ποσό ομολόγων σε τουρκική λίρα που διακατέχουν ξένοι επενδυτές ανέρχεται σε 2% σε σχέση με το 2013 και το αντίστοιχο ποσοστό σε μετοχές, στο 20%, σύμφωνα με στοιχεία της Danske Bank) μοιάζουν με λάδι στη φωτιά που καίει μανιασμένα την τουρκική οικονομία.",
    "Ν. Αναστασιάδης: Η Τουρκία παραβιάζει συστηματικά το διεθνές δίκαιο": "Η Τουρκία, η οποία παραβιάζει συστηματικά το Διεθνές Δίκαιο, καλεί τη διεθνή κοινότητα να αναγνωρίσει τα παράνομα τετελεσμένα της, ανέφερε από το βήμα της 77ης Συνόδου της Γενικής Συνέλευσης των Ηνωμένων Εθνών ο Ν. Αναστασιάδης, προσφωνώντας για τελευταία φορά υπό την ιδιότητα του Προέδρου της Κυπριακής Δημοκρατίας.\n\nΟ κ. Αναστασιάδης αναφέρθηκε εκτενώς στο Κυπριακό, τις ενέργειες της Τουρκίας σε Κύπρο και Ελλάδα, ενώ έκανε λόγο για φθίνουσα πορεία και σταδιακή απώλεια της αξιοπιστίας των Ηνωμένων Εθνών, ο οποίος έχει μετατραπεί όπως είπε σε αποθετήριο προβλημάτων.\n\nΑνάμεσα σε άλλα ανέφερε: «Ως αποτέλεσμα των ίδιων πολιτικών σκοπιμοτήτων, ο Οργανισμός Ηνωμένων Εθνών, δυστυχώς, υιοθετεί μια στάση ίσων αποστάσεων, ακόμη και όταν έρχεται αντιμέτωπος με παραβίαση αποφάσεων, ψηφισμάτων και καθορισμένου πεδίου εφαρμογής και αρμοδιότητας που έχουν αναφερθεί σαφώς στη Γραμματεία. Αυτό έχει ως αποτέλεσμα να παίρνουν θάρρος τα κράτη που προβαίνουν σε παραβιάσεις, τα οποία όχι μόνο αγνοούν το Διεθνές Δίκαιο, αλλά δημιουργούν και νέα προηγούμενα εκτός του πλαισίου της νομιμότητας».\n\nΟ κ. Αναστασιάδης τόνισε πως οι αναφορές του στην ανάγκη για μεταρρυθμίσεις στη δομή και τον μηχανισμό εφαρμογής των αποφάσεων που λαμβάνονται από τον Οργανισμό Ηνωμένων Εθνών δεν προκύπτει μόνο από την εκτίμησή του για άλλα διεθνή προβλήματα, αλλά και από αυτά που η Κύπρος εξακολουθεί να υφίσταται και να υποφέρει ως αποτέλεσμα της τουρκικής εισβολής στην Κύπρο το 1974.\n\n«Με βαθιά απογοήτευση άκουσα τον Πρόεδρο Ερντογάν να ισχυρίζεται ότι, και παραθέτω επί λέξει: «Ως Τουρκία θέλουμε όλα τα ζητήματα στο Αιγαίο και την Ανατολική Μεσόγειο να επιλυθούν στο πλαίσιο των σχέσεων καλής γειτονίας και σύμφωνα με το Διεθνές Δίκαιο». Πόσο προκλητικό και ειρωνικό είναι για τον Τούρκο Πρόεδρο να προβάλλει έναν τέτοιο ισχυρισμό, όταν απειλεί να καταλάβει τα ελληνικά νησιά ή όταν διαπράττει χιλιάδες παραβιάσεις του εναέριου χώρου ενός κυρίαρχου και γειτονικού κράτους, κατά παράβαση του Διεθνούς Δικαίου; Πόσο πιο προκλητικό είναι να εκφράζεται η επιθυμία για επίλυση διαφορών «σύμφωνα με το Διεθνές Δίκαιο», όταν ο ίδιος αρνείται να εφαρμόσει πολυάριθμα ψηφίσματα των Ηνωμένων Εθνών για το κυπριακό πρόβλημα και δημιουργεί νέα τετελεσμένα; Ο κ. Ερντογάν πέρυσι ισχυρίστηκε ότι οι προσπάθειες θα πρέπει να επικεντρωθούν στην επίτευξη μιας διευθέτησης που θα βασίζεται στις ούτω καλούμενες «πραγματικότητες επί του εδάφους», ενώ φέτος μίλησε για την ανάγκη όλοι να «δουν την αλήθεια» και ότι υπάρχουν «δύο χωριστά κράτη και δύο χωριστοί λαοί στο νησί σήμερα». Και αναρωτιέμαι, για ποια αλήθεια μιλάει;\n\n1. Την αλήθεια ότι 37% της επικράτειας της Κυπριακής Δημοκρατίας, ενός κράτους μέλους της ΕΕ, παραμένει υπό στρατιωτική κατοχή;\n\n2. Την αλήθεια ότι μετά την τουρκική εισβολή του 1974 το ένα τρίτο των Ελληνοκυπρίων αναγκάστηκαν να εγκαταλείψουν τις πατρογονικές τους εστίες;\n\n3. Την αλήθεια ότι έχουν εμφυτεύσει εκατοντάδες χιλιάδες Τούρκους υπηκόους στις κατεχόμενες περιοχές, αλλάζοντας έτσι το δημογραφικό χαρακτήρα του νησιού, μετατρέποντας τους Τουρκοκύπριους σε μειονότητα στις περιοχές που κατέχουν παράνομα;\n\n4. Την αλήθεια ότι η Τουρκία έχει ιδρύσει μια παράνομη οντότητα στις κατεχόμενες περιοχές, η οποία βρίσκεται υπό τον απόλυτο πολιτικό, οικονομικό, κοινωνικό, πολιτιστικό και θρησκευτικό της έλεγχο; Μια παράνομη οντότητα που περιγράφεται από το Ευρωπαϊκό Δικαστήριο Ανθρωπίνων Δικαιωμάτων ως «υποτελής τοπική διοίκηση» της Τουρκίας;\n\n5. Την αλήθεια ότι η Τουρκία προσπαθεί να εξισώσει το κράτος, τη διεθνώς αναγνωρισμένη Κυπριακή Δημοκρατία με την παράνομη αποσχιστική οντότητα;\n\n6. Την αλήθεια ότι η πιο πάνω διακήρυξη της υποτιθέμενης απόσχισης έχει καταδικαστεί από το Συμβούλιο Ασφαλείας και θεωρήθηκε νομικά άκυρη;\n\n7. Την αλήθεια ότι το Συμβούλιο Ασφαλείας ζήτησε την ανάκλησή της και από όλα τα κράτη και τη διεθνή κοινότητα στο σύνολό της, να μην την αποδεχθεί ή να την υποβοηθήσει με οποιονδήποτε τρόπο;\n\n8. Την αλήθεια ότι προσπαθούν να αλλάξουν το καθεστώς της περιφραγμένης πόλης της Αμμοχώστου, σε αντίθεση με τα ψηφίσματα 550 και 789 του Συμβουλίου των Ηνωμένων Εθνών;\n\n9. Την αλήθεια ότι η Τουρκία υιοθετεί τη δική της αυθαίρετη ερμηνεία του Διεθνούς Δικαίου, που μειώνει την Αποκλειστική Οικονομική Ζώνη της Κύπρου κατά 44%, εις βάρος τόσο των Ελληνοκυπρίων όσο και των Τουρκοκυπρίων, σε αντίθεση με τη Σύμβαση των Ηνωμένων Εθνών για το Δίκαιο της Θάλασσας;\n\nΌπως έχω επισημάνει προηγουμένως, όταν αποφάσεις ή ψηφίσματα που βασίζονται στο Διεθνές Δίκαιο δεν πρόκειται να εφαρμοστούν ή να επιβληθούν, τότε αυτό, δικαίως, θα μπορούσε να εκληφθεί ως ενθάρρυνση ή ακόμη και επιβράβευση της αυθαιρεσίας.\n\nΣε αυτό ακριβώς γινόμαστε μάρτυρες σήμερα με το κυπριακό πρόβλημα. Η Τουρκία, η οποία παραβιάζει συστηματικά το Διεθνές Δίκαιο, καλεί τη διεθνή κοινότητα να αναγνωρίσει τα παράνομα τετελεσμένα της. Δυστυχώς, αυτός ήταν ο μακροχρόνιος στόχος της Τουρκίας, από το 1956. Αυτός είναι ο λόγος για τον οποίο, παρά τους ιστορικούς συμβιβασμούς από μέρους της ελληνοκυπριακής πλευράς, όλες οι προσπάθειες για την επίτευξη λύσης στο κυπριακό πρόβλημα απέτυχαν ως αποτέλεσμα της αδιάλλακτης στάσης και των παράλογων απαιτήσεων της Τουρκίας».\n\nΟ Πρόεδρος Αναστασιάδης αναφέρθηκε στις προσπάθειες επανέναρξης των διαπραγματεύσεων, οι οποίες παρά το ότι ξεκίνησαν αισιόδοξα, κατέληξαν στην υπονομευτική στάση της Τουρκίας, όπως είπε, για λύση δύο κρατών. Ενώ μίλησε και για την απόρριψη των Μέτρων Οικοδόμησης Εμπιστοσύνης που πρότεινε στην Τουρκοκυπριακή πλευρά.\n\nΚαι κατέληξε: «Με βάση τα πιο πάνω, είναι πιστεύω σαφές ότι η ελληνοκυπριακή κοινότητα έχει καταβάλει και θα συνεχίσει να καταβάλλει κάθε δυνατή προσπάθεια για επανέναρξη των συνομιλιών, με στόχο την επίτευξη λύσης βασισμένης στα Ψηφίσματα των Ηνωμένων Εθνών. Και όπως έχω τονίσει, ο μόνος τρόπος για να υπάρξει επίλυση διενέξεων και για επικράτηση της ειρήνης δεν είναι άλλος από την αταλάντευτη προσήλωση στο Διεθνές Δίκαιο και τον Χάρτη των Ηνωμένων Εθνών, όχι όμως αυθαίρετα ερμηνευμένα από αυτούς που επιδιώκουν να συγκαλύψουν τις βλέψεις τους για αναθεωρητισμό.\n\nΚατά τη διάρκεια της δεκαετούς θητείας μου, μπορεί να μην ευτύχησα να δω αυτό που η μεγάλη πλειοψηφία θα επιθυμούσε: τις αναγκαίες μεταρρυθμίσεις του διεθνούς Οργανισμού, την επίλυση διεθνών διενέξεων και την αντιμετώπιση προκλήσεων που επηρεάζουν εκατοντάδες εκατομμύρια ανθρώπους, όπως η πείνα, η φτώχεια και η κλιματική αλλαγή. Μπορεί να μην ευτύχησα να δω την πατρίδα μου επανενωμένη, με τους Ελληνοκύπριους και Τουρκοκύπριους συμπατριώτες μου να ζουν σε συνθήκες ειρήνης, ευημερίας και σταθερότητας. Ελπίζω όμως ειλικρινά πως στη διάρκεια της ζωής μου θα μπορέσω να δω ένα καλύτερο και πιο σταθερό μέλλον για την ανθρωπότητα».",
    "Απάντηση Δένδια στον Ερντογάν: Ψευδή τα στοιχεία, καλούμε την Τουρκία να επανέλθει στον χώρο της λογικής": "«Οι τοποθετήσεις της Τουρκίας διευρύνουν κάθε φορά τα πλαίσια, τα οποία καλείται να αντιμετωπίσει η ανθρώπινη λογική», δήλωσε ο υπουργός Εξωτερικών αμέσως μετά την προκλητική ομιλία του Τούρκου προέδρου στον ΟΗΕ\n\n΄Άμεση ήταν η αντίδραση της ελληνικής διμπλωματίας απέναντι σε όσα ισχυρίστηκε ο Ρετζέπ Ταγίπ Ερντογάν από το βήμα του ΟΗΕ.\n\nΜε δήλωσή του ο υπουργός Εξωτερικών Νίκος Δένδιας, καλεί την Τουρκία να επανέλθει στη λογική και χαρακτηρίζει ψευδή τα στοιχεία που επικαλέστηκε οι Τούρκος πρόεδρος.\n\nΠιο αναλυτικά:\n\n«Οι τοποθετήσεις της Τουρκίας διευρύνουν κάθε φορά τα πλαίσια, τα οποία καλείται να αντιμετωπίσει η ανθρώπινη λογική.\n\nΗ χώρα που εργαλειοποιεί το μεταναστευτικό, θέτοντας σε κίνδυνο δεκάδες χιλιάδες ανθρώπινες ζωές, έρχεται να κατηγορήσει την Ελλάδα, ακόμη και για εγκλήματα κατά της ανθρωπότητας.\n\nΧρησιμοποιώντας, μάλιστα, ψευδή στοιχεία, τα οποία έχουν απαντηθεί εδώ και 10 ημέρες. Η χώρα, η οποία ευθέως απειλεί με πόλεμο, η χώρα η οποία έχει εκδώσει casus belli, η χώρα η οποία αμφισβητεί την ελληνική κυριαρχία στα νησιά του Αιγαίου, έρχεται να μιλήσει για σχέσεις καλής γειτονίας.\n\nΗ χώρα η οποία κατέχει εδάφη ξένων χωρών, μεταξύ των οποίων της κυπριακής δημοκρατίας, έρχεται να μιλήσει για συνθήκες ασφάλειας και συνεννόησης στην Ανατολική Μεσόγειο.\n\nΑυτό που έχουμε να απαντήσει, είναι ότι καλά θα κάνει η Τουρκία, να σέβεται το διεθνές δίκαιο. Και να επανέλθει το συντομότερο, τουλάχιστον στον χώρο της λογικής.\n\nΟι συγκεκριμένοι ισχυρισμοί της τουρκικής πλευράς έχουν ακουστεί και έχουν απαντηθεί πολλές φορές. Κατ' αρχήν η Ελλάδα είναι μία ευρωπαϊκή χώρα, η οποία σέβεται απόλυτα τα ανθρώπίνα δικαιώματα. Και βεβαίως, τα δικαιώματα της μουσουλμανικής μειονότητας. Άλλωστε αυτό το αποδεικνύουν οι αριθμοί. Η μουσουλμανική μειονότητα στην Ελλάδα, μεγαλώνει. Διευρύνεται και ευημερεί.\n\nΘα ήταν καλό η Τουρκία να απαντήσει τι συνέβη στην ελληνική μειονότητα, στην Κωνσταντινούπολη και πώς η ακμάζουσα, άνω των 100.000 κάποτε, μειονότητα, σήμερα έχει περιοριστεί σε λιγότερο από 5.000 ανθρώπους.\n\nΉ όπως κάποτε λεγόταν, η Τουρκία δεν δικαιούται δια να ομιλεί».\n\nΠηγή: skai.gr\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Τουρκία: Η αστυνομία συνέλαβε επτά νεαρούς οπαδούς της Αμέντσπορ επειδή σήκωσαν σημαίες του Κουρδιστάν (vid)": "Οπαδοί της Αμέντσπορ πανηγύρισαν με σημαίες του Κουρδιστάν και συνθήματα τη νίκη τους επί της Μπούρσασπορ και επτά νεαροί συνελήφθησαν από την αστυνομία της Τουρκίας.\n\nΗ Αμέντσπορ είναι η τοπική ομάδα του Ντιγιαρμπακίρ, της μεγαλύτερης πόλης του τουρκικού Κουρδιστάν και αγωνίζεται στη Γ' κατηγορία του ποδοσφαίρου της Τουρκίας. Την Κυριακή η «Αμέντ» νίκησε με 2-0, εντός έδρας της Μπούρσασπορ και οι οπαδοί πανηγύρισαν με συνθήματα υπέρ του Κουρδιστάν και με σημαίες, προκαλώντας αντιδράσεις από το Υπουργείο Εσωτερικών.\n\n#BREAKING Turkish authorities have started taking legal action against the supporters of #Amedspor after they celebrated its victory against a Turkish football club by raising Kurdistan flag. pic.twitter.com/DpsKNXmOf0 — Karwan Faidhi Dri (@KarwanFaidhiDri) September 25, 2022\n\nΗ αστυνομία της Τουρκίας προχώρησε σε συλλήψεις μετά από σχετική εντολή και σύμφωνα με τα ρεπορτάζ προσήχθησαν τουλάχιστον επτά νεαροί που σήκωσαν τη σημαία του Κουρδιστάν στις εξέδρες του γηπέδου της ομάδας τους.\n\nSeven Kurdish youth were arrested by the Turkish police in Diyarbakir (Amed) for raising the Kurdistan flag and shouting “long live Kurdistan” during a football match between Amedspor and Bursaspor.pic.twitter.com/d1G2JBExgF September 26, 2022",
    "Βουλγαρία: Συναγερμός στα σύνορα με την Τουρκία – Αυξάνονται οι μεταναστευτικές ροές": "Βουλγαρία: Συναγερμός στα σύνορα με την Τουρκία – Αυξάνονται οι μεταναστευτικές ροές\n\nΣε κατάσταση «μερικής έκτακτης ανάγκης» λόγω της αυξημένης προσφυγικής/μεταναστευτικής πίεσης στα σύνορα της με την Τουρκία, κήρυξε η Βουλγαρία, την μεθόριο στην περιοχή του Χάσκοβο.\n\nΌπως ανακοίνωσε το πρωί της Παραασκευής περιφερειάρχης της περιοχής του Χάσκοβο, η απόφαση ελήφθη λόγω της μεγάλης πίεσης που δέχεται η συνοριακή μεθόριος από πρόσφυγες και μετανάστες που κατευθύνονται από την Τουρκία προς τη Βουλγαρία.\n\nΗ Βουλγαρία έχει ορθώσει αγκαθωτό φράχτη σε μήκος 200 χιλιομέτρων στα σύνορα της με την Τουρκία.\n\nΩστόσο, οι ροές δεν έχουν αναχαιτιστεί και καθώς αυξάνονται, καταγράφονται έντονες διαμαρτυρίες κάτοικων της μεθορίου για κλοπές, επιθέσεις, εμπρησμούς κ.α παραπτώματα που αποδίδουν στους αλλοδαπούς που εισέρχονται παράνομα.\n\nΤο θέμα των μεταναστευτικών ροών από την Τουρκία προς τα σύνορα των δυο χωρών συζήτησαν την Τετάρτη στον Έβρο οι υπουργοί Προστασίας του Πολίτη κ. Τάκης Θεοδωρικάκος και Δημόσιας Τάξης της Βουλγαρίας κ. Ιβάν Δεμερτζίεφ, υπογραμμίζοντας την ανησυχία για την κατάσταση που διαμορφώνεται στα σύνορα.\n\nΠηγή: ΑΠΕ\n\n⇒ Ειδήσεις σήμερα\n\nΑκολουθήστε το kathimerini.gr στο Google News και μάθετε πρώτοι όλες τις ειδήσεις\n\nΔείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr",
    "Ελληνική απάντηση στην Τουρκία με Rafale, F-16 Viper και φρεγάτες": "Η κατάσταση «μη πολέμου» μεταξύκαι Ελλάδας που μοιάζει να κλιμακώνεται όλο και περισσότερο μέρα με την ημέρα με τις ακραία επιθετικές δηλώσεις του Ταγίπ Ερντογάν και των στενών συνεργατών του στην Άγκυρα, είναι μία μόνο παράμετρος της ισορροπίας δυνάμεων μεταξύ των χωρών που βρίσκονται στις δύο πλευρές του Αιγαίου.Για σχεδόν έξι μήνες συνεχίζεται πια η πολεμική ρητορική του προέδρου της Τουρκίας εναντίον της Ελλάδας, με έωλες κατηγορίες για δήθεν κατεχόμενα ή αδιευκρίνιστης κυριαρχίας νησιά στο Αιγαίο, στρατιωτικοποίηση νησιών παρά τις προβλέψεις Διεθνών Συνθηκών, απειλές για επανάληψη των, πολεμοχαρείς προειδοποιήσεις για ξαφνική εισβολήσε ελληνικό έδαφος και τόσα άλλα που θα μπορούσαν να θεωρηθούν γραφικά αν η Ευρώπη δεν περνούσε μια τεράστια κρίση με αφορμή την εισβολή της Ρωσίας στην Ουκρανία και η Άγκυρα δεν είχε φροντίσει εδώ και χρόνια να δείξει με πράξεις ότι θέλει να επεκτείνει την επικράτειά της με σε εδάφη χωρών όπως η Συρία και το Ιράκ.Η ελληνική πλευρά, ακολουθώντας την προτροπή που έχει εισάγει στις διεθνείς σχέσεις ο Θεόδωρος Ρούζβελτ, απαντά μετρημένα στις τουρκικές προβοκατόρικες κινήσεις, επιχειρώντας να καθυστερήσει το παίγνιο που θα μπορούσε ακόμη και να οδηγήσει σε ανοιχτή αντιπαράθεση. «Speak softly and carry a big stick» - μίλα ήπια και κράτα ένα μεγάλο ραβδί- είναι η ξεκάθαρη γραμμή που ακολουθεί η κυβέρνηση του Κυριάκου Μητσοτάκη, όσο προσπαθεί να μην ανατροφοδοτήσει την ένταση σε ρητορικό επίπεδο με την γειτονική Τουρκία.\n\n\n\nΣε ανώτατο επίπεδο, η ελληνική κυβέρνηση γνωρίζει ότι ο ίδιος ο Ταγίπ Ερντογάν έχει απαγορεύσει ρητά στους υπουργούς του –κυρίως τους αρμόδιους επί των Εξωτερικών Μεβλούτ Τσαβούγλου και Άμυνας Χουλουσί Ακάρ- ακόμη και να έχουν κοινωνικού τύπου ολιγόλεπτες συνομιλίες με τους Έλληνες ομολόγους τους. Τέτοιο κλείσιμο των διαύλων επικοινωνίας συμβαίνει μόνο σε εμπόλεμες περιόδους και δείχνει πόσο διατεθειμένος είναι ο Τούρκος πρόεδρος να τραβήξει το σκοινί.\n\n\n\nΜετά την καλοκαιρινή κρίση με το ερευνητικό πλοίο Oruc Reis που έκανε εργασίες στην περιοχή του Καστελλόριζου όπου η Αθήνα θεωρεί ότι έχει κυριαρχικά δικαιώματα στην υφαλοκρηπίδα, η ελληνική κυβέρνηση υλοποιεί ένα μεγάλο πρόγραμμα απόκτησης νέων οπλικών συστημάτων, επισκευής, συντήρησης ή εφοδιασμού παλαιότερων αμυντικών όπλων που είχαν αφεθεί στην μοίρα τους με όλα τα αναγκαία συστήματα ώστε να είναι λειτουργικά και επιχειρησιακά και αγοράζει τα τόσο απαραίτητα όπλα τους, από βλήματα μέχρι πυραύλους και τορπίλες.\n\n\n\nΗ προμήθεια των γαλλικών μαχητικών αεροσκαφών Rafale ήταν πραγματικά μια κίνηση που ανέτρεψε την επικρατούσα μέχρι το 2021 υπέρ της Τουρκίας ισορροπία των αεροπορικών δυνάμεων. Ήδη τα πρώτα έξι γαλλικά μαχητικά αεροσκάφη επιχειρούν από την αεροπορική βάση της Τανάγρας, οι πιλότοι τους εκπαιδεύονται και μαθαίνουν τα μυστικά του γαλλικού υπερόπλου σε άλλους Έλληνες χειριστές την ώρα που οι τεχνικοί της Πολεμικής Αεροπορίας κάνουν ό,τι μπορούν ώστε να επιλύουν πιθανά προβλήματα στον μικρότερο χρόνο. Πριν από λίγες ημέρες η Πολεμική Αεροπορία παρέλαβε και τα δύο πρώτα αμερικανικά μαχητικά αεροσκάφη F-16 Block52plus που αναβαθμίστηκαν στην έκδοση Viper, την πιο εξελιγμένη εκδοχή των F-16 παγκοσμίως. Τα δύο F-16 Viper βρίσκονται στην Κρήτη, τα πληρώματά τους εκπαιδεύονται και οι Τούρκοι αφιονισμένοι κάνουν καθημερινώς διαβήματα στους Αμερικανούς ζητώντας να εγκρίνουν και σε εκείνους την αναβάθμιση των δικών τους F-16.\n\n\n\nΣτην Άγκυρα γνωρίζουν πολύ καλά από τις λεγόμενες ανοικτές πηγές ότι μέχρι το 2027 η Ελλάδα θα έχει έναν υπερσύγχρονο στόλο από 83 F-16 Viper στα οποία θα πρέπει να προστεθούν τα συνολικά 18 Rafale που θα βαφτούν με τα μοναδικά χρώματα των ελληνικών αετών του Αιγαίου, ενώ θα ξεκινούν οι διαδικασίες απόκτησης των πρώτων 20 αμερικανικών F-35, τα οποία η Αθήνα επιδιώκει να έχει βάλει στα υπόστεγα των αεροπορικών της βάσεων μέχρι το 2030. Η σύγκριση για την Τουρκία μοιάζει ανισοβαρής. Με τα σημερινά δεδομένα η αγορά των 100 αμερικανικών F-35 μοιάζει για τον Ερντογάν όνειρο απατηλό και την ίδια ώρα έχει να αντιμετωπίσει τις κατηγορίες από το εσωτερικό της χώρας του πως όχι μόνο έχασε την προκαταβολή των 1,4 δις. δολαρίων για τα 5ης γενιάς μαχητικά αλλά προκάλεσε ζημίες 27 δις. δολαρίων μετά τον αποκλεισμό από το πρόγραμμα των F-35.\n\n\n\nΤις τελευταίες εβδομάδες ο σουλτάνος της Τουρκίας και οι καλοπληρωμένοι λομπίστες του, τα δίνουν όλα για να πείσουν τους Αμερικανούς να εγκρίνουν τον εκσυγχρονισμό των F-16 τους «α λα ελληνικά» και να δώσουν άδεια για εξαγωγή μιας σειράς κρίσιμων ανταλλακτικών και υποσυστημάτων που έχουν μειώσει τις διαθεσιμότητες των τουρκικών μαχητικών αεροσκαφών.\n\n\n\nΣτην κάθε άλλο παρά ειδυλλιακή εικόνα πρέπει να προστεθεί και η απουσία ικανού αριθμού έμπειρων Τούρκων χειριστών για τα μαχητικά της πολεμικής αεροπορίας τους, αφού δεκάδες top gun Τούρκοι πιλότοι εξαφανίστηκαν σαν αντι-ερντογανικοί οπαδοί του Γκιουλέν.Για να αντισταθμίσουν τα κενά οι Τούρκοι πτέραρχοι επανάφεραν σε ενεργό υπηρεσία ακόμη και συνταξιούχους… ασπρομάλληδες πιλότους ενώ δίνουν τα πανάκριβα μαχητικά τους ακόμη και σε πολύ νέους και άπειρους πιλότους ποντάροντας στην τύχη και το κισμέτ.\n\n\n\nΌλα αυτά τα στοιχεία συνδυαστικά έχουν δημιουργήσει καλό κλίμα στην ελληνική Πολεμική Αεροπορία, της οποίας η ηγεσία κάνει κοπιώδεις προσπάθειες για συνεχή εκπαίδευση των χειριστών σε μια εποχή που τα έξοδα για τον εφοδιασμό των μαχητικών με το πανάκριβο αεροπορικό καύσιμο έχουν αυξηθεί δύο φορές σε σχέση με την περίοδο πριν τον πόλεμο στην Ουκρανία. Κι αυτό, ούτε λίγο, ούτε πολύ, έχει πετάξει έξω όλες τις προβλέψεις του κρατικού προϋπολογισμού.\n\n\n\n\n\nΤο ράλι του πετρελαίου έχει ανεβάσει δύο με δυόμιση φορές και το κόστος των καυσίμων που απαιτούνται για την κίνηση των πολεμικών πλοίων του στόλου. Αυτό δημιουργεί μια σειρά από πρόβληματα που σχεδόν κάθε μέρα καλούνται να αντιμετωπίσουν οι στρατιωτικοί σε συνεργασία με την ηγεσία του υπουργείου Οικονομικών και το Γενικό Λογιστήριο.\n\n\n\nΤο σχέδιο για αγορά 4ης φρεγάτας FDI ή Belh@rra\n\n\n\nΟι νέες τρεις φρεγάτες που θα ενταχθούν στον ελληνικό στόλο από το 2025 χτίζονται ήδη στα γαλλικά ναυπηγεία της Group Naval στο Λοριάν. Αυτό τον καιρό όμως στο πρωθυπουργικό γραφείο και στο υπουργείο Εθνικής Άμυνας εξετάζουν όλες τις παραμέτρους για την άσκηση του δικαιώματος προαίρεσης για αγορά και 4ης γαλλικής φρεγάτας στην ίδια τιμή των 970 εκατ. Ευρώ που συμφωνήθηκε για την απόκτηση κάθε μίας από τις τρεις πρώτες FDI (ή Belh@rra όπως ακόμη αποκαλούνται λόγω του αρχικού ονόματός τους). Η τιμή αυτή για ένα πλοίο με τα χαρακτηριστικά και τη διαμόρφωση που συμφωνήθηκε να έχουν οι ελληνικές Frigates Defence et Intervention (FDI) λέγεται ότι είναι πολύ ανταγωνιστική. Ο χρόνος για την άσκηση της option είναι μέχρι το καλοκαίρι του 2023, όμως το μεγάλο ερώτημα είναι πού θα βρεθούν τα λεφτά –σχεδόν ένα δισεκατομμύριο ευρώ ακόμη- την ώρα που ο προϋπολογισμός του Γενικού Επιτελείου Ναυτικού είναι ήδη… τεντωμένος και ένα ολόκληρο δισεκατομμύριο (που θα πρέπει να προστεθεί στα άλλα τρία που θα δαπανηθούν για την αγορά των πρώτων τριών FDI) είναι δύσκολο να εντοπιστεί ακόμη κι αν το Πολεμικό Ναυτικό κέρδιζε το… Τζόκερ.\n\n\n\nΤο project των 4 κορβετών με κόστος 2 δις.ευρώ\n\n\n\nΑκόμη και σήμερα πολλοί σχετικοί με τους πολεμικούς εξοπλισμούς αλλά και άσχετοι περί τα αμυντικά αναρωτιούνται πώς έγινε και η ελληνική πολιτεία απέφυγε την… μπανανόφλουδα με τις νέες φρεγάτες αγοράζοντας ένα πλοίο που αναγνωρίζεται σχεδόν από όλους τους εμπλεκόμενους σαν η καλύτερη διαθέσιμη φρεγάτα.\n\n\n\nΑν δεν υπήρχαν τα υποβρύχια τύπου 214 –Παπανικολής, Πιπίνος, Ματρώζος, Κατσώνης- το project των νέων φρεγατών και το σχέδιο για την αγορά των κορβετών, το ένδοξο Πολεμικό Ναυτικό θα κινδύνευε να μετατραπεί σε στόλο που αποτελείται από πλοία… μουσεία. Μπορεί οι περισσότερες μονάδες του Πολεμικού Ναυτικού να μην φαίνεται ότι είναι πλοία παλαιά, όμως στο σύνολό τους σχεδόν έχουν συμπληρώσει τρεις δεκαετίες συνεχούς θαλάσσιας υπηρεσίας.\n\n\n\nΟ προγραμματισμός για αγορά νέων κορβετών φαίνεται να έχει καθυστερήσει, λόγω μιας σειράς γεγονότων, όπως η πτώση της κυβέρνησης στην Ιταλία. Το Πολεμικό Ναυτικό έχει δώσει την υψηλότερη βαθμολογία στις ιταλικές κορβέτες και ακολουθούν οι γαλλικές και οι ολλανδικές. Η ιταλική Fincantieri θέλει να πάρει το συμβόλαιο των 2 δις.ευρώ για να χτίσει τις τρεις από τις τέσσερις κορβέτες στα ναυπηγεία Ελευσίνας, όμως η απόφαση έχει σαφείς πολιτικές προεκτάσεις και εξαρτάται άμεσα από τη νέα κυβέρνηση της Ρώμης.\n\n\n\nΗ Γαλλία θα ήθελε να πάρει και το πρόγραμμα των κορβετών του Πολεμικού Ναυτικού πλασάροντας το θέμα της ομοιοτυπίας με τις γαλλικές φρεγάτες και τη δημιουργία ενός πολύ δυνατού επιχειρησιακά στόλου με 7-8 υπερσύγχρονα πλοία που θα επιτρέψουν στην Αθήνα να ελέγχει αποτελεσματικά όλη τη θαλάσσια περιοχή από την Αλεξανδρούπολη μέχρι τη Ρόδο και το Καστελλόριζο. Ακόμη κι ο Εμανουέλ Μακρόν είχε το θέμα των κορβετών πρώτο στην ατζέντα των συζητήσεων που είχε την προηγούμενη εβδομάδα με τον Κυριάκο Μητσοτάκη στο Παρίσι.\n\n\n\nΑπό ελληνικής πλευράς δεν επιβεβαιώνεται η πληροφορία ότι οι κύριοι Μακρόν και Μητσοτάκης συζήτησαν ακόμη και την επέκταση της αμυντικής συμφωνίας Ελλάδας-Γαλλίας ώστε να περάσει γρήγορα το deal αγοράς των γαλλικών κορβετών από το Πολεμικό Ναυτικό. Στο πρότυπο αυτό έγινε η απόκτηση των 3+1 γαλλικών φρεγατών τύπου FDI, αφού έτσι έγινε εφικτό να παρακαμφθεί η υποχρέωση διενέργειεας διεθνούς διαγωνισμού που θα καθυστερούσε πολύ τις αποφάσεις.\n\n\n\nΟ εκσυγχρονισμός των φρεγατών ΜΕΚΟ και η ενδιάμεση λύση\n\n\n\nΤο κρίσιμο ερώτημα που πρέπει να απαντηθεί από το υπουργείο Εθνικής Άμυνας είναι τι γίνεται από τώρα μέχρι το 2026 που αναμένεται να έχουν παραδοθεί στο Πολεμικό Ναυτικό οι τρεις πρώτες γαλλικές φρεγάτες. Οι σημερινές κύριες μονάδες κρούσης του Πολεμικού Ναυτικού έχουν την αδράνεια κάθε πλοίου 30-40 των, όσο κι αν τα πληρώματα του Στόλου κάνουν τις ελληνικές φρεγάτες να… πετούν στο Αιγαίο. Πότε θα αποφασιστεί η αναβάθμιση των τεσσάρων γερμανικών φρεγατών τύπου MEKO (Υδρα, Σπέτσαι, Ψαρά, Σαλαμίς), ένα πρόγραμμα υψηλού ρίσκου που αναμένεται να κοστίσει στους φορολογούμενους περίπου 500 εκατ. Ευρώ ώστε να παραταθεί το όριο ζωής των τεσσάρων πλοίων κατά 15 χρόνια ακόμη;\n\n\n\nΤι θα γίνει όταν απαιτηθεί ο εκσυγχρονισμός μέσης ζωής των υποβρυχίων τύπου 214; Το Παπανικολής συμπληρώνει 12 χρόνια υπηρεσίας όπου να ναι, όπως έρχεται και το χρονικό ορόσημο για τον εκσυγχρονισμό των πυραυλακάτων, κάποιες εκ των οποίων –βλέπε ΤΠΚ Τρουπάκης- έχουν ηλικία 45 ετών.\n\n\n\nΤο Πολεμικό Ναυτικό αναμένεται να ενισχυθεί και από αέρος με την απόκτηση αμερικανικών ελικοπτέρων τύπου Ρόμεο που θα παραδοθούν το 2023 (τα τρία πρώτα) και το 2024 (άλλα τέσσερα). Σε συμφωνία με τους Αμερικανούς έναντι περίπου 35 εκατ. αγοράζονται 4 μεταχειρισμένα παράκτια περιπολικά των ΗΠΑ που τώρα σταθμεύουν στο Μπαχρέιν τύπου Island, ενώ τρέχει και η απόκτηση 5+1 ολλανδικών ναρκοθηρευτικών με εκτιμάμενο κόστος 25 εκατ.ευρώ.\n\n\n\nΠΗΓΗ:www.protothema.gr\n\n\n\nΑκολουθήστε τη σελίδα του metrosport.gr και στο google news\n\nΚάντε like στην σελίδα μας στο facebook",
    "Ηχηρή παρέμβαση: Η Τουρκία δεν τολμά να επιτεθεί σε Ελλάδα και Κύπρο εκτός εάν της το επιτρέψουμε": "«Το χάσμα ανάμεσα στις πομπώδεις απειλές και στις τουρκικές στρατιωτικές ενέργειες είναι γεγονός, αφού η Τουρκία προχωρεί σε στρατιωτικές επιδρομές σε περιπτώσεις συντριπτικής υπεροπλίας έναντι του θύματος» επισημαίνει σε ανάρτησή του στα μέσα κοινωνικής δικτύωσης ο Κώστας Μαυρίδης, ευρωβουλευτής του ΔΗΚΟ (S&D) και πρόεδρος Πολιτικής Επιτροπής για τη Μεσόγειο.\n\n«Ακατάσχετο υβρεολόγιο»\n\n«Ετσι έγινε και στην Κύπρο το 1974, αφού πρώτα η χούντα απέσυρε την ελληνική μεραρχία και ακολούθησε αργότερα η χουντική προδοσία και το πραξικόπημα» τονίζει ο κύπριος ευρωβουλευτής.\n\nΑκολουθεί η ανάρτησή του, η οποία έχει τίτλο «Με τον εχθρό εντός των τειχών αλλά και εκτός…»:\n\n«Με την Τουρκία σε προδιαγραμμένη πορεία για δεκαετίες, εντείνεται σήμερα η επιθετική της ρητορική με ακατάσχετο υβρεολόγιο και απειλές κατά Ελλάδας-Κύπρου.\n\n»Όμως, το χάσμα ανάμεσα στις πομπώδεις απειλές και στις τουρκικές στρατιωτικές ενέργειες, είναι γεγονός, αφού η Τουρκία προχωρεί σε στρατιωτικές επιδρομές σε περιπτώσεις συντριπτικής υπεροπλίας έναντι του θύματος π.χ. Ιράκ, Αφρίν Συρίας, Λιβύη…\n\n»Έτσι έγινε και στην Κύπρο το 1974, αφού πρώτα η χούντα απέσυρε την ελληνική μεραρχία και ακολούθησε αργότερα η χουντική προδοσία και το πραξικόπημα.\n\n»Χαρακτηριστικά, στις περιπτώσεις που Ελλάδα-Τουρκία εμφανίζονταν να φτάνουν στο χείλος γενικής σύρραξης, τα στοιχεία αποκαλύπτουν ότι δεν υπήρχε ανάλογη τουρκική στρατιωτική κινητοποίηση, αλλά μόνιμη επιδίωξη για μετατροπή των τουρκικών αξιώσεων σε διμερές θέμα και η Ελλάδα υποχωρούσε.\n\nΟ «χαμένος» Σημίτης\n\n»Το 1976 το τουρκικό σκάφος “HORA” πραγματοποίησε έρευνες στο Αιγαίο. Ομοίως το 1987 το τουρκικό “SISMIK”. Το 1996 στην κρίση των Ιμίων η Τουρκία είχε απέναντί της τον “χαμένο” Σημίτη και όπως αποκάλυψε ο εξαίρετος ε.α. Στρατηγός Καμπουρίδης που τότε υπηρετούσε στην Τουρκία, κανένα τουρκικό στρατόπεδο δεν βρισκόταν σε πολεμική προπαρασκευή.\n\n»Σ΄ όλες τις περιπτώσεις, η … “σύρραξη” αποφεύχθηκε με διμερή συμφωνία, που αποτελούσε βήμα υποχώρησης της Ελλάδας. Ακόμη και το 2020, με το τουρκικό «Ορούτς Ρέις» και την «επακούμβηση» τουρκικής φρεγάτας από ελληνική, η Τουρκία σιώπησε.\n\n»Ούτε αποπειράθηκε ενέργεια που θα “υποχρέωνε” αναγκαστικά την Κυβέρνηση στην Αθήνα να αντιδράσει στρατιωτικά π.χ. μια τουρκική απόβαση στο Καστελόριζο.\n\n»Ωστόσο, η πολιτική της αδράνειας επέφερε νομοτελειακά υποχωρήσεις. Για παράδειγμα, θα ήμασταν σε πλεονεκτική θέση απέναντι στο περιβόητο τουρκο-λιβυκό μνημόνιο, αν η Αθήνα εισάκουε την διορατική πρόταση του Προέδρου Τ. Παπαδόπουλου για ρύθμιση της ΑΟΖ Ελλάδας-Κύπρου.\n\n»Εντούτοις, το ζητούμενο είναι πλέον το τι κάνουμε σήμερα. Κι ενόσω δύο κράτη εντός ΕΕ “αδυνατούν” να ρυθμίσουν ΑΟΖ μεταξύ τους, το σύνδρομο της ηττοπάθειας παραμένει, με την Τουρκία να αποσκοπεί να μετατρέψει τις παράνομες διεκδικήσεις της σε διμερείς διαφορές και να παγώσει κάθε ελληνική ενεργειακή πρωτοβουλία για εξορύξεις.\n\nΟυσιαστικές αμυντικές ικανότητες\n\n»Εναντι μιας αποφασιστικής και αμυντικά ενισχυμένης Ελλάδας, η Τουρκία θα αποφεύγει τη γενική σύρραξη, αποφεύγοντας έτσι μια πιθανή τουρκική αποτυχία, με απρόβλεπτες ανατροπές εντός Τουρκίας, αναζητώντας όμως “περιορισμένα” αδύνατα σημεία.\n\n»Υπό την πιο πάνω οπτική, η Κύπρος μπορεί μέσω αμυντικών δυνατοτήτων και συμμαχιών να μετατραπεί από αδυναμία σε πλεονέκτημα αποτροπής έναντι της Τουρκίας.\n\n»Κι επειδή η ΕΕ δεν έχει μηχανισμό αμυντικής προστασίας των κρατών της, η ευθύνη της αυτοπροστασίας είναι δική μας.\n\n»Πολύ καλές οι στρατιωτικές συνεργασίες και συνεκπαιδεύσεις, αλλά η αποτροπή χτίζεται με ουσιαστικές αμυντικές ικανότητες και συμμαχίες από εκείνους που διαμορφώνουν τις πολιτικές.\n\n»Με τον εχθρό εντός των τειχών στην Κύπρο και εκτός των τειχών στο Αιγαίο, η Κύπρος θα πρέπει να συνδεθεί στην αμυντική συμμαχία Γαλλίας-Ελλάδας εντός του ευρύτερου ευρωπαϊκού πλαισίου άμυνας και ασφάλειας».",
    "«Μήπως βρισκόμαστε ήδη σε πόλεμο με την Τουρκία»;": "Βρισκόμαστε ήδη σε πόλεμο με την Τουρκία και τα πρώτα θύματα δεν είναι άλλα από το ηθικό και την υπερηφάνεια των Ελλήνων.Στο μοντέρνο πεδίο μάχης, ονομασίες όπως ο υβριδικός πόλεμος αποτελούν το πρώτο στάδιο επίθεσης που θα ενεργοποιήσει τα αντανακλαστικά του αμυνόμενου.\n\nΓράφει ο\n\nΧρήστος Δεγγεστίνος\n\nΟι “πολεμικές” αναφορές δεν αποτελούν απόρρητες στρατιωτικές πληροφορίες και ο μέσος Έλληνας έχει την πολυτέλεια να ενημερώνεται για αυτές από δελτία ειδήσεων και sites.\n\nΥπερπτήσεις των Τούρκικων μαχητικών ακόμα και πάνω από την Κρήτη και στρατιωτικές αναλύσεις περί προσπάθειας των Τούρκων να αναγνωρίσουν τις Ελληνικές συστοιχίες των S – 300, ηχούν στα αυτιά των αποσβολωμένων Ελλήνων ως καθημερινότητα και βαθμολογούν με άριστα εκείνους που καλλιεργούν μια ουτοπική διάθεση .\n\nΟι παράπλευρες απώλειες είναι αποτέλεσμα εμφύλιων πυρών, που προέρχονται από την βάση του πολιτικού συστήματος, του οποίου η απραξία και η ανικανότητα δεν μας αιφνιδιάζουν αλλά δυστυχώς θα αποτελέσουν για μια ακόμη φορά το ορόσημο στην εξέλιξη των Ελληνοτουρκικών.\n\nΗ ρεαλιστική οπτική αποκαλύπτει τον πανικό εκείνων που καλούνται να διαχειριστούν την κρίση, πράγμα που δεν τους επιτρέπει να σταθούν στο ύψος των περιστάσεων και με την “παιδική” τους αθωότητα προσπαθούν να πείσουν εμάς και τους ευατούς τους πως ο δράκος είναι αποκύημα της φαντασίας μας.\n\nΜάταια περιμένουμε τον Πρωθυπουργό της χώρας μας να απαντήσει με ύφος αυστηρό και αποφασιστικό στις ύβρεις στις προκλήσεις και απειλές των απέναντι και αντί αυτού εκλιπαρεί με έμμεσο τρόπο για μια επικοινωνία που η απέναντι πλευρά με προσβλητικό και κατηγορηματικό τρόπο έχει απορρίψει.\n\nΟι πολεμικές ιαχές των γειτόνων δεν φτάνουν στα αυτιά της κυβέρνησης, η οποία προσπαθεί να τις προσδιορίσει, ως εξαγωγή των εσωτερικών προβλημάτων του Ερντογάν.\n\nΕίναι αλήθεια πως το χάος στο εσωτερικό της Τουρκίας φέρνει εντάσεις στα Ελληνοτουρκικά, όμως για ευνόητους λόγους ,παραβλέπουμε την ουσία και εμμένουμε στην προσπάθεια να άγουμε την εικόνα μιας λαβωμένης Τουρκίας και δεν επικεντρωνόμαστε σε αυτό που σε άλλα κράτη θα ήταν αυτοσκοπός ,να προετοιμάσουμε τους πάντες στην Ελλάδα ακόμα και για την πιο ακραία έκβαση, τον πόλεμο που για όλο και περισσότερους αναλυτές πλέον, δεν φαντάζει απίθανο.\n\nΔεν επιθυμούμε πόλεμο, όμως είναι λανθασμένη η εικόνα ενός λαού που τον φοβάται, όταν καλείται να υπερασπιστεί τα κυριαρχικά του δικαιώματα.Οι κόκκινες γραμμές επιβάλλεται να έχουν έντονο χρωματισμό και να παραμείνουν αμετακίνητες σε ότι προτάξουν οι απέναντι.\n\nΗ εξωτερική πολιτική της χώρας μας στα Ελληνοτουρκικά,αποτελεί ύψιστο Εθνικό θέμα άρα δεν μπορεί να είναι απόφαση προσωπική, πολιτικών συμφερόντων διαδοχής ή διατήρησης της εξουσίας.\n\nΗ κατάσταση θα χειροτερέψει, για αυτό απαιτείται η συνοχή του πολιτικού συστήματος της Ελλάδας και η συγκέντρωση σε ένα τόσο σοβαρό ζήτημα αποφεύγοντας τις ψεύτικες προεκλογικές εντάσεις .\n\nΉρθε η στιγμή όλοι να επιδείξουν σοβαρότητα , να αντικρύσουν την πραγματικότητα χωρίς τα ψεύτικα φίλτρα της υπεράσπισης των εταίρων, να αναλογιστούν την ιστορία αυτού του τόπου και να απαντήσουν στην αλλαζονεία με ετοιμότητα.\n\nΚύριε Πρωθυπουργέ, δεν επιθυμούμε πόλεμο αλλά για εμάς είτε κάποιος έρθει νύχτα είτε με το φώς της ημέρας διεκδικώντας Ελληνικό έδαφος, συνιστά ευθεία απειλή πολέμου και ώς Έλληνες ξέρουμε πως να απαντήσουμε.\n\nΗ υπερηφάνεια αυτού του λαού δεν επιθυμεί την συγκεκριμένη περίοδο ακόμη και στην πιο ακραία επίδειξη νυμφαλιότητας επικοινωνία, με όποιον μας απειλεί αλλά αντίθετα δηλώνει βροντερό παρών σε μια Εθνική ιαχή που ξεκάθαρα θα ακουστεί σε όλο τον κόσμο και θα λέει ΤΕΛΟΣ ΜΕΧΡΙ ΕΔΩ.\n\nΗ στάση της χώρας μας, θα έπρεπε να είναι η υπεύθυνη ενημέρωση σε όλο το παγκόσμιο γίγνεσθαι, ότι πλέον έχουμε υπερβεί κάθε όριο ανεκτικότητας στην παραβατικότητα των Τούρκων και να τους ενημερώνουμε απλά, πως αν δεν συνετιστούν οι γείτονες,θα αναγκαστούμε να κάνουμε τα αυτονόητα που δεν είναι άλλα από τον να υπερασπιστούμε την κυριαρχική μας ακεραιότητα και την ευημερία του λαού μας.\n\nΕίναι βέβαιο ότι μια κατηγορηματική δήλωση με ύφος αποφασιστικό θα την διάβαζε καλύτερα η Τουρκική πλευρά,η οποία δεν κάνει κάτι άλλο από το να μετράει αντιδράσεις και να κάνει ένα βήμα παραπάνω στηρίζοντάς το στην υπερβολική ανεκτικότητα μας.\n\nΑς πει αυτός που πρέπει και με τον τρόπο που πρέπει ΤΕΛΟΣ ΜΕΧΡΙ ΕΔΩ.",
    "Προβοκάτσιες και ασύμμετρες απειλές, το επόμενο «χαρτί» που παίζει η Τουρκία": "Εκμεταλλευόμενοι οι Τούρκοι για μία ακόμη φορά τα σύνορα στον Έβρο, επιχείρησαν να στήσουν ένα ακόμη ύποπτο περιστατικό με ψευδή τουρκική ΝΟΤΑΜ για δήθεν παρουσία μεταναστών σε νησίδα\n\nΤης Πηνελόπης Γκάλιου\n\nΣε πολυμέτωπη προπαγάνδα και ασύμετρες απειλές προσφεύγει πλέον η Άγκυρα παρά το τείχος καταδίκης των συμπεριφορών της από τη Δύση, καθώς επιχειρεί να βρει νέες τρόπους για να βγει από τα εσωτερικά της αδιέξοδα, που μαστίζουν την τουρκική κοινωνία και κατακρημνίζουν την πάλαι ποτέ παντοδυναμία του Ταγίπ Ερντογάν.\n\nΜετά το μπαράζ των τουρκικών απειλών και προκλήσεων των τελευταίων ημερών με τον Ταγίπ Ερντογάν να φτάνει στο σημείο να απειλεί και με εισβολή, τη σκυτάλη πήραν οι προβοκάτσιες. Εκμεταλλευόμενοι οι Τούρκοι για μία ακόμη φορά τα σύνορα στον Έβρο, επιχείρησαν να στήσουν ένα ακόμη ύποπτο περιστατικό με ψευδή τουρκική ΝΟΤΑΜ για δήθεν παρουσία μεταναστών σε νησίδα στον Έβρο.\n\nΌπως ανακοίνωσε ο υπουργός προστασίας του πολίτη Τάκης Θεοδωρικάκος- υπήρξε τουρκική ΝΟΤΑΜ στο Καπιτάν Αντρέεβο, με την οποία η Τουρκία εμφάνιζε ότι σε νησίδα με συντεταγμένες που ανήκουν στην ελληνική επικράτεια υπάρχουν παράτυποι μετανάστες, ζητώντας επιχείρηση έρευνας από τις ελληνικές αρχές. Η αστυνομία προέβη σε επιχείρηση έρευνας και διάσωσης και διαπίστωσε ότι δεν υπάρχει κανένας μετανάστης εκεί.\n\nΚύκλοι του υπουργείου Προστασίας του Πολίτη ανέφεραν ότι «πιθανώς να βρισκόμαστε αντιμέτωποι με τους γνωστούς τακτικισμούς της Τουρκίας, οι οποίοι, ως συνήθως, εδράζονται πάνω στην απελπισία δυστυχισμένων ανθρώπων».\n\n«Από την πρώτη στιγμή βρίσκεται σε εξέλιξη άμεση και εκτεταμένη επιχείρηση της Αστυνομίας, διενεργούμενη στο πλαίσιο του σχεδίου 'Ακρίτας': Στις ασύμμετρες απειλές απαντάμε με την προστασία των κυριαρχικών μας δικαιωμάτων. Στην προκλητικότητα απαντάμε με την εφαρμογή του Διεθνούς Δικαίου. Στην εργαλειοποίηση του ανθρώπινου πόνου απαντάμε με τον σεβασμό στην ανθρώπινη ζωή» κατέληγαν.\n\nΚυβερνητικές πηγές σχολίαζαν ότι η τουρκική ηγεσία όλο το επόμενο διάστημα και μέχρι τις τουρκικές εκλογές -όποτε αυτές γίνουν- θα ανεβοκατεβάζει την ένταση των προκλήσεων, ανασύροντας από τα συρτάρια της κάθε προβοκατόρικη και προπαγανδιστική μέθοδο που διαθέτει προκειμένου να εκβιάσει, πιθανώς, καταστάσεις στο εξωτερικό, αλλά πρωτίστως να σκιάσει τις τεράστιες παθογένειες του εσωτερικού και να αποπροσανατολίσει το τουρκικό κοινό.\n\nΗ Ελλάδα, ξεκαθάριζαν οι ίδιες πηγές εξακολουθεί ανυποχώρητη από τα κυριαρχικά της δικαιώματα και τα εθνικά δίκαια, παρακολουθεί με μεγάλη προσοχή και ψυχραιμία αυτά που γίνονται και την επίμονη προσπάθεια διαστρέβλωσης από πλευράς Τουρκίας, η οποία, ωστόσο, όπως εκτιμάται και από την Αθήνα αλλά και από τους εταίρους μας είναι αδιέξοδη.\n\nΗ ελληνική διπλωματία, σε κάθε περίπτωση συνεχίζει να αποδομεί τα ανυπόστατα και ανιστόρητα επιχειρήματα της Τουρκίας, προβάλλοντας σε αντιδιαστολή το ρόλο σταθερότητας και ειρήνης που διαδραματίζει η Ελλάδα στο Αιγαίο και στην Ανατολική Μεσόγειο.\n\nΣε αυτό το κλίμα ο Υπουργός Εξωτερικών Νίκος Δένδιας ενώπιον του πρώην προέδρου της Γαλλικής Δημοκρατίας Φρανσουά Ολάντ και άλλων πρώην Ευρωπαίων αξιωματούχων, στον χαιρετισμό που απηύθυνε στο 2ο Metropolitan Summit του Economist, που πραγματοποιείται στη Θεσσαλονίκη, εξέθεσε εκ νέου την τουρκική προκλητικότητα διαμηνύοντας για μία ακόμη φορά ότι ο ελληνικός λαός δεν πτοείται από αυτή.\n\n«Ζούμε τις τελευταίες μέρες μία τεράστια όξυνση απέναντι στην Ελλάδα και μία απίστευτη και απερίγραπτη ποιοτική αναβάθμιση που συνιστά ευθεία απειλή για την εδαφική ακεραιότητα για να μην πω για την ίδια την ύπαρξη της πατρίδας μας» τόνισε ο Έλληνας Υπουργός Εξωτερικών, σημειώνοντας παράλληλα ότι «δεν είχαμε ακούσει ποτέ κανέναν να αμφισβητεί την ελληνικότητα των νησιών του Αιγαίου . Και θα μου επιτρέψετε να πω αυτό που είπα και στη βουλή , η πατρίδα μας ο λαός η κοινωνία μας δεν πτοείται από αυτές τις απειλές , τις απορρίπτουμε και καλούμε τους συμμάχους, τους φίλους και τα μέλη της ευρωπαϊκής οικογένειας να κατανοήσουν το μέγεθος της πρόκλησης το οποίο αντιμετωπίζει η πατρίδα μας» είπε.\n\nΑπευθυνόμενος δε, στον κ. Ολάντ, ο υπουργός Εξωτερικών είπε ότι «οι δεσμοί μεταξύ Γαλλίας και Ελλάδας είναι δεσμοί αιώνων» και «δεν ξεχνάμε τη βοήθεια που μας προσφέρατε».\n\nΤαυτόχρονα υπογράμμισε πως «η Ελλάδα βασίζεται στη γαλλική βοήθεια, η Ελλάδα βασίζεται στη στρατηγική σχέση και στη συμμαχία που έχει με τη Γαλλική Δημοκρατία. Και θέλω να πω ξεκάθαρα και προς κάθε αποδέκτη ότι η απάντησή μας στις προκλήσεις που δεχόμαστε είναι μία απάντηση μιας σύγχρονης ισχυρής Ευρωπαϊκής Δημοκρατίας, μια απάντηση που απορρίπτει τους αναθεωρητισμούς από οπουδήποτε και αν προέρχονται, μία απάντηση η οποία περιφρονεί νεοοθωμανικές αντιλήψεις και πρακτικές και προσβλέπει σε ένα ευρωπαϊκό κοινό μέλλον με ομόνοια και αλληλεγγύη».\n\nΠηγή: skai.gr\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Δένδιας για Τουρκία και Ρωσία: Η αλήθεια είναι η απάντηση στις «γκαιμπελικές» πρακτικές": "Ο υπουργός Εξωτερικών τόνισε πως οι αναθεωρητικές δυνάμεις του 21ου αιώνα εφαρμόζουν με σύγχρονα μέσα την ρήση του Γκαίμπελς: «όταν λες ένα μεγάλο ψέμα και το επαναλαμβάνεις, στο τέλος, οι άνθρωποι θα το πιστέψουν».\n\nΤο μήνυμα πως η Ελλάδα απέναντι στον αναθεωρητισμό, στην αναβίωση αυτοκρατοριών, στην προσπάθεια διαστρέβλωσης της πραγματικότητας και στις γκαιμπελικές πρακτικές, τηρεί στάση αρχής που πηγάζει από τον σεβασμό στο Διεθνές Δίκαιο, και ιδιαίτερα στο Διεθνές Δίκαιο της Θάλασσας, επενδύει στις συμμαχίες και τις φιλίες, προβάλει την αλήθεια και αποδομεί την παραπληροφόρηση και τις ψευδείς ειδήσεις, στέλνει ο υπουργός Εξωτερικών Νίκος Δένδιας με άρθρο του στην ειδική έκδοση «Οι Μεγάλες Ιδέες» των New York Times, που κυκλοφορεί με την εφημερίδα «Κεφάλαιο».\n\nΣτο άρθρο του, που τιτλοφορείται «η προσπάθεια στρέβλωσης της πραγματικότητας και η απάντηση μας», ο Νίκος Δένδιας παρατηρεί ότι η ρωσική εισβολή στην Ουκρανία επανέφερε στο προσκήνιο έννοιες όπως η παραβίαση της εδαφικής ακεραιότητας, η καταπάτηση της εθνικής κυριαρχίας και του σεβασμού στο Διεθνές Δίκαιο, καθώς και στο Ανθρωπιστικό Δίκαιο, αλλά και όρους όπως σφαίρες επιρροής, αναθεωρητισμός, αναβίωση αυτοκρατοριών.\n\n«Στην Ελλάδα και στην Κύπρο, δυστυχώς, τη νέα αυτή πραγματικότητα την βιώνουμε καθημερινά εδώ και δεκαετίες» υπογραμμίζει ο υπουργός Εξωτερικών, αναφέροντας ότι «τη συμπεριφορά αυτή τη βλέπουμε στο Αιγαίο, στην Ανατολική Μεσόγειο, στην Κύπρο, στο Ιράκ, στη Συρία, στη Λιβύη, στα Βαλκάνια και στον Καύκασο». Μάλιστα, τονίζει πως πρόσφατα «παρατηρούμε μια κλιμάκωση, η οποία δεν παραμένει μόνο στα λόγια, αλλά επεκτείνεται και στο πεδίο»\n\nΠαράλληλα, διαπιστώνει ότι η Ελλάδα και η υπόλοιπη Ευρώπη βιώνουν μια συντονισμένη και κρατικά ενορχηστρωμένη προσπάθεια διαστρέβλωσης της πραγματικότητας. «Προσπάθεια, η οποία χρησιμοποιεί ως μέσον την προπαγάνδα, την παραπληροφόρηση και την διασπορά ψευδών ειδήσεων. Στο πλαίσιο αυτό προβάλλεται, με κάθε δυνατό μέσο, η σπίλωση της εικόνας του φερόμενου ως αντιπάλου, η διαστρέβλωση της πραγματικότητας με επιστημονικό και οργανωμένο τρόπο ούτως ώστε η γραμμή μεταξύ μύθου και πραγματικότητας να γίνεται δυσδιάκριτη» εξηγεί. Όπως σημειώνει, οι αναθεωρητικές δυνάμεις του 21ου αιώνα εφαρμόζουν με σύγχρονα πλέον μέσα την ρήση του Γκαίμπελς: «όταν λες ένα μεγάλο ψέμα και το επαναλαμβάνεις, στο τέλος, οι άνθρωποι θα το πιστέψουν» και συμπληρώνει πως για τις χώρες αυτές, «η αλήθεια είναι ο μεγαλύτερος εχθρός του κράτους».\n\nΑπέναντι σε αυτή τη συνειδητή προσπάθεια δημιουργίας μιας νέας πραγματικότητας και διάβρωσης της αλήθειας, η Ελλάδα έχει την υποχρέωση να αντισταθεί, διαμηνύει ο Νίκος Δένδιας. Η σημαντική διαφορά σε σύγκριση με το παρελθόν, όπως αναφέρει, «είναι ότι πλέον πρέπει να μπορούμε και μόνοι μας: έχουμε διευρύνει τις συμμαχίες μας ενώ πολλοί κατανοούν πλέον την απειλή που συνιστά ο αναθεωρητισμός, από όπου και εάν προέρχεται, για το διεθνές σύστημα ασφάλειας. Επιπροσθέτως, σημειώνει ότι το αποδεικνύει η μαζική αντίδραση στην ρωσική εισβολή, η επιβολή κυρώσεων, όχι μόνο από τις χώρες της Ευρωπαϊκής Ένωσης και τις ΗΠΑ, αλλά και από χώρες όπως η Ιαπωνία και από ορισμένες υποψήφιες για ένταξη στην Ένωση χώρες, όπως η Αλβανία και η Βόρεια Μακεδονία.\n\nΕιδικότερα, ο υπουργός Εξωτερικών στέλνει το μήνυμα ότι απέναντι στις παραπάνω προκλήσεις η ελληνική εξωτερική πολιτική δρα παράλληλα σε τρεις άξονες. «Πρώτον, τηρεί στάση αρχής. Στάση που πηγάζει από τον σεβασμό στο Διεθνές Δίκαιο, και ιδιαίτερα στο Διεθνές Δίκαιο της Θάλασσας. Και βεβαίως στάση αρχής όσον αφορά τον σεβασμό στην κυριαρχία και στην εδαφική ακεραιότητα όλων των κρατών», όπως καθιστά σαφές. Εξάλλου, εξηγεί ότι τη στάση αυτή η Ελλάδα τήρησε από την αρχή του πολέμου στην Ουκρανία, δείχνοντας έμπρακτη αλληλεγγύη στην Ουκρανία, στους εταίρους μας στην Κεντρική και Ανατολική Ευρώπη και πιο πρόσφατα στην Σουηδία και την Φινλανδία. Σε αυτό το πλαίσιο, ο Νίκος Δένδιας σημειώνει «γιατί δεν μπορούμε να μην στηρίζουμε αυτό που ζητάμε από τους άλλους» και υπογραμμίζει: «Δεν μπορούμε να ζούμε σε δύο πραγματικότητες: αυτή που συνεισφέρουμε ενεργά στα διεθνή δρώμενα, παίρνουμε θέσεις, εισπράττουμε στήριξη, αλλά έχουμε και κόστος. Και την εικονική, που πρεσβεύουν ορισμένοι, στην οποία απολαμβάνουμε όλα τα προνόμια, χωρίς υποχρεώσεις».\n\nΔεύτερον, υπογραμμίζει την ανάγκη να επενδύσει η χώρα στις συμμαχίες και τις φιλίες, να καταβάλλει συνεχείς προσπάθειες, να τις χτίσει και στη συνέχεια να τις διατηρήσει. «Σε λιγότερο από τρία χρόνια υπογράψαμε τέσσερις αμυντικές συμφωνίες με τις ΗΠΑ, την Γαλλία και τα Ηνωμένα Αραβικά Εμιράτα. Παράλληλα, αποφασίσαμε από κοινού με τρεις γειτονικές χώρες την οριοθέτηση των θαλασσίων ζωνών στη βάση της Σύμβασης του ΟΗΕ για το Δίκαιο της Θάλασσας, της UNCLOS. Ξαναπιάσαμε το νήμα των σχέσεων με τους Ευρωπαίους εταίρους μας. Με ορισμένες χώρες δεν είχαν γίνει διμερείς συναντήσεις για δεκαετίες. Δημιουργήσαμε στρατηγικούς εταιρικούς δεσμούς με τις χώρες της Μέσης Ανατολής, του Κόλπου και της Βορείου Αφρικής. Κάναμε ανοίγματα σε ανερχόμενες παγκόσμιες δυνάμεις που ασπάζονται τις ίδιες αρχές με εμάς, όπως η Ινδία και η Ιαπωνία. Και δεν λησμονήσαμε την Ήπειρο με την μεγαλύτερη οικονομική και πληθυσμιακή ανάπτυξη. Σε διάστημα λίγων μηνών επισκέφθηκα επτά χώρες της Υποσαχάριας Αφρικής» αναφέρει χαρακτηριστικά ο Νίκος Δένδιας.\n\nΤρίτον, διαμηνύει ότι απέναντι σε «γκαιμπελικές» πρακτικές, η μόνη απάντηση είναι η προβολή της αλήθειας, καθώς και η αποδόμηση της παραπληροφόρησης και των ψευδών ειδήσεων. «Η Ελλάδα δεν αφήνει τίποτα αναπάντητο. Οφείλουμε να αποδομούμε με επιχειρήματα, βασισμένα στο Διεθνές Δίκαιο, τις αβάσιμες και ψευδείς αιτιάσεις που εκτοξεύονται εναντίον μας. Έχουμε υποχρέωση να μην αφήνουμε ούτε την παραμικρή αμφιβολία να πλανάται, γιατί η επανάληψη του ψεύδους, εμπεδώνεται. Η Ελλάδα, όπως και όλες οι δημοκρατικές χώρες, δεν απαντούν στην προπαγάνδα με τη δική τους προπαγάνδα. Γιατί αυτό το οποίο χωρίζει τον δημοκρατικό κόσμο από τον ολοκληρωτισμό είναι η αλήθεια, η προβολή της πραγματικότητας, όπως είναι, όχι όπως προσπαθούν ορισμένοι να την πλάσουν. Η αναζήτηση της πραγματικότητας σήμερα γίνεται όλο και πιο δύσκολη. Δυνάμεις που επιθυμούν να αναβιώσουν το παρελθόν, να γυρίσουν το ρολόι της ιστορίας πίσω, καταβάλλουν επίπονες προσπάθειες να την αποκρύψουν».\n\nΚαταληκτικά, ο υπουργός Εξωτερικών καθιστά σαφές πως είναι υποχρέωση της Ελλάδας και όλων των κρατών να μην επιτρέψουν την οπισθοδρόμηση και να δημιουργήσουν ένα όραμα για ένα καλύτερο μέλλον.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Τουρκία: «ΗΠΑ και Ελλάδα θα μας βυθίσουν» – Τα σενάρια πολέμου συνεχίζονται…": "Τα σενάρια πολέμου με την Ελλάδα συνεχίζουν οι Τούρκοι, κλιμακώνοντας τα παιχνίδια προκλητικότητας κατά της χώρας μας. Στην Τουρκία συζητούν μέχρι και για το αποτέλεσμα που μπορεί έχει ένα πόλεμος με την Ελλάδα αν την βοηθήσουν οι ΗΠΑ.\n\nΤην ίδια ώρα ο τουρκικός Τύπος μιλά για μετατροπή της Αλεξανδρούπολης σε ναυτική βάση, την οποία και συγκρίνουν με αυτή (την βάση) της Σούδας.\n\nΟι φόβοι για νέο Ναυαρίνο\n\nΣτα πολεμικά σενάρια αναφέρθηκε συγκεκριμένα, ο Τούρκος Αντιπτέραρχος ε.α Χακί Πεκίν ο οποίος χαρακτηριστικά ανάφερε ότι αν συμβεί κάτι τέτοιο τότε θα υπάρξει επανάληψη της ναυμαχίας του Ναυαρίνου, κάνοντας λόγο, σύμφωνα με τον ανταποκριτή του ΣΚΑΙ Μανώλη Κωστίδη, για συντριβή του τουρκικού στόλου στο Αιγαίο.\n\nΌπως εξηγεί οι ΗΠΑ και η Ελλάδα δεν έχουν την ισχύ να πραγματοποιήσουν μια χερσαία επιχείρηση όμως ο τουρκικός στόλος και η αεροπορία θα υποστούν ολική καταστροφή.\n\nΑναλυτικά δήλωσε: «Να σας πως oι ΗΠΑ και η Ελλάδα δεν μπορούν να εισβάλουν στην Τουρκία από ξηράς. Η ισχύς τους δεν είναι αρκετή. Αλλά μπορούν να ξεκινήσουν μια σύγκρουση στο Αιγαίο και να καταστρέψουν το ναυτικό μας, όταν αυτό ξεκινήσει από την βάση του στο Γκιόλτζουκ μαζί με τις ΗΠΑ, όπως έκαναν και στο Ναβαρίνο. Θα μπορούσαν να καταστρέψουν την Αεροπορία μας λόγω της αδυναμίας της αεροπορίας μας. Σήμερα δεν είναι αδύναμη αλλά στο μέλλον δεν ξέρουμε. Εάν αφήσετε αυτήν την Τουρκία χωρίς Αεροπορία, ανεπαρκή Αεροπορία και κατεστραμμένο Ναυτικό, τότε η Τουρκία θα επιστρέψει στα παλιά και θα προσπαθήσει να φτιάξει ξανά Ναυτικό».\n\nΓια την Αλεξανδρούπολη\n\nΣύμφωνα με τις ίδιες πληροφορίες, ο τουρκικός Τύπος μιλά για τα σχέδια των ΗΠΑ στην Αλεξανδρούπολη, με το θέμα να γίνεται μέχρι και πρωτοσέλιδο στη Hurriyet.\n\n«Τα σχέδια του Δεδεαγάτς», είναι ο τίτλος του δημοσιεύματος της τουρκικής εφημερίδας και κάνει λόγο για μετατροπή της Αλεξανδρούπολης σε μια ναυτική βάση. «Χτίζουν στους Έλληνες μια νέα Σούδα», αναφέρει χαρακτηριστικά.\n\nΣυγκεκριμένα η Hurriyet σχολιάζει πως μπορεί να προσεγγίζουν και τα αντιτορπιλικά των ΗΠΑ ενώ τονίζει ότι η Αλεξανδρούπολη απέχει μόλις 40 χιλ. από την Τουρκία.\n\nΤουρκική ανησυχία υπάρχει και για την Κρήτη, όπου το δημοσίευμα αναφέρει ότι θα χτιστούν οι κατάλληλες βάσεις προσγείωσης για τα F-35 στο νησί.\n\nΗ ενόχληση στη γειτονική χώρα πάντως είναι έκδηλη με το θέμα έχει λάβει μεγάλη έκταση και στα τηλεοπτικά ΜΜΕ, που το παρουσίασαν σε δελτία ειδήσεων.\n\n«Η Ελλάδα θα ξεπληρώσει τις παρενοχλήσεις με αίμα»\n\nΌλα αυτά συμβαίνουν λίγες ώρες μετά τις νέες προκλητικές δηλώσεις εναντίον της Ελλάδας που προχώρησε ο πρόεδρος του Κόμματος Εθνικιστικής Δράσης, Ντεβλέτ Μπαχτσελί, μέλος της συγκυβέρνησης του Ρετζέπ Ταγίπ Ερντογάν.\n\nΟ κυβερνητικός εταίρος του Ρετζέπ Ταγίπ Ερντογάν εκτόξευσε εκ νέου απειλές για εισβολή στην Ελλάδα, λέγοντας απευθυνόμενος στον Κυριάκο Μητσοτάκη.\n\nΟ πρόεδρος του Κόμματος Εθνικιστικής Δράσης σημείωσε ότι θα έρθουν μέρα «για να σας κάνουμε να ξεπληρώσετε για τις παρενοχλήσεις σας με το αίμα και τις ζωές μας»\n\n«Ο πρωθυπουργός της Ελλάδας Μητσοτάκης δήλωσε αντί τη νύχτα, να έρθουμε μέρα. Ευχαρίστως και τρέχοντας θα έρθουμε να καλύψουμε τη μέρα σας, σαν να είναι νύχτα, και να σας κάνουμε να ξεπληρώσετε για τις παρενοχλήσεις σας με το αίμα και και τις ζωές μας. Τότε δεν θα μπορέσουν να σας προστατέψουν ούτε τα αφεντικά σας ούτε οι συνεργάτες σας» είπε χαρακτηριστικά.",
    "Τουρκία κατά ΝΑΤΟ: «Απαράδεκτο» το ότι διέγραψαν το tweet που είχε ενοχλήσει την Ελλάδα": "Τουρκία κατά ΝΑΤΟ: «Απαράδεκτο» το ότι διέγραψαν το tweet που είχε ενοχλήσει την Ελλάδα\n\nΗ Άγκυρα επέκρινε σήμερα το νατοϊκό Στρατηγείο Χερσαίων Δυνάμεων επειδή εκείνο διέγραψε, μετά από αίτημα της Ελλάδας όπως καταγγέλλει η τουρκική πλευρά, το tweet με το οποίο συνέχαιρε την Τουρκία για την «Ημέρα της Νίκης».\n\n«Είναι απαράδεκτο το γεγονός ότι η Συμμαχική Χερσαία Διοίκηση του ΝΑΤΟ (LANDCOM) αφαίρεσε την ανάρτηση από τα μέσα κοινωνικής δικτύωσης για τον εορτασμό της Ημέρας της Νίκης της 30ης Αυγούστου και της Ημέρας των Τουρκικών Ενόπλων Δυνάμεων, με τρόπο που θα σήμαινε ότι θα παραδίδεται στην ιδιοτελή και κακομαθημένη συμπεριφορά άλλου μέλους του ΝΑΤΟ», αναφέρει σε ανακοίνωσή του το τουρκικό υπουργείο Άμυνας, φωτογραφίζοντας ως «ιδιοτελή» και «κακομαθημένη» την Ελλάδα.\n\nIt is unacceptable for NATO Allied Land Command (LANDCOM) to delete the social media post celebrating the August 30 Victory and Turkish Armed Forces Day by giving up its will upon a selfish and spoiled attitude of another NATO member. pic.twitter.com/nYsHfGwOti — T.C. Millî Savunma Bakanlığı (@tcsavunma) September 2, 2022\n\nΠροχωρώντας μάλιστα ακόμη παραπέρα, το τουρκικό υπουργείο Άμυνας υποστήριξε ότι η διαγραφή αυτού του tweet, «έπειτα από το αβάσιμο αίτημα μιας χώρας που δεν διστάζει να σαμποτάρει να τις νατοϊκές αποστολές» όπως είναι η Ελλάδα σύμφωνα με όσα καταγγέλλει η τουρκική πλευρά, «έχει σε μεγάλο βαθμό βλάψει την ταυτότητα και το κύρος του ΝΑΤΟ».\n\nΥπενθυμίζεται ότι το νατοϊκό Στρατηγείο Χερσαίων Δυνάμεων είχε με ανάρτησή του στο twitter ευχηθεί «Ευτυχισμένη Ημέρα Νίκης» στην Τουρκία, τονίζοντας: «Σήμερα είναι η 100η επέτειος από την ανεξαρτησία της Τουρκίας. Συμμετέχουμε με τους Τούρκους συμμάχους μας σε όλο το ΝΑΤΟ και πέραν αυτού για να γιορτάσουμε τη Νίκη τους και την Ημέρα των Τουρκικών Ενόπλων Δυνάμεων».\n\nΗ εν λόγω ανάρτηση, που τελικώς «κατέβηκε», είχε προκαλέσει την αντίδραση της ελληνικής πλευράς.\n\n«Στη συνέχεια ανάρτησης του Νατοϊκού Στρατηγείου Χερσαίων Δυνάμεων, το οποίο εδρεύει στη Σμύρνη, αναφορικά με ημέρα τουρκικών ενόπλων δυνάμεων, ο Μόνιμος Αντιπρόσωπος της Ελλάδας στο ΝΑΤΟ προέβη σε αυστηρό διάβημα διαμαρτυρίας προς τον Γενικό Γραμματέα του ΝΑΤΟ, τονίζοντας ότι η εν λόγω ανάρτηση πέρα από άτοπη είναι και απαράδεκτη. Παράλληλα, οι ελληνικές στρατιωτικές αρχές στο ΝΑΤΟ θα προβούν σε ανάλογη παράσταση στο Ανώτατο Στρατηγείο του ΝΑΤΟ (SHAPE), στο οποίο υπάγεται και το Στρατηγείο των Χερσαίων Δυνάμεων», σημείωνε σε ανακοίνωσή του το υπουργείο Εξωτερικών στις 31 Αυγούστου.\n\n⇒ Ειδήσεις σήμερα\n\nΑκολουθήστε το kathimerini.gr στο Google News και μάθετε πρώτοι όλες τις ειδήσεις\n\nΔείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr"
}