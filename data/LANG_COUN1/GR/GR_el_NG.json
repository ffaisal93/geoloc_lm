{
    "Νιγηρία: Τουλάχιστον 15 νεκροί από επίθεση ενόπλων σε τέμενος": "Η επίθεση στην περιοχή της τοπικής κυβέρνησης Μπουκουγιούμ σημειώθηκε κατά τη διάρκεια της προσευχής της Παρασκευής στο κεντρικό τέμενος Τζουμουάτ στην πόλη Ρουάν Τζέμα\n\nΜια συμμορία ενόπλων σκότωσε τουλάχιστον 15 ανθρώπους σε ένα τέμενος στην πολιτεία Ζαμφάρα της βορειοδυτικής Νιγηρίας, δήλωσαν σήμερα κάτοικοι.\n\nΗ επίθεση στην περιοχή της τοπικής κυβέρνησης Μπουκουγιούμ σημειώθηκε κατά τη διάρκεια της προσευχής της Παρασκευής στο κεντρικό τέμενος Τζουμουάτ στην πόλη Ρουάν Τζέμα, είπαν τρεις κάτοικοι στο Reuters.\n\n«Οι ένοπλοι ληστές ήρθαν με μοτοσικλέτες κρατώντας όπλα και πήγαν κατευθείαν στο τέμενος και άρχισαν να πυροβολούν προς εμάς σποραδικά», είπε ο κάτοικος Αμίμου Μουσταφά.\n\nΈνας άλλος κάτοικος που ζήτησε να μην κατονομαστεί είπε ότι η επίθεση σημειώθηκε περίπου στις 14:00 τοπική ώρα, προσθέτοντας ότι υπάρχουν πολλοί άλλοι τραυματίες.\n\nΈνας εκπρόσωπος της αστυνομίας της πολιτείας Ζαμφάρα δεν απάντησε αμέσως για τις αναφορές των κατοίκων.\n\nΤον Αύγουστο, κάτοικοι του Ρουάν Τζέμα είπαν ότι έδωσαν στους ληστές 9 εκατομμύρια νάιρα (21.000 δολάρια), βενζίνη και τσιγάρα με την υπόσχεση ότι οι άνδρες θα τους άφηναν ήσυχους.\n\nΣυμμορίες βαριά οπλισμένων ανδρών, γνωστοί τοπικά ως ληστές, έχουν προκαλέσει όλεθρο στη βορειοδυτική Νιγηρία τα τελευταία δύο χρόνια, απαγάγοντας χιλιάδες ανθρώπους, σκοτώνοντας εκατοντάδες και καθιστώντας επικίνδυνο το ταξίδι σε ορισμένες περιοχές.\n\nΟ στρατός την περασμένη εβδομάδα προειδοποίησε τους κατοίκους στη Ζαμφάρα και σε δύο άλλες πολιτείες να εγκαταλείψουν τις δασικές περιοχές πριν από μια εκστρατεία βομβαρδισμών με στόχο ληστές και τρομοκράτες.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Νιγηρία: Κατασχέθηκαν 1,8 τόνοι κοκαΐνης αξίας άνω των 270 εκατ. δολάρια": "Τα ναρκωτικά προορίζονταν για αγοραστές στην Ευρώπη και την Ασία.\n\nΗ Δίωξη Ναρκωτικών της Νιγηρίας ανακοίνωσε χθες Δευτέρα ότι εντόπισε σε αποθήκη του Λάγκος και κατέσχεσε ποσότητα 1,8 τόνων κοκαΐνης, η αξία της οποίας υπολογίζεται σε 278,5 εκατομμύρια δολάρια. Τα ναρκωτικά προορίζονταν για αγοραστές στην Ευρώπη και την Ασία.\n\nΚατά την αστυνομική επιχείρηση συνελήφθησαν πέντε άνθρωποι (τέσσερις Νιγηριανοί και ένας Τζαμαϊκανός) που κατηγορούνται ως μέλη διεθνούς κυκλώματος διακίνησης ναρκωτικών, το οποίο οι αρχές της Νιγηρίας παρακολουθούσαν από το 2018 σε συνεργασία με την Δίωξη Ναρκωτικών των ΗΠΑ (DEA).\n\nNDLEA busts cocaine warehouse, seizes N193billion worth of crack in Lagos\n\n\n\n...Arrests 4 drug barons, 1 other pic.twitter.com/iMDjzxIgtq — NDLEA NIGERIA (@ndlea_nigeria) September 19, 2022\n\nΗ δυτική Αφρική αποτελεί σημαντικό κόμβο διαμετακόμισης κοκαΐνης που παρασκευάζεται στη Λατινική Αμερική και πωλείται σε ολόκληρο τον κόσμο. Τον περασμένο Απρίλιο, στην Ακτή Ελεφαντοστού κατασχέθηκαν περισσότεροι από δύο τόνοι κοκαΐνης, ενώ το 2019 στο Πράσινο Ακρωτήριο είχαν κατασχεθεί 9,5 τόνοι κοκαΐνης.\n\nΤο 2020 οι κατασχέσεις κοκαΐνης σε όλον τον κόσμο ξεπέρασαν συνολικά τους 1.424 τόνους, σύμφωνα με στοιχεία του Γραφείου του ΟΗΕ για τα Ναρκωτικά και το Έγκλημα (UNODC).\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Γιάννης Αντετοκούνμπο: «Στην Ελλάδα ήμουν Νιγηριανός και στη Νιγηρία Έλληνας»": "Μια πολύ ενδιαφέρουσα συνέντευξη παραχώρησε ο Γιάννης Αντετοκούνμπο στο δίκτυο ESPN, με αφορμή την κυκλοφορία της μίνι-ταινίας σχετικά με την ζωή του.\n\nΜεταξύ άλλων, ο σούπερ σταρ του NBA αναφέρθηκε στο τι πιστευτεί ο κόσμος αλλά και πως νιώθει ο ίδιος για την καταγωγή του, ενώ μίλησε και για την Εθνική και το Eurobasket.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\n«Ο κόσμος με αποκαλεί μόνο Greek Freak και όχι Nigerian Freak. Ο κόσμος όμως πρέπει να καταλάβει ότι δεν είμαι μόνο Έλληνας ή Νιγηριανός. Στο ξεκίνημα οι γονείς μου ένιωθαν περίεργα. Δεν μπορείς να διαλέξεις το παρατσούκλι, αλλά μπορώ να πω στον κόσμο ότι γεννήθηκα και μεγάλωσα στην Ελλάδα, αλλά ξέρω πράγματα και για την Νιγηρία. Δεν είμαι ένα πράγμα», ανέφερε αρχικά.\n\n«Στα παιδιά μου μαθαίνω και την ελληνική και την νιγηριανή κουλτούρα μου. Αυτό έκαναν οι γονείς μου και αυτό κάνω και εγώ. Είναι καλό ότι μπορώ να μοιραστώ την ιστορία μου και να καταλάβει ο κόσμος από πού είμαι», συνέχισε.\n\nΓια το EuroBasket 2022: «Αυτό ήταν ένα από τα καλύτερα καλοκαίρια της ζωής μου. Έπαιξα με τα αδέλφια μου στην Εθνική και είδα πώς έχουν δουλέψει και μπορούσα να τους συμβουλεύσω, να παίξω μαζί τους και εναντίον τους, να μοιραστούμε τα αποδυτήρια. Ενθουσιάστηκα όταν έβαζαν κάποιο σουτ. Δεν το παίρνω δεδομένο και αν μπορούσα να το ξαναζήσω τα επόμενα 10 χρόνια της καριέρας μου, κάτι που θα δούμε αν θα γίνει, θα ήθελα να το κάνω».\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΓια την μίνι ταινία με πρωταγωνιστή τον ίδιο: «Στην Ελλάδα μου έλεγαν ότι δεν ήμουν αρκετά Έλληνας. Ξέρω ποιος είμαι. Όταν ήμουν μικρός με πείραζε αυτό. Μου έλεγαν ότι δεν ήμουν αρκετά Έλληνας, ότι είμαι Νιγηριανός. Δεν έχω το ίδιο δέρμα. Μου έλεγαν να πάω πίσω στους Νιγηριανούς φίλους μου.\n\nΣτην Νιγηρία μου έλεγαν ότι δεν είμαι αρκετά Νιγηριανός επειδή δεν μιλούσα την γλώσσα. Ότι δεν καταλάβαινα ίγκμπο. Αυτό δεν στέκεται εμπόδιο στο από πού είμαι. Τώρα είμαι αρκετά ώριμος για να καταλάβω ότι είμαι και τα δύο και να καταλαβαίνω ότι δεν έχει σημασία τι σκέφτεται ο κόσμος για εμένα. Σημασία έχουν οι αξίες που μου έδωσαν οι γονείς μου».",
    "Νιγηρία: Απαγορεύει τα λευκά μοντέλα στις διαφημίσεις": "Από την 1η Οκτωβρίου όλες οι διαφημίσεις στη Νιγηρία θα πρέπει να χρησιμοποιούν μόνο μοντέλα από τη χώρα.\n\nΑπό την 1η Οκτωβρίου όλες οι διαφημίσεις στη Νιγηρία θα πρέπει να χρησιμοποιούν μόνο μοντέλα από τη χώρα, όπως δήλωσε το Ρυθμιστικό Συμβούλιο Διαφήμισης της Νιγηρίας. Αυτό κάνει τη Νιγηρία την πρώτη χώρα στον κόσμο που απαγορεύει νομικά τα λευκά μοντέλα από τις διαφημιστικές καμπάνιες.\n\nΔΕΣ ΑΚΟΜΗ Linda Cerruti: Η ενόχληση της Ιταλίδας Ολυμπιονίκη για τα σεξιστικά σχόλια που δέχτηκε\n\nΩς μέρος της νέας πολιτικής, το Ρυθμιστικό Συμβούλιο Διαφήμισης της χώρας ανακοίνωσε την πλήρη απαγόρευση της χρήσης ξένων μοντέλων και καλλιτεχνών σπικάζ από τον Οκτώβριο.\n\n«Όλες οι διαφημίσεις, το διαφημιστικό και το επικοινωνιακό υλικό μάρκετινγκ πρέπει να χρησιμοποιούν μόνο μοντέλα από τη Νιγηρία και καλλιτέχνες σπικάζ», ανακοίνωσε το Ρυθμιστικό Συμβούλιο Διαφήμισης της Νιγηρίας (ARCON).\n\nΑκόμη και πριν ανακοινωθεί η απαγόρευση, οι εταιρείες έπρεπε να πληρώσουν ένα τιμολόγιο 100.000 Naira (περίπου 240 δολάρια) για κάθε ξένο μοντέλο που χρησιμοποιούνταν σε μια διαφήμιση, μεταδίδει το Yahoo News.\n\nΟι αρχές εξαιρούν τις υπάρχουσες διαφημίσεις, οι οποίες μπορούν να συνεχίσουν να προβάλλονται μέχρι το τέλος των καμπανιών τους.\n\nΔΕΣ ΑΚΟΜΗ Η Καλιφόρνια βάζει «φρένο» στα dick pics με νέο νόμο\n\nΟ Steve Babaeko, Πρόεδρος του Συνδέσμου Διαφημιστικών Γραφείων της Νιγηρίας, εκτιμά ότι, μόλις πριν από μερικές δεκαετίες, περίπου τα μισά ταλέντα στις διαφημίσεις της Νιγηρίας είχαν καταγωγή από τη Βρετανία.\n\nNigeria becomes the first country to ban models who are foreign in adverts 🇳🇬 https://t.co/4VLMXk4uiF — Africa Scotland Business Network (@Africa_Scotland) August 30, 2022\n\nΔιαβάστε ακόμη:\n\nΑκολούθησε το neolaia.gr στο Google News για να μαθαίνεις πρώτος τις ειδήσεις!",
    "Ανησυχία στην Πορτογαλία για τις εισαγωγές φυσικού αερίου από τη Νιγηρία": "Ο υπουργός Περιβάλλοντος της Πορτογαλίας δήλωσε ότι η κυβέρνηση «θέλει να πιστεύει» ότι η Νιγηρία, ο κύριος προμηθευτής φυσικού αερίου, θα εκπληρώσει τις συμβάσεις προμήθειας, αλλά αναγνώρισε ότι ο κίνδυνος μη συμμόρφωσης θα μπορούσε να οδηγήσει σε αλλαγές των τιμών στην Πορτογαλία.\n\n«Κάναμε μια επίσκεψη [στη Νιγηρία] και θέλουμε να πιστεύουμε τους προμηθευτές μας», δήλωσε ο Ντουάρτε Κορντέιρο σε συνέδριο που διοργάνωσε το CNN στη Λισαβόνα, αναφερόμενος σε μια επίσκεψη της πορτογαλικής κυβέρνησης στη Νιγηρία, τον κύριο εθνικό προμηθευτή φυσικού αερίου, κατά την οποία, σύμφωνα με τον υπουργό, η κυβέρνηση της Νιγηρίας δήλωσε ότι οι συμβάσεις θα εκπληρωθούν.\n\n«Υπάρχει όμως ο κίνδυνος να μην τηρηθούν», δήλωσε ο Ντουάρτε Κορντέιρο, προσθέτοντας ότι αν ο κίνδυνος υλοποιηθεί, θα μπορούσε να υπάρξει «ακριβότερο φυσικό αέριο» ή «αλλαγές στις τιμές στην εθνική αγορά».\n\nΟ Κορντέιρο σημείωσε, ωστόσο, ότι η χώρα διαθέτει περισσότερους προμηθευτές φυσικού αερίου, τους οποίους έχει επιδιώξει να διαφοροποιήσει.\n\nΥπό αυτή την έννοια, για την κυβέρνηση, είπε, «ήταν πολύ σημαντικό ότι η Ευρωπαϊκή Επιτροπή ενήργησε», για παράδειγμα, με πλατφόρμες κοινών αγορών.\n\nΜιλώντας στο ίδιο συνέδριο, ο διευθύνων σύμβουλος της Galp, Άντι Μπράουν, σημείωσε ότι η ενεργειακή εταιρεία έχασε 135 εκατ. ευρώ από τις εισαγωγές φυσικού αερίου στην Ιβηρική Χερσόνησο, κατά το πρώτο εξάμηνο του τρέχοντος έτους, λόγω των διακοπών του εφοδιασμού από τη Νιγηρία.\n\nΕπιπλέον, ο επικεφαλής της εταιρείας προειδοποίησε ότι οι τιμές του φυσικού αερίου ενδέχεται να αυξηθούν λόγω της αναθεώρησης των συμβάσεων με τους προμηθευτές της Νιγηρίας.\n\n(Euractiv.gr)",
    "Νιγηρία: Ένοπλοι απήγαγαν πιστούς στη διάρκεια προσευχής σε τέμενος": "Κλείσιμο\n\nΈνοπλοιδεκάδες πιστούς που συμμετείχαν στην απογευματινή προσευχή της Παρασκευής σετης πολιτείας Ζαμφάρα, στη βορειοδυτική, σύμφωνα με την αστυνομία και αυτόπτες μάρτυρες.Συμμορίες λυμαίνονται τη συγκεκριμένη περιοχή, πραγματοποιώντας συχνά ληστείες ή απαγωγές για λύτρα.Ο Μοχάμεντ Σέχου, εκπρόσωπος της αστυνομίας στη Ζαμφάρα, επιβεβαίωσε ότι άγνωστος αριθμός πιστών απήχθη από τέμενος στην πόλη Ζούγκου (170 χιλιόμετρα δυτικά του Γκουσάου, πρωτεύουσας της πολιτείας).Ο Ιμπραχίμ Αμίνου, ο οποίος βρισκόταν στο τέμενος, δήλωσε στο πρακτορείο Reuters ότι οι απαγωγείς είχαν κρύψει τα όπλα κάτω από τα ρούχα τους και προσποιήθηκαν πως είχαν πάει εκεί για την απογευματινή προσευχή. Λίγο μετά την είσοδό τους, έβγαλαν τα όπλα και άρχισαν να πυροβολούν στον αέρα, σκορπώντας τον πανικό στους πιστούς που έτρεξαν να καλυφθούν, ανέφερε. Οι ένοπλοι απήγαγαν δεκάδες πιστούς και τους οδήγησαν σε άγνωστη τοποθεσία, είπε ο Αμίνου.Ο Μοχάμεντ Μπουκάρ δήλωσε ότι ο 22χρονος αδερφός του είναι μεταξύ των απαχθέντων. Οι ένοπλοι χρησιμοποίησαν το τηλέφωνό του για να τον καλέσουν και απαίτησαν λύτρα. Αρχικά, δεν διευκρίνισαν το ποσό, είπε.Ο στρατός της Νιγηρίας άρχισε τον περασμένο μήνα να εξαπολύει αεροπορικές επιδρομές σε περιοχές που φέρονται να αποτελούν προπύργια συμμοριών και υποστηρίζει ότι μέχρι σήμερα έχει σκοτώσει δεκάδες μέλη τους.",
    "“Στην Ελλάδα ήμουν Νιγηριανός και στη Νιγηρία Έλληνας”: Το “Naija Odyssey” για την ζωή του Γιάννη Αντετοκούνμπο έρχεται! (video)": "2022-09-15T15:12:50+00:00\n\n2022-09-15T15:12:50+00:00\n\n2022-09-15T15:12:50+00:00.\n\nΣτις 21 Σεπτεμβρίου κάνει πρεμιέρα το “Naija Odyssey”, μέσα από το οποίο ο Γιάννης Αντετοκούνμπο εξιστορεί το δικό του ταξίδι από τα Σεπόλια μέχρι την κορυφή!\n\nTης Eurohoops team/ info@eurohoops.net\n\nΜετά την παραγωγή του Disney+ και το “Rise”, ο Γιάννης Αντετοκούνμπο παρουσιάζει κάθε πτυχή της ζωής του μέσα από την ταινία μικρού μήκους “Naija Odyssey”.\n\nΣτο βίντεο των 12 λεπτών, το οποίο θα κάνει πρεμιέρα στις 21 Σεπτεμβρίου στο “Prime Video”, ο ίδιος ο Γιάννης εξιστορεί τη ζωή του και τα όσα πέρασε από τα παιδικά του χρόνια, μέχρι να γίνει ο σταρ που όλοι γνωρίζουμε.\n\nΜάλιστα στο τρέιλερ που βγήκε στη δημοσιότητα, μια από τις ατάκες του έχουν ιδιαίτερη βαρύτητα, καθώς ανέφερε πως “Στην Ελλάδα ήμουν Νιγηριανός και στη Νιγηρία Έλληνας. Ζούσα στη μέση, δύο χώρες, δύο ταυτότητες”.\n\nΤο τρέιλερ της ταινίας “Naija Odyssey” του Γιάννη Αντετοκούνμπο:\n\nΔείτε εδώ τα τελευταία νέα",
    "Νιγηρία: Ένοπλοι εξαπέλυσαν επίθεση στην αυτοκινητοπομπή ενός γερουσιαστή -Πέντε άνθρωποι σκοτώθηκαν": "Πέντε άνθρωποι σκοτώθηκαν την Κυριακή στην Πολιτεία Ανάμπρα της νοτιοανατολικής Νιγηρίας όταν ένοπλοι άνοιξαν πυρ στην αυτοκινητοπομπή ενός γερουσιαστή της αντιπολίτευσης.\n\nΣύμφωνα με τον εκπρόσωπο του γερουσιαστή Ιφεάνι Ούμπα, η επίθεση σημειώθηκε στο Ενούγκου-Ούκβου, μια κοινότητα της περιφέρειας Ντζικόκα. Ο γερουσιαστής δεν τραυματίστηκε, αφού το αυτοκίνητό του ήταν θωρακισμένο. Σκοτώθηκαν όμως δύο αστυνομικοί που τον συνόδευαν, δύο συνεργάτες του και ένας περαστικός. Ο εκπρόσωπος Κάμεχ Ογκμπά χαρακτήρισε «απόπειρα δολοφονίας» την επίθεση.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΟ Ούμπα είναι γερουσιαστής του μικρού, περιθωριακού Κόμματος των Νέων Προοδευτικών.\n\nΟι αρχές διεξάγουν έρευνα για τον εντοπισμό των δραστών και για το κίνητρό τους. Μέχρι στιγμής καμία οργάνωση δεν έχει αναλάβει την ευθύνη για την επίθεση που σημειώνεται πέντε μήνες πριν από τις προεδρικές και βουλευτικές εκλογές στη Νιγηρία.\n\nΑναζωπύρωση της βίας στη Νιγηρία\n\nΣτην περιοχή αυτή έχει αναζωπυρωθεί το τελευταίο διάστημα η βία, για την οποία οι αρχές κατηγορούν το Αυτονομιστικό Κίνημα των αυτοχθόνων λαών της Μπιάφρας (Ipob). Το κίνημα αυτό, που ζητά τη δημιουργία ανεξάρτητου κράτους για την εθνότητα των Ίγκμπο, έχει αρνηθεί πολλές φορές ότι φέρει οποιαδήποτε ευθύνη για τα βίαια απεισόδια.\n\nΣε στοχευμένες επιθέσεις έχουν σκοτωθεί από τις αρχές του έτους περισσότεροι από 100 αστυνομικοί και άλλα μέλη των δυνάμεων ασφαλείας στην περιοχή, σύμφωνα με μια καταμέτρηση τοπικών μέσων ενημέρωσης. Επιθέσεις έχουν επίσης εκδηλωθεί σε φυλακές, απ’ όπου απελευθερώθηκαν πολλοί κρατούμενοι, καθώς και στα γραφεία της Εθνικής Εκλογικής Επιτροπής. Ο αρχηγός του Ipob, Ενάμντι Κάνου, συνελήφθη στο εξωτερικό και εκδόθηκε στη Νιγηρία, όπου προφυλακίστηκε κατηγορούμενος για εσχάτη προδοσία.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΤο 1967, η ανακήρυξη του ανεξάρτητου κράτους της Δημοκρατίας της Μπιάφρας οδήγησε σε εμφύλιο πόλεμο που κράτησε 30 μήνες. Περισσότεροι από 1 εκατομμύριο άνθρωποι πέθαναν, κυρίως από πείνα και ασθένειες.",
    "Τα Bayraktar TB-2 πηγαίνουν στη Νιγηρία! Εκπαιδεύονται πιλότοι για τον χειρισμό τους": "Υποστηρίχθηκε ότι ο νιγηριανός στρατός είχε αγοράσει UAV Bayraktar TB2 από την Τουρκία\n\nΣε αυτό το πλαίσιο, εικόνες που κοινοποιήθηκαν από τις εγκαταστάσεις παραγωγής της Baykar δείχνουν τα UCAV Bayraktar TB2 με τη σημαία της Νιγηρίας πάνω τους.\n\n\n\nΌπως ανέφερε ο χρήστης OvieNews στο Twitter, μια ομάδα Νιγηριανών πιλότων εκπαιδεύονται στην Τουρκία για τον χειρισμό UAV από τον Μάιο του 2022.\n\n\n\nΑναφέρθηκε ότι οι πιλότοι των οποίων η εκπαίδευση ολοκληρώθηκε στάλθηκαν στη Νιγηρία και ότι τα TB2 UCAV που θα παραδοθούν θα αναπτυχθούν στο βορειοδυτικό, βορειοανατολικό και βόρειο κέντρο.\n\n\n\nΕπιπλέον, υποστηρίχθηκε ότι 2 επίγειοι σταθμοί ελέγχου και 6 UCAV Bayraktar TB2 θα παραδοθούν στη Νιγηρία τον Οκτώβριο.\n\n\n\nΗ Νιγηρία δέχεται συνεχείς επιθέσεις από παράνομους, αυτονομιστές και τρομοκράτες και βλέπει τη διέξοδο στο τουρκικό δόγμα.\n\n",
    "Έφεραν μεσοεπιθετικό από Νιγηρία τα Τρίκαλα": "Η μεταγραφική ενίσχυση κατά πως φαίνεται δεν έχει τελειώσει στον ΑΟ Τρίκαλα.\n\nΚαι αυτό γιατί στην σημερινή προπόνηση έδωσε το παρών έδωσε ο Νιγηριανός Zuma σύμφωνα με ρεπορτάζ του goaltrikala.gr.\n\nΟ Gideon Zuma είναι 23 ετών με ύψος 1.73. Αγωνιζόταν στην Πορτογαλία και συγκεκριμένα στην Câmara de Lobos και παλαιότερα στην GD Oliveira Frades, Canelas 2010, Vilar Perdizes, Cacadores και Portosantence.\n\nΔείτε τον εν δράσει:",
    "Νιγηρία: Κατέρρευσε πολυόροφο κτήριο - Πολλοί παγιδευμένοι στα ερείπια": "Ένα πολυώροφο κτήριο κατέρρευσε στην πόλη Κάνο της βορειοδυτικής Νιγηρίας , με πολλούς ανθρώπους να είναι εγκλωβισμένοι στα ερείπια, σύμφωνα με την τοπική πυροσβεστική υπηρεσία.\n\nΗ επιχείρηση διάσωσης βρίσκεται σε εξέλιξη, ανέφερε το γραφείο Τύπου της Πυροσβεστικής Υπηρεσίας της Πολιτείας.\n\nΟκτώ άνθρωποι έχουν διασωθεί μέχρι στιγμής, σύμφωνα με τον τοπικό συντονιστή της Εθνικής Υπηρεσίας Διαχείρισης Εκτάκτων Αναγκών της χώρας (NEMA).\n\nΤο κτήριο βρίσκεται σε μια αγορά, με πολλά καταστήματα στο ισόγειο, είπε.\n\n«Το κτήριο ήταν υπό κατασκευή αλλά το ισόγειο ήταν κατειλημμένο», τόνισε ο Νούρα Αμπντουλάχι στο CNNi, προσθέτοντας ότι πιστεύεται ότι άνθρωποι ψώνιζαν εκεί όταν έγινε το ατύχημα.\n\nPHOTO 1 / 3 Photo 1/3 Πηγή: NEMO/CNNi Photo 2/3 Πηγή: NEMO/CNNi Photo 3/3 Πηγή: NEMO/CNNi\n\nΓια την ώρα οι Αρχές δεν είναι σε θέση να κάνουν εκτίμηση για το πόσοι άνθρωποι έχουν παγιδευτεί.",
    "Eνεργειακή κρίση: Ο αγωγός Νιγηρία-Μαρόκο «λυτρώνει» την Ευρώπη από το ρωσικό φυσικό αέριο": "Ο αγωγός μήκους 5.600 χιλιομέτρων (3.840 μίλια) κατά μήκος της ακτής της Δυτικής Αφρικής θα παρέχει φυσικό αέριο στην Οικονομική Κοινότητα των Δυτικοαφρικανικών Κρατών των 15 χωρών, η οποία επίσης υπέγραψε τη συμφωνία, και θα επιτρέπει τη μεταφορά καυσίμων στην Ισπανία και την υπόλοιπη Ευρώπη.\n\nκαι τουπέγραψαν μνημόνιο κατανόησης στο Rabat, ανέφερε σε δήλωση η. Ενώ το έργο θα μπορούσε να διαρκέσει δεκαετίες για να ολοκληρωθεί και να κοστίσει δισεκατομμύρια δολάρια εάν προχωρήσει, η τελετή έρχεται με τα ευρωπαϊκά έθνη να διψούν όλο και περισσότερο για νέες πηγές φυσικού αερίου μετά την εισβολή της Ρωσίας στην Ουκρανία.κατά μήκος της ακτής της Δυτικής Αφρικής θα παρέχει φυσικό αέριο στην Οικονομική Κοινότητα των Δυτικοαφρικανικών Κρατών των 15 χωρών, η οποία επίσης υπέγραψε τη συμφωνία, και θα επιτρέπει τη μεταφορά καυσίμων στην Ισπανία και την υπόλοιπη Ευρώπη.Η Νιγηρία διαθέτει τα μεγαλύτερα αποδεδειγμένα αποθέματα φυσικού αερίου της Αφρικής σε περίπου 200 τρισεκατομμύρια κυβικά πόδια, το μεγαλύτερο μέρος των οποίων είναι ανεκμετάλλευτο, καύση ή επανεισαγωγή σε πετρελαιοπηγές.Η κυβέρνηση υποστηρίζει, ότι θέλει να κερδίσει περισσότερα χρήματα, προκειμένου να αντικαταστήσει το αργό ως βασικό εμπόρευμα της χώρας.Εάν ο αγωγός Νιγηρία-Μαρόκο προχωρήσει, θα περάσουν πολλά χρόνια μέχρι να παραδώσει οποιοδήποτε αέριο.Υπογράφοντας μια προηγούμενη συμφωνία το 2018, οι δύο κυβερνήσεις ανέφεραν, ότι το έργο θα μπορούσε να διαρκέσει 25 χρόνια για να ολοκληρωθεί.Προβλέπεται να κοστίσει δισεκατομμύρια δολάρια, αν και δεν είναι σαφές από πού θα προέλθει αυτή η επένδυση.Ο αναπληρωτής υπουργός πετρελαίου της Νιγηρίας δήλωσε τον Ιούνιο ότι η τελική τιμή δεν θα καθοριστεί μέχρι να σχεδιαστεί το έργο.www.bankingnews.gr",
    "16 σάκοι γεμάτοι με πέη γαϊδάρων κατασχέθηκαν στη Νιγηρία": "\n\nΝιγηριανοί αξιωματούχοι κατάσχεσαν χιλιάδες πέη γαϊδάρων που επρόκειτο να εξαχθούν στο Χονγκ Κονγκ.\n\n\n\nΑν και η κατάσχεση των γεννητικών οργάνων των γαϊδάρων είναι σπάνια, τα δέρματα γαϊδάρου είναι γνωστό ότι εξάγονται συχνά ή διακινούνται λαθραία σε χώρες όπως η Κίνα, όπου δέρματα ζώων χρησιμοποιούνται σε παραδοσιακά φάρμακα.\n\n\n\nΑυτό το παράνομο εμπόριο μειώνει δραστικά τον πληθυσμό των γαϊδάρων στη Νιγηρία, όπου πολλοί βασίζονται στα γαϊδούρια ως ζώα εργασίας.\n\n\n\nΣυνολικά 16 σάκοι με γεννητικά όργανα κατασχέθηκαν την περασμένη εβδομάδα στο διεθνές αεροδρόμιο στο Λάγος, τη μεγαλύτερη πόλη της Νιγηρίας, σύμφωνα με το AP.\n\n\n\n\n\nΤι κρύβεται πίσω από το παράνομο εμπόριο γαϊδάρου;\n\n\n\nΗ βρετανική φιλανθρωπική οργάνωση «The Donkey Sanctuary» υπολογίζει ότι περίπου 4,8 εκατομμύρια γαϊδούρια διακινούνται και σκοτώνονται κάθε χρόνο για το δέρμα τους. Πολλά χρησιμοποιούνται για την παραγωγή ejiao - ένα παραδοσιακό κινέζικο φάρμακο.\n\n\n\nΤον Ιούλιο, τα τελωνεία της Νιγηρίας κατάσχεσαν δέρματα γαϊδουριού αξίας 114.000 ευρώ που εισήχθησαν λαθραία στη χώρα από τον γειτονικό Νίγηρα.\n\n\n\nΟι προσπάθειες περιορισμού της πρακτικής περιλαμβάνουν μια πρόταση του 2021 από γερουσιαστές για την απαγόρευση της θανάτωσης γαϊδάρων. Αυτό δεν έχει ακόμη ψηφιστεί σε νόμο.\n\n\n\n«Το μεγαλύτερο μερίδιο ευθύνης σε αυτό το εμπόριο είναι οι έμποροι [δέρματος] γαϊδάρων στην Κίνα», λέει ο Muhammad Datti, ένας από τους ομοσπονδιακούς νομοθέτες που υποστηρίζουν την προτεινόμενη απαγόρευση.\n\n\n\n«Το ζώο αντιμετωπίζει εξαφάνιση [στη Νιγηρία] και δεν μπορεί να αναπαραχθεί σε μεγάλους αριθμούς λόγω του πολύ χαμηλού ποσοστού γονιμότητας».\n\n\n\nΈχει ξεκινήσει έρευνα για την εξεύρεση περισσότερων στοιχείων για τα κατασχεθέντα, σύμφωνα με το τελωνείο.\n\n\n\n",
    "Νιγηριανοί στα κατεχόμενα: Το ψευδοκράτος είναι πιο ασφαλές από τη Βόρεια Νιγηρία": "",
    "Το εκπληκτικό σκίτσο του Γιάννη που δημιούργησε 20χρονη Νιγηριανή! (video)": "2022-09-17T08:27:45+00:00\n\n2022-09-17T08:27:45+00:00\n\n2022-09-17T08:27:45+00:00.\n\nΈνα εντυπωσιακό έργο αφιερωμένο στον Γιάννη Αντετοκούνμπο δημιούργησε νεαρή κοπέλα από τη Νιγηρία.\n\nΤης Eurohoops Team/ info@eurohoops.net\n\nΟ Γιάννης Αντετοκούνμπο αποτελεί ένα από τους πιο γνωστούς και αγαπητούς αθλητές παγκοσμίως και αυτό αποδεικνύεται καθημερινά στα social media.\n\nΜία 20χρονη Νιγηριανή δημιούργησε ένα πολύ όμορφο σκίτσο για τον “Greek Freak” με μολύβι μέσα σε μόλις 72 ώρες και έγινε viral στο Twitter, αφού έκανε tag τον ίδιο τον ηγέτη των Μιλγουόκι Μπακς και της Εθνικής Ομάδας!\n\nΔείτε το σκίτσο στο βίντεο της ΕΡΤ:\n\nΔιαβάστε τα τελευταία νέα εδώ",
    "Η ιστορία της Φέηθ- Η Ελληνο-νιγηριανή που έμεινε 20 μήνες άδικα στις ιταλικές φυλακές": "Στα τέλη Νοεμβρίου 2019, η Ελληνική Αστυνομία ανακοίνωσε μία ασυνήθιστη σύλληψη. Σε βάρος της Φέηθ Κ., 40 ετών τότε, η οποία ζούσε σε ένα χωριό έξω από τη Θεσσαλονίκη, εκκρεμούσε ευρωπαϊκό ένταλμα, που είχαν ζητήσει οι ιταλικές Αρχές. Στο τυπικό ενημερωτικό δελτίο περιγραφόταν ως ηγετικό μέλος ενός διεθνούς δικτύου sex-trafficking, το οποίο μετέφερε γυναίκες από τη Νιγηρία στην πόλη Πιατσέντζα της Ιταλίας. Η είδηση μεταδόθηκε με δραματικό τόνο στην ελληνική τηλεόραση. Η 40χρονη εκδόθηκε στην Ιταλία και παρέμεινε στη φυλακή για περίπου 20 μήνες, έως τον Ιούλιο του 2021, οπότε κρίθηκε ότι δεν είχε καμία σχέση με την υπόθεση.\n\nΑπό τον δικαστικό φάκελο προκύπτει ότι η σύλληψη της Φέηθ ήταν στο πλαίσιο μιας έρευνας της Europol που είχε ξεκινήσει από την Πιατσέντζα της Ιταλίας. Στη γειτονική χώρα συνελήφθησαν ακόμη επτά άτομα. Η αρχική πληροφόρηση ήταν ότι παράλληλη ποινική έρευνα βρισκόταν σε εξέλιξη επίσης στην Αυστρία. Η Φέηθ είχε πράγματι βρεθεί εκεί το προηγούμενο διάστημα, για να εργαστεί ως καθαρίστρια σε ένα ξενοδοχείο στο Σάλτσμπουργκ. Μία μέρα μετά τη δουλειά, έμελλε να έχει μια συνάντηση έξω από τον σταθμό του τρένου, που θα ήταν καθοριστική για τη συνέχεια της ιστορίας.\n\nΗ «ΜΑΝΤΑΜ»\n\nΗ Φέηθ συνάντησε μια νεαρή γυναίκα από τη Νιγηρία, η οποία της είπε ότι είχε καταφέρει να διαφύγει από μία κλειστή δομή προσφύγων στην πόλη Κούνεο και πως αναζητούσε προσωρινό κατάλυμα. Η Φέηθ δέχτηκε να τη φιλοξενήσει στο διαμέρισμα που νοίκιαζε, το οποίο μοιράζονταν και άλλα άτομα της κοινότητας. Η νεαρή γυναίκα έμεινε μαζί της για ένα μικρό διάστημα, όμως ένα πρωί εξαφανίστηκε από το σπίτι. Όταν αρκετά αργότερα οι Ιταλοί αστυνομικοί την ταυτοποίησαν ως θύμα του διεθνούς δικτύου trafficking, εκείνη τους μίλησε για τη Φέηθ, τη γυναίκα που την είχε φιλοξενήσει στην Αυστρία, και είπε επίσης ότι «Φέηθ» ονομαζόταν η δική της «μαντάμ». Έτσι αποκαλούνται τα μέλη του δικτύου – είναι συνήθως επίσης γυναίκες από την Αφρική - που υποδέχονται τα θύματα των δουλεμπόρων.\n\nΗ ιταλική αστυνομία έστειλε σήμα στην Αυστρία, όμως η Φέηθ είχε στο μεταξύ επιστρέψει στην Ελλάδα. Η ίδια κλήθηκε για τυπική κατάθεση, δεν εντοπίστηκε στη διεύθυνση κατοικίας που είχε δηλώσει στο Σάλτσμπουργκ και θεωρήθηκε ύποπτη, λόγω αγνώστου διαμονής. Μετά από αυτό, ο Ιταλός ανακριτής ζήτησε την έκδοση ευρωπαϊκού εντάλματος. Η Φέηθ συνελήφθη στη Θεσσαλονίκη και από την πρώτη στιγμή δήλωσε ότι δεν είχε καμία σχέση με την υπόθεση. Ωστόσο, παρά τα ανύπαρκτα επιβαρυντικά στοιχεία σε βάρος της, το Συμβούλιο Εφετών Θεσσαλονίκης και ο Άρειος Πάγος έδωσαν διαδοχικά το πράσινο φως για την έκδοσή της στην Ιταλία.\n\nΚρατήθηκε στις ιταλικές φυλακές για περίπου 20 μήνες. Τον Ιούλιο του 2021, το Μικτό Ορκωτό Δικαστήριο της Μπολόνια την κήρυξε αθώα. Κανένα από τα θύματα ή τους υπόλοιπους κατηγορούμενους για την ίδια υπόθεση, δεν την αναγνώρισε. «Σε σύνολο 3.000 σελίδων καταγεγραμμένων συνομιλιών από την ιταλική αστυνομία, δεν βρέθηκε ούτε ένα ενοχοποιητικό τηλεφώνημα για την εντολέα μας, η οποία εξάλλου δεν εμφανίζεται σε καμία φωτογραφία ληφθείσα από την ιταλική αστυνομία, στη διάρκεια της μυστικής έρευνας που κράτησε δύο χρόνια, και αντιστοίχως σε κανένα έγγραφο», δήλωσαν στο Magazine οι συνήγοροι υπεράσπισης, Ηλιάνα-Καρολίνα Τραυλού και Μάριος Γ. Χατζηβασιλείου, οι οποίοι παραστάθηκαν στα ελληνικά και ιταλικά δικαστήρια.\n\n«Ο μόνος λόγος για τον οποίο ενεπλάκη το όνομά της είναι κάποιες αόριστες αναφορές των θυμάτων», ανέφεραν οι ίδιοι. Η Φέηθ επέστρεψε στη Θεσσαλονίκη για να φροντίσει τον ασθενή πατέρα της. «Προφανώς και εν προκειμένω, βρισκόμαστε στη δικαστική διαδικασία διεκδίκησης της προβλεπόμενης αποζημίωσης από το Ιταλικό κράτος για την άδικη στέρηση της ελευθερίας της με την προσωρινή της κράτηση, ενώ η ίδια έχει ήδη επιστρέψει στην Ελλάδα και εργάζεται», σημείωσαν οι συνήγοροι υπεράσπισης.\n\nΟΙ ΤΕΛΕΤΕΣ ΒΟΥΝΤΟΥ\n\nΔεν συνέβη το ίδιο με τους υπόλοιπους επτά κατηγορούμενους για την ίδια υπόθεση, οι οποίοι καταδικάστηκαν από το ιταλικό δικαστήριο σε ποινές κάθειρξης 9-10 ετών. Στα δικαστικά έγγραφα περιγράφεται ο τρόπος δράσης του δικτύου, που φέρεται να κράτησε από τις αρχές του 2016 ως τα μέσα του 2017. Νιγηριανοί στρατολογούν νεαρές γυναίκες στην Αφρική, με την υπόσχεση ότι θα τις προσφέρουν δουλειά και στέγη στην Ιταλία. Το τελευταίο και πιο επικίνδυνο κομμάτι του ταξιδιού είναι από τις ακτές της Λιβύης ως τη Σικελία, κατά το οποίο τα θύματα, αν δεν πνιγούν σε κάποιο ναυάγιο, μεταφέρονται «σε συνθήκες φυλάκισης και υπό την εξουσία των διακινητών», όπως σημειώνεται.\n\nΣτην περίπτωση του δικτύου που εξαρθρώθηκε στην Πιατσέντζα, αναφέρεται πως όταν τα θύματα trafficking έφταναν σε ιταλικό έδαφος, οι δουλέμποροι απαιτούσαν 40.000 ευρώ για το ταξίδι. Οι ίδιοι έλεγαν στις νεαρές γυναίκες ότι είχαν «δεσμευτεί» με τελετές βουντού (ju-ju) στη Νιγηρία και πως αν δεν αναγκάζονταν να εκδοθούν στην πορνεία, τότε θα πέθαναν οι ίδιες και οι συγγενείς τους πίσω στη χώρα τους. Στην ίδια υπόθεση, περιγράφεται και μία περίπτωση κατά την οποία τα μέλη του δικτύου ουσιαστικά απήγαγαν μία γυναίκα από κέντρο προσφύγων της Ιταλίας για να τη μεταφέρουν στην Αυστρία.\n\nΟι Έλληνες αστυνομικοί που έλαβαν το σήμα των ιταλικών Αρχών, είχαν πολύ καιρό να ακούσουν την ιστορία με το βουντού. Όμως, τα προηγούμενα χρόνια πολλά επιζώσες trafficking με καταγωγή από την Αφρική είχαν αναφερθεί στις ίδιες τελετουργίες, εξαιτίας των οποίων είχαν πειστεί ότι ήταν «παγιδευμένες». Το πρόβλημα είναι ότι κατά το παρελθόν υποθέσεις έχουν τεθεί στο αρχείο, είτε γιατί τα θύματα συνέχισαν να δέχονται απειλές είτε γιατί δεν έγινε ποτέ ουσιαστική έρευνα. Τον Ιανουάριο του 2016 η Ελλάδα καταδικάστηκε από το Ευρωπαϊκό Δικαστήριο Ανθρωπίνων Δικαιωμάτων (ΕΔΔΑ), διότι οι διωκτικές Αρχές δεν προστάτευσαν γυναίκα από τη Νιγηρία, επιζώσα δικτύου διακίνησης ανθρώπων, που εξαναγκαζόταν να εκδίδεται για δύο χρόνια στην Αθήνα.\n\nΓια την περίπτωση του δικτύου στην Πιατσέντζα, η Europol λέει ότι τα μέλη της εγκληματικής οργάνωσης διατηρούσαν επαφές με τη Νιγηριανή αδελφότητα ΕΙΥΕ, που θεωρείται ότι έχει μεγάλη επιρροή στην αφρικανική χώρα. Ένας από τους κεντρικούς κατηγορούμενους είναι διάσημος dj στη Νιγηρία, ο οποίος συνελήφθη όταν επέστρεψε στην Ισπανία, έχοντας γυρίσει ένα μουσικό βίντεο στην πατρίδα του. Τέλος, διαπιστώθηκε ότι τα μέλη του δικτύου ξέπλεναν χρήματα μέσω της παρατράπεζας Hawala .",
    "Νέο ξεκίνημα για τον Ετέμπο μέσω του Άρη προσβλέπουν στη Νιγηρία": "Όλα δείχνουν ότι ο Πίτερ Ετέμπο θα γίνει σύντομα παίκτης του Άρη. Ήδη ο Αγγλικός τύπος αναφέρεται στη συμφωνία του Άρη με την Στόουκ, ενώ παράλληλα τονίζουν ότι οι μάνατζερ του ποδοσφαιριστή βρίσκονται στις τελικές συζητήσεις με τους κιτρινόμαυρους προκειμένου να επέλθει οριστική συμφωνία μέσα στα επόμενα 24ωρα.\n\nΤην ίδια ώρα στη Νιγηρία το μέλλον του διεθνούς μέσου απασχολεί τον τύπο της χώρας. Δεν είναι τυχαίο ότι προσβλέπουν πως μέσω του Άρη ο Ετέμπο μπορεί να κάνει ένα νέο ξεκίνημα στην καριέρα του, έπειτα από τον σοβαρό τραυματισμό που είχε.\n\nΌπως τονίζει μεταξύ άλλων η the street journal της Νιγηρίας: “Μετά από δυο δανεισμούς και ενώ έχει να παίξει τρία χρόνια με την Στόουκ, υπάρχουν προχωρημένες συζητήσεις με τον Άρη. Θα είναι μια καλή ευκαιρία για να πάρει και πάλι τα πάνω της η καριέρα του Ετέμπο”.\n\nΕίναι γεγονός ότι ο 26χρονος μέσος, έκανε πέρσι δέκα συμμετοχές με τη Γουότφορντ στην Premier League και συνολικά τρία ματς μερικών λεπτών, μετά τον σοβαρό τραυματισμό του. Ο Άρης του δίνει την ευκαιρία να φωνάξει και πάλι παρών, απομένει να πει και ο ίδιος το “ναι”.",
    "Τα νέα μοτίβα στη μεταφορά πετρελαίου και οι ρότες των δεξαμενόπλοιων": "Μειωμένη κατά 13,5% εμφανίζεται η παραγωγή αργού της Νιγηρίας σε ετήσια βάση, προκαλώντας παράλληλα πτώση 5,9% της ζήτησης για δεξαμενόπλοια εκφρασμένη σε τονομίλια. Οι εξαγωγές αργού πετρελαίου από τον Κόλπο της Γουινέας αντιστοιχούσαν στο 13,7% της ζήτησης των VLCCs και στο 16,5% της ζήτησης των Suezmaxes.\n\nΚατά τον Αύγουστο του 2022, η παραγωγή πετρελαίου της Νιγηρίας ήταν μόλις 972.000 βαρέλια ανά ημέρα, ο μικρότερος όγκος εδώ και 32 χρόνια. Πρόκειται για ετήσια πτώση ύψους 21,5%, η οποία κατά κύριο λόγο οφείλεται στις κλοπές από τους αγωγούς και στις ανεπαρκείς επενδύσεις στις υποδομές.\n\nΣυμπληρωματικά, πέραν της μείωσης της παραγωγής, η μείωση της μέσης μεταφερόμενης ποσότητας κατά 1% περίπου αποτέλεσε την κύρια παράμετρο για την πτώση των τονομιλίων. Το αργό πετρέλαιο, που υπό άλλες συνθήκες θα ταξίδευε για τις ασιατικές αγορές, εισήλθε στην Ευρώπη λόγω της προσπάθειας απεξάρτησής της από την ενέργεια της Ρωσίας.\n\nΠάντως, οι μελλοντικές εκτιμήσεις, με ορίζοντα τουλάχιστον τα μέσα του 2023, παρουσιάζουν το τοπίο πιο θολό για τα δεξαμενόπλοια που επιχειρούν στη Νιγηρία, καθώς αναμένεται η λειτουργία του διυλιστηρίου Dangote, το οποίο αποτελεί ένα έργο που θα παρέχει τη δυνατότητα διύλισης 650.000 βαρελιών ανά ημέρα, δηλαδή το 55,6% της ετήσιας παραγωγής της Νιγηρίας.\n\nΟ επικεφαλής ναυτιλιακός αναλυτής της BIMCO, Niels Rasmussen, σημειώνει ότι η έναρξη λειτουργίας του διυλιστηρίου θα επιφέρει περαιτέρω μείωση των εξαγωγών αργού πετρελαίου και αντικατάσταση των εισαγωγών βενζίνης.\n\nΕνώ η ανωτέρω εξέλιξη θα επηρεάσει τα VLCCs, η αύξηση των εισαγωγών της Ευρώπης από τη Μέση Ανατολή θα αντισταθμίσει τις όποιες απώλειες. Μέχρι στιγμής φέτος οι εξαγωγές πετρελαίου από τη Μέση Ανατολή συμβάλλουν κατά 60% στη ζήτηση των VLCCs σε τονομίλια.\n\nΤα Suezmaxes, επί του παρόντος, επηρεάζονται περισσότερο από τις ροές πετρελαίου του Κόλπου της Γουινέας απ’ ό,τι τα VLCCs. To ευρωπαϊκό εμπάργκο στο ρωσικό πετρέλαιο θα αυξήσει τα μέσα hauls, δίνοντας φτερά και στα Suezmaxes.",
    "Δεν πήγαινε στη Νιγηρία καλύτερα;": "Τι ήθελε να πάει ο Ανδρέας Μαυρογιάννης διακοπές μια βδομάδα στην Ίο; Από την περασμένη Τετάρτη, το νησί, όπως και όλες οι Κυκλάδες, αντιμετώπισαν κατακλυσμό στο πλαίσιο καταιγίδων που έπληξαν την κεντρική Ελλάδα και τα νησιά. Κυκλοφορούσε με αδιάβροχα και έψαχνε βάρκα να πάει στο εστιατόριο το βράδυ για φαΐ. Κινδύνεψε να πνιγεί για έναν βούκκο φαΐ. Δεν επέλεγε κι αυτός να πάει στη Νιγηρία να κλείσει καμιά συμφωνία για επιστροφή μεταναστών; Καλύτερα θα του έβγαινε.\n\nΘΟΥΚΗΣ",
    "«Εκκλησία των Εθνών» - Μητροπολίτης Νιγηρίας: Έχουν χιλιάδες οπαδούς": "«Ποντάρουν στη δυσκολία των ανθρώπων και τους εκμεταλλεύονται οικονομικά»... Ο Μητροπολίτης Νιγηρίας Αλέξανδρος που δραστηριοποιείται στη χώρα της Αφρικής τα τελευταία 25 χρόνια μίλησε για την αίρεση στη Θεσσαλονίκη, που απασχολεί τις ελληνικές αρχές.Μιλώντας στον ΑΝΤ1 δήλωσε ότι η « Εκκλησία των Εθνών » μπορεί να προέρχεται από την Νιγηρία, όμως «πρόκειται για μία σέχτα που είναι δικτυωμένη καλά σε όλο τον κόσμο κι έχει χιλιάδες οπαδούς».Παράλληλα, υπογράμμισε ότι «πολλοί Νιγηριανοί πάστορες κινούνται μυστικά κατά κάποιο τρόπο και στην Αθήνα σε διάφορους χώρους, μαγαζιά και κάνουν τέτοια».«Δεν έχει να κάνει με αυτό που αποκαλούμε Εκκλησία ή με το Ευαγγέλιο», είπε και πρόσθεσε πως «με πήραν τηλέφωνο από την Ελλάδα καρκινοπαθείς σε προχωρημένο στάδιο και ζητούσαν την γνώμη μου, αν έπρεπε να πάνε εκεί για θεραπεία».Βροχή πέφτουν οι καταγγελίες κατά της « Εκκλησίας των Εθνών », με τις αποκαλύψεις να προκαλούν ανατριχίλα για τον βαθμό παραπλάνησης από την οργάνωση.Όπως φαίνεται στο βίντεο του Mega, η γυναίκα ισχυρίζεται πως ο επικεφαλής της αίρεσης θεράπευσε τον θυρεοειδή με… ένα μόνο άγγιγμα.Έπαιρνε φάρμακα και έπρεπενα πηγαίνει σε γιατρό για εξετάσεις, όπως δηλώνει η ίδια.\n\nΚλείσιμο\n\nΌταν έφτασε η… ώρα της θεραπείας έβαλε τα κλάμματα από τη χαρά της. «Είπα ο Θεός με θεράπευσε», δήλωσε.-Το άγγιγμα το πήρατε Κυριακή και πότε πήγατε ξανά για εξετάσεις;-Δευτέρα, Τετάρτη πήγα στο γιατρό. Και μου λέει ο γιατρός «μήπως πρέπει να πας σε έναν άλλον γιατρό» και λέω «αφήστε, έχω τον κατάλληλο». Χριστέ μου σε ευχαριστώ».Το παραπάνω περιστατικό έλαβε χώρα το 2015. Εφτά χρόνια αργότερα η γυναίκα αυτή αποκάλυψε ότι δεν θεραπεύτηκε, αλλά εξαπατήθηκε από την «Εκκλησία των Εθνών». Η ίδια εξακολουθεί μέχρι και σήμερα να λαμβάνει θεραπευτική αγωγή για την πάθησή της.-Θεραπεύουν εκεί, δεν θεραπεύουν τι γίνεται;-Όχι, όχι.-Δηλαδή;-Συνεχίζεται (το πρόβλημα) και παίρνω και φάρμακα-Ταλαιπωρηθήκατε πολύ ε;-Πάρα πολύ. Είναι καθαρά ιατρικό πρόβλημα ο θυροειδής, δεν είναι θέμα οτιδήποτε άλλο. Πιάνεσαι από σανίδα, προσπαθείς να ξεγελάσεις το μυαλό σου τελικά. Εγώ κάποια στιγμή ζήτησα να κατεβάσουν, απαίτησα δηλαδή να κατεβάσουν κι ένα βίντεο που είχαν ανεβάσει. Δεν το κατεβάσανε, δεν ασχολήθηκα περισσότερο, δεν μπορώ να ασχοληθώ περισσότερο. Εγώ προσωπικά ακόμη παίρνω φάρμακα για τον θυροειδή. Τι πιο απλό να σου πω; Πιο απλό δεν υπάρχει από αυτό. Στους γιατρούς, στους γιατρούς μόνο.",
    "O Greek Freak στον ΟΗΕ!": "Να γιατί είπα ότι απόψε ο Αντετοκούμπο, αυτός ο συγκλονιστικός μαύρος Έλληνας από την φυλή των Γιορούμπα και τη Νιγηρία, μπορεί να επιτύχει το καλύτερο τρίποντο της ζωής του αρκεί και ο πρωθυπουργός να τον αξιοποιήσει κατάλληλα ως μοναδικό και ακλόνητο μας επιχείρημα.\n\nΓιατί ο μεγάλος αυτός αθλητής και η συγκλονιστική προσωπική του ιστορία είναι η μεγαλύτερη απόδειξη της χώρας μας εναντίον κάθε συκοφαντίας Δηλαδή ότι η Ελλάδα δεν είναι ρατσιστική, ότι η Ελλάδα αγκαλιάζει τους ξένους και μόνο ένα μικρό ακροδεξιό της κομμάτι είναι αυτό που έχει κατά καιρούς έχει δημιουργήσει τα διάφορα προβλήματα. Η Ελλάδα είναι χώρα των μεταναστών και μπορεί να καταλάβει τον καημό του μετανάστη.\n\nΕπίσης και παράλληλα η Ελλάδα είναι ένα ευνομούμενο κράτος που οφείλει και πρέπει να προστατέψει τα σύνορα του και την κοινωνία του από κάθε επιβολή και από κάθε διαβολή. Και νομίζω ότι αυτό κάνει και το κάνει καλά. Ώστε και η αντιπολίτευση, έστω και σιωπηλά ή δυσανεκτικά, να συναινεί. Ας μην ξεχνάμε: Salus patriae suprema lex esto. Κι αυτό αφορά σ’ όλους. Δεξιούς, αριστερούς και…αδέξιους!.",
    "Χάρης ο εξορκιστής και το σατανικό κύκλωμα της Θεσσαλονίκης": "Με την κατηγορία της λειτουργίας θρησκευτικού χώρου χωρίς άδεια παραπέμφθηκε στη Δικαιοσύνη ο, γεννηθείς στις 21 Νοεμβρίου 1984 στο χωριό Αγιος Αθανάσιος Δράμας, αυτοπροσδιοριζόμενος ως «ποιμένας Συναγωγής της Εκκλησίας Ολων των Εθνών Θεσσαλονίκης», γνωστότερος προσφάτως σαν, επίδοξος αιρεσιάρχης, Wiseman Harry, «Ανθρωπος του Θεού Χάρης» κ.λπ. Η υπόθεσή του θα εκδικαστεί στις 14 του προσεχούς Νοεμβρίου, αφού προηγήθηκε έφοδος αποσπάσματος του Α.Τ. Θέρμης στον χώρο όπου, σύμφωνα με την αναφορά της Αστυνομίας, τελούνταν υπ’ ευθύνη του θρησκευτικού τύπου τελετές . Καταρχάς, σε βάρος του κ. Τσακωνίδη από κοινού με τον στενό συνεργάτη του, τον 24 ετών Δημήτρη Παναπακίδη σχηματίστηκε δικογραφία για παράβαση του νόμου περί θρησκευτικής ελευθερίας, η οποία αφορά στη «λειτουργία ευκτηρίου οίκου χωρίς την απαιτούμενη νόμιμη άδεια».Ετσι, στο φόντο των πολυσυζητημένων υπαίθριων τελετών εξορκισμού, με άτομα κάθε φύλου, φυλής και εθνικότητας να χτυπιούνται στο έδαφος, χαμένα σε μια παροξυσμική κρίση έως ότου βγει από μέσα τους ο υποτιθέμενος σατανάς, δεσπόζει η πλέον αμφιλεγόμενη προσωπικότητα της τρέχουσας επικαιρότητας, η γενειοφόρος μορφή του Χάρη Τσακωνίδη, με το ανεξιχνίαστο υπομειδίαμα μόνιμα σχηματισμένο στο πρόσωπό του. Το «ντου» της ΕΛ.ΑΣ. έγινε το απόγευμα του Σαββάτου 27 Αυγούστου, στον χώρο που χρησιμοποιεί ως έδρα των δραστηριοτήτων του το εν Ελλάδι παράρτημα της «Εκκλησίας Ολων των Εθνών». Οι Αρχές δεν παρακινήθηκαν από κάποια καταγγελία εκ μέρους τυχόν θιγόμενου πολίτη, αλλά από τον θόρυβο που έχει ξεσηκωθεί σε ΜΜΕ και social media γύρω από τους εξορκισμούς που έκανε ο Χ. Τσακωνίδης στο κέντρο της συμπρωτεύουσας. Οι αστυνομικοί μετέβησαν απροειδοποίητα σε ένα κτίριο που βρίσκεται περίπου στο 17ο χλμ. της οδού Θεσσαλονίκης - Περαίας, κοντά στο αεροδρόμιο «Μακεδονία».Στον χώρο όπου σήμερα φιλοξενείται η «Εκκλησία Ολων των Εθνών», έως πριν από μερικά χρόνια στεγαζόταν το νυχτερινό κέντρο διασκεδάσεως «Νεράιδα». Εκεί λοιπόν όπου παλαιότερα αντηχούσαν βαριές λαϊκές διπλοπενιές, τα όργανα της τάξης αντίκρισαν μια εν εξελίξει κατανυκτική τελετή με τη συμμετοχή 25 ατόμων. Οταν όμως οι αστυνομικοί απαίτησαν να ελέγξουν την άδεια λειτουργίας του χώρου ως εντευκτηρίου οίκου, ο Δ. Παναπακίδης, ο οποίος τους είχε πληροφορήσει προ ολίγου ότι η πρώην «Νεράιδα» έχει μεταμορφωθεί πλέον σε οίκο προσευχής και θρησκευτικής μέθεξης, δεν είχε τι να επιδείξει, γι’ʼαυτό και συνελήφθη. Στο κρατητήριο θα συναντούσε μερικές ώρες αργότερα και τον προϊστάμενό του, τον Χάρη Τσακωνίδη. Ο οίκος/«Νεράιδα» σφραγίστηκε, όμως η Αστυνομία ερευνά το ενδεχόμενο να λειτουργεί εν κρυπτώ η «Εκκλησία Ολων των Εθνών» σε κάποιον άλλο χώρο. Ταυτόχρονα, διενεργείται προκαταρκτική εξέταση γύρω από οτιδήποτε μπορεί να συνοδεύει ή να κρύβεται πίσω από τους εξορκισμούς.Εξάλλου, η «Εκκλησία» του Χάρη Τσακωνίδη έχει τη δική της ιστορία, η οποία δεν είναι επ’ ουδενί άσπιλη και αμόλυντη. Τουναντίον, η δράση της στην Ελλάδα συσχετίζεται με φήμες για εξαπάτηση των ευπίστων με διάφορα, δήθεν θαυματουργά φυλαχτά, βραχιόλια, αγιασμένο νερό, υποσχέσεις περί άμεσης θεραπείας βαρύτατων ή και ανίατων νοσημάτων, προξενιά - ακόμη και κρούσματα σεξουαλικής κακοποίησης. Αν ισχύουν όλα ή κάποια από αυτά, τότε η «Εκκλησία Ολων των Εθνών» μοιάζει με σούπερ μάρκετ ελπίδας.Στο «ταμείο», όμως, ήδη προσέρχονται απογοητευμένοι πιστεύσαντες, οι οποίοι μετανιώνουν πικρά για την ευπιστία που επέδειξαν προσδοκώντας διέξοδο στην απελπισία τους στα θαύματα του Τσακωνίδη: άλλοι για τα τραυματισμένα τους πόδια (περιπτώσεις επαγγελματιών ποδοσφαιριστών, π.χ. ο Νιγηριανός πρώην παίκτης του Παναθηναϊκού Εμανουέλ Ολισαντέμπε, ο Καμερουνο-Ελβετός Εμανουέλ Μακία κ.ά.), άλλοι για την επιληψία, την έλλειψη ερωτικού συντρόφου, τη μοιχεία, τον εθισμό στα ναρκωτικά, τον καρκίνο.\n\nΚλείσιμο\n\nΗ επεισοδιακή ιστορία της «Εκκλησίας Ολων των Εθνών» στην Ελλάδα ξεκινά το 2004, όταν ένας από τους ιεραποστόλους της, ο επονομαζόμενος «Ανδρέας», αλβανικής καταγωγής, χρίστηκε ιεραπόστολος από τον προφήτη Τεμιτόπε Μπαλούνγκ Τζόσουα στα κεντρικά της αίρεσης, στη Νιγηρία. Το επόμενο βήμα για τον «Ανδρέα» ήταν να ανοίξει το δικό του παράρτημα στα Πατήσια και αμέσως άρχισε την προσπάθεια συγκέντρωσης ποιμνίου. Ανάμεσα στους πρώτους οπαδούς του εν Αθήναις παραρτήματος, ο Ανδρέας διέκρινε στο πρόσωπο του Χάρη Τσακωνίδη τον ιδανικό συνοδοιπόρο.Πολύ γρήγορα συνδέθηκαν τόσο στενά, ώστε έφτασαν να συγκατοικούν, ενώ ο Τσακωνίδης μετέβη στη Νιγηρία, έτσι ώστε να φωτιστεί απευθείας από το λαμπερό πνεύμα του Τζόσουα. Σύμφωνα με τη διήγηση του μετέπειτα Wiseman Harry, η μαθητεία δίπλα στον προφήτη θα διαρκούσε 10 ολόκληρα χρόνια επειδή είχε προηγηθεί «μια υπερφυσική εμπειρία με τον Θεό, διά της οποίας ο Παντοδύναμος μού αποκάλυψε το σχέδιό Του για τη ζωή μου και τα γεγονότα που θα συνέβαιναν στο μέλλον». Πριν από τη θεία επιφοίτηση, ο Χ. Τσακωνίδης είχε δοκιμάσει την τύχη του ως νεαρός επιχειρηματίας στην Ολλανδία.Εν τω μεταξύ, όμως, στα Πατήσια ο «Ανδρέας» ιερουργούσε με τον δικό του τρόπο για λογαριασμό της «Εκκλησίας»: περιέργως, το 2014 και αφού είχε επιστρέψει στην Αθήνα έχοντας αφομοιώσει τη σοφία που του μεταλαμπάδευσε ο προφήτης Τζόσουα, το παράρτημα του «Ανδρέα» κατέβασε οριστικά ρολά. Και μάλλον δεν ήταν σύμπτωση ότι ακριβώς εκείνο το διάστημα, 11 διαφορετικές γυναίκες είχαν καταγγείλει τον αρχιερέα «Ανδρέα» για σεξουαλική κακοποίηση. Η αντίδραση του Χάρη Τσακωνίδη τότε φέρεται πως ήταν να στραφεί κι αυτός κατά του «Ανδρέα», κατηγορώντας τον για ψευδοπροφήτη και απατεώνα.Πιθανόν ο απώτερος στόχος του ήταν να εκπαραθυρώσει τον αρχικό αντιπρόσωπο της «Εκκλησίας» ώστε να αναλάβει αυτός την αποκλειστική εκπροσώπηση και διοίκησή της στην Ελλάδα. Οσο για τις κατηγορίες που βάρυναν τον «Ανδρέα», μια νεαρή γυναίκα επ’ ονόματι «Κέιτ» κατήγγειλε πως υφίστατο σεξουαλική κακοποίηση επί χρόνια, αλλά υπό το πρόσχημα πως οτιδήποτε της έκανε ο «Ανδρέας» έφερε τη σφραγίδα της θείας ευλογίας. Μάλιστα, ο ίδιος τής πρότεινε σε κάποια φάση της σχέσης τους «να σου βρω ένα καλό παιδί, να το παντρευτείς στην Εκκλησία μας και μετά οι δυο μας να συνεχίσουμε κανονικά, σαν ζευγάρι».Ο «Ανδρέας», σημειωτέον, ήταν παντρεμένος ήδη από την εποχή που συγκατοικούσε με τον Τσακωνίδη. Συγκεκριμένα, η «Κέιτ» έχει καταθέσει σε media του εξωτερικού ότι «υπήρξα ενεργό μέλος της “Εκκλησίας των Εθνών” (SCOAN), στο Λονδίνο και την Αθήνα. Ημουν μεταξύ των νεαρών που εργαζόμασταν με πλήρες ωράριο στην Εκκλησία και ήμουν πολύ κοντά με τον “Ανδρέα”, ο οποίος διηύθυνε το παράρτημα για 8 χρόνια. Υπήρξα επίσης ένα από τα 11 κορίτσια που είχαν υποστεί σεξουαλική και συναισθηματική κακοποίηση, καθώς και χειραγώγηση από τον “Ανδρέα”.Εκείνος επέμενε να με πείσει πως κατείχε τη θέση του μέντορα στη ζωή μου. Μου εκμυστηρεύτηκε ότι ο προφήτης μας, ο Τζόσουα, είχε συνευρεθεί ερωτικά με μια κοπέλα στη Νιγηρία, η οποία όμως δεν αντελήφθη την ευλογία της πράξης, με αποτέλεσμα να απομακρυνθεί σαν ανεπιθύμητη από την Εκκλησία. Επί λέξει μου είπε “κάθε επαφή που έχετε με έναν χρισμένο άνθρωπο του Θεού είναι ευλογία”. Κατόπιν, έως τον Νοέμβριο του 2013 είχα πλέον αρχίσει να χάνω το μυαλό μου. Αλλά συνέχισα να πηγαίνω στην Εκκλησία.Ανακάλυψα ότι δεν ήμουν το μόνο κορίτσι που είχε κακοποιηθεί και ότι το ίδιο συνέβαινε με άλλες τρεις νεαρές γυναίκες το ίδιο διάστημα. Στο τέλος βρεθήκαμε 11 θύματα συνολικά. Το θέμα άρχισε να γίνεται γνωστό και τότε ο “Ανδρέας” πανικοβλήθηκε. Παρακάλεσε κρυφά τον προφήτη Τζόσουα να τον καλέσει πίσω στη Νιγηρία για εκπαίδευση. Πριν φύγει και αφήσει τη λειτουργία της Εκκλησίας στη γυναίκα του, η οποία δεν γνώριζε τίποτα για τις πράξεις του, ο “Ανδρέας” μου είπε “είσαι ανίκανη να ζήσεις χωρίς εμένα”». Η «Κέιτ» προσπάθησε να βρει το δίκιο της στα κεντρικά. Ταξίδεψε στο Λάγος, με στόχο να ζητήσει ακρόαση από τον ύψιστο γκουρού, τον Τζόσουα. Οταν εντέλει η αγιότητά του εδέησε να την κάνει δεκτή, η «Κέιτ», εμβρόντητη άκουσε τον προφήτη να της λέει: «Αυτό που σου συνέβη έγινε μέσα στον οίκο του Θεού, που σημαίνει ότι ο Θεός έχει επίγνωση. Αν είχε συμβεί έξω στον κόσμο, θα ήταν πολύ κακό, αλλά επειδή συνέβη στο σπίτι του Θεού, είναι εντάξει».Ηταν πλέον 2014 και το προσκήνιο καταλάμβανε ο Χ. Τσακωνίδης. Ο Τζόσουα, ανίκανος να εμποδίσει το ξέσπασμα του σκανδάλου, αποπειράθηκε να μετατοπίσει την ευθύνη στον εκλεκτό μαθητή του. Η «Κέιτ» θυμάται ότι «ήταν 1 Ιουνίου 2014, όταν σε μια τελετή της Εκκλησίας ο Harry στάθηκε στη μέση της σκηνής και μας έκανε ένα κήρυγμα, γεμάτο από ψέματα. Ελεγε ότι ο “Ανδρέας” δεν είχε λάβει ποτέ το χρίσμα να έρθει στην Αθήνα, πως άνοιξε παρανόμως το παράρτημα, πως είχαμε πέσαμε όλοι θύματα ενός απατεώνα κ.λπ.».Υστερα από όλα αυτά, ο κλάδος Αθηνών της «Εκκλησίας Ολων των Εθνών» εξαφανίστηκε. Τα μέλη της αίρεσης έμειναν μετέωρα, με πολλά από αυτά να κλαίνε τα χρήματα που είχαν επενδύσει -πάντα υπό μορφήν εθελοντικής δωρεάς και ουδέποτε κατόπιν απαίτησης εκ μέρους του εκάστοτε αιρεσιάρχη- για τα μελλοντικά θαύματα. Τα οποία υποτίθεται πως θα γίνονταν στη ζωή τους μέσω των εξορκισμών, ακριβώς σαν αυτούς που εκτελεί ενώπιον πραγματικού κοινού αλλά και YouTube ο Χάρης Τσακωνίδης. Στην ιεραρχία της ελληνικής «Εκκλησίας Ολων των Εθνών», μετά από την αποπομπή του «Ανδρέα» απέμεινε μία τετρανδρία (Ρασίν Μπουσό από τη Σενεγάλη, Ντανιέλ Εμελαντού και Κρίστοφερ Ορζί από τη Νιγηρία και, βέβαια, ο Χάρης Τσακωνίδης από την Ελλάδα). Απαντες ευλογημένοι επισήμως από τον προφήτη Τζόσουα και χρισθέντες ως «Ανθρωποι της Σοφίας».Το επόμενο επεισόδιο του σίριαλ εκτυλίχθηκε με σκηνικό την πόλη της Θεσσαλονίκης: Στις 19 Απριλίου 2015, ο Τσακωνίδης έκανε πραγματικότητα τη διαρκή και διακαή φιλοδοξία του -ή, όπως ο ίδιος το θέτει έμπλεος θεόπνευστου οίστρου «με την οδηγία του Αγίου Πνεύματος ίδρυσα τη Συναγωγή, “Εκκλησία Ολων των Εθνών Θεσσαλονίκης”, στη βιβλική πόλη της Θεσσαλονίκης. Εκτοτε, αδιάκοπα κοπιάζω για να φέρω το μήνυμα του Ευαγγελίου στη χώρα μου και σε ολόκληρο τον κόσμο. Ολα όσα κάνει το Πνεύμα του Θεού μέσα στην Εκκλησία έχουν προσελκύσει την προσοχή του κόσμου σε εθνικό και παγκόσμιο επίπεδο, συστήνοντας τον Κύριό μας, Ιησού Χριστό, σε εκατομμύρια ανθρώπους» ανά τον κόσμο.Με ταπεινοφροσύνη, μιλώντας για τον εαυτό του στο γ’ ενικό, ο Wiseman Harry σημειώνει ότι «ο ίδιος (σ.σ.: ο κ. Τσακωνίδης) παραμένει ένας ήσυχος άνθρωπος που έχει αφιερώσει τη ζωή του στην υπηρεσία όσων βρίσκονται σε ανάγκη, των ορφανών και των περιθωριοποιημένων στην κοινωνία, επενδύοντας με ιδιαίτερη έμφαση τον χρόνο και τους πόρους του στους νέους, για πολλούς από τους οποίους έχει γίνει μέντορας και πατέρας - ένας προπονητής που χτίζει ηγέτες του αύριο». Ενα αύριο ως αιρεσιάρχη, που ο κ. Τσακωνίδης θέλησε να διασφαλίσει με την προ τετραετίας απόπειρά του να χειροτονηθεί παπάς στον Μητροπολιτικό Ναό της Αγίας Παρασκευής Λαγκαδά.Ολως περιέργως, ο οικείος μητροπολίτης όχι μόνον αρνήθηκε να ικανοποιήσει την επιθυμία του Χ. Τσακωνίδη, αλλά και του απαγόρευσε να έχει οποιαδήποτε σχέση εφεξής με τον ναό του. Κι εκείνος, παρά την οδυνηρή αυτή απόρριψη, ουδόλως πτοήθηκε. Οπως δεν πτοήθηκε ούτε από τη σύλληψη και την παραπομπή του σε δίκη, δηλώνοντας με θέρμη πως θα εξακολουθήσει να πολεμά τον σατανά με τους φαντασμαγορικούς εξορκισμούς του.",
    "Νάξος - Βαγγέλης Κονιτόπουλος: 50 χρόνια στο νησιώτικο τραγούδι με συναυλία στο Θέατρο Πέτρας": "Ο Βαγγέλης Κονιτόπουλος, ο «Βασιλιάς του νησιώτικου τραγουδιού», όπως χαρακτηριστικά τον αποκαλούν,γιορτάζει τα 50 χρόνια στο νησιώτικο τραγούδι, με μια μεγάλη συναυλία στο Θέατρο Πέτρας! Η Ένωση Αγροτικών Συνεταιρισμών Νάξου, που στηρίζει διαχρονικά την παράδοση του τόπου, είναι χορηγός της συναυλίας.\n\nΟ Βαγγέλης Κονιτόπουλος συμπλήρωσε 50 χρόνια παρουσίας στο νησιώτικο τραγούδι και γιορτάζει μαζί με εκλεκτούς φίλους του, με μια μεγάλη συναυλία στο Θέατρο Πέτρας, που θα εξελιχθεί σε ένα μοναδικό γλέντι!\n\nSpecial Guests: ΜΑΝΩΛΗΣ KONTAPOΣ, ΓIANNHΣ MΠAPMΠAPHΣ, MATΘAIOΣ TΣAXOYPIΔHΣ & NIKOΣ ΦAKAPOΣ - Παρουσιάζει ο ΛΕΥΤΕΡΗΣ ΕΛΕΥΘΕΡΙΟΥ\n\nΣκηνοθετική επιμέλεια: ΜΑΝΟΣ ΚΑΜΠΙΤΗΣ\n\nΜε ένα αφάνταστα διασκεδαστικό πρόγραμμα νησιώτικου -και όχι μόνο- ρεπερτορίου, ο Βαγγέλης Κονιτόπουλος μαζί με τους εκλεκτούς καλεσμένους του και τους καταξιωμένους μουσικούς του, μας ταξιδεύει σε αγαπημένους νησιώτικους μουσικούς και χορευτικούς προορισμούς, στην πιο καλοκαιρινή συναυλία του φετινού Σεπτέμβρη.\n\nΟ Βαγγέλης Κονιτόπουλος, ο «Βασιλιάς του νησιώτικου τραγουδιού», όπως χαρακτηριστικά τον αποκαλούν, με μια 50ετή πορεία στο νησιώτικο τραγούδι, επιτυγχάνει με τα τραγούδια του και με το αστείρευτο κέφι του να συνεπαίρνει και να ξεσηκώνει όποιον παραβρεθεί στις ζωντανές του εμφανίσεις!\n\nΤΡΑΓΟΥΔΟΥΝ\n\nAPHΣ BEPYKOKOΣ, EIPHNH BEPYKOKOΥ, MIXAΛHΣ KONITOΠOYΛOΣ, ΛEYTEPHΣ MΠAΦAΛOYKOΣ, η ΣTEΛΛINA KONITOΠOYΛOY και η EΛENH ΛEΓAKH\n\nΠΑΙΖΟΥΝ ΟΙ ΜΟΥΣΙΚΟΙ\n\nΒιολί : Νίκος Μάκαρης, Άρης Βερύκοκος, Γιάννης Μπαφαλούκος, Μαυρουδής Αντωνίου\n\nΛαούτο : Αντώνης Κονιτόπουλος, Βαγγέλης Κουκουλαρης, Λευτέρης Μπαφαλουκος, Κώστας Πατελης\n\nΣαντούρι : Στέλλα Βαλαση\n\nΚλαρίνο : Νεκτάριος Κοκκώνης\n\nΠλήκτρα : Γιάννης Κατσαρης\n\nΜπάσο : Τάσος Γρηγοριαδης\n\nΤύμπανα : Θανάσης Παπαδόπουλος\n\nΚρουστά : Γιώργος Καρελιώτης\n\nΤζαμπούνα : Γιάννης Σέρβος, Δημήτρης Παναγιωτοπουλος, Γιώργος Παρασκευάκης, Θοδωρής Βολιώτης\n\nΝτουμπάκι : Σίμος Κοζαδινος, Αλέξανδρος Μορφονιος\n\nΣυμμετέχουν οι χορευτικοί Σύλλογοι\n\nΕλληνικός Παραδοσιακός Χορευτικός Όμιλος - Δικταίοι Καστρινοί\n\nΕξωραϊστικός & Εκπολιτιστικός Σύλλογος Ιλίου \"Ο Μέρμηγκας\"\n\nΧορευτικό Σωματείο \" Χοροαχλιστος\" Μαρίας Κλουβατου και Γιάννη Τσελεντη\n\nΈνωση Νησιωτών Αιγαίου-Φίλοι Παραδοσιακών Χορών Αγ. Αναργύρων-Καματερού\n\nΧΟΡΗΓΟΣ: ΕΑΣ ΝΑΞΟΥ\n\nΠΛΗΡΟΦΟΡΙΕΣ – ΕΙΣΙΤΗΡΙΑ\n\nΤετάρτη 28 Σεπτεμβρίου στις 21:00\n\nΟι πόρτες ανοίγουν στις 20:00\n\nΓενική Είσοδος 12€ - Προπώληση από 10€\n\nΠροπώληση: Viva.gr & Δημοτικός Θερινός Κινηματογράφος «Σινέ Πετρούπολις»\n\nΤηλ. Επικοινωνίας: 2105012391",
    "Olajumoke Orisaguna: Κατέκτησε τις πασαρέλες όταν εμφανίστηκε τυχαία σε φωτογράφιση τραγουδιστή": "Olajumoke Orisaguna: Από εκεί που ήταν Πλανόδια πωλήτρια άρτου στη Νιγηρία είναι τώρα το νούμερο ένα μοντέλο\n\nΜια νεαρή πλανόδια έμπορος από τη Νιγηρία σίγουρα δεν περίμενε ότι η ζωή της θα άλλαζε ραγδαία ενώ περπατούσε και πωλούσε ψωμί στους δρόμους της πόλης Λάγκος.\n\nΔείτε αυτή τη δημοσίευση στο Instagram. Η δημοσίευση κοινοποιήθηκε από το χρήστη Olajumoke Orisaguna (@olajumokeorisaguna)\n\nΌλα άρχισαν όταν ο Βρετανός ράπερ Tinie Tempah ταξίδεψε στην πατρίδα των γονιών του στη Νιγηρία. Ενώ βρισκόταν εκεί, πόζαρε στον φακό της Νιγηριανής φωτογράφου, τραγουδίστριας και τραγουδοποιού Ty Bello για μια σειρά πορτρέτων για τοπικό περιοδικό.\n\nΚατά τη διάρκεια της φωτογράφισης μια πλανόδια πωλήτρια μπήκε κατά λάθος στο πλάνο.\n\nΚατά την επεξεργασία των φωτογραφιών η Bello παρατήρησε τη γυναίκα και εντυπωσιάστηκε από την ομορφιά της.\n\nΈγραψε στον λογαριασμό της στο Instagram ότι θα ήθελε να την βρει και να της προτείνει να γίνει μοντέλο.\n\nΕδωσε στους followers της την παραπάνω φωτογραφία, ζητώντας τους να της στείλουν μήνυμα αν την εντοπίσουν.\n\nΔείτε αυτή τη δημοσίευση στο Instagram. Η δημοσίευση κοινοποιήθηκε από το χρήστη Olajumoke Orisaguna (@olajumokeorisaguna)\n\nΤελικά, ανακάλυψε ότι το όνομά της ήταν Olajumoke Orisaguna. Εκείνη την περίοδο είχε μετακομίσει στο Λάγκος μαζί με ένα από τα παιδιά της για να βγάζει τα προς το ζην ως πλανόδια πωλήτρια. Ο σύζυγός της, που δούλευε ως τεχνίτης (τοποθετούσε πόρτες) είχε μείνει πίσω στη γενέτειρά τους, την πόλη Ire, με το άλλο παιδί της οικογένειας.\n\nΜε τη διαμεσολάβηση της Bello η Orisaguna υπέγραψε συμβόλαιο με το πρακτορείο μοντέλων Few Model Management, αν και μιλούσε ελάχιστα αγγλικά. Η ιστορία της ζωής της, σαν παραμύθι, την έκανε ίνδαλμα ανάμεσα στις νεαρές Νιγηριανές και της έφερε μια υποτροφία για σπουδές Επικοινωνίας. Φυσικά η νέα καριέρα της επέτρεψε την επανένωση της οικογένειας στο Λάγκος, χαρίζοντάς τους πρωτόγνωρη αναγνωρισιμότητα και ευημερία.\n\nΔείτε αυτή τη δημοσίευση στο Instagram. Η δημοσίευση κοινοποιήθηκε από το χρήστη Olajumoke Orisaguna (@olajumokeorisaguna)\n\nΩστόσο η αναγνωρισιμότητα συνοδεύεται πάντα από κάποιο κόστος. Στην περίπτωση της Olajumoke, ήταν η οργή της LGBT κοινότητας, που πυροδοτήθηκε από την ίδια όταν σε ένα βίντεο του 2018 (με τίτλο “Olajumoke Sauce 7: Trends and Acceptance”) δήλωσε σοκαρισμένη από το γεγονός ότι ομοφυλόφιλοι παντρεύονται άτομα του ίδιου φύλου.\n\nΗ Olajumoke συνέχισε λέγοντας: “Ξέρω ότι κανένας Νιγηριανός ή καμία Νιγηριανή δεν γεννιέται γκέι ή λεσβία”. Μια από τις αντιδράσεις ήταν εκείνη του transgender μοντέλου Veso Golden Oke, που τη συμβούλευσε να ενημερωθεί καλύτερα για την LGBT κοινότητα. Η Olajumoke μάλλον απηχεί τις προκαταλήψεις της κοινωνίας όπου ζει, δεδομένου ότι στη Νιγηρία ο γάμος μεταξύ ομοφυλοφίλων θεωρείται ποινικό αδίκημα. Αυτό, ωστόσο, δεν την απαλλάσσει από την ευθύνη της προσωπικής άποψης, δεδομένου μάλιστα ότι πλέον εργάζεται σε έναν τομέα που αγκαλιάζει όλες τις σεξουαλικές αποχρώσεις.\n\nΓράψτε το σχόλιο σας",
    "Ηττα για τα Εκπαιδευτήρια Αναγέννηση, αύριο για την 7η θέση": "Την ήττα από την πρωταθλήτρια Νιγηρίας γνώρισαν τα Εκπαιδευτήρια Αναγέννηση στο Παγκόσμιο Σχολικό πρωτάθλημα μπάσκετ στο Βελιγράδι και θα ολοκληρώσουν αύριο την παρουσία τους στο τουρνουά στη Σερβία στο παιχνίδι κατάταξης για την 7η-8η θέση.\n\nΗ ομάδα της Πάτρας ηττήθηκε στις λεπτομέρειες από τη Νιγηρία με σκορ 57-52 κι πλέον την Τρίτη στις 10π.μ. θα αντιμετωπίσει την Χιλή.",
    "Δεν είναι πολύ πιο υγιεινές οι δίαιτες σήμερα παγκοσμίως, από ό,τι ήσαν πριν 30 χρόνια": "Η υγιεινή διατροφή κερδίζει διαχρονικά έδαφος σε πολύ διαφορετικές χώρες όπως οι ΗΠΑ, η Κίνα, το Ιράν και το Βιετνάμ, αλλά πολύ λιγότερο σε άλλες όπως η Ιαπωνία, η Νιγηρία και η Τανζανία.\n\nΕλάχιστα πιο υγιεινή είναι η διατροφή των ανθρώπων σήμερα σε παγκόσμιο επίπεδο, σε σχέση με αυτήν που ήταν πριν 30 χρόνια, δείχνει μια νέα μελέτη.\n\nΗ έρευνα, που αξιολόγησε τις διατροφικές συνήθειες ενηλίκων και παιδιών σε 185 χώρες σε βάθος σχεδόν τριών δεκαετιών (από το 1990 μέχρι το 2018), βαθμολόγησε από το 0 (πολλά κατεργασμένα κρέατα, ζάχαρη, αλάτι κ.α.) έως το 100 (πολλά φρούτα, λαχανικά, δημητριακά ολικής άλεσης κ.α.). πόσο πιστά οι άνθρωποι τηρούν τη συνιστώμενη υγιεινή διατροφή.\n\nΟ μέσος όρος των 185 χωρών είναι το 40,3, μια οριακή βελτίωση μόλις 1,5 μονάδων μέσα σε αυτά τα 30 χρόνια. Το γεγονός αυτό, σύμφωνα με τους επιστήμονες, δείχνει πόσο μεγάλη είναι η πρόκληση να ενθαρρυνθεί και να εφαρμοστεί στην πράξη η υγιεινή διατροφή σε διεθνή κλίμακα.\n\nΗ υγιεινή διατροφή κερδίζει διαχρονικά έδαφος σε πολύ διαφορετικές χώρες όπως οι ΗΠΑ, η Κίνα, το Ιράν και το Βιετνάμ, αλλά πολύ λιγότερο σε άλλες όπως η Ιαπωνία, η Νιγηρία και η Τανζανία. Μόνο δέκα χώρες, που αντιπροσωπεύουν λιγότερο από 1% του παγκόσμιου πληθυσμού, πήραν πάνω από 50 βαθμούς. Το υψηλότερο \"σκορ\" έχουν το Βιετνάμ, το Ιράν, η Ινδονησία και η Ινδία, ενώ το χαμηλότερο η Βραζιλία, το Μεξικό, οι ΗΠΑ (που πάντως εμφανίζουν αργή βελτίωση) και η Αίγυπτος.\n\nΣε περιφερειακό επίπεδο, η βαθμολογία κυμαίνεται από 30,3 στη Λατινική Αμερική και Καραϊβική (κάνουν τη χειρότερη διατροφή κατά μέσο όρο) μέχρι 45,7 στη Νότια Ασία. Σε παγκόσμιο επίπεδο, οι γυναίκες είναι πιθανότερο να τρώνε πιο υγιεινά σε σχέση με τους άνδρες και οι νεότεροι ενήλικες σε σχέση με τους ηλικιωμένους. Επίσης όσο μεγαλύτερο είναι το μορφωτικό επίπεδο των ανθρώπων και των γονιών τους, τόσο πιθανότερο είναι ακολουθούν πιο υγιεινή διατροφή.\n\nΟι ερευνητές, με επικεφαλής τη δρα Βικτόρια Μίλερ του καναδικού ΜακΜάστερ και τoν καθηγητή Τζιν Μάγιερ της Σχολής Επιστήμης της Διατροφής του αμερικανικού Πανεπιστημίου Ταφτς, που έκαναν τη σχετική δημοσίευση στο περιοδικό \"Nature Food\", επεσήμαναν ότι η κακή διατροφή αποτελεί βασική αιτία διαφόρων ασθενειών και ευθύνεται για έναν στις τέσσερις (26%) θανάτους που θα μπορούσαν να έχουν προληφθεί.\n\nΣύνδεσμος για την επιστημονική δημοσίευση:\n\nhttps://www.nature.com/articles/s43016-022-00594-9",
    "Εκκλησία των Εθνών: Καταγγελίες για βιασμούς και εξαπατήσεις στο σκοτεινό παρελθόν της αίρεσης με τους εξορκισμούς": "Glomex Player(eexbs1jkdkewvzn, v-cmktg8nerg09)\n\nΚλείσιμο\n\nGlomex Player(eexbs1jkdkewvzn, v-cmkrersbsdpt)\n\nΚαι ο πρώην ποδοσφαιριστής του Παναθηναϊκού, Εμανουέλ Ολισαντέμπε, έχει πέσει θύμα της αίρεσης «\n\n», την ώρα που όλο και περισσότερες αποκαλύψεις έρχονται στο «φως» της δημοσιότητας για την «Εκκλησία των Εθών» και τον επικεφαλής της, Χάρη Τσακωνίδη.\n\nΟ ποδοσφαιριστής αντιμετώπιζε πρόβλημα με το γόνατό του με αποτέλεσμα να απευθυνθεί στον «πάστορα» Ανδρέα τότε, προκάτοχο του Χάρη, για να τον κάνει… καλά, όπως μεταδίδει το Live News. Μάλιστα, στο βίντεο της… θεραπείας του, φαίνεται στο τέλος να… γιατρεύεται, με τον ίδιο να αναφέρει ότι νιώθει καλά και να τρέχει γύρω γύρω από την σκηνή.\n\nGlomex Player(40599w16ki4e70hs, v-cmk9slpfy3ox)\n\n– Πιστεύεις ότι ο Θεός μπορεί το φτιάξει;\n\n– Πιστεύω ότι είναι η μόνη απάντηση.\n\n– Θα σε ραντίσουμε με το θαυματουργό νερό.\n\n– Ναι.\n\n– Στο όνομα του Ιησού Χριστού, Θεέ μου, απελευθέρωσέ τον!\n\n– Νιώθω καλύτερα αλλά νιώθω ακόμη δυσφορία.\n\n– Θεράπευσέ τον στο όνομα του Ιησού Χριστού. Σήκω αδελφέ μου, είσαι ελεύθερος! Πού νιώθεις δυσφορία; Στο αριστερό; Στο όνομα του Ιησού Χριστού, έκανες το θαύμα.\n\n– Νιώθω καλά.\n\nΚλείσιμο\n\nΣκοτεινό παρελθόν φαίνεται πως κρύβει η περιβόητη, η οποία τελικά δεν ιδρύθηκε πριν 7 χρόνια, όπως εντέχνως θέλει να επικοινωνήσει ο επικεφαλής της αίρεσης, Χάρης Τσακωνίδης.«Θα συνεχίσουμε να κάνουμε το έργο του Κυρίου όπως το κάναμε τα τελευταία 7 χρόνια στην Ελλάδα». H δράση της στην Ελλάδα άρχισε πριν από 11 χρόνια και συγκεκριμένα στην Αθήνα το 2011 από μια πορεία με δήθεν θαυματουργά νερά, που τα πουλούσαν για χρυσάφι, αλλά και σεξουαλικά σκάνδαλα.Προκάτοχος του 38χρονου αιρετικού Χάρη, ο αυτοαποκαλούμενος πάστορας Ανδρέας ήταν ο επικεφαλής της Εκκλησίας των Εθνών. Σε μεγάλες αίθουσες, όπως και ο Χάρης στη Θεσσαλονίκη, ο Ανδρέας στην Αθήνα έλυνε τα... μάγια από δαιμονισμένους και, για να το μοσχοπουλήσει μετά σε μπουκαλάκια στα ανυποψίαστα θύματά του. Η τιμή για δυο γουλιές, ήταν στα 500 ευρώ.Ύστερα από κάθε τέτοια παράσταση, το δήθεν θεραπευτικό νερό γινόταν ανάρπαστο με δεκάδες να στήνονται στην ουρά για να ψεκαστούν ολόκληροι. Η συναγωγή της Αθήνας όμως. Η πρώτη γυναίκα περιέγραψε την πλύση εγκεφάλου που υπέστη για να πέσει τελικά. «Ήμουν ένα από τα 11 κορίτσια που είχαν υποστεί σεξουαλική και συναισθηματική κακοποίηση και χειραγώγηση από τον Ανδρέα. Χρησιμοποιούσε τον τίτλο ‘άνθρωπος του Θεού’ για να αναγκάζει του ανθρώπους να κάνουν αυτό που δεν ήθελαν».Σύμφωνα με το MEGA, το παράρτημα που κατείχε η αίρεση στην περιοχή της Αθήνας και συγκεκριμένα στην πλατεία Αμερικής έκλεισε όταν ο πάστορας Ανδρέας κατηγορήθηκε για μια σειρά βιασμών και υποθέσεων εξαπάτησης, όπου αποσπούσε μεγάλα χρηματικά ποσά από τα θύματά του. Μετά το πλήθος των καταγγελιών, η Αστυνομία παρενέβη και το 2014 έκλεισε οριστικά το παράρτημα της αίρεσης στην Αθήνα.Ο Ανδρέας φυγαδεύτηκε άρον άρον πίσω στη βάση της αίρεσης,, και στη θέση του πήρε ο Χάρης, ως ο εξορκιστής της Θεσσαλονίκης O πρόεδρος Ένωσης Αστυνομικών Υπαλλήλων Ν.Α Αττικής, Γιώργος Καλλιακμάνης ανέφερε πωςεισέβαλλαν στον χώρο δράσης της αίρεσης, ορισμένοι άρχισαν να τους βιντεοσκοπούν, ενδεχομένως με σκοπό να τους εκφοβίσουν ύστερα.» δήλωσε ο κ. Καλλιακμάνης. Συνέχισε, λέγοντας πως η αίρεση «πατάει» στο κομμάτι της ανεξιθρησκείας.«Σου λέει. Όμως όταν εκμεταλλεύεσαι μία κατάσταση στην οποία έχει περιέλθει έια να πουλήσειςαυτό είναι εξαπάτηση» εξήγησε. Τόνισε μάλιστα, πως πρέπει να ερευνηθεί η «διαδρομή του χρήματος» της αίρεσης και έκανε έκκληση σε όλα τα θύματα της αίρεσης να απευθυνθούν στις αστυνομικές Αρχές.",
    "Πτώσεις θανάτου φοιτητών, πέπλο μυστηρίου και καταγγελίες για 100 θύματα": "Η ανομία που επικρατεί στα κατεχόμενα είναι γνωστή τοις πάσι, αφού πολλές φορές στο παρελθόν, είδαν το φως της δημοσιότητας υποθέσεις υπόθαλψης εγκληματιών, δολοφόνων και εμπόρων ναρκωτικών, με τελευταίο παράδειγμα τον βαρόνο ναρκωτικών, που καταζητείτο από τις Αρχές της Αυστραλίας και ο οποίος συνελήφθη τον περασμένο Ιούλιο, για να εκδοθεί στη χώρα του. Παράλληλα, το ψευδοκράτος αποτελεί τον Δούρειο Ίππο της Τουρκίας, για εργαλειοποίηση του μεταναστευτικού, αφού μεταφέρονται πρόσωπα από αφρικανικές χώρες, για να διοχετευθούν στη συνέχεια στις ελεύθερες περιοχές.\n\nΔΙΑΒΑΣΤΕ ΕΔΩ: Η κίνηση Αβέρωφ, τα ανεφάρμοστα μέτρα και το μεταναστευτικό στη δίνη Προεδρικών\n\nΠολλά ωστόσο είναι και τα πρόσωπα που μεταβαίνουν στα κατεχόμενα από αφρικανικές χώρες, υπό την ιδιότητα των φοιτητών, για να σπουδάσουν σε πανεπιστήμια του ψευδοκράτους, με αρκετούς να καταλήγουν νεκροί, γεγονός που θορύβησε την Κυβέρνηση της Νιγηρίας, η οποία εξέδωσε οδηγία, μέσω της οποίας καλεί τους πολίτες τους να αποφεύγουν να μεταβαίνουν στο ψευδοκράτος. Όπως ανέφερε χαρακτηριστικά η ειδική σύμβουλος του προέδρου της χώρας, Αμπίκε Νταμπίρι Ερέουα, «πριν επισκεφτείτε την βόρεια Κύπρο να το σκεφτείτε δύο φορές. Εκεί για τους Νιγηριανούς δεν μπορούμε να κάνουμε τίποτα. Εκεί κάθε μέρα δολοφονούνται φοιτητές μας».\n\nΠηγές από τα κατεχόμενα, ανέφεραν στον REPORTER ότι κάποιοι υπόσχονται σε Νιγηριανούς ότι μπορούν να σπουδάσουν στην Ευρώπη και στη συνέχεια τους μεταφέρουν στα κατεχόμενα μέσω Τουρκίας. Τότε, οι Νιγηριανοί καταλαβαίνουν ότι τα όσα τους υπόσχονται είναι ψεύδη, ωστόσο από τη στιγμή που δαπάνησαν χρήματα για να φθάσουν στο ψευδοκράτος, αναγκάζονται να μείνουν ή να διαφύγουν στις ελεύθερες περιοχές. Ήδη φέτος, σύμφωνα με πληροφορίες, έφθασαν στις ελεύθερες περιοχές 2234 πρόσωπα από τη Νιγηρία.\n\nΔΙΑΒΑΣΤΕ ΕΔΩ: Οργιάζουν οι διακινητές στα κατεχόμενα-Τους στέλνουν στην ΚΔ για 150 ευρώ\n\nOι μυστήριες πτώσεις από μπαλκόνια\n\nΜάλιστα, σύμφωνα με την ίδια πηγή, όσοι αποφασίζουν να διαμείνουν σε μη ελεγχόμενες από τη Δημοκρατία περιοχές, σπουδάζουν σε πανεπιστήμια, όμως παρατηρήθηκε το φαινόμενο μεγάλου αριθμού θανάτων Αφρικανών, που καλύπτονται από ένα πέπλο μυστηρίου. Συγκεκριμένα, πολύ συχνά εντοπίζονται νεκρά πρόσωπα, τα οποία πέφτουν από κτίρια, με τις κατοχικές αρχές να αποδίδουν τους θανάτους σε αυτοκτονίες, ωστόσο όπως αναφέρθηκε χαρακτηριστικά στον REPORTER, ο αριθμός τέτοιας φύσεως θανάτων είναι μεγάλος.\n\nΑυτός είναι και ο λόγος που η Κυβέρνηση της Νιγηρίας θορυβήθηκε και αναγκάστηκε να εκδώσει οδηγία για τα κατεχόμενα, ώστε να προστατεύσει τους πολίτες της και να τους αποτρέψει από το να μεταβαίνουν στο ψευδοκράτος.\n\nΕξάλλου, σε δημοσίευμα της, ιστοσελίδα της Νιγηρίας, πριν από περίπου δύο χρόνια, στην οποία επικαλείτο δηλώσεις της Αμπίκε Νταμπίρι Ερέουα, ανέφερε ότι πέραν των είκοσι Νιγηριανών φοιτητών, είχαν σκοτωθεί στα κατεχόμενα. Τότε, η κ. Ερέουα είχε συστήσει εκ νέου προσοχή στους Νιγηριανούς που μεταβαίνουν στα κατεχόμενα, ωστόσο φαίνεται ότι οι διακινητές ξέρουν πολύ καλά πως να πείσουν τα πρόσωπα που ψάχνουν μια διέξοδο φυγής από τη χώρα και τους πείθουν με τεχνάσματα να φθάσουν στο ψευδοκράτος.\n\nΔΙΑΒΑΣΤΕ ΕΔΩ: Έσπασαν κάθε ρεκόρ οι μεταναστευτικές ροές-Σε εφαρμογή master plan για Πουρνάρα\n\nΚαταγγελίες για τριψήφιο αριθμό νεκρών από το 2020\n\nΠάντως, με μια απλή αναζήτηση στο διαδίκτυο, μπορεί κανείς να εντοπίσει αρκετές δολοφονίες με θύματα Αφρικανούς και δη Νιγηριανούς στα κατεχόμενα, τις οποίες μέσα της χώρας χαρακτηρίζουν ως μυστήρια, αφού παραμένουν ανεξιχνίαστοι.\n\nΣε άλλες δηλώσεις της, η κ. Ερέουα, είχε αναφερθεί το 2020, σε αρκετές περιπτώσεις Νιγηριανών, όπως οι Kennedy Dede, Augustine Ngok, Gabriel Sorewei, Osabanjo Owoyale, Augustine Wallace, Stanley Eteno, Hassan Babatunde, Temitayo Adigun και Κubat Abraham, οι οποίοι ήταν μόνο μερικοί απ’ αυτούς που γνώριζαν οι Αρχές της χώρας, ότι δολοφονήθηκαν.\n\nΤο πρόβλημα, σημείωσε τότε η ειδική σύμβουλος του προέδρου της χώρας, «είναι ότι οι περισσότεροι Νιγηριανοί γονείς δεν γνωρίζουν ότι η Βόρεια Κύπρος δεν αναγνωρίζεται από καμία χώρα στον κόσμο. Δεν είναι μια χώρα αναγνωρισμένη από τον ΟΗΕ. Αναγνωρίζεται μόνο από την Τουρκία. Χιλιάδες Νιγηριανοί μαθητές φοιτούν εκεί και σας λέω ότι εκατοντάδες έχουν σκοτωθεί».\n\nΑντιδράσεις στα κατεχόμενα\n\nΤα τουρκοκυπριακά μέσα ενημέρωσης ασχολήθηκαν πάντως εν εκτάσει με την οδηγία της Νιγηρίας, ωστόσο φρόντισαν να επιρρίψουν ευθύνες στους Νιγηριανούς για την κατάσταση.\n\nΣε άρθρο της, η Kibris Postasi αναγνωρίζει ότι υπάρχουν Νιγηριανοί που είναι θύματα εμπορίας προσώπων, ωστόσο τους επιρρίπτουν ευθύνες ότι έστησαν κύκλωμα πορνείας και παράνομες επιχειρήσεις στα κατεχόμενα.\n\n«Οι φτωχοί Νιγηριανοί είναι σκλαβωμένοι από Αφρικανούς που διαχειρίζονται το εμπόριο χρημάτων και ναρκωτικών. Αυτό είναι το πρόβλημά μας. Η “ΤΔΒΚ”, είναι στην πραγματικότητα η “χώρα” που πρέπει να βοηθηθεί για τον αγώνα και όχι ο κατηγορούμενος σε αυτή την περίπτωση».\n\nΗ ιστοσελίδα προχωρά και ένα βήμα παρακάτω, αναφέροντας πως οι Νιγηριανοί, που γίνονται πλουσιότεροι και ισχυρότεροι, έχουν στήσει ένα κύκλωμα δωροδοκίας στα κατεχόμενα.\n\n«Πυροβολούν, προκαλούν ζημιές, σκοτώνουν, διαχειρίζονται τη διακίνηση ναρκωτικών. Ταυτόχρονα, δεν διστάζουν να εξαγοράζουν άτομα. Δεν είναι μόνοι οι Νιγηριανοί θύματα, αλλά και οι ίδιοι οι Τουρκοκύπριοι».\n\nΣτο ίδιο θέμα αναφέρεται εξάλλου πως «δεν υπάρχει ειρήνη στους δρόμους, αλλά αντίθετα υπάρχει μια ολοένα και πιο ανεξέλεγκτη ομάδα Νιγηριανών. Αυτό πρέπει να αντιμετωπιστεί ξεκινώντας από τη μετανάστευση. Η σύλληψη και η αποστολή κάθε Νιγηριανού κοστίζει μόνο περίπου χίλια δολάρια».\n\nΔΙΑΒΑΣΤΕ ΕΔΩ: Αντιστρέφει τα πυρά σε ΑΚΕΛ ο ΔΗΣΥ-«Η πολιτική τους στο μεταναστευτικό είναι ανύπαρκτη»",
    "ΟΗΕ: Σχεδόν ένα εκατ. άνθρωποι κινδυνεύουν να πεθάνουν από «καταστροφικό λιμό»": "Σομαλία, Αφγανιστάν, Υεμένη: σχεδόν ένα εκατομμύριο άνθρωποι σε όλο τον κόσμο απειλούνται από «καταστροφικό λιμό» και κινδυνεύουν να πεθάνουν τους επόμενους μήνες αν δεν λάβουν ανθρωπιστική βοήθεια, ένας αριθμός ρεκόρ κυρίως λόγω της ξηρασίας στο Κέρας της Αφρικής, προειδοποίησε ο ΟΗΕ.\n\nΟι εκτιμήσεις αυτές περιέχονται στην έκθεση που έδωσαν χθες, Τετάρτη, στη δημοσιότητα η Οργάνωση Τροφίμων και Γεωργίας του ΟΗΕ (FAO) και το Παγκόσμιο Επισιτιστικό Πρόγραμμα (WFP).\n\nΗ έκθεση παρουσιάζει την κατάσταση 19 χωρών που θεωρούνται «καυτά σημεία» για την πείνα σε όλο τον κόσμο και έξι από τις οποίες έχουν τεθεί σε «ύψιστο συναγερμό» από τον ΟΗΕ: το Αφγανιστάν, η Αιθιοπία, η Νιγηρία, το Νότιο Σουδάν, η Σομαλία και η Υεμένη.\n\nΣε αυτές τις έξι χώρες 970.000 άνθρωποι αναμένεται να πληρούν ως τον Ιανουάριο του 2023 τα κριτήρια της φάσης «καταστροφής», του υψηλότερου επιπέδου (5) στην κατάταξη για την επισιτιστική ανασφάλεια. Αυτό σημαίνει ότι «ο λιμός και ο θάνατος είναι μια καθημερινή πραγματικότητα» και ότι πρόκειται για μια κατάσταση στην οποία «ενδέχεται να καταγραφούν ακραία ποσοστά θνησιμότητας και υποσιτισμού, αν δεν υπάρξει άμεση δράση».\n\nΟ αριθμός αυτός είναι δέκα φορές μεγαλύτερος σε σχέση με έξι χρόνια νωρίτερα «λόγω των επιπτώσεων των συγκρούσεων, της κλιματικής αλλαγής και της οικονομικής αστάθειας που επιδεινώθηκε από την πανδημία covid-19 και τις επιπτώσεις της κρίσης στην Ουκρανία».\n\nΟι παγκόσμιοι ηγέτες ζήτησαν την Τρίτη να διπλασιαστούν οι προσπάθειες για την αντιμετώπιση της αυξανόμενης επισιτιστικής ανασφάλειας στον κόσμο. Ο Αμερικανός πρόεδρος Τζο Μπάιντεν ανακοίνωσε χθες νέα βοήθεια ύψους 2,9 δισεκ. δολαρίων για την αντιμετώπιση του λιμού.\n\nΗ Γουατεμάλα, η Ονδούρα και το Μαλάουι περιλαμβάνονται στον κατάλογο με «τα καυτά σημεία του λιμού» του ΟΗΕ. Ο οργανισμός ανησυχεί εξάλλου για την επιδείνωση της κατάστασης στη Λαϊκή Δημοκρατία του Κονγκό, την Αϊτή, την Κένυα και τη Συρία.\n\n«Ο αριθμός των ατόμων που είναι αντιμέτωποι με οξεία επισιτιστική ανασφάλεια σε όλο τον κόσμο αναμένεται ότι θα αυξάνεται με ιλιγγιώδεις ρυθμούς», προειδοποίησε ο Ντέιβιντ Μπίζλι εκτελεστικός διευθυντής του WFP. Στο Κέρας της Αφρικής έως και 26 εκατομμύρια άνθρωποι αναμένεται να βρεθούν σε κατάσταση «κρίσης ή χειρότερη» (επίπεδο 3).\n\nΗ δραματική ξηρασία που πλήττει την περιοχή αυτή έχει καταστρέψει τις σοδειές, έχει εξαφανίσει τα ζώα εκτροφής και έχει αναγκάσει χιλιάδες ανθρώπους να εγκαταλείψουν τις εστίες τους «αυξάνοντας τον κίνδυνο διακοινοτικών συγκρούσεων για τους πόρους».\n\n«Απουσία μιας επαρκούς ανθρωπιστικής απάντησης, οι αναλυτές προβλέπουν ότι ως τον Δεκέμβριο θα πεθαίνουν καθημερινά στη Σομαλία έως και τέσσερα παιδιά ή δύο ενήλικες ανά 10.000 ανθρώπους», τόνισε ο ΟΗΕ.",
    "403 unauthorized": "",
    "Γιάννης Αντετοκούνμπο: Βίντεο από τις πιο εντυπωσιακές στιγμές του στο Ευρωμπάσκετ": "Λίγες ημέρες μετά τον τελικό του Ευρωμπάσκετ, η FIBA πρόβαλε ένα βίντεο με τις πιο εντυπωσιακές στιγμές του Γιάννη Αντετοκούνμπο στο Ευρωμπάσκετ.\n\nΟ πρωταθλητής και MVP του NBA συμμετείχε στη διοργάνωση με την Ελλάδα και αποκλείστηκε στα προημιτελικά από την οικοδέσποινα Γερμανία.\n\nΟ Γιάννης είχε 29,3 πόντοι, 8,8 ριμπάουντ και 4,7 ασίστ ανά παιχνίδι στο Ευρωμπάσκετ και ήταν μέλος της κορυφαίας πεντάδας της διοργάνωσης η οποία ολοκληρώθηκε με τη νίκη της Ισπανίας επί της Γαλλίας στον τελικό.\n\nPGRpdiBzdHlsZT0iIiBjbGFzcz0ibW9iaWxlX2Jhbm5lciBiYW5uZXItc3RpY2t5Ij4KCQkJPGRpdiBpZD0ndnJhZGluaV9QUicgY2xhc3M9ImJhbm5lci1zdGlja3kiPg0KICA8c2NyaXB0Pg0KICAgIGdvb2dsZXRhZy5jbWQucHVzaChmdW5jdGlvbigpIHsgZ29vZ2xldGFnLmRpc3BsYXkoJ3ZyYWRpbmlfUFInKTsgfSk7DQogIDwvc2NyaXB0Pg0KPC9kaXY+CQkJPC9kaXY+\n\n\n\n\n\n",
    "Παγκόσμια συγκίνηση για την Ελισάβετ από τον απλό κόσμο": "Η Βασίλισσα Ελισάβετ άφησε το στίγμα της στον κόσμο με την ηγετική της παρουσία τα τελευταία 70 χρόνια. Ακόμα και για όσους δεν νιώθουν θλίψη για τον θάνατό της, αναγνωρίζουν την ιστορικότητα των στιγμών όχι μόνο για τη Βρετανία αλλά για ολόκληρο τον κόσμο και τη σύγχρονη ιστορία του.\n\n«Ήταν πολύ σημαντική για μένα και για όσους ξέρω που είναι Βρετανοί, που είναι Άγγλοι. Και νομίζω ότι όλοι νιώθουμε το ίδιο αυτή τη στιγμή, αισθανόμαστε λίγο χαμένοι. Ναι, χαμένοι. Χαθήκαμε λίγο μετά από αυτό» λέει μία Αγγλίδα που ζει στο Παρίσι.\n\nΣε αρκετές πόλεις, ακόμη και οι μη Βρετανοί αισθάνθηκαν την ανάγκη να εκφράζουν τα συλληπητήριά τους προς τον βρετανικό λαό. Για παράδειγμα στο Βερολίνο, αρκετοί Γερμανοί πήγαν στην βρετανική πρεσβεία για να αφήσουν λουλούδια στη μνήμη της Βασίλισσας.\n\n«Είχα ταυτίσει τη Βρετανία με τη Βασίλισσα και συγκινήθηκαν όταν άκουσα ότι πέθανε. Με εξέπληξε ότι συγκινήθηκα τόσο πολύ για τον θάνατο ενός ανθρώπου που δεν γνώριζα. Έτσι αποφάσισα να έρθω εδώ με την οικογένειά μου και να τη σκεφτώ μία τελευταία φορά και να αφήσω λουλούδια για τη Λίζι ώστε να την αποχαιρετήσω και να εκφράσω τη συμπαράστασή μου» λέει μια νεαρή Γερμανίδα.\n\nΣτην άλλη πλευρά του Ατλαντικού, υπήρξαν και διαφορετικές αντιδράσεις. Οι πολίτες δεν νιώθουν κάποια ταύτιση με την Ελισάβετ και συνεπώς δεν μοιάζει να τους αγγίζει η είδηση ακόμη και σε συναισθηματικό ή ιστορικό επίπεδο.\n\n«Υποθέτω ότι αποτέλεσε σημαντικό μέρος της βρετανικής ταυτότητας. Αλλά σε μένα που είμαι Αμερικανός, δεν έχει ιδιαίτερη απήχηση. Γνωρίζω πως άλλοι Αμερικάνοι νιώθουν κάτι, αλλά εγώ όχι» λέει ένας Αμερικάνος ενώ μία γυναίκα συμπληρώνει: «Είναι στενάχωρο. Σίγουρα την αγαπούσε ο κόσμος. Στεναχωριέμαι γι αυτούς που την αγαπούσαν. Αλλά δεν νομίζω ότι θα έχει κάποια επιρροή στις οικονομίες ή τα χρηματιστήρα, δηλαδή τα πράγματα που έχουν σημασία».\n\nΠολύ διαφορετική είναι η κατάσταση στον Καναδά, που είναι εξάλλου μέλος της Κοινοπολιτείας και η Ελισάβετ ήταν ο αρχηγός του κράτους. Ο κόσμος συγκινήθηκε αρκετά αλλά δεν έλειψαν και όσοι ζητούν απαγκίστρωση από τη Βρετανία.\n\n«Γυρνώντας πίσω και σκεφτόμενος την επίδραση που είχε στην ιστορία της Κοινοπολιτείας, νομίζω ότι είναι μία ιδιαίτερα στενάχωρη ημέρα» λέει ένας τραπεζικός ενώ ένας άλλος συμπληρώνει: «Είναι πραγματικά θλιβερό αλλά όχι τόσο σημαντικό. Νομίζω ότι ο Καναδάς πρέπει να πάρει μία πιο ανεξάρτητη στάση από το να παραμείνει κολλημένος στο Ηνωμένο Βασίλειο».\n\nΙδιαίτερο ενδιαφέρον έχουν και οι αντιδράσεις του κόσμου στην Αργεντινή, μια χώρα που συγκρούστηκε με την Βρετανία της Ελισάβετ στη δεκαετία του '80 λόγω των νήσων Φώκλαντ.\n\n«Προφανώς ως Αργεντίνοι έχουμε μία συγκρουσιακή σχέση με τους Άγγλους, αλλά πρέπει να αναγνωρίσουμε ότι ήταν πολύ σημαντική κυρία. Οφείλουμε να πούμε μπράβο Λίλιμπετ, τα πήγες πολύ καλά, για 70 χρόνια κυβέρνησες εξαιρετικά την Αγγλία» λέει μία δασκάλα.\n\nΣτη Νιγηρία, πρώην βρετανική αποικία, η συγκίνηση είναι εμφανής. Οι Νιγηριανοί θυμούνται ότι η Ελισάβετ ήταν αυτή που τους έδωσε την ανεξαρτησία τους και όπως λένε δεν θα ξεχάσουν ποτέ όσα προσφερε στη χώρα.\n\n«Στεναχωρήθηκα τόσο πολύ όταν άκουσα για τον θάνατό της. Όμως γιορτάζω και τη ζωή της, ως σύμβολο ηγεσίας, σύμβολο ειρήνης. Θυμάμαι ότι μας έδωσε την ανεξαρτησία μας και θα είμαι πάντα ευγνώμων για αυτό. Ας αναπαυθεί εν ειρήνη» λέει ένας Νιγηριανός σκηνοθέτης.\n\nΣτην Αυστραλία, μία χώρα της Κοινοπολιτείας που αγαπούσε ιδιαίτερα η Ελισάβετ, οι πολίτες την θυμούνται με αγάπη και ζεστασία. Όμως και εκεί δεν λείπουν οι φωνές που ζητούν αναθεώρηση του ρόλου του αρχηγού κράτους.\n\n«Νιώθω λύπη, όπως ο περισσότερος κόσμος και νομίζω ότι ήταν σημαντική για πολλές γενιές γυναικών. Ήταν μία απίστευτη ηγέτιδα. Και αν σκεφτούμε πόσα βίωσε όλα αυτά τα χρόνια, είναι πραγματικά απίθανό» λέει μία γυναίκα ενώ ένας άνδρας συμπληρώνει: «Νομίζω ότι ήρθε η ώρα για τους Αυστραλούς να σκεφτούν και να συζητήσουν για τον ρόλο του αρχηγού του κράτους. Είτε μιλάμε για μονάρχη, κυβερνήτη ή ότιδήποτε άλλο. Μετράει τι θα κάνει και πως και όχι ποιο θα είναι το πρόσωπο».",
    "Γιάννης Αντετοκούνμπο: Παραγωγός σε ντοκιμαντέρ για μετανάστες στο National Geographic": "Το συγκεκριμένο ντοκιμαντέρ πραγματεύεται με την εργασία δεκάδων μεταναστών που δουλεύουν σε εργοστάσιο της Πολιτείας του Ουισκόνσιν όπου εδρεύουν οι Μπακς, η ομάδα που ο Γιάννης Αντετοκούνμπο έφτασε στην κορυφή του NBA.\n\n\n\nTo εργοστάσιο κατασκευάζει 5 εκατομμύρια αμερικανικές σημαίες τον χρόνο.\n\n\n\n\n\n\n\n\n\nΟ Γιάννης Αντετοκούνμπο μίλησε για την απόφαση του και εξήγησε τους λόγους που την πήρε:\n\n\n\n«Ως μετανάστης θεωρώ το συγκεκριμένο φιλμ εξαιρετικά προσωπικό και μια βαθιά συγκινητική απόδειξη για όσους αποκαλούν αυτή τη χώρα “σπίτι”. Καθένα από αυτά τα εμπνευσμένα άτομα έχουν ξεπεράσει αντιξοότητες και προκλήσεις στη ζωή τους και φέρνουν αυτές τις μοναδικές εμπειρίες και ιστορίες, καθώς κατασκευάζουν την αμερικανική σημαία».\n\n\n\n\n\nΔείτε αυτή τη δημοσίευση στο Instagram. Η δημοσίευση κοινοποιήθηκε από το χρήστη Giannis Ugo Antetokounmpo (@giannis_an34)\n\nΚλείσιμο\n\nΝέα σπουδαία πρωτοβουλία από τονΟ κορυφαίος Έλληνας μπασκετμπολίστας που έχει κερδίσει τα πάντα στο NBA με τους Μπακς αποφάσισε να επενδύσει ως παραγωγός σε ντοκιμαντέρ του National Geographic με τίτλο “Flagmakers” (κατασκευαστές σημαιών), που αφορά κυρίως σε μετανάστες που δουλεύουν σε εργοστάσιο στο Ουίσκονσιν.Ο Γιάννης είναι παιδί μεταναστών από την Νιγηρία που γεννήθηκε στην Ελλάδα και μεγάλωσε στα Σεπόλια. Πέρασε δύσκολα παιδικά και εφηβικά χρόνια αλλά η Ελλάδα τον αγκάλιασε και αυτός τιμάει την σημαία της τόσο όταν παίζει με την εθνική ομάδα όσο και με τους Μπακς.Πριν από λίγες ημέρες έγραψε για την παρουσία της Ελλάδας στο Ευρωμπάσκετ:«Αυτό το καλοκαίριΑυτή η ομάδα",
    "Ληστρική στροφή της Ευρώπης στην Αφρική για φυσικό αέριο": "Ούτε έναν χρόνο ίσχυσε η απόφαση ΗΠΑ, Καναδά και Ευρωπαϊκής Τράπεζας Επενδύσεων για τερματισμό της εξόρυξης υδρογονανθράκων από την Αφρική. ● Η νέα ενεργειακή κρίση στρέφει τις ευρωπαϊκές χώρες ξανά στο αφρικανικό αέριο, από το οποίο αναμένεται να πλουτίσουν όχι οι χώρες-παραγωγοί αλλά συγκεκριμένες ελίτ.\n\nΣτον απόηχο μιας ενεργειακής κρίσης που προκλήθηκε από την εισβολή της Ρωσίας στην Ουκρανία, οι ευρωπαϊκές χώρες στρέφονται προς την Αφρική για τα αποθέματα του φυσικού αερίου της, γεγονός που τροφοδοτεί έναν φαύλο κύκλο σε ό,τι αφορά τις διατυπωμένες διακηρύξεις για μετάβαση στην «πράσινη ενέργεια» και στροφή στην «πράσινη οικονομία».\n\nΣτην περσινή διάσκεψη κορυφής για το κλίμα COP26 στη Γλασκόβη της Σκοτίας, μια ομάδα ισχυρών χωρών και ιδρυμάτων, συμπεριλαμβανομένων των ΗΠΑ, του Καναδά και της Ευρωπαϊκής Τράπεζας Επενδύσεων, ανακοίνωσε ότι θα τερματίσει την υποστήριξη που έδινε για δεκαετίες για έργα πετρελαίου και φυσικού αερίου στην Αφρική έως το τέλος του 2022. Η απόφαση χαιρετίστηκε ως νίκη για τους Αφρικανούς αγωνιστές για το κλίμα και τους συμμάχους τους στην Ευρώπη και τις ΗΠΑ, καθώς έβαζε πάγο στα σχέδια εκμετάλλευσης τεράστιων ποσοτήτων φυσικού αερίου στη Σενεγάλη, τη Μοζαμβίκη και τη Νιγηρία.\n\nΜετά την εισβολή της Ρωσίας στην Ουκρανία, σε διάστημα μικρότερο του ενός χρόνου, τα έργα φυσικού αερίου στην Αφρική επανήλθαν καθώς οι ευρωπαϊκές χώρες προσπαθούν να καλύψουν τις ενεργειακές ελλείψεις που προκλήθηκαν από τη σύγκρουσή τους με τη Ρωσία. Στα τέλη Μαΐου, για παράδειγμα, ο Γερμανός καγκελάριος Ολαφ Σολτς ταξίδεψε στη Σενεγάλη για συνομιλίες με τον πρόεδρο Μακί Σαλ εκδηλώνοντας το ενδιαφέρον του για την εξασφάλιση μιας σταθερής προμήθειας φυσικού αερίου από τα υπεράκτια κοιτάσματα της χώρας στα οποία έχει επενδύσει η BP.\n\nΓια ορισμένες αφρικανικές κυβερνήσεις αυτή η μεταστροφή είναι ευπρόσδεκτη, καθώς βρίσκεται μακριά από τους κλιματικούς περιορισμούς που απείλησαν να μπλοκάρουν τα σχέδιά τους να χρησιμοποιήσουν τα αποθέματα φυσικού αερίου για την οικονομική τους ανάπτυξη και την ενίσχυση της ενεργειακής πρόσβασης για τους φτωχούς. Σε μια ομιλία του στη Γλασκόβη πέρυσι, ο πρόεδρος της Νιγηρίας Μουχάμαντου Μπουχάρι επέκρινε την ανακοίνωση της COP26 και νωρίτερα φέτος, σε ένα άρθρο για το Economist, ο αντιπρόεδρός του έγραψε ότι η Αφρική «δεν μπορεί να δεχτεί την οπισθοδρομική πολιτική για το κλίμα ως ακόμη μία αδικία».\n\nΗ Νιγηρία έχει τα μεγαλύτερα αποδεδειγμένα αποθέματα φυσικού αερίου της ηπείρου, ακολουθούμενη από την Αλγερία, τη Σενεγάλη, τη Μοζαμβίκη και την Αίγυπτο. Ολες αυτές οι χώρες είναι υπέρμαχες της χρήσης του φυσικού αερίου ως «καυσίμου μετάβασης», το οποίο οι ηγέτες τους λένε ότι θα διευκολύνει την οικονομική ανάπτυξη και θα βοηθήσει στην εξομάλυνση του δρόμου για επενδύσεις σε ανανεώσιμες πηγές ενέργειας, όπως η ηλιακή, η αιολική και η υδροηλεκτρική ενέργεια. Οι ανάγκες είναι σαφείς: η πρόσβαση στην ενέργεια στην Αφρική είναι πολύ χαμηλότερη από ό,τι σε άλλες περιοχές. Περισσότερα από 600 εκατομμύρια από το 1,3 δισεκατομμύριο κατοίκους της ηπείρου ζουν χωρίς ηλεκτρικό ρεύμα και παρ’ όλο που έχει μόνο το ένα δέκατο του συνολικού πληθυσμού, το 2019 η Ιαπωνία μόνη της κατανάλωνε περισσότερη ενέργεια από όλες τις αφρικανικές χώρες μαζί.\n\nΟμως, καθώς οι πρόεδροι των αφρικανικών χωρών υπογράφουν συμφωνίες κεκλεισμένων των θυρών, οι οργανώσεις της κοινωνίας των πολιτών στην ήπειρο αποκλείονται, πιο πρόσφατα στην Αφρικανική Ενωση, όπου μια «αφρικανική κοινή θέση για την ενεργειακή πρόσβαση και τη μετάβαση» που ζητά το φυσικό αέριο να είναι μέρος της ενεργειακής στρατηγικής της Αφρικής εγκρίθηκε από το Εκτελεστικό Συμβούλιο της Ενωσης. Σε μια ανοιχτή επιστολή, ένας συνασπισμός περιβαλλοντικών ομάδων δήλωσε ότι αυτή η θέση ήταν «επικίνδυνη και κοντόφθαλμη» και επέκρινε τις προσπάθειες για επέκταση της παραγωγής φυσικού αερίου, λέγοντας ότι η πρόσθετη εξόρυξη ορυκτών καυσίμων κινδυνεύει να επιδεινώσει τις επιπτώσεις της κλιματικής αλλαγής στην Αφρική και ότι τα κέρδη είναι πιθανό να αποκομιστούν και πάλι κυρίως από ξένους επενδυτές.\n\nΠαράλληλα, ανέφερε το ιστορικό δεκαετιών της ηπείρου να αποτυγχάνει να αναπτυχθεί μέσω της εξόρυξης πετρελαίου και φυσικού αερίου «επιτρέποντας στις μικρές ισχυρές ελίτ να αποκομίζουν μισθώσεις και να διατηρούν τον οικονομικό και πολιτικό έλεγχο, ενώ οι πληθυσμοί τους δεν έχουν πρόσβαση σε ενέργεια, τρόφιμα και άλλες απαραίτητες υπηρεσίες και παραμένουν φτωχοί». Είναι ενδεικτικό το παράδειγμα της Μοζαμβίκης, όταν την ανακάλυψη μεγάλων υπεράκτιων αποθεμάτων φυσικού αερίου ακολούθησε σχεδόν αμέσως ένα τεράστιο σκάνδαλο διαφθοράς στο οποίο μπλέχτηκαν ανώτεροι αξιωματούχοι καθώς και Ευρωπαίοι τραπεζίτες.\n\nΤο αν οι πλούσιες χώρες οφείλουν ή όχι αποζημίωση στις αφρικανικές χώρες για την κλιματική αλλαγή ως υπεύθυνες για την πρόκλησή της είναι πιθανό να αποτελέσει ένα επίμαχο ζήτημα στη σύνοδο κορυφής για το κλίμα COP27 του Νοεμβρίου, η οποία θα διεξαχθεί στην Αίγυπτο. Η ομάδα των πλουσιότερων χωρών της G7 κατάφερε να κρατήσει το θέμα εκτός ατζέντας στις αρχικές συνομιλίες στη Γερμανία που διεξήχθησαν τον Ιούνιο, αλλά οι περισσότεροι σχολιαστές ευελπιστούν ότι θα βρεθεί στο επίκεντρο της COP27. Ομως, για πολλούς αρχηγούς κρατών στην Αφρική η απροθυμία των πλούσιων χωρών να παράσχουν επαρκή χρηματοδότηση για το κλίμα στις λιγότερο πλούσιες χώρες είναι από μόνη της ένα επιχείρημα υπέρ της εκμετάλλευσης των αποθεμάτων φυσικού αερίου της ηπείρου.\n\nΜε πληροφορίες από τον ιστότοπο Mongabay",
    "Κεντρική Ομιλία του Γ.Γ. Απόδημου Ελληνισμού και Δημόσιας Διπλωματίας στο 19ο Φεστιβάλ Αφρικανικού Πολιτισμού": "Την προσήλωση της Ελλάδας στην πολύπλευρη και συστηματική ανάπτυξη των σχέσεών της με χώρες της Αφρικανικής ηπείρου και στους στενούς δεσμούς που αναπτύσσει με αυτές, ειδικά τα τελευταία χρόνια, καθώς και στον ρόλο και τη συνεισφορά της ελληνικής Ομογένειας, αναφέρθηκε ο Γενικός Γραμματέας Αποδήμου Ελληνισμού και Δημόσιας Διπλωματίας, κ. Ιωάννης Χρυσουλάκης, απευθυνόμενος ως κεντρικός ομιλητής στο 19ο Φεστιβάλ Αφρικανικού Πολιτισμού που διοργανώθηκε στην Πρεσβευτική κατοικία της Νοτίου Αφρικής στην Αθήνα, στις 24 και 25 Σεπτεμβρίου.\n\nΟ κ. Χρυσουλάκης αναφέρθηκε στους ιστορικούς δεσμούς της Ελλάδας με την Αφρικανική ήπειρο και τον ρόλο «γέφυρας» συνδεσιμότητας της Μεσογείου στο παρελθόν αλλά και σήμερα. Τα τελευταία χρόνια, τόνισε, η ελληνική κυβέρνηση έχει αναλάβει συστηματικές προσπάθειες για τη δημιουργία στενότερων σχέσεων με την Αφρικανική ήπειρο, αναγνωρίζοντας παράλληλα τις τεράστιες δυνατότητες και τον δυναμισμό της. Απέναντι δε στις υφιστάμενες προσκλήσεις, ιδίως εκείνων που συνδέονται με την επισιτιστική ασφάλεια, την κλιματική κρίση, την δημόσια υγεία και άλλες αναπτυξιακές ανάγκες των αφρικανικών εθνών (που επιδεινώθηκαν πρόσφατα από τον πόλεμο στην Ουκρανία), η Ελλάδα στηρίζει την οικονομική ανάπτυξη, την πολιτική σταθερότητα και την προαγωγή των Ανθρωπίνων Δικαιωμάτων στις χώρες της Αφρικανικής ηπείρου. Σε πολυμερές επίπεδο, Η Ελλάδα παραμένει σταθερός υποστηρικτής της ενίσχυσης των σχέσεων της ΕΕ με την Αφρικανική ήπειρο. Σε διμερές επίπεδο, η ενεργή παρουσία της ελληνικής διπλωματίας στην Αφρικανική ήπειρο, ιδιαίτερα κατά τα τελευταία έτη, το άνοιγμα περισσότερων Πρεσβειών και διπλωματικών Αρχών εκεί, η οργάνωση επισκέψεων υψηλού επιπέδου, η συστηματική δωρεά εκατομμυρίων δόσεων εμβολίων και η χρηματοδότηση πολλών αναπτυξιακών έργων και προγραμμάτων σε πολλές περιοχές της ηπείρου, αντικατοπτρίζουν το ενδιαφέρον και τη δέσμευσή της Ελλάδας για την Αφρική. Σημαντικός είναι επίσης ο ρόλος του Ελληνορθόδοξου Πατριαρχείου Αλεξανδρείας και πάσης Αφρικής στην Αλεξάνδρεια της Αιγύπτου με ιστορία δύο χιλιάδων ετών στην Αίγυπτο και στην Αφρικανική ήπειρο.\n\nΟ κ. Χρυσουλάκης αναφέρθηκε, επίσης, στον σημαίνοντα ρόλο των ελληνικών Κοινοτήτων στην Αφρική για την κοινωνική και οικονομική ανάπτυξη κρατών που τις φιλοξενούν και την προώθηση της αμοιβαίας φιλίας και συνεργασίας. Χαρακτηριστικά αναφέρθηκε στην εμβληματική συμβολή του Γιώργου Μπίζου, ένθερμου προασπιστή των ανθρωπίνων δικαιωμάτων και στενού φίλου και νομικού υπερασπιστή του Nelson Mandela, ο οποίος αντιτάχθηκε στο καθεστώς του απαρτχάιντ και συνέβαλε στη διαμόρφωση του νέου Συντάγματος της Νότιας Αφρικής. Σημείωσε, επίσης, την πρωτοβουλία της Γενικής Γραμματείας για την προβολή, για πρώτη φορά στην Ελλάδα, του ντοκιμαντέρ “George Bizos Icon” στο Φεστιβάλ ντοκιμαντέρ «Πέρα από τα Σύνορα» στο Καστελόριζο τον Αύγουστο τ.ε., με την συμμετοχή εκπροσώπων της Πρεσβείας της Νοτίου Αφρικής και του Nelson Mandela Foundation. Η προβολή του ντοκιμαντέρ, υπενθύμισε από το ακριτικό Καστελόριζο στην εσχατιά της Ευρώπης, τις διαχρονικές και οικουμενικές αξίες της Δημοκρατίας, εν μέσω μάλιστα αυξανόμενων και συνεχιζόμενων απειλών που επιδιώκουν να υπονομεύσουν, να περιορίσουν ή να επαναπροσδιορίσουν αυτές τις αξίες, μέσα από νέα τείχη αυταρχισμού, εθνικισμού, ιστορικού αναθεωρητισμού και μισαλλοδοξίας.\n\nΣτις συμμετέχουσες χώρες στο 19ο Φεστιβάλ Αφρικανικού Πολιτισμού περιλαμβάνονταν η Αίγυπτος, Αλγερία, Γκάμπια, Γκάνα, Ακτή του Ελεφαντοστού, Ζάμπια, Ζιμπάμπουε, Κένυα, Λ.Δ. Κονγκό, Λιβύη, Μαδαγασκάρη, Μαρόκο, Ν. Αφρική, Νιγηρία, Ουγκάντα, Σενεγάλη, Σεϋχέλλες, Σουδάν και Τανζανία.",
    "«Το Χαμόγελο του Παιδιού» στο 19ο Αφρικανικό Φεστιβάλ, 24 & 25 Σεπτεμβρίου": "Οι Πρεσβείες και τα Επίτιμα Προξενεία των Αφρικανικών χωρών, που είναι διαπιστευμένα στην Ελλάδα, διοργανώνουν το 19ο Αφρικανικό Πολιτιστικό Φεστιβάλ, 24-25 Σεπτεμβρίου, 2022 στην Πρεσβευτική Κατοικία της Ν. Αφρικής (Διαμαντίδου 5, Παλαιό Ψυχικό).\n\nΟι συμμετέχουσες χώρες (Αλγερία, Λαϊκή Δημοκρατία του Κογκό, Αίγυπτος, Γκάμπια, Γκάνα, Ακτή του Ελεφαντοστού, Κένυα, Λιβύη, Μαδαγασκάρη, Μαρόκο, Νιγηρία, Σενεγάλη, Σεϋχέλλες. Ν.Αφρική, Σουδάν, Τανζανία, Ουγκάντα, Ζάμπια, Ζιμπάμπουε) προσκαλούν μικρούς και μεγάλους να ζήσουν από κοντά τα μοναδικά ήθη και πλούσια έθιμα της κάθε χώρας, τις παραδοσιακές φορεσιές, παραδοσιακούς χορούς και παραδοσιακή μουσική. Το κοινό θα έχει την ευκαιρία κατά την διάρκεια του φεστιβάλ να αγοράσει αυθεντικές αφρικανικές χειροτεχνίες, αυθεντικά αφρικανικά ενδύματα, καθώς και να γευτεί μοναδικά αυθεντικά φαγητά και ποτά.\n\nΜέρος των εσόδων θα διατεθούν στον Οργανισμό «Το Χαμόγελο του Παιδιού». «Το Χαμόγελο του Παιδιού» είναι ένας Εθελοντικός Οργανισμός που ιδρύθηκε το 1995 από τον 10χρονο Ανδρέα Γιαννόπουλο, με σκοπό την προάσπιση των δικαιωμάτων των παιδιών.\n\nΏρες:\n\nΣάββατο 24 Σεπτεμβρίου 10:00 - 22:00\n\nΚυριακή 25 Σεπτεμβρίου 10:00 - 19:00\n\nΕίσοδος:\n\nΕνήλικες : €3\n\nΠαιδιά κάτω των 10 ετών: Ελεύθερη είσοδος",
    "Με τον 15χρονο Νουανέρι η αποστολή της Άρσεναλ απέναντι στη Μπρέντφορντ": "Η Μπρέντφορντ υποδέχεται στο «Κομιούνιτι» του Λονδίνου την Άρσεναλ για την Premier League με την ομάδα του Μίκελ Αρτέτα να έχει ταξιδέψει με αρκετές απουσίες με κυριότερες εκείνες των Έντεγκαρντ και Ζιντσένκο, αλλά και του Σμιθ- Ρόου.\n\n\n\nΓια τον λόγο αυτό, ο Ισπανός τεχνικός συμπεριέλαβε στην αποστολή τον 15χρονο, Ίθαν Νουανέρι ο οποίος είναι γεννημένος τον Μάρτιο του 2007!\n\n\n\nΟι Λονδρέζοι παραδοσιακά «επενδύουν» σε νεαρής ηλικίας ποδοσφαιριστές, αλλά αυτή τη φορά... ξεπέρασαν τον εαυτό τους. O γεννημένος στην Αγγλία αλλά με ρίζες από τη Νιγηρία άσος προήχθη στις προπονήσεις της πρώτης ομάδας την τελευταία εβδομάδα μετά τις εντυπωσιακές του εμφανίσεις με την U21 κι ενώ αρχικά επρόκειτο να ενισχύσει την U18.",
    "ΟΗΕ: Εκκλήσεις ηγετών από όλο τον κόσμο για την αντιμετώπιση της επισιτιστικής ανασφάλειας": "Αντιμέτωποι με την επείγουσα κατάσταση, ηγέτες από όλον τον κόσμο απηύθυναν χθες, Τρίτη, έκκληση να διπλασιαστούν οι προσπάθειες για την καταπολέμηση της αυξανόμενης επισιτιστικής ανασφάλειας στον κόσμο, η οποία επιδεινώνεται από μια σειρά κρίσεων, την εισβολή της Ρωσίας στην Ουκρανία και την έλλειψη λιπασμάτων.\n\nΣε κοινή δήλωσή τους που δόθηκε στη δημοσιότητα στο πέρας υπουργικής συνόδου που έγινε στο περιθώριο της Γενικής Συνέλευσης του ΟΗΕ στη Νέα Υόρκη, οι ΗΠΑ, η Ευρωπαϊκή Ένωση, η Αφρικανική Ένωση, η Κολομβία, η Νιγηρία και η Ινδονησία εξέφρασαν τη \"δέσμευσή τους να δράσουν επειγόντως, σε εύρος και συντονισμένα για να ανταποκριθούν στις επείγουσες επισιτιστικές ανάγκες εκατοντάδων εκατομμυρίων ανθρώπων σε όλον τον κόσμο\".\n\nΑυτοί δεσμεύτηκαν κυρίως να αυξήσουν την οικονομική τους βοήθεια στους ανθρωπιστικούς οργανισμούς και να μην θέσουν περιορισμούς στις επισιτιστικές αγορές και στις αγορές λιπασμάτων, την παραγωγή των οποίων θέλουν να αυξήσουν.\n\nΗ σύνοδος αυτή έγινε στον απόηχο της συνόδου της Ομάδας των Επτά (G7) του Ιουνίου κατά την οποία οι μεγάλες δυνάμεις είχαν δεσμευτεί να διαθέσουν σχεδόν 5 δισεκατομμύρια δολάρια για την καταπολέμηση της επισιτιστικής ανασφάλειας.\n\nΜιλώντας στην σύνοδο κορυφής μέσω τηλεδιάσκεψης, ο πρόεδρος της Ουκρανίας Βολοντίμιρ Ζελένσκι σημείωσε απευθυνόμενος στη διεθνή κοινότητα ότι \"κάθε κράτος που προκαλεί τον λιμό, που προσπαθεί να καταστήσει την πρόσβαση στα τρόφιμα προνόμιο (...) θα πρέπει να καταδικάζεται σθεναρά από τον κόσμο\".\n\n\"Ειρήνη δεν υπάρχει μαζί με την πείνα και δεν υπάρχει και αγώνας κατά της πείνας χωρίς ειρήνη\", συνόψισε παράλληλα ο Ισπανός πρωθυπουργός Πέδρο Σάντσεθ, ενώ ο Γερμανός καγκελάριος Όλαφ Σολτς απηύθυνε έκκληση για \"δράση με την αίσθηση του επείγοντος\".\n\nΟ πρόεδρος των ΗΠΑ Τζο Μπάιντεν, ο οποίος θα μιλήσει σήμερα από το βήμα της Γενικής Συνέλευσης του ΟΗΕ, αναμένεται να ανακοινώσει νέα αμερικανική βοήθεια, σύμφωνα με τον Αμερικανό υπουργό Εξωτερικών Άντονι Μπλίνκεν, τον έναν από τους οικοδεσπότες της συνόδου.\n\nΛιμός\n\nΚατά την ομιλία του χθες από το βήμα του ΟΗΕ, ο Γάλλος πρόεδρος Εμανουέλ Μακρόν ανακοίνωσε ότι η Γαλλία θα χρηματοδοτήσει \"την μεταφορά ουκρανικού σιταριού με προορισμό τη Σομαλία\", χώρα που απειλείται από την πείνα.\n\nΑνάμεσα στους παράγοντες κρίσης βρίσκονται η πανδημία της COVID-19 που διατάραξε τα δίκτυα διανομής, οι κλιματικές αλλαγές και ο πόλεμος στην Ουκρανία, ενώ αξιωματούχοι κατηγόρησαν χθες τη Ρωσία ότι θέτει σε κίνδυνο την επισιτιστική ασφάλεια.\n\n\"Η αλήθεια είναι ότι (ο Ρώσος πρόεδρος Βλαντίμιρ) Πούτιν εκβιάζει τη διεθνή κοινότητα χρησιμοποιώντας το όπλο των τροφίμων\", κατήγγειλε ο Σάντσεθ.\n\nΣτην σύνοδο δεν μετείχαν ούτε η Ρωσία ούτε η Κίνα.\n\nΟι ΗΠΑ έχουν καταστήσει διπλωματική προτεραιότητα την επισιτιστική ασφάλεια, όχι χωρίς απώτερες πολιτικές σκέψεις, στοχοθετώντας την ευθύνη της Ρωσίας. Από μια άλλη πλευρά, πολλές χώρες του Νότου επιμένουν επίσης πάνω στο θέμα αυτό σε ένα πλαίσιο που διευρύνεται με την κλιματική κρίση και τις τιμές της ενέργειας.\n\nΟι αξιωματούχοι υπογράμμισαν εξάλλου χθες τον \"ζωτικής σημασίας\" χαρακτήρα της λεγόμενης συμφωνίας της \"Μαύρης Θάλασσας\", η οποία επιτρέπει την μεταφορά με πλοία των ουκρανικών σιτηρών από τα οποία εξαρτάται ένας αριθμός χωρών της Μέσης Ανατολής και της βόρειας Αφρικής.\n\nΗ συμφωνία αυτή, η οποία υπεγράφη από τη Ρωσία και την Ουκρανία με τη μεσολάβηση του ΟΗΕ και της Τουρκίας τον Ιούλιο, επέτρεψε την επανάληψη των εξαγωγών ουκρανικών σιτηρών μέσω ενός ασφαλούς διαδρόμου.\n\n\"Σε αντίθεση με την παραπληροφόρηση που προέρχεται από τη Μόσχα, τα δημητριακά αυτά και άλλα διατροφικά προϊόντα πάνε εκεί όπου πρέπει, δηλαδή στις χώρες που είναι οι πιο ευάλωτες, εν γένει στον Νότο\", διαβεβαίωσε ο Μπλίνκεν. Η συμφωνία επέτρεψε επίσης να \"μειωθούν οι τιμές\" και \"πρέπει να ανανεωθεί, και αυτό επειγόντως\", υπογράμμισε ο Αμερικανός υπουργός Εξωτερικών.\n\nΗ εισβολή της Ρωσίας στην Ουκρανία συνέβαλε στην επιδείνωση των ελλείψεων τροφίμων τις οποίες αντιμετωπίζουν χώρες που βρίσκονται μεταξύ των πιο φτωχών του κόσμου.\n\nΣύμφωνα με αμερικανική έκθεση του Conflict Observatory, περίπου το 15% της ικανότητας αποθήκευσης σιτηρών της Ουκρανίας χάθηκε μετά την έναρξη του πολέμου τον Φεβρουάριο, με αρνητικές επιπτώσεις για την παγκόσμια επισιτιστική ασφάλεια.\n\nΑνάγκη για λιπάσματα\n\n\"Φαίνεται σαφώς ότι η σημερινή διατάραξη των αλυσίδων εφοδιασμού τροφίμων και ο πόλεμος στην Ουκρανία θα έχουν αντίκτυπο στις επόμενες σοδειές. Υπάρχουν περίπου μία με δύο σοδειές ετησίως και το βλέπουμε ήδη αυτό\", είχε προειδοποιήσει νωρίτερα ο Αλβάρο Λάριο, ο οποίος προεδρεύει του Διεθνούς Ταμείου Αγροτικής Ανάπτυξης (IFAD), επιμένοντας στο ζήτημα των λιπασμάτων, σημαντικός παραγωγός των οποίων είναι η Ρωσία.\n\n\"Αυτό θα είναι καταστροφικό την ερχόμενη χρονιά (...) ίσως χειρότερο από αυτό (που υπήρχε) κατά τη διάρκεια της COVID-19, δήλωσε προχθές, Δευτέρα, στο AFP.\n\nΤην περασμένη εβδομάδα, ο γενικός γραμματέας του ΟΗΕ Αντόνιο Γκουτέρες προειδοποίησε: \"Αν δεν σταθεροποιήσουμε την αγορά λιπασμάτων το 2022, απλώς δεν θα υπάρχουν αρκετά τρόφιμα το 2023\".\n\nΠηγές: ΑΠΕ-ΜΠΕ, AFP",
    "Στις 24 και 25 Σεπτεμβρίου η 15η Αντιρατσιστική Γιορτή στην Αθήνα": "Τη 15η Αντιρατσιστική Γιορτή διοργανώνουν το Κυριακάτικο Σχολείο Μεταναστών και η Κίνηση «Απελάστε τον Ρατσισμό» στις 24 και 25 Σεπτεμβρίου στο Γεωπονικό Πανεπιστήμιο Αθηνών (Ιερά Οδός 75).\n\nΤο πρόγραμμα περιλαμβάνει συναυλίες, συζητήσεις για την έμφυλη βία, τον πόλεμο στην Ουκρανία, την ενεργειακή και επισιτιστική κρίση, την ακροδεξιά σε Ελλάδα και Ευρώπη και το ρατσισμό, κινηματογραφικές προβολές και δραστηριότητες για παιδιά.\n\nΣημειώνεται ότι η συναυλία του Σαββάτου 24 Σεπτεμβρίου με τη συμμετοχή των Encardia, Κρουστωδία- ΚΕΘΕΑ «Παρέμβαση», Αλέξανδρου Κτιστάκη με τη μπάντα του και Μάρθας Φριντζήλα με τους Kubara Project θα πραγματοποιηθεί με ενδογλωσσικούς υπέρτιτλους για την απόδοση των στίχων και των ζωντανών ακουστικών στοιχείων στα ελληνικά για άτομα με προβλήματα ακοής. Επίσης, στις συζητήσεις θα υπάρχει ταυτόχρονη διερμηνεία στην ελληνική νοηματική γλώσσα.\n\nΣτον χώρο θα λειτουργούν εκθέσεις πολιτικής γελοιογραφίας και φωτογραφίας με κειμενική επεξήγηση εικόνων σε QR για άτομα με προβλήματα όρασης, καθώς και περίπτερα διεθνούς κουζίνας με γεύσεις από την Αίγυπτο, την Αιθιοπία, το Αφγανιστάν, το Κουρδιστάν, το Μαρόκο, το Μπαγκλαντές, τη Νιγηρία και την Τουρκία.",
    "Η... κρυμμένη «ναρκο-πολιτεία» στην καρδιά του Ολύμπου: Είχαν μέχρι και στεγνωτήριο – ξηραντήριο": "Συνολικά 5.052 δενδρύλλια κάνναβης. Πάνω από 40 στρέμματα δασικής έκτασης, γεμάτα με ναρκωτικά. Φυτείες σε πέντε διαζώματα. Οργανωμένο σύστημα άρδευσης, στεγνωτήριο – ξηραντήριο φυτών, ακόμα και πρόχειροι χώροι διαμονής.\n\nΓια σχεδόν δύο μήνες, αναζητούσαν οι αρχές τη χασισοφυτεία - «μαμούθ», που εντοπίστηκε τελικά την περασμένη Πέμπτη.\n\nΌπως εκτιμούν οι αξιωματικοί που χειρίστηκαν την υπόθεση, η συνολική συγκομιδή κάνναβης θα ανερχόταν σε τουλάχιστον 11 τόνους, με το προσδοκώμενο χρηματικό όφελος να αγγίζει τα 40.000.000 ευρώ. Πλέον οι έρευνες της ΕΛ.ΑΣ. στρέφονται στην ταυτοποίηση των «πρωταγωνιστών» της εγκληματικής οργάνωσης, καθώς στο σημείο εντοπίστηκαν μόνο δύο χαμηλόβαθμα μέλη της, που είχαν αναλάβει τη φροντίδα των δενδρυλλίων.\n\nΟμάδες αστυνομικών, «χτένιζαν» για μέρες τον ορεινό όγκο του Ανατολικού Ολύμπου, αξιοποιώντας πληροφορίες του Τμήματος Δίωξης Ναρκωτικών Λάρισας, για την δραστηριότητα εγκληματικής οργάνωσης στην περιοχή.\n\nΌταν τελικά εντόπισαν τις καλλιέργειες, χρειάστηκαν πάνω από 2,5 ώρες ορεινής πεζοπορίας για να φτάσουν στο σημείο. Μάλιστα επιστρατεύτηκε ελικόπτερο Super Puma της Πυροσβεστικής τόσο στις έρευνες εντοπισμού, όσο και για την εκρίζωση και μεταφορά των δενδρυλλίων.\n\nΣτην επιχείρηση που πραγματοποιήθηκε τις πρώτες πρωινές ώρες της περασμένης Πέμπτης, σε δυσπρόσιτη ορεινή περιοχή στην Άνω Σκοτίνα του Δήμου Δίου – Ολύμπου Πιερίας, συμμετείχαν πάνω από 120 αστυνομικοί από την Λάρισα, την Πιερία και τη Θεσσαλονίκη, ανάμεσα τους και στελέχη της ΕΚΑΜ και της ΟΠΚΕ.\n\nΌπως διαπιστώθηκε, στις φυτείες υπήρχε οργανωμένο δίκτυο άρδευσης, ενώ τα μέλη της εγκληματικής οργάνωσης είχαν διαμορφώσει κατάλληλο χώρο, τον οποίο χρησιμοποιούσαν ως στεγνωτήριο – ξηραντήριο των φυτών, προκειμένου να καθίσταται άμεσα δυνατή η περαιτέρω διάθεση της κάνναβης.\n\nΣτην έκταση με τα ναρκωτικά, βρέθηκαν κατασκευασμένα πρόχειρα παραπήγματα, στα οποία διέμεναν τα άτομα που φρόντιζαν τα δενδρύλλια και επιτηρούσαν την περιοχή, ώστε να αντιλαμβάνονται έγκαιρα τυχόν προσέγγιση των διωκτικών Αρχών.\n\nΕκεί εντοπίστηκαν και συνελήφθησαν δύο αλλοδαποί ηλικίας 31 και 47 ετών, σε βάρος των οποίων σχηματίσθηκε δικογραφία κακουργηματικού χαρακτήρα για παράβαση της νομοθεσίας περί ναρκωτικών και σύσταση εγκληματικής ομάδας, με σκοπό τον παράνομο πλουτισμό διά της καλλιέργειας και διακίνησης ναρκωτικών ουσιών.\n\n«Η Ελληνική Αστυνομία για ακόμη μία φορά έδειξε τις ικανότητές της στην καταπολέμηση των ναρκωτικών και δεν είναι μόνο αυτή η επιτυχία, καθημερινά διαπιστώνουμε και βλέπετε ότι η Ελληνική Αστυνομία και το προσωπικό της έχει μεγάλες επιτυχίες στην καταπολέμηση των ναρκωτικών», δήλωσε ο Αρχηγός της Ελληνικής Αστυνομίας, Αντιστράτηγος, Κωνσταντίνος Σκούμας, ευχαριστώντας το προσωπικό που συμμετείχε στην επιχείρηση. Τα ναρκωτικά συγκεντρώθηκαν με τα εναέρια μέσα της Πυροσβεστικής στο Λιτόχωρο, πριν την προβλεπόμενη διαδικασία καταστροφής τους. Ήταν τόσο μεγάλος ο όγκος από τα δενδρύλλια, που σχηματίστηκε ένα... μικρό βουνό.\n\nΈκρυβαν την κοκαΐνη σε κοντέινερ στον Πειραιά\n\nΜεγάλη ποσότητα ναρκωτικών εντοπίστηκε την Δευτέρα και στο λιμάνι του Πειραιά. Το κοντέινερ από τη Νότια Αφρική, με τα αυτοκόλλητα Mitsubishi και Audi, δεν είχε μέσα του αυτοκίνητα, αλλά... 160 συσκευασίες κοκαΐνης.\n\nΟι αστυνομικοί της Υποδιεύθυνσης Δίωξης Ναρκωτικών της Διεύθυνσης Ασφαλείας Αττικής, είχαν θέσει το εμπορευματοκιβώτιο υπό επιτήρηση, αξιοποιώντας πληροφορίες από το Γραφείο D.E.A. της Πρεσβείας των Η.Π.Α. στην Αθήνα.\n\nΤο πρωί της Δευτέρας, οι αστυνομικοί, πραγματοποίησαν έλεγχο στο κοντέινερ και εντόπισαν μέσα σε ειδικά διαμορφωμένες κρύπτες, κοκαΐνη, συνολικού βάρους 173 κιλών και 450 γραμμαρίων. Μάλιστα όπως διαπιστώθηκε, υπήρχαν 4-5 διαφορετικές ποιότητες, διαφορετικής περιεκτικότητας, παρασκευασμένες σε διαφορετικά εργαστήρια της Λατινικής Αμερικής.\n\nΟι ναρκέμποροι, χρησιμοποίησαν τη Νότια Αφρική ως αποθηκευτικό χώρο για την κοκαΐνη την οποία σκόπευαν να μοιράσουν σε πελάτες, διαφορετικών χωρών. Είναι χαρακτηριστικό ότι λίγο καιρό πριν 1.800 κιλά κοκαΐνης, που είχαν και πάλι ενδιάμεσο αποθηκευτικό-σταθμό τη Νότια Αφρική, είχαν εντοπιστεί στη Νιγηρία. Οι αστυνομικοί της Υποδιεύθυνσης Δίωξης Ναρκωτικών, επιχειρούν να διασταυρώσουν τη διαδρομή του κοντέινερ και βρίσκονται σε συνεργασία με αρχές του εξωτερικού για να ταυτοποιήσουν τους διακινητές.",
    "Ναύπακτος: Οριοθετήθηκε η φωτιά στην περιοχή Καραούλια": "ΤΕΛΕΥΤΑΙΑ ΕΝΗΜΕΡΩΣΗ: 19:10\n\nΟριοθετήθηκε, σύμφωνα με την πυροσβεστική, η φωτιά που εκδηλώθηκε τις μεσημβρινές ώρες, από άγνωστη μέχρι τώρα αιτία, σε χορτολιβαδική έκταση στην περιοχή Καραούλια, της Ναυπάκτου.\n\nΣτο σημείο εξακολουθούν να επιχειρούν περίπου 60 πυροσβέστες με περισσότερα από 20 οχήματα, καθώς και εναέρια μέσα, προκειμένου να θέσουν υπό πλήρη έλεγχο την φωτιά και να αντιμετωπίσουν ενδεχόμενες αναζωπυρώσεις.\n\nΕπίσης, σύμφωνα με την αστυνομία, αποκαταστάθηκε η κυκλοφορία των οχημάτων στο 3ο χιλιόμετρο της εθνικής οδού Αντιρρίου - Ναυπάκτου, που είχε διακοπεί λόγω της πυρκαγιάς.\n\nΠηγή: ΑΜΠΕ",
    "Πώς «έκλεψαν» οι Αντετοκούνμπο τις καρδιές των Ελλήνων συντηρητικών": "Δεν ήταν ένας, δεν ήταν δύο, ήταν πολλοί. Συντηρητικοί πολίτες, νεοδημοκράτες, δεξιοί οι οποίοι παραδοσιακά έχουν επιφύλαξη για τη μόνιμη εγκατάσταση μεταναστών στην πατρίδα μας.\n\nΜανώλης Κοττάκης\n\nΤους άκουσα με τα αυτιά μου να το αναγνωρίζουν με ικανοποίηση στις παρέες τους: «Μας συγκίνησε ο τρόπος με τον οποίο τραγουδούσαν τα αδέλφια Αντετοκούνμπο τον εθνικό ύμνο κατά την ανάκρουσή του πριν από την έναρξη κάθε αγώνα της Εθνικής! Ούτε μερικοί δικοί μας δεν φώναζαν τόσο πολύ το “Σε γνωρίζω από την κόψη”! Δεν έχουμε λόγια! Τους βγάζουμε το καπέλο! Μπράβο στα παιδιά». Δεν είχαν αυτοί οι άνθρωποι την ίδια άποψη για τους μπασκετμπoλίστες μας πριν από τους ευρωπαϊκούς αγώνες. Τους συμπαθούσαν ως αθλητές, αλλά μέχρι εκεί.\n\nΟ εθνικός ύμνος τούς άλλαξε. Τους αποδέχθηκαν ως Ελληνες. Πράγματι, οι στιγμές αυτές, που υπέπεσαν μεν στην αντίληψή μας, αλλά δεν καταλάβαμε πόσο βαθιά επίδραση άσκησαν στη λαϊκή εθνική ψυχή, υπήρξαν μοναδικές. Αμφιβάλλω αν αντελήφθησαν ακόμη και αυτά τα αδέλφια Αντετοκούνμπο (τα οποία ειρωνεύονταν πριν από το τουρνουά οι φίλοι τους στη Νιγηρία για την επιλογή τους να φορέσουν τη γαλανόλευκη) πόσο καταλυτική ήταν η εικόνα που εξέπεμψαν τραγουδώντας τον εθνικό ύμνο σε στάση προσοχής. Πόσα ταμπού έσπασαν για το μέλλον με τον στίχο «του σπαθιού την τρομερή».\n\nΟ εθνικός τους ύμνος ράγισε την ευρεία επιφύλαξη. Αλλά, ταυτόχρονα, χάραξε μια συγκεκριμένη γραμμή και για όλους εμάς, που άλλοτε δικαιολογημένα και άλλοτε αδικαιολόγητα αισθανόμαστε ότι ο ξένος αλλοιώνει την… «καθαρότητα» του έθνους.\n\nΤι μας έδειξε λοιπόν αυτό το μεγάλο κύμα συμπάθειας, αγάπης και εκτίμησης για τον Γιάννη, τον Κώστα και τον Θανάση Αντετοκούνμπο, τους οποίους εκμεταλλευόταν ιδεολογικά μέχρι πρότινος η ελληνική Αριστερά και τους αντιδιέστελλε με τον «δεξιό» Τσιτσιπά; Τι μάθαμε από την έκρηξη λατρείας των Ελλήνων στα πρόσωπά τους; Μάθαμε καταρχάς ότι ο Ελληνας αποδέχεται τον μετανάστη, αν και ο μετανάστης αποδέχεται την Ελλάδα και δεν κλείνεται στον εαυτό του και στην κοινότητά του, αν δεν γκετοποιείται.\n\nΤον αποδέχεται εάν ενσωματώνεται και αποκτά ελληνική εθνική συνείδηση. Εάν αγαπά τα σύμβολα του έθνους, όπως η σημαία και ο εθνικός ύμνος, και αν βεβαίως μιλά καλά ελληνικά. Αδιαφορεί ο Ελληνας για την καταγωγή. Αλλο η εθνοτική καταγωγή, άλλο η εθνική συνείδηση. Η συνείδηση τον ενδιαφέρει. Το πού δηλώνεις ότι ανήκεις. Η προσήλωση στους νόμους του κράτους που σε αποδέχθηκε ως πολίτη του. Η έμπρακτη αναγνώριση της αγάπης της νέας πατρίδας, όπως αυτή προκύπτει από την άψογη χρήση της ελληνικής γλώσσας και την καλή γνώση της Ιστορίας της. Του παίρνεις την καρδιά του Ελληνα αν ενσωματώνεσαι -χωρίς να αλλοιώνεσαι- και γίνεσαι Ελληνας. Και ο πλέον στρυφνός και ο πλέον συντηρητικός και ο πλέον ακραίος Ελληνας υποχωρεί και υποκλίνεται, όταν διαπιστώνει τον σεβασμό του μετανάστη σε αυτό που μας ορίζει και μας ενώνει: τη σημαία και τον εθνικό ύμνο.\n\nΗ γραμμή που χάραξαν οι Αντετοκούνμπο, όμως, περιλαμβάνει και την άλλη πλευρά, τους μετανάστες. Και τα τρία αδέλφια, που αποτελούν μαζί με τους γονείς τους μια από τις πλέον διάσημες ενσωματώσεις αλλοδαπών στην ελληνική κοινωνία, έστειλαν, ηθελημένα ή μη, ένα συγκεκριμένο μήνυμα σε όλους τους αλλοδαπούς που ζουν στην ελληνική επικράτεια: «Για να σας σεβαστούν οι Ελληνες πρέπει προηγουμένως να τους σεβαστείτε και εσείς. Πρέπει να μάθετε να μιλάτε τη γλώσσα τους άπταιστα, να σέβεστε τα σύμβολά τους και τις παραδόσεις τους, να μην κλείνεστε σε γκέτο. Να προσαρμοστείτε εσείς στα ήθη της κοινωνίας και να μην πασχίζετε να επιβάλετε τα δικά σας ήθη σε μια χώρα που σας άνοιξε την αγκαλιά της και σας δέχθηκε».\n\nΟι Αντετοκούνμπο δεν έγιναν άλλοι στα χρόνια που μεγάλωσαν στην Ελλάδα. Δεν απαρνήθηκαν την απώτερη καταγωγή τους. Αναγνώρισαν όμως στη χώρα που τους υποδέχθηκε ότι τους έδωσε την ευκαιρία να ανοίξουν πανιά για μια νέα ζωή.\n\nΚαι, όταν άρχισε να γίνεται αντιληπτό το ταλέντο τους, η Ελλάδα δεν τους ζήτησε να γυρίσουν στη Νιγηρία για να εκπληρώσουν τα όνειρά τους. Η Πολιτεία (ο υπουργός Εσωτερικών Ευριπίδης Στυλιανίδης επί κυβερνήσεως Σαμαρά) τους απένειμε τιμητικώς την ιθαγένεια.\n\nΗταν στιγμή-ορόσημο για εκατομμύρια Ελληνες, αλλά και για εκατομμύρια αλλοδαπούς που βρίσκονται στο έδαφός μας οι έξι φορές που ακούστηκε ο εθνικός μας ύμνος στα γήπεδα της Ιταλίας και της Γερμανίας, οι έξι φορές που τον τραγούδησαν υπερήφανα, με το κεφάλι ψηλά προς τη σημαία και με όλη τη δύναμη της ψυχής τους, οι αδελφοί Αντετοκούνμπο. Γέννησε ένα διπλό μήνυμα η στιγμή αυτή: Οι συντηρητικοί της πατρίδας μας αντελήφθησαν ότι αποδέχονται τους ξένους, αν και εκείνοι αποδίδουν τον προσήκοντα σεβασμό σε αυτή την όμορφη και παράξενη πατρίδα όπου ζούμε.\n\nΟι αλλοδαποί μετανάστες που τυχόν παρακολουθούσαν τους αγώνες από την τηλεόραση κατάλαβαν ότι είναι πρόσωπα αποδεκτά από την ελληνική κοινωνία και όχι εξ ορισμού απορριπτέα, αν αποδεικνύουν εμπράκτως ότι σέβονται τη χώρα στην οποία γεύονται γλυκό ψωμί και απολαμβάνουν βασικές ατομικές ελευθερίες, όπως η πρόσβαση στην Υγεία και την Παιδεία. Μακάρι αυτή η εγκάρδια συνεννόηση να ανθήσει κι άλλο. Ο χριστιανισμός, που ορίζει τους συντηρητικούς, το λέει ρητώς πάντως: «Αγαπάτε αλλήλους».",
    "Ρωσία: Κύμα φυγής για να αποφύγουν την επιστράτευση": "«Υπάρχει μεγάλη συγκέντρωση ιδιωτικών οχημάτων, περίπου 2.300 συνολικά, που έχουν φτάσει στη Δημοκρατία της Βόρειας Οσετίας και σχηματίζουν ουρά για να περάσουν το σημείο ελέγχου Βέρκχνι Λαρς», ανέφερε το υπουργείο Εσωτερικών αυτής της ρωσικής δημοκρατίας που συνορεύει με τη Γεωργία.\n\nΛόγω αυτής της εισροής, «οι εκτελωνισμοί γίνονται δύσκολα», πρόσθεσε το υπουργείο, το οποίο κάλεσε τους Ρώσους να μην επιδιώκουν να φύγουν από τη χώρα.\n\nΤο υπουργείο δεν διευκρίνισε σε ποιο ποσοστό ο αριθμός των οχημάτων που βρίσκονται στα σύνορα είναι υψηλότερος από τη συνηθισμένο, αλλά ανακοίνωσε την ανάπτυξη πρόσθετων αστυνομικών για να «διασφαλιστεί η οδική ασφάλεια».\n\nΗ ανακοίνωση για την επιστράτευση οδήγησε πολλούς Ρώσους να ψάχνουν αεροπορικά εισιτήρια για να φύγουν από την χώρα, με πολλούς να φοβούνται ότι θα κληθούν να πολεμήσουν στο μέτωπο.\n\nΕνώ οι Ρώσοι φοβούνται ένα πιθανό κλείσιμο των συνόρων σύντομα, μεγάλη είναι η κίνηση και στα χερσαία σημεία διέλευσης.\n\nΕκτός από τη Γεωργία, τα σύνορα με το Καζακστάν και τη Μογγολία έχουν επίσης καταγράψει εισροή μετά την ανακοίνωση της επιστράτευσης, με ορισμένες αναφορές να κάνουν λόγο μερικές φορές για πολλές ώρες αναμονής για τη διέλευση των συνόρων.\n\nΤην Πέμπτη, ο εκπρόσωπος του Κρεμλίνου Ντμίτρι Πεσκόφ δήλωσε ότι οι αναφορές για «έξοδο» Ρώσων είναι «πολύ υπερβολικές».\n\nΡωσία: 10 χρόνια φυλακή για τους λιποτάκτες και χορήγηση υπηκοότητας στους αλλοδαπούς που θα υπηρετήσουν\n\nΟ πρόεδρος της Ρωσίας Βλαντίμιρ Πούτιν υπέγραψε μια νομοθετική τροποποίηση που προβλέπει ποινή κάθειρξης 10 ετών για τους στρατιωτικούς που λιποτακτούν ή αρνούνται να πολεμήσουν σε περιόδους επιστράτευσης.\n\nΣτα μέσα της εβδομάδας ο Πούτιν ανακοίνωσε τη μερική επιστράτευση δεκάδων χιλιάδων εφέδρων.\n\nΗ τροποποίηση του ποινικού κώδικα για την αυστηροποίηση των ποινών για τη λιποταξία ψηφίστηκε αυτήν την εβδομάδα από το κοινοβούλιο και δημοσιεύτηκε στον ιστότοπο της κυβέρνησης, κάτι που σημαίνει ότι έχει ήδη τεθεί σε ισχύ. Προβλέπεται κάθειρξη 10 ετών για όποιους λιποτακτούν, πηγαίνουν «χωρίς έγκριση» στον εχθρό, αρνούνται να πολεμήσουν ή παρακούουν τις εντολές σε περιόδους επιστράτευσης. Η λεηλασία τιμωρείται επίσης με ποινή κάθειρξης έως 15 ετών.\n\nΣύμφωνα με την ανακοίνωση του Κρεμλίνου, ο Πούτιν υπέγραψε επίσης έναν νόμο με τον οποίο διευκολύνεται η χορήγηση της ρωσικής υπηκοότητας σε αλλοδαπούς που θα δεσμευτούν να υπηρετήσουν τουλάχιστον για έναν χρόνο στον στρατό, τη στιγμή που η Μόσχα προσπαθεί με κάθε τρόπο να στρατολογήσει περισσότερους άνδρες για να πολεμήσουν στην Ουκρανία. Συνήθως απαιτείται να κατοικεί κάποιος για τουλάχιστον πέντε χρόνια στη Ρωσία ώστε να ζητήσει να λάβει την υπηκοότητα. Το μέτρο αυτό φαίνεται ότι απευθύνεται κατά κύριο λόγο στους μετανάστες από πρώην σοβιετικές δημοκρατίες της κεντρικής Ασίας, οι οποίοι κατοικούν σε μεγάλες πόλεις και ασκούν βαριά και ανθυγιεινά επαγγέλματα. Ο δήμαρχος της Μόσχας Σεργκέι Σομπιάνιν ανακοίνωσε την Δευτέρα ότι θα λειτουργήσεις προσεχώς ένα «γραφείο στρατολόγησης» μέσα στο αχανές διοικητικό κέντρο του Σαχάροβο, απ’ όπου περνούν υποχρεωτικά όλοι οι μετανάστες.\n\nΤο Κιργιστάν και το Ουζμπεκιστάν κάλεσαν αυτήν την εβδομάδα τους πολίτες τους να μην συμμετάσχουν σε κανέναν πόλεμο.\n\nΜητσοτάκης στον ΟΗΕ: Τα αυστηρά και ξεκάθαρα μηνύματά του στην ιστορική ομιλία\n\nΙράν: Στους 35 αυξήθηκε ο αριθμός των νεκρών μετά την όγδοη νύχτα των διαδηλώσεων",
    "Οριοθετήθηκε η πυρκαγιά σε δασική έκταση στον Μαραθώνα Αττικής": "ΤΕΛΕΥΤΑΙΑ ΕΝΗΜΕΡΩΣΗ: 14:38\n\nΟριοθετήθηκε η πυρκαγιά που ξέσπασε σήμερα το πρωί σε δασική έκταση στον Μαραθώνα Αττικής.\n\nΣύμφωνα με την Πυροσβεστική η φωτιά εκδηλώθηκε γύρω στις 11 το πρωί σε δασική έκταση στην περιοχή Αγναντερό του Μαραθώνα Αττικής, χωρίς να απειλεί κατοικημένη περιοχή.\n\nΣτο σημείο επιχειρούν 44 πυροσβέστες με 2 ομάδες πεζοπόρων τμημάτων, 12 οχήματα και 1 ελικόπτερο, ενώ συνδρομή παρέχουν υδροφόρες ΟΤΑ και εθελοντές πυροσβέστες.",
    "Morgan Stanley: Η Ελλάδα θα έχει τις καλύτερες επιδόσεις στην Ευρωζώνη": "«Εποικοδομητική» στάση για την ελληνική οικονομία διατηρεί η Morgan Stanley, αναμένοντας περαιτέρω πτώση των GGBs και υπεραπόδοση των ελληνικών μετοχών σε σχέση με την υπόλοιπη Ευρώπη. Παράλληλα, η Morgan Stanley προχωρά σε αναβάθμιση των στόχων για τις μετοχές και την κερδοφορία των ελληνικών τραπεζών.\n\nΠιο αναλυτικά, η Morgan Stanley αναμένει ότι παρά τις παγκόσμιες αντιξοότητες η ελληνική οικονομία θα υπεραποδώσει φέτος. Οι υψηλότερες τιμές θα ασκήσουν πίεση στους καταναλωτές τον χειμώνα, ωστόσο η καλή κατάσταση των δημοσιονομικών θα αντισταθμίσει εν μέρει τις απώλειες. Παράλληλα, η οικονομία θα ωφεληθεί από το Εθνικό Σχέδιο Ανάκαμψης και Ανθεκτικότητας.\n\nΜεσοπρόθεσμα η Morgan Stanley υιοθετεί «εποικοδομητική» στάση για την Ελλάδα, την οποία συνδέει σε μεγάλο βαθμό με την εκτέλεση των επενδύσεων και την εφαρμογή των μεταρρυθμίσεων στο πλαίσιο του Σχεδίου Ανάκαμψης. Αναμένει σημαντική επιβράδυνση της αύξησης του ΑΕΠ το 2023, ωστόσο θεωρεί ότι η Ελλάδα μπορεί να αποφύγει την ύφεση και να υπερπαποδώσει έναντι της υπόλοιπης ευρωζώνης.\n\nΤράπεζες και τουρισμός\n\nΓια τις τράπεζες, η Morgan Stanley σημειώνει στα δυνατά τους χαρτιά συγκαταλέγονται η εξυγίανση των ισολογισμών τους, η αύξηση των δανείων λόγω της ανάκαμψης των επενδύσεων, και την αύξηση των καθαρών εσόδων από τόκους λόγω των αυξήσεων των επιτοκίων από την ΕΚΤ.\n\nΙδιαίτερο βάρος δίνει η Morgan Stanley στην εκτίναξη του τουρισμού το 2022. «Πιστεύουμε ότι η ομαλοποίηση της τουριστικής δραστηριότητας θα είναι ένας από τους κύριους μοχλούς για την ενίσχυση της ανάπτυξης φέτος στην Ελλάδα», σημειώνει αν και επισημαίνει ότι η ύφεση στην υπόλοιπη ευρωζώνη – το βασικό σενάριο για το 2023 – θα προκαλέσει πιθανότητα επιβράδυνση της τουριστικής δραστηριότητας το 2023. Αντισταθμιστικό παράγοντα αποτελεί το γεγονός ότι το 40% των τουριστικών ροών προς την Ελλάδα προέρχεται από χώρες εκτός Ευρώπης.\n\nΠρόκληση η αγορά εργασίας\n\nΠρόκληση για την ελληνική οικονομία, σημειώνει η Morgan Stanley, αποτελεί η αδύναμη αγορά εργασίας της χώρας που εκφράζεται κυρίως στα υψηλά ποσοστά ανεργίας. Το ποσοστό ανεργίας αναμένεται να συνεχίσει να μειώνεται, ωστόσο η τάση αύξησης της απασχόλησης θα ανακοπεί το νέο έτος λόγω της επιβράδυνσης της οικονομικής δραστηριότητας εξαιτίας του πληθωρισμού. Εκτιμά ότι η ανεργία θα μειωθεί στο 11% ως το τέλος του 2023.\n\nΓια τον πληθωρισμό, η Morgan Stanley εκτιμά ότι φέτος θα διαμορφωθεί στο 9,5% κατά μέσο όρο. Οι τιμές του ρεύματος θα διατηρηθούν σε υψηλά επίπεδα το 2023 λόγω της αύξησης της τιμής του φυσικού αερίου, ωστόσο εκτιμάται ότι σταδιακά θα περιοριστεί στο 3,3% έως το τέλος του επόμενου έτους.\n\nΟμόλογα και χρέος\n\nΓια τα ελληνικά ομόλογα, η Morgan Stanley αναφέρει ότι η βελτίωση των θεμελιωδών μεγεθών της χώρας δεν περνά απαρατήρητη από τις αγορές. Το spread μεταξύ των δεκαετών ομολόγων Ελλάδας και Ιταλίας θα κινηθεί από 0 έως 50 μονάδες βάσης. Σημειώνει ότι το υψηλό χρέος της χώρας δεν αποτελεί πρόβλημα «προς το παρόν» – καθώς η εικόνα θα μπορούσε να αλλάξει με την πάροδο του χρόνου. Όμως, όπως επισημαίνει η Morgan Stanley, η διάρθρωση του χρέους είναι τέτοια που οδηγεί σε ένα εξαιρετικά χαμηλό επιτόκιο, «το χαμηλότερο σε όλες τις χώρες της περιφέρειας του ευρώ» και η εικόνα δεν αναμένεται να αλλάξει μέσα στο επόμενο διάστημα. Τέλος, τα νέα μέτρα της ΕΚΤ παρέχουν ένα πρόσθετο δίχτυ ασφαλείας σε περίπτωση «μιας αδικαιολόγητης σύσφιξης των συνθηκών χρηματοδότησης στην Ελλάδα».\n\nΡωσία και φυσικό αέριο\n\nΗ Morgan Stanley πραγματοποιεί ξεχωριστή αναφορά στο ενδεχόμενο πλήρους διακοπής των ροών φυσικού αερίου από τη Ρωσία, σημειώνοντας ότι η έκθεση της χώρας στο ρωσικό αέριο έχει μειωθεί την τελευταία διετία λόγω του TAP, ενώ αυξάνονται διαρκώς οι εισαγωγές LNG από τις ΗΠΑ. Η αύξηση των εισαγωγών υγροποιημένου φυσικού αερίου και από χώρες όπως η Αλγερία, η Αίγυπτος και η Νιγηρία καθώς και η μεγιστοποίηση των ποσοτήτων μέσω TAP αποτελούν κινήσεις που θα μπορούσαν αν μέρει να αντισταθμίσουν ενδεχόμενη διακοπή των ροών από τη Ρωσία.\n\nΔιαβάστε επίσης: Ασανσέρ οι προβλέψεις για την οικονομία\n\nΣε κάθε περίπτωση, όπως αναφέρει η Morgan Stanley, η Ελλάδα δεν μένει ανεπηρέαστη από την άνοδο της τιμής του φυσικού αερίου, που ωθεί διαρκώς υψηλότερα τον πληθωρισμό και συμπιέζει το διαθέσιμο εισόδημα των καταναλωτών.\n\nΤέλος, το βασικό σενάριο της Morgan Stanley προβλέπει παραμονή της υπάρχουσας κυβέρνησης στην εξουσία μέχρι το καλοκαίρι του 2023, παρά την αναζωπύρωση της συζήτησης για πρόωρες εκλογές λόγω των υποκλοπών. Ωστόσο, σημειώνει ότι εάν παρ’ όλ’ αυτά το φθινόπωρο διεξαχθούν πρόωρες εκλογές, αυτές δεν θα άλλαζαν ουσιαστικά τις προοπτικές για την ελληνική οικονομία, πέραν της πρόκλησης βραχυπρόθεσμης αβεβαιότητας.",
    "«Κάηκε» η πρόταση της Κομισιόν για πλαφόν στο ρωσικό αέριο, έπιασαν τόπο οι απειλές Πούτιν": "Thierry Monasse via Getty Images\n\nΝαυάγησε η προσπάθεια της Κομισιόν να επιβάλλει πλαφόν στο ρωσικό φυσικό αέριο, στη συνάντηση των υπουργών Ενέργειας στις Βρυξέλλες, μετά το ισχυρό όχι της Γερμανίας με την οποία συντάχθηκαν αρκετές χώρες.\n\nΗ αδυναμία της ΕΕ να διατυπώσει μια κοινή απόφαση απέναντι στις απειλές της Μόσχας, οτι η Ρωσία θα σταματήσει να προμηθεύει φυσικό αέριο και πετρέλαιο στην Ευρώπη εάν επιβληθούν ανώτατα όρια τιμών, είναι μια νίκη του Πούτιν.\n\nΔιαφήμιση\n\nΠληροφορίες του Bloomberg αναφέρουν, οτι ορισμένοι Ευρωπαίοι υπουργοί Ενέργειας πιέζουν πλέον την Επιτροπή να βρει άλλους τρόπους για να μειώσει τις τιμές στην ενέργεια.\n\nΜια από αυτές, διατυπώθηκε από τη βελγίδα υπουργό Ενέργειας Τίνε Βαν ντε Στράτεν, η οποία ζήτησε να τεθεί ανώτατο όριο τιμής για το σύνολο του φυσικού αερίου που εισάγεται στην Ευρωπαϊκή Ένωση και όχι μόνο από τη Ρωσία.\n\nΕπιπλέον, οι υπουργοί Ενέργειας ανέθεσαν στις Βρυξέλλες να συντάξουν προτάσεις για τον περιορισμό των εσόδων των ηλεκτροπαραγωγών που δεν τροφοδοτούνται με φυσικό αέριο, σε μια προσπάθεια μείωσης του ενεργειακού κόστους για τους καταναλωτές.\n\nΟι Βρυξέλλες θα πρέπει να παραδώσουν τις προτάσεις έως τα μέσα Σεπτεμβρίου, συμφωνα με το προσχέδιο\n\nΔιαφήμιση\n\nΗ ενεργειακή αναλύτρια του Bruegel Simone Tagliapietra δήλωσε στο Reuters, ότι η ΕΕ θα πρέπει να είναι προσεκτική στην απάντησή της προς τη Ρωσία για να αποφύγει την επιδείνωση της ενεργειακής κρίσης. Είχε μάλιστα προβλέψει ότι οι υπουργοί ενέργειας θα διχαστούν σχετικά με την τελική απόφαση.\n\n″Η Ευρώπη, έχει δύο βασικά προβλήματα όσον αφορά το φυσικό αέριο και την ηλεκτρική ενέργεια. Το ένα είναι το πρόβλημα της ποσότητας καθώς μπορεί να μην υπάρχει αρκετό φυσικό αέριο τον χειμώνα και το δευτερο είναι η τιμολόγηση του. Το μεγάλο δίλημμα για τις κυβερνήσεις είναι να αντιμετωπίσουν το ακριβό κόστος χωρίς να προκαλέσουν μείωση της ποσοτητας του αερίου», υποστηριξε.\n\nΠοιοι τάχθηκαν υπερ\n\nΤα κράτη της Βαλτικής - επί μακρόν υποστηρικτές του περιορισμού των εισαγωγών ρωσικού φυσικού αερίου - είναι υπέρ του ανώτατου ορίου, μαζί με χώρες που δεν βασίζονται στη Μόσχα για καύσιμα όπως η Πορτογαλία, η οποία εισάγει κυρίως υγροποιημένο φυσικό αέριο (LNG) από τη Νιγηρία και τις Ηνωμένες Πολιτείες.\n\nΟρισμένα κράτη της Κεντρικής και Ανατολικής Ευρώπης είναι επιφυλακτικά, φοβούμενοι ότι το μέτρο θα μπορούσε να τους αποκόψει εντελώς από τις ήδη συρρικνούμενες προμήθειες φυσικού αερίου.\n\nΓια την Tagliapietra, οι προτάσεις της Επιτροπής για τη μείωση της ζήτησης θα είναι βασικές, όχι μόνο για το φυσικό αέριο, αλλά και για την ηλεκτρική ενέργεια ευρύτερα, καθώς συχνά βασίζεται στο φυσικό αέριο.\n\nΔιαφήμιση",
    "Νιγηριανός έσπασε πόρτα απαιτώντας την επιταγή του…": "Νιγηριανός έσπασε την πόρτα Γρ. Ευημερίας – Απαιτούσε την επιταγή του\n\nΥπό κράτηση τέθηκε 23χρονος στην Πάφο για πρόκληση ζημιάς σε πόρτα του Γραφείου Ευημερίας καθώς και πρόκληση ανησυχίας.\n\nΣύμφωνα με τον Εκπρόσωπο Τύπου της ΑΔΕ Πάφου και Υπεύθυνο του ΤΑΕ Πάφου Μιχάλη Νικολάου στις 19.9.22 και ώρα 11:00 καταγγέλθηκε από λειτουργό του Γραφείου Ευημερίας ότι ένα πρόσωπο από την Νιγηρία ηλικίας 23 ετών βρισκόταν εκεί και απαιτούσε να του δοθεί η επιταγή του.\n\nΩστόσο παρά τις εξηγήσεις που του δίνονταν ως προς την διαδικασία , αυτός αντιδρούσε φώναζε και κλώτσησε με την βία την πόρτα με αποτέλεσμα να προκληθεί ζημιά ύψους εκατό ευρώ.\n\nΕναντίον του 23χρονου εκδόθηκε ένταλμα σύλληψης, συνελήφθη την Δευτέρα στις 18:00 το απόγευμα και τελεί υπό κράτηση.\n\nlarnakaonline.com.cy\n\n20/9/2022",
    "«Καμπανάκι» ΟΗΕ για την επισιτιστική κρίση: Σε κίνδυνο οι ζωές σχεδόν ενός εκατ. ανθρώπων σε όλο τον κόσμο": "Σομαλία, Αφγανιστάν, Υεμένη: σχεδόν ένα εκατομμύριο άνθρωποι σε όλο τον κόσμο απειλούνται από «καταστροφικό λιμό» και κινδυνεύουν να πεθάνουν τους επόμενους μήνες αν δεν λάβουν ανθρωπιστική βοήθεια, ένας αριθμός-ρεκόρ κυρίως λόγω της ξηρασίας στο Κέρας της Αφρικής, προειδοποίησε ο ΟΗΕ.\n\nΟι εκτιμήσεις αυτές περιέχονται στην έκθεση που έδωσαν χθες στη δημοσιότητα η Οργάνωση Τροφίμων και Γεωργίας του ΟΗΕ (FAO) και το Παγκόσμιο Επισιτιστικό Πρόγραμμα (WFP). Η έκθεση παρουσιάζει την κατάσταση 19 χωρών που θεωρούνται «καυτά σημεία» για την πείνα σε όλο τον κόσμο και έξι από τις οποίες έχουν τεθεί σε «ύψιστο συναγερμό» από τον ΟΗΕ: το Αφγανιστάν, η Αιθιοπία, η Νιγηρία, το Νότιο Σουδάν, η Σομαλία και η Υεμένη.\n\nΣε αυτές τις έξι χώρες 970.000 άνθρωποι αναμένεται να πληρούν ως τον Ιανουάριο του 2023 τα κριτήρια της φάσης «καταστροφής», του υψηλότερου επιπέδου (5) στην κατάταξη για την επισιτιστική ανασφάλεια. Αυτό σημαίνει ότι «ο λιμός και ο θάνατος είναι μια καθημερινή πραγματικότητα» και ότι πρόκειται για μια κατάσταση στην οποία «ενδέχεται να καταγραφούν ακραία ποσοστά θνησιμότητας και υποσιτισμού, αν δεν υπάρξει άμεση δράση». Ο αριθμός αυτός είναι 10 φορές μεγαλύτερος σε σχέση με έξι χρόνια νωρίτερα «λόγω των επιπτώσεων των συγκρούσεων, της κλιματικής αλλαγής και της οικονομικής αστάθειας που επιδεινώθηκε από την πανδημία covid-19 και τις επιπτώσεις της κρίσης στην Ουκρανία».\n\nΟι παγκόσμιοι ηγέτες ζήτησαν την Τρίτη να διπλασιαστούν οι προσπάθειες για την αντιμετώπιση της αυξανόμενης επισιτιστικής ανασφάλειας στον κόσμο. Ο Αμερικανός πρόεδρος Τζο Μπάιντεν ανακοίνωσε χθες νέα βοήθεια ύψους 2,9 δισ. δολαρίων για την αντιμετώπιση του λιμού.\n\nΗ Γουατεμάλα, η Ονδούρα και το Μαλάουι περιλαμβάνονται στον κατάλογο με «τα καυτά σημεία του λιμού» του ΟΗΕ. Ο οργανισμός ανησυχεί εξάλλου για την επιδείνωση της κατάστασης στη Λαϊκή Δημοκρατία του Κονγκό, την Αϊτή, την Κένυα και τη Συρία. «Ο αριθμός των ατόμων που είναι αντιμέτωποι με οξεία επισιτιστική ανασφάλεια σε όλο τον κόσμο αναμένεται ότι θα αυξάνεται με ιλιγγιώδεις ρυθμούς», προειδοποίησε ο Ντέιβιντ Μπίζλι εκτελεστικός διευθυντής του WFP. Στο Κέρας της Αφρικής έως και 26 εκατομμύρια άνθρωποι αναμένεται να βρεθούν σε κατάσταση «κρίσης ή χειρότερη» (επίπεδο 3).\n\nΗ δραματική ξηρασία που πλήττει την περιοχή αυτή έχει καταστρέψει τις σοδειές, έχει εξαφανίσει τα ζώα εκτροφής και έχει αναγκάσει χιλιάδες ανθρώπους να εγκαταλείψουν τις εστίες τους «αυξάνοντας τον κίνδυνο διακοινοτικών συγκρούσεων για τους πόρους». «Απουσία μιας επαρκούς ανθρωπιστικής απάντησης, οι αναλυτές προβλέπουν ότι ως τον Δεκέμβριο θα πεθαίνουν καθημερινά στη Σομαλία έως και τέσσερα παιδιά ή δύο ενήλικες ανά 10.000 ανθρώπους» προειδοποιεί ο ΟΗΕ.\n\nΠηγές: ΑΠΕ-ΜΠΕ, AFP",
    "Ο Άρης Θεσσαλονίκης ανακοίνωσε τη συμφωνία με τον Πίτερ Ετέμπο": "Ο Άρης συμφώνησε από καιρό με τη Στόουκ Σίτι για τον δανεισμό Πίτερ Ετέμπο γα να ακολουθήσει η συμφωνία με τον ίδιο τον ποδοσφαιριστή. Ο 27χρονος μέσος θα ενσωματωθεί στην ομάδα στο τέλος του μήνα καθώς στις επόμενες ημέρες θα ταξιδέψει στην πατρίδα του για να ενταχθεί στην εθνική ομάδα της χώρας του. Δεδομένου του ότι η Νιγηρία θα αντιμετωπίσει την Αλγερία στις 27 του μήνα, ο Νιγηριανός θα έρθει στη Θεσσαλονίκη στα τέλη του μήνα.\n\nΣτην ανακοίνωσή της η ΠΑΕ Άρης αναφέρει: «Η ΠΑΕ ΑΡΗΣ ανακοινώνει την απόκτηση του Oghenekaro Peter Etebo, όπως είναι το πλήρες όνομά του, για τον επόμενο χρόνο. Ο Peter Etebo γεννήθηκε στην πόλη Γουάρι της Νιγηρίας στις 9 Νοεμβρίου 1995.\n\nΟι εντυπωσιακές εμφανίσεις με τη φανέλα της Warri Wolves, στα πρώτα του επαγγελματικά βήματα, δεν πέρασαν απαρατήρητες από πολλούς ευρωπαϊκούς συλλόγους. Η Feirense ήταν αυτή που τον έφερε στην Ευρώπη τον Ιανουάριο του 2016 με τον Etebo να συμβάλει στην άνοδο της ομάδας στην πρώτη κατηγορία της Πορτογαλίας.\n\nΑκολούθησε μια ακόμη εξαιρετική σεζόν για τη Feirense και τον διεθνή Νιγηριανό μέσο, ενώ στη μέση της τρίτης του σεζόν δόθηκε δανεικός στην ισπανική Las Palmas. Έπειτα από 52 συμμετοχές (9 γκολ και 5 ασίστ) με τη Feirense και μετά από 14 συμμετοχές σε μισή σεζόν στη La Liga, ο Peter Etebo ήταν έτοιμος για το επόμενο βήμα στην καριέρα του.\n\nΤο καλοκαίρι του 2018 πολλές ομάδες της Premier League και της Championship εξέφρασαν ενδιαφέρον για τον Etebo, ο οποίος επέλεξε την Stoke City.\n\nΗ πρώτη του σεζόν στην Αγγλία ήταν πολύ θετική. Όμως η αλλαγή προπονητή στην Stoke City στη δεύτερη σεζόν άλλαξε και τα δεδομένα για τον Νιγηριανό μέσο, ο οποίος δόθηκε δανεικός για έξι μήνες στην ισπανική Getafe τον Ιανουάριο του 2020. Πενήντα μια συμμετοχές (2 γκολ) σε Championship και Κύπελλα Αγγλίας ήταν ο απολογισμός του με τη φανέλα της Stoke City πριν αναχωρήσει για την Ισπανία. Εκεί αγωνίστηκε 11 φορές (1 γκολ) και επέστρεψε στην Αγγλία στο τέλος της σεζόν.\n\nΗ αρχή της επόμενης χρονιάς τον βρήκε εκ νέου δανεικό αυτή τη φορά στην Τουρκία για λογαριασμό της Galatasaray, όπου κατέγραψε 29 συμμετοχές, ενώ έφτασε κοντά στην κατάκτηση του τουρκικού πρωταθλήματος, με τη Galatasaray να χάνει τον τίτλο στην ισοβαθμία από την Besiktas (λόγω διαφοράς τερμάτων).\n\nΤην περσινή σεζόν αγωνίστηκε ως δανεικός στη Watford, η οποία μόλις είχε επιστρέψει στην Premier League.\n\nΟ Etebo τα τελευταία χρόνια αποτελεί αναπόσπαστο μέλος του αντιπροσωπευτικού συγκροτήματος της Νιγηρίας. Αγωνίστηκε σε σημαντικές διοργανώσεις εθνικών ομάδων και μέχρι σήμερα έχει καταγράψει 44 συμμετοχές (3 γκολ).\n\nΑπό σήμερα ο Oghenekaro Peter Etebo ανήκει στην οικογένεια του ΑΡΗ!».",
    "Ευλογιά των πιθήκων: Ποιες σοβαρές νευρολογικές επιπλοκές εμφανίζουν κάποιοι ασθενείς": "Η ευλογιά των πιθήκων μπορεί μερικές φορές να οδηγήσει σε νευρολογικές ή ψυχιατρικές επιπλοκές όπως εγκεφαλίτιδα (φλεγμονή του εγκεφάλου), σύγχυση και επιληπτικές κρίσεις, σύμφωνα με μια νέα βρετανική μελέτη.\n\nΟι ερευνητές του Πανεπιστημιακού Κολλεγίου του Λονδίνου (UCL) και του Βασιλικού Κολλεγίου (King's), με επικεφαλής τον δρα Τζόναθαν Ρότζερς του Ινστιτούτου Ψυχικής Υγείας του Τμήματος Ψυχιατρικής του UCL, οι οποίοι έκαναν τη σχετική δημοσίευση στο ιατρικό περιοδικό \"eClinicalMedicine\", προχώρησαν σε συστηματική ανασκόπηση και μετα-ανάλυση όλων των έως τώρα επιστημονικών ερευνών (συνολικά 19) και δεδομένων σχετικά με την ευλογιά των πιθήκων μέχρι τον Μάιο του 2022, που αφορούσαν συνολικά 1.502 άτομα από διάφορες χώρες (ΗΠΑ, Βρετανία, Νιγηρία, Κονγκό κ.α.)..\n\nΠέρα από σχετικά συνήθη συμπτώματα όπως οι μυικοί πόνοι (τουλάχιστον στο 50% των ασθενών), η κόπωση, οι πονοκέφαλοι, το άγχος και η κατάθλιψη, διαπιστώθηκε ότι το 2% έως 3% των ασθενών εμφανίζουν πιο σοβαρές νευρολογικές επιπλοκές. Η ανάλυση εκτιμά ότι το 2,7% των ασθενών με ευλογιά των πιθήκων εμφανίζει τουλάχιστον μια επιληπτική κρίση, το 2,4% σύγχυση και το 2% εγκεφαλίτιδα.\n\nΟι ερευνητές τόνισαν την ανάγκη να μελετηθεί περαιτέρω πόσο και πώς η ευλογιά των πιθήκων μπορεί να επηρεάσει τον εγκέφαλο. Πέραν αυτού, ανέφεραν ότι η νόσος μπορεί να επιφέρει μεγαλύτερα ποσοστά προβλημάτων ψυχικής υγείας σε σχέση με άλλες λοιμώδεις ασθένειες λόγω της παρουσίας σοβαρών εξανθημάτων και πιθανώς του συνοδευτικού κοινωνικού στίγματος (με δεδομένο ότι η μετάδοση γίνεται κυρίως με σεξουαλική επαφή).\n\n\"Βρήκαμε ότι σοβαρές νευρολογικές επιπλοκές όπως εγκεφαλίτιδα και επιληπτικές κρίσεις, αν και σπάνιες, έχουν εμφανιστεί σε αρκετά περιστατικά ευλογιάς των πιθήκων,έτσι ώστε να δικαιολογούν ανησυχία, συνεπώς η μελέτη μας αναδεικνύει την ανάγκη για περαιτέρω έρευνα του ζητήματος. Υπάρχουν επίσης αρκετές ενδείξεις ότι συναισθηματικές διαταραχές όπως η κατάθλιψη και το άγχος είναι σχετικά συχνές στους ανθρώπους με ευλογιά των πιθήκων\", δήλωσε ο δρ Ρότζερς.\n\nΔεν υπάρχουν πάντως διαθέσιμα πιο πρόσφατα στοιχεία (μετά τον φετινό Μάιο) που να δείχνουν πόσο συχνές είναι αυτές οι επιπλοκές στη διάρκεια της τρέχουσας διεθνούς έξαρσης της ευλογιάς των πιθήκων. Επίσης δεν είναι ακόμη σαφές πόσο διαρκούν οι νευρολογικές επιπλοκές και κατά πόσο μπορούν να διαρκέσουν για καιρό μετά την οξεία φάση της νόσου. Ακόμη, η μελέτη αφορούσε ασθενείς που οι περισσότεροι είχαν νοσηλευθεί, συνεπώς δεν είναι βέβαιο οι νευρολογικές επιπλοκές έχουν ανάλογη συχνότητα 2-3% και στα πιο ήπια περιστατικά.\n\nΗ ευλογιά των πιθήκων προκαλεί πρωτίστως εξανθήματα στο δέρμα και πυρετό. Μπορεί να αποβεί θανατηφόρα, αλλά κατά την τωρινή έξαρση της σε Ευρώπη και ΗΠΑ τα περιστατικά είναι συνήθως ήπια και το ποσοστό των θανάτων είναι αρκετά κάτω από ένας θάνατος ανά 1.000 επιβεβαιωμένα κρούσματα. Μολονότι η ευλογιά των πιθήκων είναι ενδημική στην Κεντρική και στη Δυτική Αφρική εδώ και δεκαετίες, φέτος είναι η πρώτη χρονιά που ο ιός που την την προκαλεί, έχει εξαπλωθεί παγκοσμίως.\n\nΣύνδεσμος για την επιστημονική δημοσίευση εδώ\n\nΠηγή: ΑΠΕ-ΜΠΕ"
}