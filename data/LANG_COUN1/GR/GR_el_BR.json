{
    "Βραζιλία: Πολυ πιθανή η νίκη του Λούλα από την πρώτη Κυριακή των εκλογών": "Λιγότερο από μια εβδομάδα απέμεινε μέχρι να ανοίξουν οι κάλπες στη Βραζιλία. Όπως όλα δείχνουν, νικητής του πρώτου γύρου θα είναι ο Λούλα ντα Σίλβα. Ωστόσο, οι τελευταίες μετρήσεις δείχνουν ότι ίσως να μην χρειαστεί καν... δεύτερος γύρος καθώς τα ποσοστά που συγκεντρώνει ο πρώην ηγέτης της χώρας είναι συντριπτικά απέναντι στον Ζαΐρ Μπολσονάρο.\n\nΠαρά το γεγονός ότι εκλογικοί «μονομάχοι» είναι 11, όπως είναι λογικό όλα τα βλέμματα έχουν στραφεί στην κόντρα του Λούλα με τον Μπολσονάρο. Μέχρι στιγμής ο ισχυρός άνδρας της κεντροαριστεράς φαίνεται πως συγκεντρώνει το 47% ενώ ο απερχόμενος πρόεδρος μόλις 33%.\n\n«Πρέπει να μιλήσουμε στους αναποφάσιστους και σε αυτούς που δεν σχεδιάζουν να πάνε να ψηφίσουν», έκρινε ο Λούλα κατά τη διάρκεια προεκλογικής συγκέντρωσης χθες, απευθυνόμενος στους χιλιάδες υποστηρικτές του που συγκεντρώθηκαν στην σχολή σάμπας Πορτέλα, στο Ρίο.\n\nΛούλα ντα Σίλβα: «Κλειδώνει» η τρίτη θητεία\n\nΟι δημοσκοπήσεις εδώ και μήνες δείχνουν σταθερά ότι ο πρώην πρόεδρος (2003-2010) και ιστορικός ηγέτης του Κόμματος Εργαζομένων (PT), οδεύει να εξασφαλίσει τρίτη θητεία.\n\n«Η κυβέρνηση του Λούλα ήταν πολύ καλή: τα παιδιά μου πήραν τα πτυχία τους από το πανεπιστήμιο, είχα μπορέσει να αγοράσω αυτοκίνητο. Θέλω να επιστρέψει, γιατί θέλω όλα να ξαναγίνουν όπως ήταν τότε», είπε στο Γαλλικό Πρακτορείο η Σάντρα Τσάβες, έγχρωμη εξηντάρα που πήγε χθες να ακούσει την ομιλία του στη σχολή σάμπας.\n\nΥποστηρικτές του Λούλα ντα Σίλβα Bruna Prado/Copyright 2022 The Associated Press. All rights reserved\n\nΟ άλλοτε συνδικαλιστής στη βιομηχανία του μετάλλου εγκατέλειψε την εξουσία με το ποσοστό δημοτικότητάς του στη στρατόσφαιρα (87%), προτού υποστεί την ατίμωση της φυλάκισής του για υπόθεση διαφθοράς (2018-2019), η οποία τον εμπόδισε να θέσει υποψηφιότητα στις προηγούμενες εκλογές. Η επανεκλογή του, στα 76 του χρόνια, θα αποτελούσε αξιοσημείωτη επιτυχία.\n\n«Οι δημοσκοπήσεις δείχνουν πως υπάρχει πραγματική πιθανότητα ο Λούλα να κερδίσει από τον πρώτο γύρο» της 2ης Οκτωβρίου, σημειώνει η Φερνάντα Μανιότα, αναλύτρια του ινστιτούτου FAAP (Σαν Πάουλου).\n\nΟ Λούλα μπορεί να ωφεληθεί από τη «χρήσιμη ψήφο» των «ψηφοφόρων λιγότερο ανταγωνιστικών υποψηφίων όπως ο Σίρου Γκόμες» αν συσπειρωθούν γύρω από την υποψηφιότητά του, εξήγησε, αναφερόμενη στον υποψήφιο της κεντροαριστεράς, που καταλαμβάνει την 3η θέση στις δημοσκοπήσεις (7%), μπροστά από την κεντρώα γερουσιάστρια Σιμόνι Τέμπετ (5%).\n\nΗ «χρήσιμη ψήφος», για την οποία γίνεται πολύς λόγος στη Βραζιλία, έχει μετατραπεί πλέον σε κεντρική θεματική της εκστρατείας του Λούλα.\n\nΣτο πλευρό του όλη η αριστερά\n\nΤις τελευταίες ημέρες, την υποψηφιότητα Λούλα δήλωσαν ότι θα υποστηρίξουν ο πρώην Πρόεδρος Φερνάντου Ενρίκε Καρντόζου (1995-2003), ο οποίος παρότρυνε τους Βραζιλιάνους και τις Βραζιλιάνες να ψηφίσουν «υπέρ της δημοκρατίας» την Κυριακή και η πρώην Υπουργός Περιβάλλοντος Μαρίνα Σίλβα επίσης τάχθηκε υπέρ του, έπειτα από μεγάλο διάστημα που δεν ξεκαθάριζε τη στάση της.\n\nΠολιτικοί και διανοούμενοι στρατευμένοι στην υπόθεση της αριστεράς στη Λατινική Αμερική έχουν καλέσει τον Σίρου Γκόμες να αποσυρθεί, για να διευκολύνει τη νίκη του Λούλα.\n\nΒραζιλία: Φόβοι για νέο... «Καπιτώλιο»\n\nΑπό τη δική του πλευρά, ο Ζαΐχ Μπολσονάρου, ο υποψήφιος του Φιλελεύθερου Κόμματος (PL), διαβεβαίωσε την Παρασκευή κατά τη διάρκεια προεκλογικής συγκέντρωσης στη Μίνας Ζεράις (νοτιοανατολικά):\n\n«Εμείς θα νικήσουμε, από τον πρώτο γύρο».\n\n«Θεού θέλοντος, θα νικήσουμε από τον πρώτο γύρο», επανέλαβε χθες σε παρέμβασή του που αναμεταδιδόταν απευθείας μέσω ιστότοπων κοινωνικής δικτύωσης. «Η άλλη πλευρά δεν μαζεύει λαό στον δρόμο, πώς θα κερδίσει από τον πρώτο γύρο; Μου φαίνεται δύσκολο (...) όχι: αδύνατον. Τελεία», πρόσθεσε ο απερχόμενος πρόεδρος.\n\nΜέσω Telegram, δίκτυα μπολσοναριστών διατείνονται πως αν δεν εκλεγεί ο υποψήφιός τους τη 2η Οκτωβρίου, το δίχως άλλο αυτό θα οφείλεται στο ότι διαπράχθηκε νοθεία.\n\nΟ φόβος πως η Βραζιλία θα ζήσει remake της επίθεσης στο Καπιτώλιο την 6η Ιανουαρίου 2021 από τους οπαδούς του Ντόναλντ Τραμπ συνεχίζει να κατατρώει πολλούς.\n\nΗ κατάσταση «μπορεί να γίνει επικίνδυνη», προειδοποιεί η κυρία Μανιότα. «Ο Μπολσονάρου πιθανότατα θα επικαλεστεί εκλογική νοθεία, όπως ο Ντόναλντ Τραμπ, για να ηλεκτρίσει τους υποστηρικτές του».\n\nO Ζαΐρ Μπολσονάρο Marcelo Chello/Copyright 2022 The Associated Press. All rights reserved.\n\nΟ πρώην λοχαγός του στρατού μπορεί να λογαριάζει σε τάγματα οπαδών του έτοιμων για όλα. Ο ίδιος έχει εξαπολύσει επανειλημμένα σφοδρές επιθέσεις εναντίον των θεσμών της νεαρής βραζιλιάνικης δημοκρατίας, ιδίως στο Ανώτατο Δικαστήριο, και συνεχίζει την μανιασμένη εκστρατεία του εναντίον του συστήματος ηλεκτρονικής ψηφοφορίας, που ευνοεί κατ' αυτόν «την απάτη».\n\nΩστόσο, ρίχνοντας ξάφνου τον τόνο, ο απρόβλεπτος Πρόεδρος δήλωσε επίσης πρόσφατα πως εάν χάσει, θα αποσυρθεί από την πολιτική.\n\nΟποιαδήποτε πρόβλεψη για τις εξελίξεις τη βραδιά του πρώτου γύρου είναι κατά συνέπεια αδύνατη.\n\nΗ προεκλογική εκστρατεία έχει σημαδευτεί από επιθέσεις επί προσωπικού («κλέφτη», «ανίκανε») μάλλον, παρά από αντιπαράθεση προγραμμάτων.\n\nΗ εφημερίδα O Globo κάλεσε προχθές Σάββατο τον Λούλα να παρουσιάσει «συνεκτικό οικονομικό σχέδιο» διότι «εάν κερδίσει, κανένας δεν ξέρει πώς θα κυβερνήσει».\n\nΔυναμώνει ο εκλογικός παλμός\n\nΟι υποψήφιοι οργώνουν τη γιγαντιαία Βραζιλία και κάνουν αμέτρητες ομιλίες φορώντας αλεξίσφαιρα γιλέκα.\n\nΗ θεματική του περιβάλλοντος και του κλίματος στη χώρα όπου βρίσκεται το μεγαλύτερο μέρος του τροπικού δάσους του Αμαζονίου μοιάζει να έχει παραμεριστεί καθώς την πλειοψηφία των 214 εκατομμυρίων Βραζιλιάνων απασχολούν ζητήματα όπως η πείνα, ο πληθωρισμός, η διαφθορά.\n\nΟ Λούλα προσπαθεί εξάλλου να σαγηνεύσει τους ευαγγελικούς, παρότι θεωρούνται αναπόσπαστο μέρος της βάσης του απερχόμενου προέδρου, όπως και οι οπαδοί της οπλοκατοχής και μεγάλη μερίδα όσων παράγουν ή εμπορεύονται αγροτοδιατροφικά προϊόντα.\n\nΟνόμασε εξάλλου υποψήφιο αντιπρόεδρο του τον κεντρώο πρώην κυβερνήτη της πολιτείας Σαν Πάουλου Ζεράλντου Άλκμιν, για να καθησυχάσει τις αγορές, που βλέπουν με πολλή επιφύλαξη την πιθανή επανεκλογή του.\n\nΑπό την πλευρά του, ο κ. Μπολσονάρου προσπαθεί να σαγηνεύσει, χωρίς επιτυχία, τις γυναίκες, οι οποίες στην πλειοψηφία τους τον απορρίπτουν λόγω σειράς σεξιστικών δηλώσεών του, όπως και τους κατοίκους της Nordeste, των πολιτειών της βορειοδυτικής Βραζιλίας, που θεωρούνται οχυρό του Λούλα, και σε αυτή την περίπτωση χωρίς ιδιαίτερο αντίκτυπο σύμφωνα με δημοσκοπήσεις.\n\nΨευδείς ειδήσεις διασπείρονται τελευταία στους ιστότοπους κοινωνικής δικτύωσης όσο ποτέ άλλοτε. Αναπαράγονται και από τους υποψήφιους, στην τηλεόραση, ως και στο βήμα της Γενικής Συνέλευσης του ΟΗΕ την περασμένη Τρίτη, στην περίπτωση του κ. Μπολσονάρου.\n\nΑυτή την εβδομάδα οι δύο αντίπαλοι θα ριχτούν με τις τελευταίες δυνάμεις τους στη μάχη μιλώντας σε μεγάλες προεκλογικές συγκεντρώσεις και, την Πέμπτη, στην πολυαναμενόμενη τηλεμαχία τους.",
    "Βραζιλία: Γκολ από «όνειρο» που θα ζήλευαν και οι μεγαλύτερες ομάδες του κόσμου έβαλαν 13χρονοι": "Ένα απίστευτο γκολ πέτυχαν οι νεαροί ποδοσφαιριστές της Σάντος.\n\nΈνα απίστευτο γκολ έβαλε η Κ13 της Σάντος στη Βραζιλία, κάνοντας άπαντες να κοιτούν με… ανοιχτό το στόμα.\n\nΣε ποδοσφαιρική αναμέτρηση που έδωσε η ακαδημία της βραζιλιάνικης ομάδας κόντρα στη Σάο Μπερνάρντο, οι παίκτες της θύμισαν μία από τις καλύτερες συνεργασίες των Νεϊμάρ, Μέσι και άλλων μεγάλων αστέρων του ποδοσφαίρου.\n\nΣτο 60ο λεπτό της αναμέτρησης οι νεαροί παίκτες άλλαξαν εκπληκτικά τη μπάλα, ντρίπλαραν με εντυπωσιακό τρόπο τους αντιπάλους τους, με τον Davi Carvalho να τελειώνει με φοβερό τρόπο της φάση κάνοντας τακουνάκι και στέλνοντας τη μπάλα στα αντίπαλα δίχτυα χαρίζοντας μία φοβερή στιγμή.\n\nΑυτό ήταν και το δεύτερο τέρμα του αγώνα, το τελικό σκορ του οποίου ήταν το 4-0.\n\nΗ εν λόγω φάση πάντως μέσα σε λίγες ώρες κάνει το γύρω του διαδικτύου, με τις προβολές να φτάνουν το 1 εκατομμύριο και τον κόσμο να αποθεώνει τους νεαρούς ποδοσφαιριστές στα σχόλιά του.\n\nΔείτε τη φοβερή φάση:",
    "Προγνωστικά στοιχήματος: Must win στο 1.76 από τη Βραζιλία": "Η μάχη για την παραμονή κορυφώνεται στη Β’ Βραζιλίας με την αποψινή αναμέτρηση μεταξύ CSA και Τομπένσε να οδηγεί σε ποντάρισμα του 1.76.\n\nΗ δράση συνεχίζεται στη Β’ Βραζιλίας, ενώ η αγωνία για τη μάχη στην κόκκινη ζώνη φτάνει στην κορύφωσή της, αφού θα απομένουν επτά αγωνιστικές μετά το πέρας της 31ης που ολοκληρώνεται απόψε. Θυμίζουμε στη Serie C υποβαθμίζονται οι τέσσερις τελευταίες. Τούτη την ώρα η Ναούτικο είναι 20η με 27 βαθμούς και ελπίζει μόνο σε θαύμα, ακολουθεί η Οπεράριο με 31, ακριβώς όσους και η Μπρούσκε μετά από 31 ματς, ενώ η CSA 32 μετά από 30 ματς.\n\nΗ CSA απόψε φιλοξενεί την 12η Τομπένσε που έχει οκτώ βαθμούς περισσότερους από αυτή. Η φιλοξενούμενη δεν δίνει τα ματς στη φυσική έδρα της, ενώ στον δρόμο παρατηρείται μια προβληματική εικόνα. Με νίκη απόψε η CSA θα πιάσει την Τσαπεκοένσε και τη Γκουαρανί στους 35 βαθμούς, αλλά υστερεί στη μεταξύ τους διαφορά. Από την Τσαπεκοένσε έχασε μάλιστα την προηγούμενη αγωνιστική 1-0 εκτός έδρας σ’ ένα ματς που της πήγε στραβά, έπαιζε με δέκα παίκτες από το 41’, ενώ δέχτηκε στις καθυστερήσεις του αγώνα το μοναδικό γκολ της αναμέτρησης. Προηγουμένως είχε αναδειχθεί ισόπαλη 1-1 στο εκτός έδρας ντέρμπι με τη CRB σ’ ένα ματς που έβγαλε χαρακτήρα και έπαιζε πάλι με παίκτη λιγότερο.\n\nΠρογνωστικά στοιχήματος\n\nΟυδείς περίμενε στη CSA πως φέτος θα έδιναν μάχη για την παραμονή, το παραδέχτηκαν και οι παίκτες, επικρατεί όμως συσπείρωση, ενώ από τα οκτώ ματς που της μένουν τα 5 θα τα δώσει εντός. Η Τομπένσε είναι πιο χαλαρή, ενώ στον δρόμο μετράει πέντε σερί ήττες και δεν κερδίζει εδώ και εννιά σερί παιχνίδια με μόλις τρία γκολ ενεργητικό. Η CSA ποντάρει πολλά στην έδρα της, το σημερινό είναι must win εάν θέλει να σωθεί, ενώ στα τέσσερα τελευταία ως γηπεδούχος τρέχει ρεκόρ 3-1-0. Ο άσος στο 1.76.\n\nΣΤΟΙΧΗΜΑΤΙΚΗ ΠΡΟΤΑΣΗ",
    "Μακεδονικό πρακτορείο ειδήσεων": "",
    "Η μείωση των αποθεμάτων καφέ στη Βραζιλία και οι κίνδυνοι για τη Λάρισα": "Της Ειρήνης Παπουτσή\n\n«Άγγιξε» αν μη τι άλλο τους Λαρισαίους η είδηση που κάνει τον γύρο του κόσμου και αφορά σε σοβαρή μείωση των αποθεμάτων καφέ στη Βραζιλία, καθώς σύμφωνα με τον Silas Brasileiro, πρόεδρο του Εθνικού Συμβουλίου Καφέ της μεγαλύτερης παραγωγού χώρας παγκοσμίως, μέχρι τον Μάρτιο τα αποθέματα στη χώρα μπορεί να έχουν μειωθεί σε μόλις 7 εκατ. σάκους, την ώρα που σύμφωνα με εκτιμήσεις αναλυτών ένα πιο «άνετο» επίπεδο βρίσκεται ανάμεσα στα 9 και 12 εκατ. σάκους, βάρους 60 κιλών.\n\nΣτην Λάρισα, την πόλη του καφέ η είδηση προφανώς και έκανε αίσθηση, καθώς όλα συγκλίνουν στο ότι τα προβλήματα προσφοράς στη Βραζιλία ενδέχεται να ωθήσουν τις τιμές υψηλότερα, με τη LarissaPress να επιχειρεί να προσεγγίσει το θέμα, μιλώντας με τον εισαγωγέα, Γιώργο Σκάκο, τον ιδιοκτήτη της ME.KA QUALITY GROUP, Μενέλαο Καραΐσκο, που δραστηριοποιείται επαγγελματικά στη Λάρισα στον τομέα της καφεστίασης και του εμπορίου καφέ, αλλά και τον πιστοποιημένο barista από το SCAE (Specialty Coffee Association of Europe), Γιάννη Μπέλλη.\n\n«Όταν πρόκειται για την παγκόσμια αγορά καφέ, μιλάμε ουσιαστικά για τη Βραζιλία. Παρόλο που ο κόσμος του καφέ έχει δει τις τιμές να επηρεάζονται από οτιδήποτε, από τις τιμές του πετρελαίου, μέχρι και την οικονομική ανάπτυξη στην Κίνα, στο τέλος όλα καταλήγουν στη Βραζιλία, στην παραγωγή του μεγαλύτερου όγκου καφέ στον κόσμο. Εάν η Βραζιλία έχει καφέ, ο κόσμος του καφέ είναι ασφαλής και δεν έχει καν σημασία αν αυτός ο καφές προέρχεται από νέα παραγωγή ή από υπάρχον απόθεμα παλαιότερων ετών», τονίζει ο κ. Σκάκος.\n\nΣύμφωνα με τον εισαγωγέα καθώς ξεκινά το 2023, γίνεται ολοένα και πιο προφανές ότι η μείωση των αποθεμάτων στη Βραζιλία, και όχι μόνο εκεί, θα μπορούσε να αποτελέσει ένα σημαντικό πλήγμα για τον κλάδο.\n\n«Στα δεινά της αγοράς θα πρέπει να προσθέσουμε το γεγονός ότι η καλλιέργεια της Βραζιλίας 2022-2023 δεν ήταν καλή, από άποψη όγκου, λόγω της διπλής παγωνιάς που χτύπησε το 2021 τη χώρα. Με τις οικονομίες σχεδόν όλων των χωρών να ξεπερνούν το σοκ της μειωμένης κατανάλωσης στην εστίαση λόγω της Covid-19, η παγκόσμια ανησυχία φαίνεται να χτυπάει καμπανάκι για σίγουρη αύξηση των τιμών του καφέ», εκτιμά ο κ. Σκάκος.\n\n«Στην αγορά του καφέ στο Χρηματιστήριο της Νέας Υόρκης δυστυχώς ο νόμος της προσφοράς και της ζήτησης δουλεύει. Από ότι φαίνεται, δουλεύει εις βάρος των καταναλωτών που θα πληρώσουν σίγουρα, τους επόμενους μήνες, ακριβότερα τον καφέ τους», καταλήγει, ενώ στο ίδιο πνεύμα δείχνει να κινείται και η άποψη του κ. Καραΐσκου, που ως γνώστης της ντόπιας αγοράς δεν προσπερνά την ιδιαιτερότητα της Λάρισας, μιας πόλης στην οποία εκατοντάδες άνθρωποι δραστηριοποιούνται στον συγκεκριμένο επαγγελματικό κλάδο.\n\n«Όταν σε μια πόλη περίπου 200.000 κατοίκων καταγράφονται επισήμως πάνω από 1.600 καφετέριες εύκολα μπορεί να αντιληφθεί κανείς πως η προσφορά είναι εκ των πραγμάτων πολύ μεγαλύτερη από τη ζήτηση, καθώς αντιστοιχεί μία για κάθε 120 κατοίκους. Αποτέλεσμα, ναι μεν αποτελούμε σημείο αναφοράς πανελλαδικά ως “πόλη του καφέ”, από την άλλη δε μειώνεται μοιραία ο τζίρος των καταστημάτων, πράγμα που καθιστά πολύ δύσκολη την επιβίωσή τους», υπογραμμίζει ο συνομιλητής μας.\n\nΕνδιαφέρον παρουσιάζει και η άποψη του πιστοποιημένου barista, Γιάννη Μπέλλη, που σχολιάζοντας την ιδιαιτερότητα της Λάρισας και την «κουλτούρα» του καφέ που τη χαρακτηρίζει σημειώνει πως το ενεργειακό θα αποτελέσει τον κυρίαρχο παράγοντα στη διαμόρφωση της τιμής του καφέ.\n\n«Η κλιματική αλλαγή, κατά κύριο λόγο, αναγκάζει τους παραγωγούς της Βραζιλίας να “μετακινήσουν” τις καλλιέργειές τους σε μεγαλύτερα υψόμετρα με ότι αυτό μπορεί να συνεπάγεται σε κόστος. Εκτιμώ πως σε τοπικό επίπεδο λιγότερο τα μειωμένα αποθέματα της Βραζιλίας και πολύ περισσότερο το ενεργειακό και η παράλληλη αύξηση των πρώτων υλών σε αναλώσιμα θα παίξουν πολύ πιο σημαντικό ρόλο, ωστόσο πιστεύω πως τυχόν αυξήσεις θα είναι πολύ μικρές και δεν θα επηρεάσουν σημαντικά την κατανάλωση, σε ένα κομμάτι της αγοράς της πόλης που σαφώς αποτελεί βασικό γρανάζι της οικονομίας της», κατέληξε ο κ. Μπέλλης.",
    "Βραζιλία: Η στιγμή που ελικόπτερο χτυπάει σε καλώδιο ηλεκτρικού ρεύματος και συντρίβεται στο έδαφος - Βίντεο": "Σύμφωνα με την Πυροσβεστική, ο πιλότος έχασε τον έλεγχο πριν συγκρουστεί με το καλώδιο.\n\nΔύο πολιτικοί, ο πιλότος του ελικοπτέρου, και ένα ακόμα άτομο επέζησαν από θαύμα στη Βραζιλία, όταν το ελικόπτερο στο οποίο επέβαιναν χτύπησε σε καλώδιο ηλεκτρικού ρεύματος, συνετρίβη στο έδαφος και τυλίχθηκε στις φλόγες.\n\nTo συγκλονιστικό βίντεο καταγράφει τη στιγμή που το ελικόπτερο που μετέφερε τον Βραζιλιάνο βουλευτή Hercílio Araújo Diniz και τον David Barroso, αντιδήμαρχο του Governador Valadares, να χτυπά σε καλώδιο ρεύματος.\n\n\n\n\n\nΣύμφωνα με την Πυροσβεστική, ο πιλότος έχασε τον έλεγχο πριν συγκρουστεί με το καλώδιο. Το ελικόπτερο τυλίχθηκε στις φλόγες μετά από τη σύγκρουση με το ηλεκτροφόρο καλώδιο.\n\nΤο ατύχημα καταγράφηκε σε βίντεο, με τους παρευρισκόμενους να φωνάζουν σοκαρισμένοι.\n\n\n\nΚαι οι τέσσερις επιβαίνοντες επέζησαν με ελαφρά τραύματα, ανακοίνωσε η πολιτεία Minas Gerais της Βραζιλίας. Μεταφέρθηκαν σε κοντινό νοσοκομείο για νοσηλεία.\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Πελάτες εστιατορίου στη Βραζιλία φεύγουν πανικόβλητοι: Πέρασαν για ληστές μια ομάδα CrossFit (vid)": "Ένα μπέρδεμα σε εστιατόριο της Βραζιλίας προκάλεσε έναν μικρό πανικό.\n\nViral έχει γίνει τις τελευταίες ώρες ένα περιστατικό που συνέβη σε εστιατόριο της Βραζιλίας. Στο βίντεο που κυκλοφορεί στα social media φαίνονται οι πελάτες του εστιατορίου Cervejaria Alphaiate να σηκώνονται και να τρέχουν πανικόβλητοι εγκαταλείποντας τα τραπέζια τους.\n\nΌλα άρχισαν όταν είδαν μια ομάδα ατόμων να τρέχει προς το μέρος τους και θεώρησαν ότι επρόκειτο για ληστές που είχαν σκοπό να «χτυπήσουν» το εστιατόριο. Μια γυναίκα μαζί με την παρέα της ήταν οι πρώτοι που σηκώθηκαν από τις θέσεις τους για να ακολουθήσουν και οι υπόλοιποι πελάτες.\n\nΚαρέκλες αναποδογυρίζουν, ένας άντρας πέφτει και γενικά επικρατεί ένας πανικός. Μέσα σε δευτερόλεπτα το εστιατόριο αδειάζει. Τελικά λίγο αργότερα αποκαλύφθηκε ότι τα άτομα που έτρεχαν δεν ήταν ληστές, αλλά μια ομάδα CrossFit που είχε βγει για προπόνηση στην περιοχή.\n\nΌταν οι πελάτες συνειδητοποίησαν τι είχε συμβεί ξέσπασαν σε γέλια και επέστρεψαν στα τραπέζια τους σαν να μην είχε γίνει τίποτα. Το βίντεο έγινε αμέσως viral στα μέσα κοινωνικής δικτύωσης, συγκεντρώνοντας πάνω από τρία εκατομμύρια προβολές.",
    "Βραζιλία: Ένα διαφορετικό οδοιπορικό, μακριά από τα τουριστικά κλισέ": "Περασμένα μεσάνυχτα, οι ελάχιστοι τουρίστες μάς παρατηρούσαν με περιέργεια. Είχαμε σκάσει –ο συνταξιδιώτης μου και εγώ– στην παραλία του Λεμπλόν, στο Ρίο, ντυμένοι στα λευκά, με κεριά και λουλούδια ανά χείρας. Εκείνη την ημέρα δεν γιόρταζε η Ιεμανζά, θεά της θάλασσας στη θρησκεία των Αφρο-Βραζιλιάνων. Ήταν όμως η προηγουμένη της αναχώρησής μας και επέμενα να κάνω μια ευχή.\n\nΕίχα κλείσει δύο μήνες στη Βραζιλία. Από έφηβος ονειρευόμουν να την επισκεφθώ, αλλά πέρασα τα τριάντα ώσπου να το καταφέρω. Ακόμη και τη γλώσσα της είχα μάθει απταίστως, χωρίς να έχω πατήσει το πόδι μου στη χώρα. Ακόμη θυμάμαι τη στενοχώρια μου που έφευγα.\n\nΣκάψαμε μια λακκούβα στην άμμο και αποθέσαμε εκεί, σε ένα ξύλινο κουτί, φρούτα, λουλούδια και αναμμένα ρεσό. Μπήκαμε –με τα ρούχα, κατά το έθιμο– στο νερό και αφήσαμε το κουτί να επιπλέει. Το κύμα το παρέσυρε στα βαθιά και τα κεριά δεν έσβησαν. Ευχήθηκα να επιστρέψω σύντομα. Η ευχή έπιασε.\n\nΗ Βραζιλία στην οποία θέλω να σας παρασύρω δεν έχει πολλή σχέση με τα στερεότυπα που πολλοί έχετε στο μυαλό σας. Το ποδόσφαιρο μου είναι απολύτως αδιάφορο (όπως, σημειωτέον, σε πολλούς Βραζιλιάνους). Το Καρναβάλι στις μεγαλουπόλεις επίσης. Και δεν θα σας μιλήσω για το Ρίο (που, προειδοποιώ, προφέρεται Χίου ντζι Ζανέιρου ή, απλά, Χίου), στον αισθησιασμό του οποίου πλήττω μετά από λίγες μέρες.\n\nΤαξιδεύοντας στη Βραζιλία, αισθάνεσαι πως διατρέχεις πολλές χώρες. Τόσο δραματικές είναι οι αλλαγές στο τοπίο και στο κλίμα, αλλά και στην ανθρωπογεωγραφία: οι Βραζιλιάνοι απαντώνται σε όλες τις δυνατές αποχρώσεις. Η χώρα έχει αμέτρητα πρόσωπα. Πόλεις της αποικιοκρατίας και μπαρόκ εκκλησίες. Εθνικά πάρκα με τοπία ονειρικά. Τη μεγαλύτερη μητρόπολη της αμερικανικής ηπείρου, ψηφιδωτό μικροκόσμων και μνημείο στη Μετανάστευση. Ας περιπλανηθούμε μαζί σε μερικά.\n\nΑυτοσχέδιο καραβάκι, αφιέρωμα στην Ιεμανζά, θεά της θάλασσας στην αφρο-βραζιλιάνικη θρησκεία Candomblé. © AFP/VISUALHELLAS.GR\n\nNORDESTE – Η Πορτογαλία νυμφεύεται την Αφρική\n\nΣτο γνωστό ως Nordeste (Νογ-ντέsh-τshι, «Βορειοανατολή») γεννήθηκε η Βραζιλία. Εδώ έφτασαν οι πρώτοι Πορτογάλοι άποικοι και οι πρώτοι Αφρικανοί σκλάβοι. Εδώ, στις φυτείες ζαχαροκάλαμου, διαμορφώθηκε η βραζιλιάνικη ταυτότητα, πάντρεμα της πορτογαλικής με την αφρικανική. Εδώ ιδρύθηκε η πρώτη πρωτεύουσα της Πορτογαλικής Αμερικής, το Σαλβαντόρ.\n\nΣτις απέραντες φυτείες θεμελιώθηκε η αποικιακή οικονομία, βασισμένη στο ζαχαροκάλαμο και στην εργασία των σκλάβων. Τον 16ο και 17ο αιώνα, η Βραζιλία είχε το διεθνές μονοπώλιο του εμπορίου ζάχαρης. Το έχασε, στα τέλη του 17ου αιώνα, λόγω του ανταγωνισμού των γαλλικών, ολλανδικών και αγγλικών αποικιών της Καραϊβικής. Η Βορειοανατολή έπεσε σε οικονομική παρακμή και δεν ανέλαβε ποτέ.\n\nΠέραν της αρχιτεκτονικής, διατηρούνται, σε μεγάλο βαθμό, η εθνογραφία και οι ανισότητες της αποικιοκρατίας. Ο πληθυσμός κατάγεται κυρίως από τους Πορτογάλους και τους Αφρικανούς. Είναι η περιοχή της Βραζιλίας με το μεγαλύτερο ποσοστό εγχρώμων – ξεπερνούν τα τρία τέταρτα των κατοίκων. Η μαζική μετανάστευση τον ύστερο 19ο και πρώιμο 20ό αιώνα έκανε αγνώριστη τη νοτιοανατολική και νότια Βραζιλία. Ίσα που άγγιξε όμως τη Βορειοανατολή, το φτωχότερο κομμάτι της χώρας.\n\nΤο κλίμα είναι τροπικό, με ζέστη και συχνές βροχές όλο τον χρόνο. Τα έθιμα και η κουζίνα ενισχύουν την «αφρικανική» εικόνα. Στη θρησκεία επικρατεί ένας ιδιάζων συγκρητισμός. Πλάι στη μακρά παράδοση του καθολικισμού επιβιώνει το Candomblé, αφρικανική θρησκεία βασισμένη στη λατρεία των πνευμάτων Orixá (ορισσά).\n\nΤο Candomblé έχει εξαπλωθεί μεταξύ όλων των Βραζιλιάνων. Αναπόσπαστο τμήμα του τελετουργικού του, η capoeira – εκστατικός χορός, που εσφαλμένα θεωρήθηκε «πολεμική τέχνη». Μεγάλη η τύχη του ταξιδιώτη που θα πέσει σε γιορτή της Ιεμανζά, σε κάποια παραλία!\n\nΠανόραμα του εθνικού δρυμού Chapada Diamantina από τη θέση Morro do Pai Inácio. © AFP / VISUALHELLAS.GR\n\nΜΠΑΪΑ – Σαλβαντόρ και Chapada Diamantina\n\nΤο Σαλβαντόρ, πρωτεύουσα της Μπαΐα (Bahia), είναι μια Λισαβόνα των τροπικών. Κατά την αγαπημένη πολεοδομική «συνταγή» των Πορτογάλων, απλώθηκε σε λόφους, διαφεντεύοντας την είσοδο ενός απέραντου κόλπου. Το ιστορικό κέντρο, με τις μπαρόκ εκκλησίες, τα έντονα βαμμένα σπίτια, τα πλακόστρωτα καλντερίμια, τη θέα στη θάλασσα με τα βαθυκύανα νερά, είναι ένα αρχιτεκτονικό αριστούργημα. Το όνομά του, Pelourinho (Πελοουρίνιου), θυμίζει ένα οδυνηρό παρελθόν: η λέξη δηλώνει την πέτρινη στήλη, όπου δένονταν οι απείθαρχοι σκλάβοι για να μαστιγωθούν…\n\nΣτις προσόψεις, τα κεντήματα της πέτρας μαρτυρούν την αλλοτινή αίγλη. Τα εσωτερικά των ναών φέρνουν ζάλη, καλυμμένα ολόκληρα με τον επίχρυσο ξυλόγλυπτο διάκοσμο γνωστό ως talha dourada. Το παρόν του Pelourinho, ωστόσο, είναι η φτώχεια. Το κατοικούν σχεδόν αποκλειστικά έγχρωμοι, με πενιχρά μέσα. Όπως σε όλες τις μεγαλουπόλεις της Βορειοανατολής, οι λευκοί αποτραβήχθηκαν σε παράλια προάστια που, αν και πολυτελή, έχουν κάτι το σοβιετικό στην ομοιομορφία των πολυκατοικιών.\n\nΤο Σαλβαντόρ θεωρείται το κέντρο της αφρο-βραζιλιάνικης κουλτούρας. Γραφεία οργανώνουν επισκέψεις σε terreiro (τεχέιρου), σπίτια όπου οι Orixá λατρεύονται με εκστατικούς χορούς και πλούσια γεύματα. Είναι και η μόνη δυνατότητα ασφαλούς επίσκεψης σε φαβέλα: το Σαλβαντόρ είναι πολύ επικίνδυνο. Ο επισκέπτης πρέπει να προσέχει πολύ το βράδυ και να μην απομακρυνθεί από τους πολυσύχναστους κεντρικούς δρόμους του Pelourinho.\n\nΘέα από το Pelourinho προς το λιμάνι του Σαλβαντόρ. © Mauricio Lima / The New York Times\n\nΟι αμμώδεις παραλίες της Μπαΐα έχουν όμορφα, σμαραγδένια νερά, αλλά παραείναι ζεστά για να σε δροσίσουν. Η λοφώδης ενδοχώρα, το sertão (σερτάου), είναι η καλύτερη διαφυγή από την πνιγηρή υγρασία. Ο εθνικός δρυμός της Chapada Diamantina (Shαπάντα Ντιαμαντshίνα, «Κοιλάδα των Διαμαντιών») είναι από τα δραματικότερα τοπία της χώρας.\n\nΘα θυμάμαι πάντα την επίσκεψή μου στο Lençóis (Λενσόιsh), τον πλησιέστερο οικισμό, έξι ώρες με το λεωφορείο από το Σαλβαντόρ. Η πανέμορφη κωμόπολη μοιάζει παγωμένη στον 19ο αιώνα. Αφού πήρα πρωινό παρέα με μικροσκοπικά κολιμπρί, που πετούσαν γύρω μου σαν δαιμονισμένα, κολύμπησα δίπλα σε έναν καταρράκτη. Αναρριχήθηκα στον γεμάτο λουλούδια λόφο Morro do Pai Inácio, με θέα τα γύρω τραπεζοειδή βουνά…\n\nΑπό την κορυφή του λόφου της Ολίντα, θέα της πόλης με τους ουρανοξύστες της Ρεσίφι στο βάθος. © VISUALHELLAS.GR\n\nΠΕΡΝΑΜΠΟΥΚΟΥ, ΜΑΡΑΝΙΑΟΥ – Ιστορία σε παραμυθένια τοπία\n\nΗ Recife (Χεσίφι), πρωτεύουσα της Περναμπούκου, είναι κτισμένη στις εκβολές δύο ποταμών· κοραλλιογενείς ύφαλοι την προστατεύουν από τα κύματα του Ατλαντικού. Απλωμένο σε νησιά, το ιστορικό κέντρο της είναι γεμάτο γέφυρες, πεζοδρόμους, πλακόστρωτες πλατείες και κτίρια σε παρδαλά χρώματα. Πλήθος κι εδώ οι μπαρόκ εκκλησίες, με κεντημένες προσόψεις, ολόχρυσα εσωτερικά και – πορτογαλική ιδιορρυθμία – αγίες τράπεζες που θυμίζουν παγόδες ή γαμήλιες τούρτες!\n\nΤην ημέρα, η παλιά πόλη μεταμορφώνεται σε απέραντη υπαίθρια αγορά. Γεμάτη μικροπωλητές, σφύζει από ζωή. Το βράδυ και τις αργίες, τα πάντα νεκρώνουν και πρέπει να μείνετε μακριά: η ερημιά στις βραζιλιάνικες μεγαλουπόλεις είναι επικίνδυνη. Οι περισσότεροι επιλέγουν για βάση τη γειτονική Ολίντα. Πολύ μικρότερη και γαλήνια, είναι ασφαλής και τη νύχτα. Η Χεσίφι την απορρόφησε και σήμερα αποτελεί προάστιό της.\n\nΓεμάτη εστιατόρια και καταλύματα, η Ολίντα σκαρφαλώνει την πλαγιά ενός λόφου. Καμπαναριά και φοίνικες ξεπροβάλλουν ανάμεσα στην οργιαστική βλάστηση. Από το ξέφωτο στην κορυφή διακρίνονται, πίσω από τα σμαραγδένια νερά, οι ουρανοξύστες της Χεσίφι. Ακόμη και η φαβέλα είναι ασφαλής να την περπατήσεις την ημέρα. Στην Ολίντα συνειδητοποίησα πως στην ύπαιθρο οι Βραζιλιάνοι δεν ξενυχτούν – ξυπνούν με το χάραμα, δειπνούν το σούρουπο και κοιμούνται με τις κότες. Ο μόνος ήχος που τάραζε τη σιωπή της νύχτας ήταν ο γδούπος από τα μάνγκο που, ώριμα, έπεφταν καταγής στους γύρω κήπους.\n\nΤην εποχή των βροχών, λιμνούλες ξεπηδούν ανάμεσα στους αμμόλοφους του δρυμού Lençóis Maranhenses. © SHUTTERSTOCK\n\nΜικρό, ξεχασμένο, κουκλίστικο, το Σάου Λουίς είναι η πρωτεύουσα του Μαρανιάου. Κουρνιάζει σε λόφους στην όχθη ενός κόλπου και είναι η μόνη πόλη της Βραζιλίας με ολόκληρους δρόμους σκεπασμένους με αζουλέζους. Τα πορτογαλικά αυτά πλακάκια, τα στενότατα μπαλκόνια, τα ανηφορικά καλντερίμια, τα αμέτρητα μικρομάγαζα «φωνάζουν» Λισαβόνα. Η παλιά πόλη είναι ασφαλής, γεμάτη ατμοσφαιρικά καφέ και φαγάδικα. Τίποτε δεν σε προϊδεάζει εδώ ότι το Μαρανιάου είναι η φτωχότερη πολιτεία της Βραζιλίας, με δομή σχεδόν φεουδαρχική: λίγες οικογένειες λευκών κατέχουν αχανή λατιφούντια και οι γόνοι τους ελέγχουν την πολιτική ζωή.\n\nΠορθμεία διασχίζουν τον κόλπο για το χωριό Αλκάνταρα, σιωπηλό, αραιοκατοικημένο, οπτασία του 19ου αιώνα· το pelourinho στέκεται, αδυσώπητο, στην κεντρική πλατεία. Αλλά η εκδρομή για την οποία συρρέουν απ’ όλη τη Βραζιλία είναι στο εθνικό πάρκο Lençóis Maranhenses (Λενσόιsh Μαρανιένσις), πέντε ώρες με το λεωφορείο.\n\nΑμμόλοφοι καλύπτουν μια έκταση 1.550 τ.χλμ. – μια παραμυθένια απεραντοσύνη από τέλεια σχηματισμένες καμπύλες. Η άμμος έχει το χρώμα και την υφή της ζάχαρης άχνης. Την εποχή των βροχών, Ιανουάριο με Ιούλιο, σχηματίζονται ανάμεσα στους αμμόλοφους ρηχές λιμνούλες και οι όχθες τους γεμίζουν αγριολούλουδα.\n\nΠαιδί σε φαβέλα της Ρεσίφι. © AFP / VISUALHELLAS.GR\n\nMΙΝΑΣ ΖΕΡΑΪΣ – Χρυσοθήρες και μυρμηγκοφάγοι\n\nΤο όνομα Minas Gerais (Μίναsh Zhεράιsh, «Γενικά Μεταλλεία») προδίδει την ιστορία της πολιτείας. Η κατάρρευση του μονοπωλίου της ζάχαρης συνέπεσε με την ανακάλυψη εδώ, το 1690, τεράστιων κοιτασμάτων χρυσού και διαμαντιών. Το οικονομικό κέντρο της Βραζιλίας μετoίκησε στο νοτιοανατολικό της τμήμα και ακολούθησε η μεταφορά του πολιτικού, από το Σαλβαντόρ στο Ρίο, το 1763. Εκείνο επελέγη ως το πλησιέστερο στα μεταλλεία λιμάνι, πλέον κατάλληλο για την εξαγωγή του χρυσού.\n\nΟ «πυρετός του χρυσού» εδώ υπήρξε ο μακροβιότερος της ιστορίας – διήρκεσε δύο αιώνες. Στα οροπέδια συνέρρευσαν Πορτογάλοι άποικοι, ενώ σκλάβοι κουβαλήθηκαν από τις απέναντι ακτές της Αφρικής. Πολλά πυκνά δάση έγιναν μεταλλεία και οικισμοί· οι φυλές ιθαγενών αφανίστηκαν, καθώς πολλοί κατέληξαν δούλοι.\n\nΗ Μίνας Ζεράις φιλοξενεί τα μισά «εθνικά ιστορικά μνημεία» της Βραζιλίας – και τη σημαντικότερη συλλογή μπαρόκ εκκλησιών του Νέου Κόσμου. Σώζονται δεκάδες μεταλλευτικές πόλεις, άρτια διατηρημένες, με μεγαλύτερη και εντυπωσιακότερη την άλλοτε πρωτεύουσα Ouro Preto (Όουρου Πρέτου, «Μαύρος Χρυσός»). Διατηρήθηκε άθικτο χάρη στην απόφαση των αρχών της πολιτείας, το δεύτερο ήμισυ του 19ου αιώνα, να ιδρύουν νέα πρωτεύουσα. Η Belo Horizonte (Μπέλου Ογιζόντshι) απορρόφησε την πληθυσμιακή έκρηξη και έγινε μεγαλούπολη ουρανοξυστών· οι ιστορικές πόλεις απέφυγαν τη γιγάντωση.\n\nΤο Ouro Preto είναι άσκηση αεροβικής. Οι πλαγιές του είναι τόσο απότομες, που, σε κάποια σημεία, σου βγαίνει η γλώσσα να τις ανεβείς. Το πανόραμα καθηλωτικό: την κεντρική πλατεία με τα δημόσια κτίρια των Πορτογάλων την τριγυρίζουν λόφοι σκεπασμένοι με κεραμοσκεπές και, στο βάθος, κατάφυτα βουνά.\n\nΕπίχρυσος ξυλόγλυπτος διάκοσμος σε εκκλησία του Ouro Preto, της αξιολογότερης από τις μεταλλευτικές πόλεις στην πολιτεία Minas Gerais. © Malte Jaeger/laif\n\nΟι επισκέπτες συρρέουν για τις εκκλησίες, όπου το βραζιλιάνικο μπαρόκ εξήντλησε την ευρηματικότητά του. Κάποιες έχουν σχήμα κυκλικό, άλλες πολυγωνικό· όλες είναι πλούσια κοσμημένες από ντόπιους μιγάδες καλλιτέχνες. Πέραν των ξυλόγλυπτων φιλοτεχνημένων με την τεχνική talha dourada, εντυπωσιάζουν οι τοιχογραφίες, όπου η Παναγία και οι Άγιοι εικονίζονται με τα χαρακτηριστικά μιγάδων.\n\nΠανέμορφες είναι και πολύ μικρότερες Congonhas (Κονγκόνιας), Mariana και São João del-Rei. Στον εθνικό δρυμό Serra (Σέχγα) da Canastra βασιλεύει το πιο διασκεδαστικό πλάσμα που είδα ποτέ, με μουτράκι-ηλεκτρική σκούπα και τεράστια φουντωτή ουρά. Ο επισκέπτης έχει την ευκαιρία να περιεργαστεί από μικρή απόσταση τις μαμάδες μυρμηγκοφάγους να ψάχνουν για τερμίτες, με τα βρέφη τους αμέριμνα στην πλάτη.\n\nΤα γκραφίτι, που καλύπτουν τους πλαϊνούς τοίχους πολυκατοικιών, είναι αναπόσπαστο μέρος του τοπίου του Σάου Πάουλου. © AP Photo / Andre Penner\n\nΣΑΟΥ ΠΑΟΥΛΟΥ – Η απόλυτη μητρόπολη\n\nΜε το που πρωτοπάτησα στη μεγαλούπολη των 22 εκατομμυρίων, με διαπέρασε ένα κύμα θετικής ενέργειας, που δεν με άφησε καθ’ όλη την παραμονή μου. Με ρουφά κάθε φορά που επιστρέφω, μόλις βρεθώ στην Avenida Paulista. Η τεράστια αυτή πασαρέλα της νεολαίας φιλοξενεί το MASP, το σημαντικότερο μουσείο στο νότιο ημισφαίριο, και κάποιους ουρανοξύστες με όψη διαστημική.\n\nΤο σημαντικότερο αξιοθέατο της «Νέας Υόρκης των Λατίνων» είναι η ξέφρενη ζωή της. Το Σάου Πάουλου προσφέρεται για περπάτημα: είναι πολύ ασφαλέστερο από τις άλλες μεγαλουπόλεις της Βραζιλίας, ενώ το κλίμα του πολύ λιγότερο υγρό. Περιπλανηθείτε με τις ώρες, χωρίς συγκεκριμένο προορισμό: οι εκπλήξεις θα έλθουν από μόνες.\n\n\n\nΗ πόλη είναι ένα υπαίθριο μουσείο της Μετανάστευσης. Η ομώνυμη πολιτεία αποτέλεσε το κέντρο της «οικονομίας του καφέ» (περ. 1859-1930), όταν η Βραζιλία κατείχε το διεθνές μονοπώλιο. Δέχθηκε εκατομμύρια Ιταλούς, σχεδόν οκτώ εκατομμύρια Χριστιανούς από τη Συρία και τον Λίβανο, ενάμισι εκατομμύριο Ιάπωνες. Ακολούθησαν Αρμένιοι, Κορεάτες, Κινέζοι.\n\nΣτο Mercadão (Δημοτική Αγορά) του Σάου Πάουλου, πλάι σε μια εκπληκτική ποικιλία από τροπικά φρούτα και τρόφιμα, βρίσκει κανείς καφέ και εστιατόρια. © AFP/VISUALHELLAS.GR\n\nΑπό τα αγαπημένα μου μέρη είναι η περιοχή γύρω από τη δημοτική αγορά Mercadão. Κέντρο κάποτε των χριστιανών από τη Συρία και τον Λίβανο, είναι ακόμη γεμάτη παντοπωλεία με λιβανέζικα προϊόντα, λιβανέζικα εστιατόρια και συλλόγους. Τα ισόγεια εμπορικών κτιρίων φιλοξενούν εκκλησίες των Μαρωνιτών και Ορθοδόξων της Αντιόχειας. Ψηλότερα, σε λόφο, το παλιό κέντρο των τραπεζών είναι ένα δάσος της αρ ντεκό και του μοντερνισμού. Αναπόσπαστο κομμάτι του τοπίου, τα γκραφίτι με ορνιθοσκαλίσματα, που απλώνονται στις κορυφές πολλών ουρανοξυστών. Κανείς, πέραν μιας στενής κλίκας, δεν γνωρίζει τι γράφουν!\n\nΚάθε γειτονιά έχει διαφορετική φυσιογνωμία και, συχνά, εθνογραφία. Η Liberdade (Λιμπερντάντζι) είναι γεμάτη πεζοδρόμους με ασιατικούς φανοστάτες, επιγραφές στα ιαπωνικά, κινεζικά και κορεατικά, εστιατόρια με τις αντίστοιχες κουζίνες, βουδιστικούς ναΐσκους. Η μεγαλύτερη ιαπωνική κοινότητα εκτός Ιαπωνίας είναι διάσπαρτη στην πόλη. Η Bixiga (Μπishίγκα), άντρο της ιταλικής κοινότητας, είναι από τις περιοχές με χαμηλή δόμηση. Το ίδιο και το γειτονικό Brás, κέντρο άλλοτε της ελληνικής παροικίας, γεμάτο μικρομάγαζα.\n\nΓύρω από τις λεωφόρους Paulista και Consolação συρρέουν νέοι και νεανίζοντες στα καφέ, στα μπαρ, στα βιβλιοπωλεία, στις γκαλερί και στα εστιατόρια. Η Vila Madalena, γνωστή για τα γκραφίτι, είναι επίσης πόλος νυχτερινής ζωής, ενώ το πάρκο Ibirapuera σημείο συνάντησης της νεολαίας και των φιλοτέχνων: φιλοξενεί έργα του διάσημου αρχιτέκτονα Όσκαρ Νιμέγερ, αλλά και το μουσείο σύγχρονης τέχνης και εκείνο της παράδοσης των Αφρο-Βραζιλιάνων. Ανεβείτε στην ταράτσα του ουρανοξύστη Martinelli, του παλαιότερου της πόλης, ή του Edifício Itália. Δάση ουρανοξυστών εκτείνονται, σε κάθε πλευρά, ως τον ορίζοντα. Η αχανής πόλη είναι σαν τη χώρα που τη γέννησε: δεν τη χορταίνεις.\n\nΕΙΚΟΝΟΓΡΑΦΗΣΗ: ΦΙΛΙΠΠΟΣ ΑΒΡΑΜΙΔΗΣ\n\nΣημειωματάριο\n\nΜΕΤΑΒΑΣΗ\n\n\n\nΘα ταξιδέψετε στη Βραζιλία από την Ελλάδα με πτήσεις με ενδιάμεσο σταθμό. Αεροδρόμιο διαθέτουν τόσο το Σαλβαντόρ όσο και το Σάου Πάουλου, τα οποία θα επιλέξετε αναλόγως της αφετηρίας του δικού σας οδοιπορικού στη χώρα.\n\nΜΕΤΑΦΟΡΕΣ\n\n\n\nΔεν σταματάμε ποτέ ταξί στον δρόμο· εφαρμογές όπως η Uber εξυπηρετούν και το τελευταίο χωριό. Τα λεωφορεία, αστικά και υπεραστικά, είναι ασφαλή, καθαρά και αξιόπιστα – τα υπεραστικά και τη νύχτα. Στο São Paulo το μετρό είναι και απολύτως ασφαλές και ο μόνος τρόπος να γλιτώσετε την παροιμιώδη κίνηση – εκτός αν έχετε χρήματα να νοικιάσετε ελικόπτερο, όπως πολλοί πλούσιοι της πόλης.\n\nSalvador, Recife, São Luís συνδέονται αεροπορικώς μεταξύ τους και καθεμία με την Belo Horizonte. Λεωφορεία και Uber συνδέουν τη Recife με την Olinda. Συχνά λεωφορεία συνδέουν το Salvador με το Lençóis, μίνι μπας το São Luís με την Barreirinhas, απ’ όπου βανάκια μεταβαίνουν στον δρυμό Lençóis Maranhenses. Η ίδια η Barreirinhas είναι ένα φρικτό μέρος, δεν αξίζει να μείνετε στιγμή μετά την επίσκεψη στον δρυμό! Λεωφορεία συνδέουν την Belo Horizonte με το Ouro Preto, αλλά ειδικά στη Minas Gerais αξίζει η ενοικίαση αυτοκινήτου (ιδίως για τον δρυμό Serra da Canastra).\n\nΔΙΑΜΟΝΗ\n\n\n\nΕλάχιστα μπουτίκ ξενοδοχεία δικαιολογούν την προτίμηση έναντι των airbnb, που είναι τα πιο καθαρά και φροντισμένα της Λατινικής Αμερικής. Στο Salvador αξίζουν τα δωμάτια στο Pelourinho που βλέπουν στον κόλπο και το πανόραμα του λιμανιού και της «κάτω πόλης». Στο São Luís έμεινα πολύ ευχαριστημένος στην ατμοσφαιρική Pousada Portas da Amazônia (portasdaamazonia.com.br), στην παλιά πόλη, που διαχειρίζεται ένας εκκεντρικός Δανός μουσικός μαζί με τη Βραζιλιάνα σύζυγό του.\n\n\n\nΓΑΣΤΡΟΝΟΜΙΑ\n\nΗ παραδοσιακή κουζίνα διαφέρει αισθητά από περιοχή σε περιοχή. Στη Βορειοανατολή, οι τοπικές σπεσιαλιτέ έχουν αφρικανική προέλευση. Το vatapá, πουρές από αποξηραμένες γαρίδες, γάλα καρύδας και φιστίκια, είναι από τα νοστιμότερα πιάτα της Μπαΐα. Το acarajé, τηγανητό πιτάκι από όσπρια, πωλείται από πλανόδιους πωλητές στο Σαλβαντόρ σκεπασμένο με σάλτσα γαρίδας ή vatapá. Νόστιμο, αλλά ταυτόχρονα είναι πολύ βαρύ. Το escondidinho, πιάτο φούρνου όπου κομμάτια αποξηραμένου κρέατος ή μπακαλιάρου «κρύβονται» κάτω από κρέμα με τυρί, έχει διαδοθεί σε όλη τη Βραζιλία.\n\nΣτo Περναμπούκου και στο Μαρανιάου κυριαρχεί η moqueca, φαγητό κατσαρόλας με βάση τις γαρίδες και άλλα θαλασσινά, καθώς επίσης σάλτσα τομάτας ή από φρούτα. Παρόμοιο το bobó de camarão, γαρίδες σε παχιά σάλτσα από κασάβα. Στη Minas Gerais βασιλεύει η feijoada (φεϊζουάντα), γιουβέτσι από μαύρα φασόλια μαγειρεμένα με λουκάνικο και κομμάτια χοιρινό. Πορτογαλικό πιάτο, στη Βραζιλία γαρνίρεται με κομμάτια πορτοκάλι και φαρόφα (τριμμένη αποξηραμένη κασάβα). Νόστιμο, αλλά πολύ βαρύ. Αγαπημένη η picanha (πικάνια), μπριζόλα που σερβίρεται κανονικά medium rare, ενώ ολόκληρη η χώρα χορεύει στους ρυθμούς του σούσι.\n\nΤα γλυκά δεν είναι το forte της βραζιλιάνικης γαστρονομίας. Ξεχωρίζω το mousse de manga (μούσι ντζι μάνγκα = μους μάνγκο) και τις rabanadas, τοπική εκδοχή του French toast (οι φέτες ψωμί είναι πιο ξερές και σερβίρονται με κανέλα και ζάχαρη). Το κενό στα γλυκά καλύπτουν επάξια τα εξωτικά φρούτα, με νοστιμότερα τα lychee και την jaca (που πρέπει να φαγωθεί αμέσως, ειδάλλως παραγλυκίζει και αποκτά μια απωθητική οσμή).\n\nΗ καποέιρα, που εσφαλμένα θεωρείται «πολεμική τέχνη», αποτελεί αναπόσπαστο στοιχείο των τελετών του Candomblé. © AP Photo / Felipe Dana\n\nΑΥΤΗ Η ΠΡΟΦΟΡΑ…\n\n\n\n…Είναι δύσκολη. Μετέγραψα τα τοπωνύμια στο κείμενο όχι για να σας αγχώσω να τα πείτε σωστά, αλλά για να βοηθήσω στις συνεννοήσεις. Η ανακοίνωση της πτήσης για «Μπέλου Ογιζόντshι» αφορά όντως την Belo Horizonte! Και σίγουρα δεν θα σας καταλάβουν αν ζητήσετε να πάτε στο Vidigal και δεν προφέρετε Βιντζιγκάου!\n\nΠΡΟΣΙΤΑ ΚΟΣΤΗ\n\n\n\nΠαλαιότερα η Βραζιλία θεωρείτο ταξίδι πολυτελείας: μακρινός προορισμός, τα εισιτήρια ήταν ακριβά, το ίδιο και τα γνωστά ξενοδοχεία. Σήμερα, αυτό δεν ισχύει. Υπάρχουν πολλές προσφορές αερογραμμών, ιδίως αν κλείσει κανείς νωρίς, ενώ το airbnb έριξε σημαντικά τα κόστη διαμονής. Τα τελευταία παραμένουν υψηλά κατά το Καρναβάλι και την Πρωτοχρονιά. Οι τιμές στην ίδια τη Βραζιλία είναι λογικές και η υποτίμηση του Real (Χεάου) έναντι του ευρώ τις έκανε ακόμη πιο προσιτές.\n\nAΣΦΑΛΕΙΑ\n\n\n\nΩς βασική αρχή, η ύπαιθρος είναι πολύ λιγότερο επικίνδυνη από τις πόλεις. Η ιδέα του «τουρισμού σε φαβέλα» είναι φρικτή σε πολλαπλά επίπεδα και η ασφάλεια είναι ένα μόνο εξ αυτών. Στις μεγαλουπόλεις τις ελέγχουν συμμορίες και, μόλις μπεις, βρίσκεσαι στο έλεός τους. Στην ύπαιθρο οι φαβέλες είναι συνήθως απλές φτωχογειτονιές, χωρίς ιδιαίτερη εγκληματικότητα, και συχνά αναγκάζεσαι να περάσεις μέσα από αυτές. Στις πόλεις αποφεύγουμε πάση θυσία οποιοδήποτε έρημο μέρος, ιδίως τη νύχτα.\n\nΠΑΡΑΛΙΕΣ\n\n\n\nΔεν παίρνουμε ούτε κινητό ούτε τιμαλφή στις παραλίες των πόλεων. Απαγορεύεται ο γυμνισμός αλλά και το τόπλες, ενώ το τάγκα επιτρέπεται – μην πω επιβάλλεται.",
    "Βραζιλία: 9 νεκροί από κατάρρευση αποθήκης κατά τη διάρκεια της επίσκεψης υποψήφων βουλευτών-Δείτε βίντεο": "Οι υποψήφιοι Τζόουνς Ντονιζέτε και Έλι Σάντος επισκέπτονταν την εταιρεία εμπορευματοκιβωτίων Multiteiner όταν τμήμα ενός τσιμεντένιου τοίχου μέσα στην αποθήκη κατέρρευσε επάνω τους.\n\nΤουλάχιστον εννέα άνθρωποι σκοτώθηκαν όταν τμήμα μιας αποθήκης, κοντά στο Σάο Πάολο της Βραζιλίας, κατέρρευσε σήμερα κατά τη διάρκεια της επίσκεψης δύο υποψηφίων βουλευτών.\n\nΟι υποψήφιοι Τζόουνς Ντονιζέτε και Έλι Σάντος επισκέπτονταν την εταιρεία εμπορευματοκιβωτίων Multiteiner όταν τμήμα ενός τσιμεντένιου τοίχου μέσα στην αποθήκη κατέρρευσε επάνω τους.\n\nΟ Ντονιζέτε ανέφερε σε ανάρτησή του στο Facebook ότι και οι δύο υποψήφιοι βουλευτές γλίτωσαν. Σύμφωνα όμως με την τοπική πυροσβεστική υπηρεσία, τουλάχιστον εννέα άνθρωποι καταπλακώθηκαν και σκοτώθηκαν.\n\nΜέχρι στιγμής έχουν ανασυρθεί από τα συντρίμμια 31 άνθρωποι και οι 28 από αυτούς μεταφέρθηκαν σε νοσοκομεία. Ένας εκπρόσωπος της πυροσβεστικής είπε ότι πιστεύεται πως μπορεί να υπάρχουν και άλλοι εγκλωβισμένοι στα χαλάσματα.\n\nΚεντρική Φώτο: Αρχείου\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Σύζυγος Τιάγκο Σίλβα: 'Το Μουντιάλ είναι της Βραζιλίας, συγγνώμη στους Γάλλους'": "Ο Τιάγκο Σίλβα με την οικογένειά του μετά την κατάκτηση του Copa America με τη Βραζιλία το 2019\n\nΗ σύζυγος του Τιάγκο Σίλβα, Μπελ, στις δηλώσεις της στο Telefoot δήλωση βέβαιη πως το Παγκόσμιο Κύπελλο του 2022 ανήκει στη Βραζιλία.\n\nΗ Βραζιλία δεν μπόρεσε το καλοκαίρι του 2021 να κατακτήσει κόντρα στην Αργεντινή το Copa America, ωστόσο τον προσεχή Νοέμβριο θα διεκδικήσει το Παγκόσμιο Κύπελλο του 2022.\n\nΗ σύζυγος του Τιάγκο Σίλβα, Μπελ, μίλησε στο Telefoot και εξέφρασε τη βεβαιότητά της πως το φετινό Μουντιάλ ανήκει στη \"σελεσάο\", ζητώντας παράλληλα \"συγγνώμη\" από τη Γαλλία.\n\n\"Όλη η ομάδα είναι πολύ ενωμένη, είμαστε σίγουροι για αυτό το Μουντιάλ. Είναι το τελευταίο του Τιάγκο. Φέτος είναι δικό μας, θα κερδίσουμε. Συγγνώμη στους Γάλλους\", δήλωσε χαρακτηριστικά.\n\nΗ Βραζιλία έχει στεφθεί παγκόσμια πρωταθλήτρια πέντε φορές στην ιστορία της, με την τελευταία φορά που σκαρφάλωσε στην κορυφή του κόσμου να είναι στο μακρινό 2002.",
    "Βραζιλία: Πέθανε ο «άνθρωπος της τρύπας»": "Το τελευταίο εναπομείναν μέλος μιας ομάδας ιθαγενών που ζούσε σε πλήρη απομόνωση στην Βραζιλία πέθανε, σύμφωνα με ανακοίνωση των αρχών της Βραζιλίας.\n\nΟ άνδρας ήταν γνωστός ως Man of the Hole επειδή έσκαβε βαθιές τρύπες, μερικές από τις οποίες χρησιμοποιούσε για να παγιδεύει ζώα ενώ άλλες για να κρύβεται\n\nΤο σώμα του, αναφέρει το BBC, βρέθηκε στις 23 Αυγούστου, καλυμμένο με φτερά macaw σε μια αιώρα έξω από την ψάθινη καλύβα του. Όπως φαίνεται, περίμενε τον θάνατό του γιαυτό και καλύφθηκε με τα φτερά. Δεν υπήρχαν σημάδια βίας.\n\nΘεωρείται ότι πέθανε από φυσικά αίτια σε ηλικία 60 ετών.\n\nΟ άνδρας ήταν ο τελευταίος μιας ομάδας ιθαγενών που ζούσε στην περιοχή των ιθαγενών Tanaru στην πολιτεία Rondônia, η οποία συνορεύει με τη Βολιβία.\n\nΗ πλειοψηφία της φυλής του πιστεύεται ότι σκοτώθηκε ήδη από τη δεκαετία του 1970 από παράνομους ανθρακωρύχους που ήθελαν να επεκτείνουν τη γη τους.\n\nΤο 1995, έξι από τα υπόλοιπα μέλη της φυλής του σκοτώθηκαν σε επίθεση από παράνομους κυνηγούς καθιστώντας τον τον μοναδικό επιζώντα.\n\nΗ αρμόδια υπηρεσία της Βραζιλίας (FUNAI ) αντιλήφθηκε ότι είναι ζωντανός μόλις το 1996 και από τότε παρακολουθούσε την περιοχή για τη δική του ασφάλεια.\n\nvideo ΑΝΘΡΩΠΟΣ ΤΗΣ ΤΡΥΠΑΣ - Fresh footage released of last survivor of Brazilian Amazon tribe\n\nΤο 2018, τα μέλη του Funai κατάφεραν να τον κινηματογραφήσουν κατά τη διάρκεια μιας τυχαίας συνάντησης στη ζούγκλα\n\nΔεν τον ξαναείδαν από τότε, αλλά βρήκαν τις ψάθινες καλύβες του και τις βαθιές τρύπες που έσκαψε.\n\nΜερικοί είχαν ακονισμένες αιχμές στο κάτω μέρος και πιστεύεται ότι ήταν παγίδες για ζώα που κυνηγούσε, όπως αγριογούρουνο.\n\nΆλλοι πράκτορες του FUNAI πιστεύουν ότι οι τρύπες μπορεί να είχαν πνευματική σημασία για τον άνδρα, ενώ άλλοι έχουν υποθέσει ότι μπορεί να τις χρησιμοποιούσε ως κρυψώνες.\n\nΣύμφωνα με το σύνταγμα της Βραζιλίας, οι ιθαγενείς έχουν δικαίωμα στην πατρογονική τους γη, οπότε είναι γνωστό ότι όσοι θέλουν να την καταλάβουν τους σκοτώνουν.\n\nΟι περιοχές που περιβάλλουν μια περιοχή των 8.070 εκταρίων χρησιμοποιούνται για γεωργία και οι ιδιοκτήτες γης έχουν εκφράσει στο παρελθόν την οργή τους για την απαγόρευση εισόδου στην γηγενή περιοχή.\n\nΥπάρχουν περίπου 240 ιθαγενείς φυλές στη Βραζιλία, με πολλές να απειλούνται καθώς παράνομοι ανθρακωρύχοι, υλοτόμοι και αγρότες εισβάλλουν στην επικράτειά τους, προειδοποιεί η Survival International, ομάδα πίεσης που αγωνίζεται για τα δικαιώματα των ιθαγενών.\n\nnaftemporiki.gr",
    "Έκρυψε την κοκαΐνη σε τζιν παντελόνια - Ήρθε από την Βραζιλία ο 21χρονος": "Το Επαρχιακό Δικαστήριο Λάρνακας εξέδωσε σήμερα διάταγμα κράτησης οκτώ ημερών εναντίον νεαρού ηλικίας 21 ετών, για διευκόλυνση των ανακρίσεων της Αστυνομίας σχετικά με τη διερευνώμενη υπόθεση των τριών κιλών κοκαΐνης.\n\nΌπως ανέφερε στο ΚΥΠΕ ο Στέλιος Σεργίδης, εκπρόσωπος Τύπου της Υπηρεσίας Καταπολέμησης Ναρκωτικών (ΥΚΑΝ) «μετά από αξιολόγηση πληροφορίας ότι αλλοδαπός θα μετέφερε από χώρα του εξωτερικού ναρκωτικά στην Κύπρο, η ενημέρωση δόθηκε στο Τμήμα Τελωνείων του αεροδρομίου Λάρνακας. Το μεσημέρι της Κυριακής 25 Σεπτεμβρίου, ο νεαρός ηλικίας 21 ετών, εντοπίστηκε από Λειτουργούς του Τμήματος Τελωνείων, στο σημείο παραλαβής αποσκευών να έχει ιδιαίτερα ανήσυχη συμπεριφορά».\n\nΠρόσθεσε ότι «οι Λειτουργοί προχώρησαν σε έλεγχο της αποσκευής του όπου εντοπίστηκαν τζιν παντελόνια στις τσέπες των οποίων, υπήρχαν 19 συσκευασίες με ποσότητα τριών κιλών και 92 γραμμαρίων κοκαΐνης μεικτού βάρους, που κατασχέθηκε ως τεκμήριο από τα μέλη της ΥΚΑΝ. Ο νεαρός ήρθε στην Κύπρο από τη Βραζιλία μέσω Κατάρ και σήμερα το πρωί θα αναχωρούσε για την Αθήνα αφού στην κατοχή του εντοπίστηκε αεροπορικό εισιτήριο».\n\nΣύμφωνα με τον κ. Σεργίδη «ο νεαρός τέθηκε υπό κράτηση και η ΥΚΑΝ διεξάγει έρευνες για να εξακριβωθεί κατά πόσον τα ναρκωτικά θα έμεναν όλα ή μέρος τους στην Κύπρο ή εάν θα τα έπαιρνε μαζί του στην Αθήνα. Ο 21χρονος είχε αναφέρει στην ΥΚΑΝ ότι δεν γνώριζε εάν θα έπαιρνε μαζί του στην ελληνική πρωτεύουσα τα ναρκωτικά ή μέρος αυτών, αφού όπως ισχυρίστηκε, ανέμενε οδηγίες».\n\nΟ νεαρός οδηγήθηκε σήμερα ενώπιον του Επαρχιακού Δικαστηρίου Λάρνακας το οποίο εξέδωσε εναντίον του διάταγμα κράτησης για οκτώ μέρες σε σχέση με συνωμοσία προς διάπραξη κακουργήματος, παράνομη προμήθεια ελεγχόμενου φαρμάκου Τάξεως Α (δηλαδή κοκαϊνης) από άλλο πρόσωπο, παράνομη εισαγωγή ελεγχόμενου φαρμάκου Τάξεως Α, παράνομη κατοχή ελεγχόμενου φαρμάκου Τάξεως Α και παράνομη κατοχή ελεγχόμενου φαρμάκου Τάξεως Α με σκοπό την προμήθεια σε άλλο πρόσωπο. Την υπόθεση διερευνά το Κλιμάκιο Λάρνακας της ΥΚΑΝ.",
    "Πέθανε η βασίλισσα Ελισάβετ: Στη Βραζιλία ο Μπολσονάρου κηρύσσει 3ήμερο εθνικό πένθος": "- Muitas vezes, a eternidade nos surpreende, tirando de nós aqueles que amamos, mas, hoje, foi a vez da eternidade ser surpreendida, com a gloriosa chegada de Sua Alteza a Rainha do Reino Unido. Que Deus a receba em sua infinita bondade e conforte sua família e o povo britânico. — Jair M. Bolsonaro (@jairbolsonaro) September 8, 2022\n\nΚλείσιμο\n\nΟ πρόεδροςκήρυξε χθες Πέμπτη τριήμερο εθνικό πένθος στηγια τον θάνατο της βασίλισσας Ελισάβετ, αναφέρει απόφαση που δημοσιεύτηκε στην επίσημη Εφημερίδα της Κυβέρνησης.Η απόφαση αφορά όλη τη Βραζιλία «ως έκφραση συλλυπητηρίων για τον θάνατο της αυτής μεγαλειότητας» και έχει εφαρμογή από τη δημοσίευσή της.«Είναι μια ημέρα θλίψης για τον κόσμο, κηρύσσουμε τριήμερο εθνικό πένθος και καλούμε όλο τον βραζιλιάνικο λαό να αποτίσει φόρο τιμής στην Ελισάβετ», ανέφερε ο κ. Μπολσονάρου μέσω Twitter.«Ο θεός ας την υποδεχθεί μέσα στην άπειρη καλοσύνη του κι ας παρηγορήσει την οικογένειά της και τον βρετανικό λαό», πρόσθεσε ο ακροδεξιός πρόεδρος σε άλλο tweet.Η Βραζιλία δεν έχει ιδιαίτερα στενές σχέσεις με το Ηνωμένο Βασίλειο, όπου πέθανε η κάτοχος του θρόνου χθες Πέμπτη στην ηλικία των 96 ετών.Ο Ζαΐχ Μπολσονάρου, ο οποίος συνεχίζει την εκστρατεία για την επανεκλογή του, είχε ήδη κηρύξει τριήμερο εθνικό πένθος την 8η Ιουλίου, μετά τη δολοφονία του πρώην πρωθυπουργού της Ιαπωνίας Σίνζο Άμπε.",
    "Προεδρικές εκλογές στη Βραζιλία: Για τον Λούλα, ο Μπολσονάρου είναι «χειρότερος από τον Τραμπ»": "Ο κ. Μπολσονάρου, νοσταλγός της περιόδου της στρατιωτικής δικτατορίας, είναι εδώ και χρόνια δηλωμένος θαυμαστής του 45ου προέδρου των ΗΠΑ και ορισμένοι τον έχουν βαφτίσει «Τραμπ των τροπικών»\n\nΟ ακροδεξιός πρόεδρος της Βραζιλίας Ζαΐχ Μπολσονάρου είναι «κατά τι χειρότερος από τον (Ρεπουμπλικάνο πρώην πρόεδρο των ΗΠΑ Ντόναλντ) Τραμπ», δήλωσε χθες ο Λουίς Ινάσιου Λούλα ντα Σίλβα, το φαβορί των προεδρικών εκλογών του Οκτωβρίου στη μεγαλύτερη χώρα της Λατινικής Αμερικής κατά τις δημοσκοπήσεις, χαρακτηρίζοντας τον αντίπαλό του «πιο αγενή», «λιγότερο πολιτισμένο» και «κακέκτυπο» του αμερικανού μεγιστάνα των ακινήτων.\n\nΟ κ. Μπολσονάρου, νοσταλγός της περιόδου της στρατιωτικής δικτατορίας, είναι εδώ και χρόνια δηλωμένος θαυμαστής του 45ου προέδρου των ΗΠΑ και ορισμένοι τον έχουν βαφτίσει «Τραμπ των τροπικών». Οι δυο τους ήταν ιδεολογικοί σύμμαχοι και, την εποχή που συνέπεσαν στην εξουσία, η σχέση των δύο κρατών έγινε θεαματικά πιο στενή.\n\nΑπεναντίας, ο αρχηγός του κράτους της Βραζιλίας συγκαταλεγόταν στους τελευταίους ηγέτες του κόσμου που συνεχάρησαν τον Τζο Μπάιντεν για την εκλογική του νίκη το 2020. Οι σχέσεις ανάμεσα στην Μπραζίλια και την Ουάσινγκτον έχουν γίνει πολύ πιο ψυχρές αφότου εγκατέλειψε τον Λευκό Οίκο το 2021.\n\nΑρκετοί φοβούνται πως ο κ. Μπολσονάρου θα αντιγράψει τον Ντόναλντ Τραμπ αν χάσει στις εκλογές, ο πρώτος γύρος των οποίων διεξάγεται τη 2η Οκτωβρίου, αρνούμενος να αποδεχτεί την ήττα του από τον Λούλα. Εδώ και καιρό, ο αρχηγός του κράτους κάνει αθεμελίωτους ισχυρούς περί νοθείας και υποστηρίζει πως το ηλεκτρονικό σύστημα ψηφοφορίας δεν είναι αξιόπιστο, εγείροντας ανησυχίες για το ξέσπασμα θεσμικής κρίσης.\n\nΠρο ημερών, ο κ. Τραμπ εξέφρασε την «πλήρη υποστήριξή του» στον κ. Μπολσονάρου, που κατ’ αυτόν έχει κάνει «καταπληκτική δουλειά».\n\nΟ Λούλα έκρινε απευθυνόμενος σε δημοσιογράφους πως ο κόσμος είναι καλύτερος όταν δεν βρίσκονται στην εξουσία άνθρωποι όπως οι κ.κ. Μπολσονάρου και Τραμπ. «Ο κόσμος ήδη υποφέρει πολύ», σημείωσε, προσθέτοντας πως θα προτιμούσε ο αντίπαλός του να είχε προτιμήσει να αντιγράψει άλλους αμερικανούς προέδρους, όπως δύο προκάτοχους του Ντόναλντ Τραμπ, τον Μπαράκ Ομπάμα και τον Μπιλ Κλίντον.\n\nΤο γραφείο του κ. Μπολσονάρου δεν απάντησε αμέσως όταν του ζητήθηκε σχόλιο.\n\nΚαθώς η πολιτική ένταση συνεχίζει να ανεβαίνει στη Βραζιλία, χθες η αστυνομία ανακοίνωσε πως 24χρονος οπαδός του 67χρονου αρχηγού του κράτους μαχαίρωσε και σκότωσε 42χρονο υποστηρικτή του 76χρονου Λούλα. Τον Ιούλιο, καταγράφτηκε παρόμοιο επεισόδιο.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Εθνική Βραζιλίας: Κορμός με «σφραγίδα» Premier League και ένας Νεϊμάρ έτοιμος να σηκώσει το βάρος της φανέλας στο Μουντιάλ! (video)": "Η Εθνική Βραζιλίας φαντάζει το απόλυτο φαβορί για την κατάκτηση του Παγκοσμίου Κυπέλλου 2022 που διεξάγεται στο Κατάρ και όχι άδικα. Το ρόστερ της «σελεσάο» δείχνει να διαθέτει όλα τα απαραίτητα χαρακτηριστικά, με παίκτες παγκοσμίου κλάσης, καθώς και έναν Νεϊμάρ που την «κατάλληλη στιγμή» βρίσκει τον καλό του εαυτό και δείχνει ότι μπορεί να την οδηγήσει στο έκτο «αστέρι».\n\nΠαγκόσμιο Κύπελλο και Εθνική Βραζιλίας, δύο έννοιες συνυφασμένες. Η «σελεσάο» αποτελεί την πολυνίκης του θεσμού με πέντε κατακτήσεις και φιλοδοξεί στο Κατάρ να προσθέσει το έκτο «αστέρι» στο έμβλημά της. Ο Τίτε έχει στα χέρια του ένα πολύ δυνατό σύνολο, βασισμένο σε μονάδες από την Premier League, αλλά και έναν Νεϊμάρ που την φετινή σεζόν «πετάει φωτιές».\n\nΚορμός με σφραγίδα Premier League\n\nΈχουν περάσει 20 χρόνια από την τελευταία φορά που η Βραζιλία κάθισε στον θρόνο της Παγκόσμιας Πρωταθλήτριας. Στο ρόστερ της τότε δεν υπήρχε κανείς ποδοσφαιριστής από το πρωτάθλημα της Premier League, αλλά οι καιροί άλλαξαν. Στους τελευταίους φιλικούς αγώνες με Γκάνα (3-0) και Τυνησία (27/9) πριν το Μουντιάλ που ξεκινά το Νοέμβρη, ο Τίτε κάλεσε στην 26μελή αποστολή 12 ποδοσφαιριστές από το κορυφαίο πρωτάθλημα του κόσμου. Κανένα άλλο πρωτάθλημα δεν έχει τόσο μεγάλη εκπροσώπηση στο ρόστερ των Βραζιλιάνων.\n\nΜάλιστα, η κατανομή των 12 αυτών ποδοσφαιριστών είναι μοιρασμένη σε όλες τις θέσεις της ομάδας. Άλισον και Έντερσον δίνουν τη δική τους... μάχη για τη θέση κάτω από τα γκολπόστ της ομάδας. Η ηγετική μορφή του Τιάγκο Σίλβα στο κέντρο της άμυνας, που στα 37 του χρόνια ετοιμάζεται για το τελευταίο Μουντιάλ της καριέρας του. Στην μεσαία γραμμή, η δυάδα Κασεμίρο – Φαμπίνιο προσδίδει σιγουριά και ποιότητα στις τακτικές του Τίτε, ενώ υπάρχουν φυσικά οι Φρεντ και Μπρούνο Γκιμαράες. Ο Ρενάν Λόντι, ο οποίος φέτος πήρε μεταγραφή στη νεοφώτιστη Νότιγχαμ Φόρεστ, είναι μια επιλογή που ακόμα και από τον πάγκο θα δώσει βοήθειες. Τέλος, στην μεσοεπιθετική γραμμή, η Βραζιλία διαθέτει ένα «οπλοστάσιο» από αγγλικούς συλλόγους, με τον Άντονι, τον Ριτσάρλισον, τον Φιρμίνο και τον Λούκας Πακετά να τρομάζουν κάθε αντίπαλη άμυνα.\n\nΒέβαια, ο Τίτε στην συγκεκριμένη 26αδα άφησε εκτός αρκετούς ποδοσφαιριστές που όχι μόνο βρίσκονται σε εξαιρετική κατάσταση την φετινή σεζόν, αλλά θα αποτελέσει έκπληξη αν κάποιος από αυτούς δεν βρεθεί στο Κατάρ. Ο λόγος φυσικά για την τριάδα των... Γκάμπριελ της Άρσεναλ. Μαρτινέλι, Ζεσούς και Μαγκαλάες δεν κλήθηκαν από τον Βραζιλιάνο τεχνικό για τα φιλικά, όπως και ο Φιλίπε Κοουτίνιο της Άστον Βίλα, όμως δεν σημαίνει ότι θα απόντες και στο Παγκόσμιο Κύπελλο.\n\nΠλουραλισμός στην επίθεση\n\nΗ αλήθεια είναι πως στις τελευταίες διοργανώσεις Μουντιάλ, έλειψε από την κορυφή της επίθεσης ένα δυνατό «όπλο» για την Βραζιλία. Φέτος, η «φουρνιά» που έχει στα χέρια του ο Τίτε, μπορεί να μην έχει το τρανταχτό όνομα, όπως είχαν οι παλαιότερες με Αντριάνο, Ρονάλντο κ.ο.κ, αλλά δείχνει πως έχει την... χάρη. Στο παιχνίδι με την Γκάνα είδαμε τον Ριτσάρλισον στην θέση του φορ, ο οποίος πέτυχε μάλιστα και δύο γκολ, αλλά σίγουρα δεν είναι... πανάκεια αυτή επιλογή.\n\nΕν απουσία του Γκάμπριελ Ζεσούς, ο επιθετικός της Τότεναμ ήταν αυτός που «μπήκε στα παπούτσια» του συμπατριώτη του, υπάρχουν ωστόσο μερικοί ακόμα που διεκδικούν τη θέση στο κέντρο της επίθεσης. Ο πάντα χρήσιμος Ρομπέρτο Φιρμίνο, ο νεαρός Ματέους Κούνια της Ατλέτικο Μαδρίτης, αλλά και ο Πέδρο. O 25χρονος επιθετικός της Φλαμένγκο (24 γκολ, 10 ασίστ μέσα στο 2022) επέστρεψε στις κλήσεις του Τίτε μετά το Νοέμβρη του 2020 και ενώ φαντάζει αουτσάιντερ για να ταξιδέψει στο Κατάρ, η παρουσία του στο ρόστερ δείχνει βάθος που έχει η ομάδα.\n\nΠάντα βέβαια πρέπει να έχουν στο μυαλό μας και τις περιφερειακές στην επίθεση επιλογές. Βινίσιους Τζούνιορ και Ροντρίγκο από την Ρεάλ Μαδρίτης, ο Ραφίνια της Μπαρτσελόνα και ο Άντονι που αναφέρθηκε νωρίτερα είναι τέσσερις ποδοσφαιριστές που θα καλύψουν τις θέσεις των εξτρέμ και έχουν την ικανότητα να προσφέρουν και σε δημιουργία και στο σκοράρισμα.\n\nΟ Νεϊμάρ πάνω από όλους...\n\nΤο καλό έμεινε όμως για το τέλος. Αν ένας ποδοσφαιριστής έχει εγγυημένη την θέση του στο ρόστερ και την ενδεκάδα της Εθνικής Βραζιλίας, αυτός είναι ο Νεϊμάρ! Ο Βραζιλιάνος σταρ την φετινή σεζόν έχει βρει τον παλιό καλό εαυτό του και την κατάλληλη στιγμή θα έλεγε κανείς, αφού το Μουντιάλ του Κατάρ απέχει λιγότερο από δύο μήνες. Ως την στιγμή που γράφεται το παρών κείμενο, ο Νεϊμάρ έχει αγωνιστεί σε 12 ματς με Παρί Σεν Ζερμέν και Βραζιλία, όπου έχει σημειώσει 11 γκολ και 10 ασίστ. Η επιρροή του στο παιχνίδι της «σελεσάο» θα είναι σίγουρα καθοριστική και αυτό αποτυπώνεται στην «λατρεία» που δείχνουν οι συμπατριώτες του προς εκείνον.\n\nΣτο πρόσφατο ματς με την Γκάνα μάλιστα, ο Νεϊμάρ ισοφάρισε τον Πούσκας στην κορυφή της λίστας όλων των εποχών με τις ασίστ σε διεθνές επίπεδο (55), ενώ ξεπέρασε τον Πελέ στον συνολικό αριθμό γκολ και ασίστ (129) με την Εθνική Βραζιλίας.\n\nGhana vs Brazil friendly all goals\n\n\n\nI guess it could have been worse?\n\n\n\nAbedi Pele | salisu | kudus | ayew | dede | Asamoah gyan | Jordan | inaki | Anthony | baby jet| Dstv | Thomas Partey | #wotowoto| wotowoto | the 3 | neymar | pic.twitter.com/FBjWZGjs4D — TC Oceans (@tc_oceans) September 23, 2022\n\nΗ τελική επιλογή από τον Τίτε για τους 26 που θα ταξιδέψουν στο Κατάρ για το Παγκόσμιο Κύπελλο θα γίνει τον Οκτώβρη, πέντε με έξι περίπου εβδομάδα πριν την έναρξη της διοργάνωσης (21 Νοέμβρη). Ως τότε δεν θα έχουν αλλάξει σημαντικά πράγματα και η εικόνα που βγάζει η Βραζιλία στα φιλικά του Σεπτέμβρη θα είναι «λίγο πολύ» η ίδια που θα δούμε και στο Μουντιάλ, δείχνει όμως ικανή να πάει μέχρι τέλους...\n\nΚαι ένα δείγμα από το βάθος που έχει η Βραζιλία στο ρόστερ της και δεν αποκλείεται να το δούμε αυτό και στο Μουντιάλ (εικόνα από ESPN):\n\nΒασίλης Βασιλείου\n\nwww.bnsports.gr",
    "ΒΡΑΖΙΛΙΑ ΕΝΑΝΤΙΟΝ ΓΚΑΝΑ": "Ανάλυση - Προγνωστικά\n\n*Φιλικό παιχνίδι, θα διεξαχθεί στη Χάβρη της Γαλλίας\n\n*3/3 νίκες μετρά η Βραζιλία κόντρα στην Γκάνα, οι δύο πιο πρόσφατες σε φιλικό επίπεδο, η πρώτη στο Μουντιάλ του 2006.\n\nΒΡΑΖΙΛΙΑ ΑΝΑΛΥΣΗ\n\nΠροηγούμενο ματς: Φιλική επικράτηση 1-0 επί της Ιαπωνίας τον Ιούνιο. Το γκολ με πέναλτι ο Νεϊμάρ στο 77’.\n\nΒρίσκεται σε καθεστώς προετοιμασίας για το Μουντιάλ, το οποίο για τη Βραζιλία ξεκινά στις 24 Νοεμβρίου κόντρα στη Σερβία. Τον Ιούνιο έπαιξε δύο φιλικά με Κορέα (5-1 νίκη) και Ιαπωνία (1-0), μέσα στον Σεπτέμβριο θα αντιμετωπίσει τις Γκάνα και Τυνησία, σε φιλικά παιχνίδια χαμηλότερου επιπέδου, αλλά που θα λειτουργήσουν ως «προσομοίωση» κάποιων αγώνων του Μουντιάλ.\n\nΤο συγκρότημα του Τίτε τα πήγε εξαιρετικά στα προκριματικά της ζώνης της Νότιας Αμερικής, έκλεισε τις υποχρεώσεις του με τρεις σερί 4αρες κόντρα σε Βολιβία, Χιλή και Παραγουάη. Τερμάτισε 1η και αήττητη (14-3-0), με συντελεστή τερμάτων 40-5, έχουσα μάλιστα ένα ματς λιγότερο, το ντέρμπι με την Αργεντινή, που διακόπηκε λόγω επεισοδίων και τελικά ματαιώθηκε έπειτα από συνεννόηση των ομοσπονδιών των δύο χωρών.\n\nΣε επίπεδο ρόστερ, ο Τίτε κάλεσε τα περισσότερα απ’ τα «βαριά» ονόματα για τα δύο φιλικά του Σεπτέμβρη, εκτός έμειναν μόνο οι Ντάνι Άλβες, Κοουτσίνιο και Γκαμπριέλ Ζεσούς. Χτύπησε και τέθηκε εκτός ο Άλεξ Σάντρο. Νέα πρόσωπα οι Μπρέμερ και Ιμπάνιες.\n\nΕθνική Βραζιλίας ρόστερ\n\nTερματοφύλακες: Αλισον (Λίβερπουλ), Έντερσον (Μαν. Σίτι), Ουεβέρτον (Παλμέιρας) – Αμυντικοί: Τιάγκο Σίλβα (Τσέλσι), Μαρκίνιος (Παρί), Ντανίλο (Γιουβέντους), Μιλιτάο (Ρεάλ Μαδρίτης), Λόντι (Νότιγχαμ Φόρεστ), Αλεξ Τέλες (Σεβίλλη), Ιμπάνιες (Ρόμα), Μπρέμερ (Γιουβέντους) – Μέσοι: Κασεμίρο (Μάντσεστερ Γιουνάιτεντ), Λούκας Πακετά (Γουέστ Χαμ), Φαμπίνιο (Λίβερπουλ), Φρεντ (Μάντσεστερ Γιουνάιτεντ), Έβερτον Ριμπέιρο (Φλαμένγκο), Μπρούνο Γκιμαράες (Νιούκαστλ) – Επιθετικοί: Νέιμαρ (Παρί), Φιρμίνο (Λίβερπουλ), Ριτσάρλισον (Τότεναμ), Βινίσιους (Ρεάλ Μαδρίτης), Ραφίνια (Μπαρτσελόνα), Άντονι (Μάντσεστερ Γιουνάιτεντ), Ματέους Κούνια (Ατλέτικο Μαδρίτης), Ροντρίγκο (Ρεάλ Μαδρίτης), Πέντρο (Φλαμένγκο).\n\nΒΡΑΖΙΛΙΑ ΣΤΑΤΙΣΤΙΚΑ\n\n*NG στα 6/8 τελευταία παιχνίδια της.\n\n*Over 2.5 στα 4/5 τελευταία παιχνίδια της.\n\n21+ |Αρμόδιος Ρυθμιστής ΕΕΕΠ | Κίνδυνος εθισμού & απώλειας περιουσίας | Γραμμή βοήθειας ΚΕΘΕΑ: 210 9237777 | Παίξε Υπεύθυνα\n\nΓΚΑΝΑ ΑΝΑΛΥΣΗ\n\nΠροηγούμενο ματς: Νίκη στα πέναλτι κόντρα στη Νιγηρία για τα προκριματικά του Κυπέλλου Εθνών Αφρικής στις 3 Σεπτεμβρίου. Έχασε 2-0 στο 90λεπτο, το ματς πήγε στα πέναλτι, καθώς είχε κερδίσει 2-0 στο πρώτο ματς. Εκεί ήταν πιο εύστοχη η Γκάνα.\n\nΕπιτυχημένη η παρουσία της στην προκριματική φάση του Μουντιάλ, εξασφάλισε την πρόκριση στην τελική φάση του Κατάρ. Επιστρέφει σε τελική φάση Μουντιάλ έπειτα από οκτώ χρόνια, καθώς το 2018 είδε τη διοργάνωση απ’ την… τηλεόραση, είχαν προηγηθεί τρεις σερί συμμετοχές σε τελικές φάσεις (2006, 2010, 2014), οι πρώτες της ιστορίας της. Για να τα καταφέρει έπρεπε να παίξει μπαράζ κόντρα στη Νιγηρία, με την οποία έμεινε στο 0-0 εντός έδρας και πήρε εκτός έδρας ισοπαλία 1-1.\n\nΈπαιξε δύο ματς στα τέλη Αυγούστου και αρχές Σεπτέμβρη, πάλι κόντρα στη Νιγηρία, αυτή τη φορά με φόντο την πρόκριση στην τελική φάση του Κυπέλλου Εθνών Αφρικής. Επικράτησε 2-0 εντός έδρας και ηττήθηκε με το ίδιο σκορ στη ρεβάνς, τελικά πήρε την πρόκριση στα πέναλτι. Βρίσκεται σε καθεστώς προετοιμασίας για το Μουντιάλ, εκεί θα παίξει σε όμιλο με Πορτογαλία, Κορέα και Ουρουγουάη.\n\nΣε επίπεδο ρόστερ, ξεχωρίζει η παρουσία του Ινιάκι Γουίλιαμς, ο οποίος παρά τις συμμετοχές του στις μικρές εθνικές ομάδες της Ισπανίας, αποφάσισε να επιστρέψει στις «ρίζες» του και να εκπροσωπήσει την Γκάνα. Πρώτη κλήση και για τον αμυντικός Λάμπτεϊ της Μπράιτον, αρκετά τα νέα πρόσωπα.\n\nΕθνική Γκάνας ρόστερ\n\nΤερματοφύλακες: Οφόρι (Ορλάντο Πάιρετς), Νουρουντίν (Εουπεν), Ουόλακοτ (Τσάρλτον) – Αμυντικοί: Ραχμάν Μπαμπά (Ρέντινγκ), Αμάρτεϊ (Λέστερ), Τζικού (Στρασμπούργκ), Μενσά (Μπορντό), Σεϊντού (Κλερμόν), Αϊντού (Θέλτα), Οντόι (Κλαμπ Μπριζ), Λάμπτεϊ (Μπράιτον), Σαλισού (Σαουθάμπτον), Αμπρόσιους (Καρλσρούη) – Μέσοι: Τόμας Πάρτεϊ (Άρσεναλ), Α. Αγιού (Αλ Σαντ), Κούντους (Αγιαξ), Ι. Μπαμπά (Μαγιόρκα), Κιερέ (Φράιμπουργκ), Οβούσου (Γάνδη) – Επιθετικοί: Τ. Αγιού (Κρίσταλ Πάλας), Ισαχάκου (Σπόρτινγκ Λισαβόνας), Αφένα-Γκιάν (Κρεμονέζε), Τέτε (Χαλ), Σουλεμάνα (Ρεν), Μπουκαρί (Ερυθρός Αστέρας), Αφρίγι (Χαρτς οφ Όακ), Σεμένιο (Μπρίστολ Σίτι), Γιεμπόα (Αμβούργο), Ινιάκι Ουίλιαμς (Μπιλμπάο).\n\nΓΚΑΝΑ ΣΤΑΤΙΣΤΙΚΑ\n\n*NG στα 7/10 τελευταία παιχνίδια της.\n\n*Έχει μόλις δύο ήττες στα τελευταία 10 ματς, φιλικά ή επίσημα (4-3-2).\n\nΗ κορυφαία εταιρία στοιχημάτων στον πλανήτη ΕΓΓΡΑΦΗ\n\n21+ Αρμόδιος Ρυθμιστής ΕΕΕΠ, Κίνδυνος εθισμού και απώλειας περιουσίας, Γραμμή βοήθειας ΚΕΘΕΑ: 210‍9237777, Παίξτε Υπεύθυνα",
    "Βραζιλία: Ο αριθμός των πυρκαγιών στον Αμαζόνιο φέτος ξεπέρασε ήδη το σύνολο του 2021": "Κλείσιμο\n\nΚλείσιμο\n\nκατέγραψε σε λιγότερους από εννιά μήνες περισσότερες δασικές πυρκαγιές στοναπ’ ό,τι ολόκληρο το 2021, δείχνουν επίσημοι αριθμοί που δημοσιοποιήθηκαν χθες Δευτέρα.Οι δορυφόροι του Εθνικού Ινστιτούτου Διαστημικής Έρευνας (INPE) εντόπισαν 75.592 εστίες φωτιάς στο μεγαλύτερο τροπικό δάσος του πλανήτη από τον Ιανουάριο του 2022, έναντι 75.090 όλο το περασμένο έτος.Τον τρέχοντα μήνα, τον Σεπτέμβριο, η καταστροφή επιταχύνεται: σε μόλις μια εβδομάδα, ο αριθμός των εστιών φωτιάς που εντοπίστηκαν στην βραζιλιάνικη Αμαζονία ήταν υψηλότερος από το σύνολο του αντίστοιχου μήνα του 2021.Τον Σεπτέμβριο της περασμένης χρονιάς, το Ινστιτούτο καταμετρούσε 16.742 πυρκαγιές, αριθμό πολύ υψηλότερο από ό,τι τον αντίστοιχο μήνα του 2020 (32.017) και από τον μηνιαίο μέσο όρο της περιόδου 1998-2021 (32.110).Όμως, μέσα σε μόλις τρεις εβδομάδες φέτος, εντοπίστηκαν 30.000 εστίες φωτιάς από την αρχή του Σεπτεμβρίου· ενδέχεται ο τρέχων μήνας να αποδειχθεί ένας από τους χειρότερους που έχουν υπάρξει ποτέ.«Αυτές οι δασικές πυρκαγιές αποτελούν προαναγγελθείσα τραγωδία. Κατά τη διάρκεια των τεσσάρων χρόνων της θητείας (του ακροδεξιού προέδρου Ζαΐχ Μπολσονάρου), ζήσαμε μια από τις πιο μαύρες περιόδους για το περιβάλλον στη χώρα μας», ήταν η αντίδραση του Αντρέ Φρέιτας, εκπροσώπου του παραρτήματος της βραζιλιάνικης Greenpeace στην Αμαζονία.«Όλοι όσοι επιδίδονται σε παράνομες δραστηριότητες επωφελήθηκαν από αυτό το υπόβαθρο για να εφορμήσουν στο δάσος», στηλίτευσε.Ο πρόεδρος Μπολσονάρου, ο οποίος θα διεκδικήσει δεύτερη θητεία τη 2η Οκτωβρίου, κατηγορείται ιδίως πως ευνόησε τις εκμεταλλεύσεις μεταλλείων και τις αγροτικές καλλιέργειες στην Αμαζονία σε βάρος του τροπικού δάσους.Σύμφωνα με ορισμένους ειδικούς, η αποψίλωση του δάσους και οι πυρκαγιές κλιμακώθηκαν φέτος διότι ο Ζαΐχ Μπολσονάρου βρίσκεται πίσω στις δημοσκοπήσεις και φαβορί των εκλογών είναι ο κεντροαριστερός πρώην πρόεδρος Λουίς Ινάσιου Λούλα ντα Σίλβα, ο οποίος δεσμεύεται να είναι πολύ πιο αυστηρός στην προστασία του Αμαζονίου.Αφότου ανέλαβε την εξουσία τον Ιανουάριο του 2019 ο κ. Μπολσονάρου, η μέση ετήσια αποψίλωση του τμήματος του δάσους του Αμαζονίου που βρίσκεται στη Βραζιλία αυξήθηκε κατά 75% σε σύγκριση με την προηγούμενη δεκαετία.Τον Αύγουστο, η αποψίλωση του δάσους έφθασε τα 1.661 τετραγωνικά χιλιόμετρα, ήταν σχεδόν διπλάσια από την έκταση που αποψιλώθηκε την αντίστοιχη περίοδο της περασμένης χρονιάς (918 τετραγωνικά χιλιόμετρα).",
    "Βραζιλία-Προεδρικές εκλογές: Αμετάβλητο στις 12 μονάδες το προβάδισμα Λούλα έναντι του Μπολσονάρου": "Αμετάβλητο στις δώδεκα εκατοστιαίες μονάδες παρέμεινε το προβάδισμα που πιστώνεται ο κεντροαριστερός πρώην πρόεδρος της Βραζιλίας Λουίς Ινάσιου Λούλα ντα Σίλβα (2003-2010) έναντι του ακροδεξιού αρχηγού του κράτους Ζαΐχ Μπολσονάρου ενόψει του πρώτου γύρου των προεδρικών εκλογών στη χώρα, τη 2η Οκτωβρίου.\n\nΗ δημοσκόπηση του ινστιτούτου IPEC —του πρώην IBOPE— θέλει τον 76χρονο Λούλα να συγκεντρώνει το 44% των προθέσεων ψήφου, έναντι 32% του 67χρονου Ζαΐχ Μπολσονάρου, ενόψει του πρώτου γύρου. Τα ποσοστά αυτά παρέμειναν απαράλλακτα από την προηγούμενη έρευνα του ινστιτούτου, που δημοσιοποιήθηκε πριν από δύο εβδομάδες.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΣτον πιθανό δεύτερο γύρο, την 30ή Οκτωβρίου, αν κανένας από τους δύο υποψήφιους δεν συγκεντρώσει το 50% συν μια ψήφο που απαιτείται για την απευθείας επικράτηση, ο Λούλα θα εκλεγεί με το 50% των ψήφων έναντι 37% του Ζαΐχ Μπολσονάρου, κατά την ίδια έρευνα. Η διαφορά αυτή 13 μονάδων είναι μειωμένη σε σύγκριση με την αμέσως προηγούμενη έρευνα (–3%).\n\nΗ δημοσκόπηση του IPEC διενεργήθηκε με τη μέθοδο των προσωπικών συνεντεύξεων σε αντιπροσωπευτικό δείγμα 2.000 ψηφοφόρων από την 26η ως την 28η Αυγούστου. Το περιθώριο στατιστικού σφάλματος είναι ±2%.",
    "Ολυμπιακός: Δεν ανανεώνει με την Αλ Σαντ και γυρνάει στη Βραζιλία ο Γκιγιέρμε": "Έτοιμος να επιστρέψει στη Βραζιλία δείχνει ο Γκιγιέρμε ο οποίος φαίνεται πως δεν θα ανανεώσει το συμβόλαιό του με την Αλ Σαντ και βρίσκεται σε συζητήσεις με την Μποταφόγκο.\n\nΤο καλοκαίρι του 2020 το όνομα του Γκιγιέρμε ήταν από τα πρώτα που ο Ολυμπιακός προσπάθησε προχωρήσει στην ανανέωση του συμβολαίου αλλά ο έμπειρος χαφ αποφάσισε να πάει στο Κατάρ και την Αλ Σαντ λόγω της παρουσίας του Τσάβι ως προπονητής.\n\nΜετά από δύο χρόνια και με το συμβόλαιό του στην ομάδα του Κατάρ να εκπνέει το επόμενο καλοκαίρι, ο 31χρονος αμυντικός μέσος ετοιμάζεται να αποχωρήσει.\n\nΣύμφωνα με τα βραζιλιάνικο ΜΜΕ η Μποταφόγκο έχει μπει δυναμικά στο κόλπο της απόκτησής του καθώς ο ποδοσφαιριστής δεν θα ανανεώσει τη συνεργασία του με την Αλ Σαντ. Έτσι, στη πατρίδα του γίνονται οι απαιραίτητες ενέργειες για να τον φέρουν πίσω μετά από το 2014 όταν και έφυγε από την Κορίνθιανς για την Ουντινέζε.",
    "Βραζιλία: Οπαδός του Μπολσονάρου σκότωσε υποστηρικτή του Λούλα": "Κλείσιμο\n\nΈνας οπαδός του ακροδεξιού προέδρου της Βραζιλίαςμαχαίρωσε καιέναν υποστηρικτή του αριστερού πρώην προέδρου Λουίς Ινάσιο Λούλα ντα Σίλβα, καθώς η πολιτική ένταση οξύνεται στη χώρα ενόψει των προεδρικών εκλογών του Οκτωβρίου.Το επεισόδιο αυτό σημειώθηκε στην Πολιτεία Μάτο Γκρόσο, στην κεντροδυτική Βραζιλία, όταν άναψαν τα αίματα κατά τη διάρκεια μιαςμεταξύ των δύο ανδρών. Οι δημοσκοπήσεις δείχνουν ότι ο Μπολσονάρου θα ηττηθεί στις εκλογές αυτές από τον Λούλα.Σύμφωνα με την αστυνομία, ο Ραφαέλ Σίλβα ντε Ολιβέιρα, 24 ετών, σκότωσε τον Μπενεντίτο Καρντόσο ντος Σάντος, 42 ετών, με ένα μαχαίρι. Συνελήφθη, ομολόγησε και του ασκήθηκε δίωξη. Ο Μπολσονάρου, αφήνει να εννοηθεί ότι δεν θα αποδεχτεί την ήττα του στις εκλογές, επικαλούμενος αβάσιμους ισχυρισμούς για εκλογική νοθεία και για προβλήματα με το ηλεκτρονικό σύστημα ψηφοφορίας.Τον Ιούλιο είχε σημειωθεί ένα παρόμοιο επεισόδιο, όταν ένα στέλεχος του αντιπολιτευόμενου Κόμματος των Εργατών του Λούλα πυροβολήθηκε και σκοτώθηκε από έναν δεσμοφύλακα, υποστηρικτή του Μπολσονάρου. Το πρωί σήμερα, ένας υποστηρικτής του Μπολσονάρου τραυματίστηκε στο κεφάλι και είπε ότι του επιτέθηκαν υποστηρικτές του Λούλα οι οποίοι τον περίμεναν να φτάσει σε μια εκδήλωση, στο Σάο Γκονσάλο του Ρίο ντε Τζανέιρο.Πηγή: ΑΠΕ-ΜΠΕ",
    "ΒΊΝΤΕΟ : Βραζιλία: Τραγωδία σε προεκλογική συγκέντρωση": "περισσότερα από Κόσμος",
    "Βραζιλία: Επέζησε από θαύμα στη μέση του Ατλαντικού χάρη σε ένα καταψύκτη": "Σε εφιάλτη μετατράπηκε ένα ταξίδι ψαρέματος για άνδρα από την Βραζιλία, ο οποίος επέζησε στον Ατλαντικό Ωκεανό για 11 ημέρες όταν το σκάφος του βυθίστηκε.\n\nΟ Romualdo Macedo Rodrigues ξεκίνησε το ταξίδι του τον Αύγουστο, ο οποίο προοριζόταν να διαρκέσει τρεις ημέρες. Η μοίρα όμως είχε άλλα σχέδια…\n\nΔιαβάστε επίσης: Ο άντρας που διένυσε τον Ατλαντικό Ωκεανό για να δει τους γονείς του\n\nΤο σκάφος του βυθίστηκε κι εκείνος ένιωσε την απελπισία να τον κυριεύει. «Νόμιζα ότι ερχόταν το τέλος μου, αλλά ο Θεός μου έδωσε άλλη μια ευκαιρία», δήλωσε ο άνδρας στο Record TV.\n\nΕκείνο που έμελλε να είναι η σωτηρία του ήταν ένας καταψύκτης που επέπλεε. Αμέσως άρπαξε την ευκαιρία, γαντζώθηκε πάνω του και συνέχισε να ελπίζει πως θα τα καταφέρει.\n\nΈπρεπε να περάσουν 11 ημέρες για να λήξει αίσια η περιπέτειά του. Στο μεταξύ, όλο αυτό το διάστημα δεν είχε φαγητό η νερό, αναγκάστηκε να βγάλει με τα χέρια του το νερό που έμπαινε μέσα, ενώ με τρόμο είδε καρχαρίες να κάνουν γύρω από τον καταψύκτη.\n\nΕκείνο που του έδινε δύναμη και ελπίδα για να αντιμετωπίσει την κατάσταση ήταν η σκέψη της οικογένειάς του.\n\nΗ σωτηρία ήρθε την 11η μέρα, όταν άλλο σκάφος πλησίασε τον καταψύκτη και ο Rodrigues άρχισε να κουνάει τα πόδια και τα χέρια του για να τους τραβήξει την προσοχή.\n\nWATCH: A Brazilian fisherman spent 11 days at sea without food or water, but survived by floating inside a freezer. Romualdo Macedo Rodrigues, 44, left northern Brazil in a wooden boat in late July. pic.twitter.com/FHEr5b1J9H — BNN Brazil (@BNNBRNews) September 3, 2022\n\nΤα κύματα είχαν μεταφέρει τον Rodrigues στα ανοικτά των ακτών του Σουρινάμ, 280 μίλια μακριά από το σημείο που βυθίστηκε το σκάφος του. Είχε χάσει 11 κιλά, αντιμετώπιζε προβλήματα όρασης λόγω του ηλίου, ενώ το σώμα του ήταν αφυδατωμένο.\n\nΟ άνδρας μεταφέρθηκε στην ακτή, όπου του παρασχέθηκαν οι πρώτες βοήθειες. Οι περιπέτειες για τον Rodrigues δεν σταμάτησαν εκεί, αφού η αστυνομία του Σουρινάμ τον κράτησε για δύο εβδομάδες επειδή δεν είχε έγγραφα μετανάστευσης για να βρίσκεται στη χώρα.",
    "Βραζιλία: Τέσσερις νεκροί από κορμούς δέντρων που έπεσαν από νταλίκα και συνέθλιψαν αυτοκίνητο": "Κλείσιμο\n\nΤέσσερις άνθρωποι βρήκαν τον θάνατο και άλλος ένας τραυματίστηκε όταν κορμοί δέντρων έπεσαν από νταλίκα και συνέθλιψαν αυτοκίνητο στην πολιτεία Παρανά της νότιαςΤοσημειώθηκε χθες Δευτέρα στον αυτοκινητόδρομο BR376, κοντά στην πόλη Τιμπαζί, όταν ο οδηγός της νταλίκας που μετέφερε κορμούς δέντρων για λογαριασμό της χαρτοβιομηχανίας Klabin επιχείρησε απότομο ελιγμό για να αποφύγει μετωπική σύγκρουση με άλλο αυτοκίνητο, με αποτέλεσμα το όχημά του να ανατραπεί, σύμφωνα με εκπρόσωπο της αστυνομίας.Το φορτίο καταπλάκωσε και συνέθλιψε αυτοκίνητο που ανήκει στο γραφείο του δημάρχου της γειτονικής πόλης Ορτιγκέιρα, στο οποίο επέβαιναν πέντε άνθρωποι.Τέσσερις εξ αυτών βρήκαν ακαριαίο θάνατο και ένας διακομίστηκε τραυματισμένος σε νοσοκομείο.Ο οδηγός της νταλίκας βγήκε σώος από το όχημά του, όπως μετέδωσε η βραζιλιάνικη τηλεόραση.",
    "Βραζιλία: Στις 15 μονάδες η διαφορά μεταξύ Λούλα και Μπολσονάρο": "Ο πρώην πρόεδρος της Βραζιλίας Λουίς Ινάσιο Λούλα ντα Σίλβα διεύρυνε το προβάδισμά του έναντι του νυν προέδρου, Ζαΐρ Μπολσονάρο, σε σχέση με την προηγούμενη εβδομάδα, σύμφωνα με τη δημοσκόπηση της Ipec που δημοσιεύθηκε τη Δευτέρα.\n\nThe Press Project\n\n\n\n\n\nΟ Λούλα ανέβηκε κατά δύο μονάδες και πήγε από το 44 στο 46% της πρόθεσης ψήφου, ενώ ο Μπολσονάρο παρέμεινε σταθερός στο 31%, οπότε η απόσταση μεταξύ των δύο είναι πλέον 15 μονάδες.\n\nΠίσω τους βρίσκονται ο Σίρο Γκόμες του Εργατικού Κόμματος, που έπεσε μία μονάδα και έχει 7% υποστήριξη και ο κεντροδεξιός γερουσιαστής Σιμόνε Τεμπέτ, σταθερός στο 4%.\n\nΗ δημοσκόπηση δείχνει επίσης ότι ο Λούλα θα μπορούσε να κερδίσει ήδη από τον πρώτο γύρο, αφού αν αφαιρεθούν οι λευκές και οι άκυρες ψήφοι, θα είχε το 51% των ψήφων.\n\nΗ εκλογική δικαιοσύνη της Βραζιλίας ορίζει ότι εάν ένας υποψήφιος έχει τις μισές έγκυρες ψήφους συν μία, δεν είναι απαραίτητο να πάει σε δεύτερο γύρο.\n\nΗ υπόθεση της νίκης από τον πρώτο γύρο επανεμφανίζεται μετά από εβδομάδες κατά τις οποίες οι δημοσκοπήσεις δεν την προέβλεπαν. Ωστόσο, δεν είναι σαφές, διότι το περιθώριο σφάλματος της έρευνας είναι δύο μονάδες πάνω-κάτω.\n\nΣε έναν ενδεχόμενο δεύτερο γύρο, ο Λούλα θα έχει το 53% των ψήφων, μία μονάδα περισσότερο από ό,τι στον πρώτο γύρο, ενώ ο Μπολσονάρο παραμένει σταθερός στο 36%.\n\nΤο Ipec πήρε συνεντεύξεις από 2.512 άτομα μεταξύ 9 και 11 Σεπτεμβρίου σε 158 δήμους σε ολόκληρη τη Βραζιλία.",
    "Η Βραζιλία ενέκρινε το εμβόλιο κατά του κορονοϊού της Pfizer για παιδιά ηλικίας από 6 μηνών και άνω": "Η εθνική ρυθμιστική αρχή υγείας της Βραζιλίας, Anvisa, ενέκρινε το εμβόλιο κατά του κορονοϊού που παράγουν η Pfizer και η BioNTech για χρήση σε παιδιά ηλικίας μεταξύ έξι μηνών και τεσσάρων ετών, ανέφερε η ίδια η αρχή σε ανακοίνωσή της την Παρασκευή το βράδυ.\n\nΗ απόφαση διευρύνει τη διαθεσιμότητα του εμβολίου, το οποίο πωλείται με την επωνυμία Comirnaty για ενήλικες και είναι ήδη διαθέσιμο στη Βραζιλία για μεγαλύτερες ηλικιακές ομάδες.\n\nΤα ποσοστά εμβολιασμού της Βραζιλίας είναι ήδη από τα υψηλότερα στον κόσμο, με σχεδόν το 90% του πληθυσμού να έχει λάβει τουλάχιστον μία δόση, σύμφωνα με τον φορέα Our World in Data, το οποίο συλλέγει επίσημα στοιχεία από χώρες σε όλο τον κόσμο.\n\nΤην Παρασκευή, η χώρα της Νότιας Αμερικής ανέφερε 97 θανάτους σε εθνικό επίπεδο λόγω του κοροναϊού, αριθμός πολύ χαμηλότερος από το ημερήσιο αριθμό των 4.250 θανάτων που καταγράφηκε τον Απρίλιο του 2021.\n\n",
    "Ολυμπιακός: Απίστευτο! Συμπαίκτης του Τικίνιο στη Βραζιλία... - Sportdog.gr - Αθλητικά Νέα": "200 views\n\nΣύμφωνα με όσα αναφέρουν τα ρεπορτάζ από την χώρα της Λατινικής Αμερικής η Μποταφόγκο πρόκειται να αποκτήσει ποδοσφαιριστή που στο παρελθόν ήταν στους Πειραιώτες.\n\nΓκιγιέρμε: Έτοιμος να επιστρέψει στην πατρίδα του είναι ο Βραζιλιάνος ποδοσφαιριστής, που είχε αγωνιστεί και στον Ολυμπιακό, μιας και το συμβόλαιο που έχει στο Κατάρ και συγκεκριμένα στην Αλ Σαντ ολοκληρώνεται το καλοκαίρι και δεν πρόκειται να ανανεωθεί.\n\n​\n\nΌπως γράφει, μάλιστα, ο Τύπος της χώρας ο Γκιγιέρμε είναι πολύ πιθανό να συνεχίσει στην Μποταφόγκο, που τον ήθελε από το καλοκαίρι, όμως πλέον ο έμπειρος μέσος την βλέπει καλύτερα σαν προοπτική, με μια κίνηση που αν ολοκληρωθεί θα τον βρει στην ομάδα μαζί με τον Τικίνιο Σοάρες.\n\n\n\nNa 2° janela de transferências, Botafogo demonstrou interesse no volante Guilherme,que no Brasil atuou pelo Corinthians. No entanto, naquele momento,jogador optou por permanecer na equipe do Al Sadd.Atleta em janeiro pode assinar pré contrato.\n\n\n\n???? @MateusGuiaA pic.twitter.com/4Lz5XM1R6x — Mercado da bola ( Admin:Robson ) (@RobsonNunesMB) September 25, 2022\n\nΑκολουθήστε το sportdog.gr στο Google News και μάθετε πρώτοι όλες τις αθλητικές ειδήσεις\n\nΔείτε όλες τις αθλητικές Ειδήσεις από την Ελλάδα και τον Κόσμο, στο sportdog.gr\n\n\n\n\n\n\n\nΣΧΟΛΙΑΣΕ ΤΟ",
    "Βραζιλία: Ο πρόεδρος Μπολσονάρου θα παραστεί στην κηδεία της βασίλισσας Ελισάβετ": "Ο πρόεδρος της Βραζιλίας Ζαΐχ Μπολσονάρου, αποδέχθηκε πρόσκληση για να παραστεί στην κηδεία της βασίλισσας Ελισάβετ Β’ της Βρετανίας, σύμφωνα με το υπουργείο Εξωτερικών της χώρας.\n\nΗ κηδεία της βασίλισσας Ελισάβετ Β’ θα τελεστεί τη Δευτέρα, 19 Σεπτεμβρίου, στο Λονδίνο, όπως έγινε γνωστό το Σάββατο από τα Ανάκτορα του Μπάκιγχαμ. Ηγέτες από όλον τον κόσμο αναμένονται στην κηδεία στο αβαείο του Ουέστμινστερ στις 11:00 (τοπική ώρα).\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΗ σορός της βασίλισσας Ελισάβετ Β’ βρίσκεται στην αίθουσα του θρόνου της βασιλικής κατοικίας στο Εδιμβούργο της Σκωτίας. Αύριο Δευτέρα θα ακολουθήσει θρησκευτική τελετή στον καθεδρικό ναό του Αγίου Αιγιδίου, παρουσία του βασιλιά Καρόλου Γ’. Την Τρίτη η σορός θα μεταφερθεί στο Λονδίνο.",
    "Βραζιλία: Ναυάγιο με 11 νεκρούς και 8 αγνοούμενους κοντά στην Μπελέμ": "Τουλάχιστον 11 άνθρωποι πνίγηκαν και άλλοι 8 αγνοούνται μετά το ναυάγιο χθες Πέμπτη πλεούμενου το οποίο εκτελούσε δρομολόγιο χωρίς άδεια στα ανοικτά της Μπελέμ, στη βόρεια Βραζιλία, ανακοίνωσαν το Πολεμικό Ναυτικό και οι αρχές στην περιοχή.\n\nΑφού αναποδογύρισε το σκάφος με συνολική χωρητικότητα 82 επιβατών, 63 άνθρωποι κατορθώθηκε να διασωθούν, σύμφωνα με ανακοίνωση της κυβέρνησης της πολιτείας Παρά.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΠροηγούμενος απολογισμός των θυμάτων έκανε λόγο για 14 νεκρούς και 26 αγνοούμενους.\n\nΗ κυβέρνηση τόνισε πως το πλεούμενο «δεν είχε άδεια για να εκτελεί θαλάσσιες μεταφορές επιβατών» από το νησί Μαραζό στην Μπελέμ. Είχε αποπλεύσει από παράνομο λιμάνι στην Κάμαρα, στο νησί Μαραζό.\n\nΟι έρευνες βρίσκονται ακόμη σε εξέλιξη με ελικόπτερο και 11 σωστικά σκάφη από το ναυάγιο χθες το πρωί.\n\nΤα αίτια του δυστυχήματος δεν έχουν εξακριβωθεί ακόμη. «Λαμβάνονται όλα τα απαραίτητα μέτρα προκειμένου οι υπεύθυνοι να οδηγηθούν ενώπιον της δικαιοσύνης», τόνισε η πολιτειακή κυβέρνηση.\n\nΤοπικά ΜΜΕ μετέδωσαν πλάνα με μέλη σωστικών συνεργείων να μεταφέρουν με κανό ως το ακρογιάλι πτώματα ναυαγών, που αποτέθηκαν σε παραλία και καλύφθηκαν με κομμάτια υφάσματος.",
    "Απογειώνεται η παράνομη εξόρυξη χρυσού στη Βραζιλία": "Η παράνομη εξόρυξη χρυσού αυξήθηκε θεαματικά τα τελευταία χρόνια, ιδίως στην Αμαζονία, όπου συνδέεται με την αποψίλωση του τροπικού δάσους, σύμφωνα με μελέτη που δόθηκε στη δημοσιότητα χθες Τρίτη.\n\n\"Η παράνομη εξόρυξη χρυσού αυξήθηκε κατά 44% το 2021 σε σύγκριση με το 2020\", αποκαλύπτει η μελέτη που εκπονήθηκε από το πανεπιστήμιο της Μίνας Ζεράις (UFMG).\n\nΗ Βραζιλία, η χώρα που κατατάσσεται 14η στον κατάλογο ως προς την εξόρυξη χρυσού παγκοσμίως, είδε την συνολική παραγωγή της να μεγεθύνεται κατά 37% την περίοδο από το 2019 ως το 2021, καθώς η τιμή του πολύτιμου μετάλλου, που ειδικοί χαρακτηρίζουν αξία-καταφύγιο, ανέβηκε θεαματικά εν μέσω της κρίσης που προκάλεσε η πανδημία του νέου κορονοϊού.\n\nΑπό τους 158 τόνους που εξορύχτηκαν στο κράτος της Λατινικής Αμερικής από τον Ιανουάριο ως τον Ιούνιο του 2022, τουλάχιστον το 7% είχε παράνομη προέλευση και άλλο ένα 23% \"πιθανόν παράνομη\", σύμφωνα με τη μελέτη.\n\n\"Η μεγάλη άνοδος της τιμής του χρυσού στη διεθνή αγορά ηλέκτρισε τις έρευνες για νέες φλέβες σε όλο τον κόσμο, συμπεριλαμβανομένης της Βραζιλίας, όπου καταγράφηκε ιδίως επέκταση της εξόρυξης χρυσού στην Αμαζονία\", αναφέρει το κείμενο του UFMG.\n\nΣύμφωνα με το Εθνικό Ινστιτούτο Διαστημικών Ερευνών, δημόσια αρχή αρμόδια για την επιτήρηση με την αξιοποίηση δορυφόρων, η εξόρυξη χρυσού συνδεόταν άμεσα με την αποψίλωση 121 τετραγωνικών χιλιομέτρων του δάσους του Αμαζονίου την περασμένη χρονιά — πρόκειται για ρεκόρ.\n\nΣύμφωνα με τη μελέτη, τουλάχιστον το 23% της αποψίλωσης του δάσους που προκάλεσε η εξορυκτική δραστηριότητα έπληξε προστατευόμενες περιοχές αυτοχθόνων και άλλες περιοχές που θεωρητικά τελούν υπό την προστασία του κράτους.\n\nΓια ειδικούς, η ξέφρενη επέκταση της παράνομης εξόρυξης χρυσού είναι ακόμη πιο ανησυχητική διότι η καταστροφή των δασών συγκαταλέγεται στις βασικές αιτίες της κλιματικής αλλαγής.\n\nΕξάλλου, η εξόρυξη χρυσού μολύνει τους υδάτινους πόρους, λόγω του υδράργυρου που χρησιμοποιείται για να διαχωρίζονται οι κόκκοι χρυσού από τα ιζήματα.\n\nΣύμφωνα με τη μελέτη του UFMG, το 98% της παράνομης εξόρυξης χρυσού γίνεται σε τρεις δήμους της πολιτείας Παρά (βόρεια) στον Αμαζόνιο, όπου βρίσκονται οι προστατευόμενες περιοχές των φυλών αυτοχθόνων Καγιάπο και Μουντουρουκού.\n\nΗ κυβέρνηση του ακροδεξιού προέδρου Ζαΐχ Μπολσονάρου, η περιβαλλοντική πολιτική του οποίου επικρίνεται έντονα από τη διεθνή κοινότητα, ζήτησε από την ομοσπονδιακή εισαγγελία πιο αυστηρά μέτρα ελέγχου της προέλευσης του χρυσού.\n\nΒραζιλιάνοι εισαγγελείς υπολογίζουν ότι το κοινωνικό και περιβαλλοντικό κόστος της παράνομης εξόρυξης χρυσού ανήλθε σε 7,5 δισεκ. ευρώ από τον Ιανουάριο του 2021 ως τον Ιούνιο του 2022.\n\nΤο ποσό αυτό είναι σχεδόν ίσο με την αξία του χρυσού που εξορύχτηκε την ίδια περίοδο, η οποία εκτιμάται ότι ανήλθε σε περίπου 8,5 δισεκ. ευρώ.\n\nΠηγή: ΑΜΠΕ",
    "Βραζιλία: Συνάντηση Λούλα ντα Σίλβα με αντιπροσωπεία της ΕΕ - Δέσμευση για ενδυνάμωση των σχέσεων": "Με αντιπροσωπεία της Ευρωπαϊκής Ένωσης συναντήθηκε ο υποψήφιος για την προεδρία της Βραζιλίας Λούλα ντα Σίλβα.\n\nΟ πρώην ηγέτης της χώρας δεσμεύτηκε να αποκατασταθούν οι σχέσεις Βραζιλίας - ΕΕ, εφόσον εκλεγεί πρόεδρος και τόνισε ότι θα εργαστεί σκληρά για να θεσπιστούν νόμοι που θα αφορούν την αντιμετώπιση της κλιματικής κρίσης.\n\nΗ συνάντηση των ευρωπαίων αξιωματούχων με τον Λούλα ντα Σίλβα πραγματοποιήθηκε σε εξαιρετικό κλίμα.\n\nΗ ΕΕ έχει εκφράσει την ανησυχία της για τις παράνομες δραστηριότητες στον Αμαζόνιο τα τελευταία τέσσερα χρόνια και κάνει έκκληση προς την Βραζιλία να βάλει «φρένο» σε όσους καταστρέφουν τον φυσικό πνεύμονα του πλανήτη μας.\n\nΚατά την περίοδο της προεδρίας Μπολσονάρο σημειώθηκαν οι μεγαλύτερες καταστροφές στο δάσος του Αμαζονίου. Η κυβέρνηση αγνόησε τις προειδοποιήσεις των ειδικών καιι στη συνέχεια υπονόμευσε τις παγκόσμιες προσπάθειες για την εφαρμογή της «πράσινης ατζέντας».\n\nΟ Λούλα ντα Σίλβα ξεκαθάρισε ότι αν επιστρέψει στην εξουσία, η προεδρία του θα γίνει ξανά «φιλική προς το περιβάλλον» και θα στηρίξει όλες τις ενέργειες για τη διάσωσή του.",
    "Βραζιλία: Η στιγμή της κατάρρευσης πινακίδας πάνω σε πλήθος - 4 νεκροί και 12 τραυματίες": "Κλείσιμο\n\nΤραγικό θάνατο βρήκαν τέσσερις άνθρωποι στη Βραζιλία όταν έπεσε επάνω τους πινακίδα καταστήματος την ώρα που παρακολουθούσαν παρέλαση στην πόλη Αλιάνκα την Κυριακή.Κάμερα ασφαλείας έχει καταγράψει, μάλιστα, τη στιγμή της κατάρρευσης της μαρκίζας από την οποία τραυματίστηκαν 12 άτομα.από την πτώση της πινακίδας είναι μια 13χρονη, μια 16χρονη, μια 46χρονη και μια 70χρονη.Όπως έγινε γνωστό στη συνέχεια τα δύο από τα τέσσεραήταν συγγενείς: η 47χρονη Μαρλί Άλβες και η 16χρονη ανιψιά της, Μπεατρίζ Άλβες, με την πρώτη να αφήνει την τελευταία της πνοή στο νοσοκομείο που μεταφέρθηκε και τη δεύτερη να πεθαίνει ακαριαία.Σύμφωνα με τοπικούς αξιωματούχους ήταν ευθύνη του ιδιοκτήτη του καταστήματος να εξετάζει ανά τριετία την στατικότητα της πινακίδας.",
    "Βραζιλία: Ανησυχία για τις εκλογές του Οκτωβρίου - Απαγορεύτηκε η οπλοφορία στα εκλογικά τμήματα": "Το βραζιλιάνικο Ανώτατο Εκλογοδικείο (TSE) ανακοίνωσε χθες Τρίτη ότι αποφάσισε να επιβληθεί απαγόρευση της οπλοφορίας στα εκλογικά τμήματα στις προεδρικές εκλογές της 2ης Οκτωβρίου.\n\nΘα απαγορεύεται η οπλοφορία μέσα σε εκλογικά τμήματα και σε ακτίνα 100 μέτρων γύρω από αυτά 48 ώρες πριν αρχίσει η διαδικασία και ως και 24 ώρες αργότερα, εξαιρουμένων μόνο μελών των δυνάμεων επιβολής της τάξης, διευκρίνισε το δικαστήριο.\n\nΤο μέτρο αυτό, που έλαβε ομόφωνα το TSE, θα εφαρμοστεί επίσης σε περίπτωση που διεξαχθεί δεύτερος γύρος, την 30ή Οκτωβρίου.\n\nΟ δικαστής Χικάρντου Λεβαντόφσκι δικαιολόγησε το μέτρο επικαλούμενος την ατμόσφαιρα πολιτικής πόλωσης και «σύγκρουσης» και τη μεγάλη αύξηση των αδειών οπλοφορίας.\n\nΥπενθύμισε εξάλλου ότι τόσο ο ακροδεξιός απερχόμενος πρόεδρος Ζαΐχ Μπολσονάρου, όσο και ο κεντροαριστερός αντίπαλός του, ο πρώην αρχηγός του κράτους Λουίς Ινάσιου Λούλα ντα Σίλβα, δέχθηκαν απειλές τις τελευταίες εβδομάδες. Και οι δύο εμφανίστηκαν φορώντας αλεξίσφαιρα γιλέκα σε προεκλογικές συγκεντρώσεις τους.\n\n«Η ιδέα πίσω από την απαγόρευση είναι να προστατευθεί η άσκηση του εκλογικού δικαιώματος από οποιαδήποτε απειλή», εξήγησε ο δικαστής, ο οποίος μίλησε για κίνδυνο επεισοδίων παρόμοιων με την εισβολή στο ομοσπονδιακό Καπιτώλιο των ΗΠΑ την 6η Ιανουαρίου 2021.\n\nΤο 2018, τη χρονιά που κέρδισε τις εκλογές, ο κ. Μπολσονάρου είχε υποστεί επίθεση με μαχαίρι από ψυχικά διαταραγμένο κατά τη διάρκεια προεκλογικής συγκέντρωσης, είχε τραυματιστεί πολύ σοβαρά.\n\nΣύμφωνα με το ινστιτούτο Datafolha, ο Λούλα προηγείται στην κούρσα με το 47% των προθέσεων ψήφου, έναντι 32% του Ζαΐχ Μπολσονάρου. Άλλες δημοσκοπήσεις φέρουν τον Λούλα να έχει μικρότερο προβάδισμα.\n\nΗ ασφάλεια των υποψηφίων στις προεδρικές εκλογές προκαλεί ιδιαίτερη ανησυχία στις βραζιλιάνικες αρχές.\n\nΣτις αρχές Ιουλίου, μέλος του Κόμματος Εργαζομένων (PT) του Λούλα δολοφονήθηκε ενώ γιόρταζε τα πεντηκοστά του γενέθλια από αστυνομικό, οπαδό του κ. Μπολσονάρου, στη Φος ντο Ιγκουασού (νότια).\n\nΤην περασμένη εβδομάδα, το TSE έδωσε εντολή οι ψηφοφόροι να αφήνουν τα κινητά τους τηλέφωνα στους εκλογικούς αντιπροσώπους προτού πάνε να ψηφίσουν, ώστε να υπάρχουν εγγυήσεις για την «εμπιστευτικότητα» της ψηφοφορίας και για την αποφυγή «εξαναγκασμών».\n\nΠηγές: ΑΠΕ-ΜΠΕ, AFP",
    "Στην κηδεία της βασίλισσας Ελισάβετ ο πρόεδρος της Βραζιλίας Μπολσονάρου": "Η κηδεία της βασίλισσας Ελισάβετ Β’ θα τελεστεί τη Δευτέρα, 19 Σεπτεμβρίου, στο Λονδίνο, όπως έγινε γνωστό το Σάββατο από τα Ανάκτορα του Μπάκιγχαμ. Ηγέτες από όλον τον κόσμο αναμένονται στην κηδεία στο αβαείο του Ουέστμινστερ στις 11:00 (τοπική ώρα).\n\nΟ πρόεδρος της Βραζιλίας Ζαΐχ Μπολσονάρου αποδέχθηκε πρόσκληση για να παραστεί στην κηδεία της βασίλισσας Ελισάβετ Β’ της Βρετανίας, σύμφωνα με το υπουργείο Εξωτερικών της χώρας.\n\nΗ κηδεία της βασίλισσας Ελισάβετ Β’ θα τελεστεί τη Δευτέρα, 19 Σεπτεμβρίου, στο Λονδίνο, όπως έγινε γνωστό το Σάββατο από τα Ανάκτορα του Μπάκιγχαμ. Ηγέτες από όλον τον κόσμο αναμένονται στην κηδεία στο αβαείο του Ουέστμινστερ στις 11:00 (τοπική ώρα).\n\nΗ σορός της βασίλισσας Ελισάβετ Β’ βρίσκεται στην αίθουσα του θρόνου της βασιλικής κατοικίας στο Εδιμβούργο της Σκωτίας. Αύριο Δευτέρα θα ακολουθήσει θρησκευτική τελετή στον καθεδρικό ναό του Αγίου Αιγιδίου, παρουσία του βασιλιά Καρόλου Γ’. Την Τρίτη η σορός θα μεταφερθεί στο Λονδίνο.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "“Λύγισε” στα τετ α τετ από τη Βραζιλία η Ελλάδα": "Η Βραζιλία προηγήθηκε με 2-0, αλλά οι Έλληνες παίκτες δεν είχαν πει την τελευταία τους λέξη. Ο Φούσκας μείωσε και ο Λευκαρίτης ισοφάρισε ένα λεπτό πριν το φινάλε στέλνοντας τις δύο ομάδες στη διαδικασία των τετ α τετ.\n\nΔηλαδή ένας παίκτης ξεκινούσε από τη σέντρα με τη μπάλα στα πόδια έχοντας απέναντί του μόνο τον αντίπαλο τερματοφύλακα.\n\nΠαρότι ο Γιώργος Καλαμαρίδης έβγαλε ένα, οι δύο Έλληνες σκόρερ της αναμέτρησης (Φούσκας, Λευκαρίτης) δεν τα κατάφεραν και η Βραζιλία με συνολικό σκορ 4-2 πήρε το εισιτήριο για τα ημιτελικά όπου την περιμένει η Γερμανία.\n\nΤο άλλο ζευγάρι των ημιτελικών είναι Πολωνία – Καζακστάν. Υπενθυμίζουμε το (έντονο) Κρητικό στοιχείο στις τάξεις της Ελληνικής ομάδας μίνι ποδοσφαίρου:\n\nΟ Χανιώτης τερματοφύλακας της Gk Goalkeeper Academy, Γιώργος Καλαμαρίδης, ο Ηρακλειώτης ποδοσφαιριστής Αλέξανδρος Μουρτζάκης και οι τεχνικοί Γιώργος Μπαστάκης (προπονητής), Σήφης Μανωλούδης (άμεσος συνεργάτης του).\n\nΗ πορεία της Ελληνικής ομάδας στη διοργάνωση:\n\nΦάση ομίλων\n\n➺ Ελλάδα – Ισπανία 9-3\n\n➺ Ελλάδα – Κροατία 3-2\n\n➺ Ελλάδα – Ιράν 4-1\n\n➺ Ελλάδα – Ιράκ 5-0 (α.α.)\n\n➺ Ελλάδα – Χιλή 1-3\n\nΦάση των “16”\n\n➺ Ελλάδα – Σκωτία 4-1\n\nΦάση των “8”\n\n➺ Ελλάδα – Βραζιλία 2-4",
    "Στιγμές τρόμου για ζευγάρι: Τους έκλεψαν το αυτοκίνητο ενώ έκαναν σεξ στο πίσω κάθισμα- Δείτε βίντεο": "Το νεαρό ζευγάρι στην Βραζιλία έκανε σεξ μέσα σε παρκαρισμένο αυτοκίνητο, όταν τρεις κακοποιοί τους πέταξαν έξω γυμνούς και έκλεψαν το όχημα.\n\nΣτιγμές τρόμου έζησε ένα ζευγάρι στη Βραζιλία.\n\nΤο νεαρό ζευγάρι στην Βραζιλία έκανε σεξ μέσα σε παρκαρισμένο αυτοκίνητο, όταν τρεις κακοποιοί τους πέταξαν έξω γυμνούς και έκλεψαν το όχημα.\n\nΤο περιστατικό κατεγράφη από κάμερα και διακρίνεται η κοπέλα να ζητά τα ρούχα της από τους κλέφτες (!) με εκείνους να τα πετούν έξω από το παράθυρο προτού εξαφανιστούν με το αμάξι.\n\nΗ κλοπή έγινε στις 17 Αυγούστου, ωστόσο το βίντεο κυκλοφόρησε μόλις τώρα και δεν έχει γίνει ακόμη γνωστό αν οι δράστες εντοπίστηκαν.\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Βραζιλία – Σλοβενία 3-1: Διαφορά επιπέδου και χάλκινο στο Παγκόσμιο η «σελεσάο» (vid)": "Ανώτερη στο μεγαλύτερο μέρος του μικρού τελικού, η Βραζιλία επικράτησε της Σλοβενίας με 3-1 και κατέκτησε το χάλκινο μετάλλιο στο Παγκόσμιο Πρωτάθλημα.\n\nΗ Βραζιλία ήταν η ομάδα που κατέκτησε το χάλκινο μετάλλιο στο Παγκόσμιο Πρωτάθλημα. Η «σελεσάο» ούσα καλύτερη στο μεγαλύτερο μέρος του μικρού τελικού, επικράτησε με 3-1 (25-18, 25-18, 22-25, 25-18) της Σλοβενίας στον μικρό τελικό που διεξήχθη στο Κατοβίτσε.\n\nΟι Βραζιλιάνοι μπορεί να έχασαν σετ, αλλά έδειχναν σε όλη την διάρκεια πως είχαν τον έλεγχο φτάνοντας έτσι στην σχετικά άνετη νίκη. Αυτό φαίνεται άλλωστε και από το ότι και στα τρία σετ που κέρδισαν, δεν άφησαν τους Σλοβένους να φτάσουν στους 20 πόντους.\n\nΠρώτος σκόρερ για τους νικητές ήταν ο Γουάλας με 22 πόντους και τον ακολούθησαν οι Λεάλ και Λούκας με 19 και 12 αντίστοιχα. Για τους ηττημένους ο διαγώνιος του Ολυμπιακού, Τόντσεκ Στερν είχε 17 πόντους και ο Τσεμπούλι 14. Ο έτερος «ερυθρόλευκος», Αλέν Παγένκ είχε 7.",
    "Βραζιλία: Η αεροπορική εταιρεία Gol αποδέχτηκε διακανονισμό για τον τερματισμό ερευνών για δωροδοκία": "Η βραζιλιάνικη αεροπορική εταιρεία Gol Linhas Aéreas Inteligentes SA θα καταβάλει περισσότερα από 41 εκατομμύρια δολάρια για τον τερματισμό παράλληλων ερευνών για δωροδοκία από τις ποινικές και αστικές αρχές τόσο στις ΗΠΑ, όσο και στη Βραζιλία, όπως ανακοίνωσαν χθες, οι αμερικανικές αρχές.\n\nΗ Gol συμφώνησε την ένταξή της σε μία τριετή συμφωνία με το υπουργείο Δικαιοσύνης των ΗΠΑ σχετικά με πληροφορίες διάπραξης εγκληματικής πράξης που κατατέθηκαν στο Μέριλαντ, κατηγορώντας την εταιρεία για τη διάπραξη συνωμοσίας, αναφορικά με την παραβίαση νομοθεσίας κατά της δωροδοκίας, όπως ανέφερε σε μία ανακοίνωσή του το ίδιο υπουργείο.\n\nΗ Επιτροπή Χρηματαγοράς στις ΗΠΑ ανέφερε σε μία ανακοίνωσή της ότι η Gol συμφώνησε να πληρώσει 70 εκατομμύρια δολάρια σε έναν διακανονισμό, αναφορικά με τη διευθέτηση κατηγοριών σε βάρος της.",
    "Προεδρικές εκλογές στη Βραζιλία: Ο Λούλα αυξάνει το προβάδισμα έναντι του Ζαΐχ Μπολσονάρου": "Ο πρώην πρόεδρος της Βραζιλίας Λουίς Ινάσιου Λούλα ντα Σίλβα, 76 ετών, αύξησε οριακά στις 14 εκατοστιαίες μονάδες το προβάδισμά του έναντι του νυν αρχηγού του κράτους Ζαΐχ Μπολσονάρου, 67 ετών, σύμφωνα με δημοσκόπηση του ινστιτούτου αναφοράς Datafolha που δημοσιοποιήθηκε χθες Πέμπτη.\n\nΔεν απομένουν παρά λιγότερες από δύο εβδομάδες ως τον πρώτο γύρο των προεδρικών εκλογών, τη 2η Οκτωβρίου.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΣύμφωνα με την κυλιόμενη δημοσκόπηση αυτή, ο Λούλα πιστώνεται το 47% των προθέσεων ψήφου (+2 από την προηγούμενη εκδοχή της έρευνας), ενώ ο κ. Μπολσονάρου διατήρησε το δικό του ποσοστό στο 33% (αμετάβλητο).\n\nΤο προβάδισμα του πρώην προέδρου επί του νυν βρισκόταν στις 21 μονάδες τον Μάιο και στις 29 τον Δεκέμβριο.\n\nΣε περίπτωση που χρειαστεί να διεξαχθεί δεύτερος γύρος, την 30ή Οκτωβρίου, ο κεντροαριστερός πρώην πρόεδρος θα επικρατήσει εξασφαλίζοντας το 54% των ψήφων έναντι 38% του ηγέτη της βραζιλιάνικης άκρας δεξιάς. Το προβάδισμα 16 μονάδων του Λούλα ενόψει δεύτερου γύρου παρέμεινε αμετάβλητο σε σύγκριση με την περασμένη εβδομάδα.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΤα ποσοστά έγκρισης και απόρριψης του έργου του κ. Μπολσονάρου στην προεδρία παρουσίασαν οριακή βελτίωση σε σύγκριση με την περασμένη εβδομάδα (32% και 44% αντίστοιχα, έναντι 30% και 44% μία εβδομάδα νωρίτερα).\n\nΗ δημοσκόπηση της Νταταφόλια διενεργήθηκε με τη μέθοδο των προσωπικών συνεντεύξεων σε αντιπροσωπευτικό δείγμα 6.754 ψηφοφόρων από την 20ή ως την 22η Σεπτεμβρίου. Το περιθώριο στατιστικού σφάλματος είναι ±2%.",
    "Η Χιλή καλεί στο ΥΠΕΞ τον πρεσβευτή της Βραζιλίας μετά τα «fake news» που διέσπειρε ο Μπολσονάρου": "Η διπλωματία της Χιλής κάλεσε χθες Δευτέρα τον πρεσβευτή της Βραζιλίας στο Σαντιάγο μετά τις «ψευδείς ειδήσεις» που διέσπειρε ο Ζαΐχ Μπολσονάρου εναντίον του ομολόγου του Γκαμπριέλ Μπόριτς, υποστηρίζοντας πως αυτός ο τελευταίος είχε βάλει «φωτιά στο μετρό» του Σαντιάγο, ανακοίνωσε χθες Δευτέρα το ΥΠΕΞ.\n\nΟ κ. Μπόριτς, πρώην ηγέτης φοιτητικής παράταξης, που εξελέγη τον Νοέμβριο του 2021 πρόεδρος της Χιλής στα 35 του χρόνια, είχε πρωταγωνιστήσει στις αντικυβερνητικές διαδηλώσεις που συντάραξαν τη Χιλή το 2019, με κεντρικό αίτημα περισσότερη κοινωνική δικαιοσύνη.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΗ κοινωνική εξέγερση, θρυαλλίδα της οποίας ήταν η αύξηση των τιμών των εισιτηρίων του μετρό τις ώρες αιχμής, είχε τη νεολαία στο επίκεντρο· αμαυρώθηκε ωστόσο επανειλημμένα από βίαια επεισόδια. Σταθμοί του μετρό στην πρωτεύουσα είχαν πυρποληθεί.\n\nΤο βράδυ προχθές Κυριακή, κατά τη διάρκεια του πρώτου τηλεοπτικού ντιμπέιτ ενόψει των προεδρικών εκλογών της 2ης Οκτωβρίου στη Βραζιλία, ο ακροδεξιός πρόεδρος Μπολσονάρου υποστήριξε πως ο Γκαμπριέλ Μπόριτς ενεχόταν στις πυρκαγιές εκείνες.\n\nΟ κ. Μπολσονάρου καταφερόταν εναντίον του βασικού αντιπάλου του Λουίς Ινάσιου Λούλα ντα Σίλβα, το φαβορί των δημοσκοπήσεων: ο Λούλα, είπε, «υποστήριξε τον πρόεδρο της Χιλής, αυτόν που είχε βάλει φωτιά στο μετρό, και κοιτάξτε πού πάει η Χιλή». Αναφέρθηκε ακόμη στην υποστήριξη που προσέφερε ο Λούλα σε κυβερνήσεις της αριστεράς που εξελέγησαν πρόσφατα σε κράτη της Λατινικής Αμερικής, για παράδειγμα αυτή του Γουστάβο Πέτρο, που ανέλαβε την εξουσία αυτόν τον μήνα στην Κολομβία.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\n«Θεωρούμε τις δηλώσεις αυτές πολύ σοβαρές. Είναι πασιφανές ότι είναι εντελώς ψευδείς και λυπούμαστε που οι διμερείς σχέσεις γίνονται αντικείμενο εκμετάλλευσης και πόλωσης για προεκλογικούς λόγους μέσω παραπληροφόρησης και ψευδών ειδήσεων», τόνισε η υπουργός Εξωτερικών της Χιλής, η Αντόνια Ουρεχόλα.\n\nΗ επικεφαλής της διπλωματίας της Χιλής πρόσθεσε πως θα επιδοθεί επίσημη διαμαρτυρία στον βραζιλιάνο πρεσβευτή.",
    "Βραζιλία: Γέννησε δίδυμα από διαφορετικούς μπαμπάδες με φυσιολογική σύλληψη": "«Έπαθα σοκ όταν διαπίστωσα ότι τα δίδυμα παιδιά μου είχαν διαφορετικούς μπαμπάδες. Δεν ήξερα ότι μπορούσε να συμβεί. Τα παιδιά μοιάζουν πάρα πολύ», είπε μια 19χρονη κοπέλα από την Βραζιλία, σε μια περίπτωση που όσο απίστευτη ακούγεται, συνέβη!\n\nΗ 19χρονη Βραζιλιάνα που θέλησε να κρατήσει την ανωνυμία της, υποστήριξε ότι έκανε τεστ πατρότητας, καθώς ήθελε να μάθει ποιος από τους δύο ήταν ο πατέρας.\n\nΠώς το κατάλαβε η 19χρονη μητέρα\n\nΌπως διαβάζουμε στην Daily Mail η μητέρα, συνέλεξε DNA από τον άνδρα που πίστευε ότι ήταν ο πατέρας. Ωστόσο, ύστερα από δύο τεστ, διαπιστώθηκε ότι τα αποτελέσματα ήταν θετικά μόνο για το ένα από τα δίδυμα!\n\nΜετά το δεύτερο τεστ, συνειδητοποίησε ότι έκανε σεξ με διαφορετικό άντρα την ίδια μέρα. Ο άντρας αυτός ήταν ο πατέρας του δεύτερου παιδιού της.\n\nΜιλώντας στη βραζιλιάνικη «Globo», ο γιατρός της, Tulio Jorge Franco, εξήγησε: «Είναι πιθανό να συμβεί, όταν δύο ωάρια από την ίδια μητέρα γονιμοποιούνται από διαφορετικούς άνδρες. Τα μωρά μοιράζονται το γενετικό υλικό της μητέρας, αλλά μεγαλώνουν σε διαφορετικούς πλακούντες».\n\nMom gives birth to twins with different dads after sex with 2 men on same day https://t.co/HZ0qmIjy4P pic.twitter.com/Y7ciU6RYQj — New York Post (@nypost) September 7, 2022\n\nΜια ίδια περίπτωση είχε συμβεί και στο Βιετνάμ\n\nΈνα αντίστοιχο περιστατικό είχε συμβεί πριν λίγα χρόνια και στο Βιετνάμ. ​Τόσο η μητέρα όσο και ο πατέρας έκαναν τεστ DNA υπό τον φόβο πως μπορεί να τους έδωσαν λάθος μωρό στο μαιευτήριο, αναφέρει δημοσίευμά στην «Viet Nam News». Το τεστ, που πραγματοποιήθηκε στο Κέντρο Γενετικής Ανάλυσης και Τεχνολογίας στο Ανόι, απέδειξε ότι τα δίδυμα είχαν την ίδια μητέρα.\n\nΟ 34χρονος σύζυγος ήταν ο πατέρας ενός μόνο εκ των διδύμων. Και σε αυτή την περίπτωση η εξήγηση ήταν ότι γυναίκα συνέλαβε δίδυμα διαφορετικών πατεράδων μέσω δύο σεξουαλικών επαφών.\n\nΤο ωάριο μιας γυναίκας έχει διάρκεια ζωής μεταξύ 12 και 48 ωρών ενώ το σπέρμα μπορεί να διαρκέσει μεταξύ 7-10 ημέρες. Σε αυτό το χρονικό διάστημα είναι δυνατόν δύο ωάρια να γονιμοποιηθούν όπως και συνέβη στις ανωτέρω περιπτώσεις σύλληψης διδύμων.",
    "Εκλογές-Βραζιλία: Ο πρώην πρόεδρος Λούλα προηγείται κατά πολύ του Μπολσονάρου στις δημοσκοπήσεις": "Ο πρώην πρόεδρος της Βραζιλίας Λουίς Ινάσιο Λούλα ντα Σίλβα προηγείται κατά πολύ του απερχόμενου προέδρου Ζαΐχ Μπολσονάρου στις δημοσκοπήσεις ενόψει των εκλογών, σύμφωνα με μια νέα δημοσκόπηση που δόθηκε χθες στη δημοσιότητα.\n\nΑν γίνονταν σήμερα οι εκλογές, που είναι προγραμματισμένες για τις 2 Οκτωβρίου, ο Λούλα θα εξασφάλιζε περί το 45% των ψήφων στον πρώτο γύρο, ενώ ο Μπολσονάρου περίπου το 33%, σύμφωνα με τη δημοσκόπηση του ινστιτούτου δημοσκοπήσεων Datafolha.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΟ υποψήφιος των σοσιαλιστών, ο Τσίρο Γκόμες, έρχεται στην τρίτη θέση με 8%.\n\nΤα ποσοστά αυτά αφήνουν να εννοηθεί ότι πιθανόν να υπάρξει επαναληπτικός γύρος ανάμεσα στον αριστερό Λούλα και τον ακροδεξιό Μπολσονάρου.\n\nΗ δημοσκόπηση Datafolha προβλέπει ότι ο Λούλα θα εξασφάλιζε σχεδόν το 54% των ψήφων στον δεύτερο γύρο, στο τέλος Οκτωβρίου, και θα κέρδιζε τις εκλογές και ο Μπολσονάρου το 38%.\n\nΌπως αναφέρει το ΑΠΕ-ΜΠΕ, ο Λούλα κυβέρνησε τη Βραζιλία από το 2003 ως το 2010. Βοήθησε εκατομμύρια ανθρώπους να γλιτώσουν από την ακραία φτώχεια χάρη στα κοινωνικά του προγράμματα. Η Βραζιλία γνώρισε οικονομική άνθηση στη διάρκεια της θητείας του, αλλά το ίδιο συνέβη και με τη διαφθορά.\n\nΤο 2018 ο Λούλα καταδικάστηκε σε πολυετή ποινή κάθειρξης για διαφθορά και ξέπλυμα χρήματος.\n\nΑποφυλακίστηκε όμως πρόωρα το 2019 και τον περασμένο χρόνο το Ανώτερο Ομοσπονδιακό Δικαστήριο ανέτρεψε την καταδικαστική απόφαση σε βάρος του επιτρέποντάς του να επιστρέψει στην πολιτική σκηνή.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΟ Μπολσονάρου έχει ήδη αφήσει να εννοηθεί ότι δεν θα δεχτεί μια εκλογική ήττα.",
    "Βραζιλία – Ιράν 3-0: Άνετη πρόκριση και τώρα ντέρμπι Λατινικής Αμερικής με στόχο την τετράδα (vid)": "Την ανωτερότητά της έδειξε κόντρα στο Ιράν η Βραζιλία, με την «σελεσάο» να επικρατεί με 3-0 και να παίρνει την πρόκριση για τα προημιτελικά, όπου θα συναντήσει την Αργεντινή στο μεγάλο ντέρμπι της Λατινικής Αμερικής.\n\nΤα παιχνίδια για την φάση των «16» του Παγκοσμίου Πρωταθλήματος βόλεϊ συνεχίστηκαν και στην Πολωνία η Βραζιλία αντιμετώπισε το Ιράν. Οι Βραζιλιάνο ήταν ανώτεροι στο μεγαλύτερο διάστημα του ματς, καταφέρνοντας να πάρουν τη νίκη επικρατώντας με 3-0 (25-17, 25-22, 25-23) και μαζί και την πρόκριση για τα προημιτελικά της διοργάνωσης. Εκεί θα αντιμετωπίσουν στο μεγάλο ντέρμπι της Λατινικής Αμερικής την Αργεντινή, σε ένα ματς που σε οποιοδήποτε άθλημα και αν γίνεται, συγκεντρώνει επάνω του όλα τα βλέμματα.\n\nΣτα του αγώνα οι Βραζιλιάνοι έκαναν περίπατο στο πρώτο σετ, ωστόσο στα υπόλοιπα δύο οι Ιρανοί πάλεψαν και με το παραπάνω, αλλά στους κρίσιμους πόντους η «σελεσάο» έδειξε την εμπειρία της σε τέτοια παιχνίδια κατακτώντας την μεγάλη νίκη. Πρώτος σκόρερ για τους νικητές και ο μοναδικός και από τις δύο ομάδες που είχε διψήφιο αριθμό ήταν ο Λεάλ που έφτασε τους 20. Για τους ηττημένους από 8 είχαν οι Εμπαντιπούρ, Εσφαντιάρ και Μαναβιζχάντ που φυσικά δεν έφτασαν για να πάρει τη νίκη η ομάδα τους από την στιγμή που ο Αμίν είχε μόλις 3.",
    "Βραζιλία: Τρόμος για ζευγάρι - Τους πέταξαν γυμνούς έξω από το αυτοκίνητο την ώρα που έκαναν σεξ [Βίντεο]": "Απίστευτο σκηνικό εκτυλίχθηκε στη Βραζιλία, με ένα ζευγάρι να ζει στιγμές τρόμου, την ώρα που είχε ερωτική συνεύρεση μέσα σε αυτοκίνητο.\n\nΤρεις κακοποιοί είχαν πρόθεση να κλέψουν το αυτοκίνητο, όμως βρήκαν το ζευγάρι να επιδίδεται σε σεξουαλικές πράξεις. Έτσι, τους πέταξαν έξω από το όχημα γυμνούς.\n\nΤο περιστατικό κατεγράφη από κάμερα και διακρίνεται η κοπέλα να ζητά τα ρούχα της από τους κλέφτες, με εκείνους να τα πετούν έξω από το παράθυρο προτού εξαφανιστούν με το αμάξι.\n\nΔεν έχει γίνει ακόμη γνωστό αν οι δράστες εντοπίστηκαν.\n\nΟι πιο πρόσφατες Ειδήσεις\n\n\n\nΔιαβάστε πρώτοι τις Ειδήσεις για ό,τι συμβαίνει τώρα στην Ελλάδα και τον Κόσμο στο thetoc.gr",
    "Βραζιλία: Χωρίς τον Γκαμπριέλ Ζεσούς στα φιλικά": "Ο Τίτε αποφάσισε να μη συμπεριλάβει τον Γκαμπριέλ Ζεσούς στην αποστολή της Βραζιλίας, για τους δυο φιλικούς αγώνες με τις Γκάνα και Τυνησία.\n\nΔΙΑΦΗΜΙΣΗ\n\nΟ Βραζιλιάνος ομοσπονδιακός τεχνικός τόνισε πως πρέπει να υπάρχει ισορροπία στην αποστολή και η συγκεκριμένη επιλογή του εξέπληξε πολλούς, καθώς ο επιθετικός της Άρσεναλ έχει ξεκινήσει εξαιρετικά τη φετινή σεζόν.\n\nΧαρακτηριστικά, ο Τίτε δήλωσε: «Πρέπει να έχουμε ισορροπία και αίσθημα δικαιοσύνης πριν την τελική λίστα».\n\nΑναλυτικά, η αποστολή της Βραζιλίας:\n\nΤερματοφύλακες: Άλισον (Λίβερπουλ), Έντερσον (Μάντσεστερ Σίτι), Βέβερτον (Παλμέιρας)\n\nΑμυντικοί: Μπρέμερ, Άλεξ Σάντρο, Ντανίλο (Γιουβέντους), Έντερ Μιλιτάο (Ρεάλ Μαδρίτης), Ρότζερ Ιμπάνεζ (Ρόμα), Μαρκίνιος (Παρί Σεν Ζερμέν), Τιάγκο Σίλβα (Τσέλσι), Άλεξ Τέλες (Σεβίλλη)\n\nΔΙΑΦΗΜΙΣΗ\n\nΜέσοι: Μπρούνο Γκιμαράες (Νιούκαστλ), Καζεμίρο, Φρεντ (Μάντσεστερ Γιουνάιτεντ), Έβερτον Ριμπέιρο (Φλαμένγκο), Φαμπίνιο (Λίβερπουλ), Λούκας Πακετά (Γουέστ Χαμ Γιουνάιτεντ)\n\nΕπιθετικοί: Αντόνι (Μάντσεστερ Γιουνάιτεντ), Ρομπέρτο ​​Φιρμίνο (Λίβερπουλ), Ματέους Κούνια (Ατλέτικο Μαδρίτης), Νεϊμάρ (Παρί Σεν Ζερμέν), Πέντρο (Φλαμένγκο), Ραφίνια (Μπαρτσελόνα), Ριτσάρλισον (Τότεναμ), Ροντρίγκο, Βινίσιους Τζούνιορ (Ρεάλ Μαδρίτης).",
    "Βραζιλία - Αργεντινή 73-75: Στέφθηκε πρωταθλήτρια Αμερικής η Αλμπισελέστε!": "Πρωταθλήτρια Αμερικής στέφθηκε η Αργεντική καθώς επικράτησε της οικοδέσποινας Βραζιλίας με 75-73 στον τελικό του AmeriCup.\n\nΣτέψη για την Αργεντινή μέσα στην έδρα της Βραζιλίας! Η Αλμπισελέστε επικράτησε στον τελικό του FIBA AmeriCup της οικοδέσποινας Βραζιλίας με 75-73 και στέφθηκε πρωταθλήτρια Αμερικής!\n\n\n\nΣε ένα ματς θρίλερ η Αργεντινή κατάφερε με πρωταγωνιστή τον Καμπάτσο που σκόραρε για το 75-73 μόλις 16 δευτερόλεπτα πριν τη λήξη του μεγάλου αγώνα, να φτάσει στην κατάκτηση του τροπαίου. Ο Ντίας από πλευράς Βραζιλίας προσπάθησε στην τελευταία φάση να δώσει τη νίκη στην ομάδα του ωστόσο αστόχησε σε τρίποντο και το τρόπαιο πήγε στους Αργεντίνους.\n\nΟ Ντεκ, ο οποίος βγήκε MVP της διοργάνωσης τελείωσε τον τελικό με 20 πόντους και 7 ριμπάουντ, ενώ εξαιρετικοί ήταν και οι Λαπροβίτολα με 15 πόντους και 8 ριμπάουντ και ο φυσικά ο Καμπάτσο με 14 πόντους και 5 ασίστ. Στον αντίποδα πρώτος σκόρερ ήταν ο Μπενίτε με 18 πόντους.\n\nΟι ΗΠΑ ήταν η ομάδα που κατέκτησε την τρίτη θέση στο τουρνουά.\n\n\n\n\n\n\n\nwww.bnsports.gr\n\n\n\n\n\n",
    "Βραζιλία: Η 2η θητεία του Μπολσονάρου θα εξαρτηθεί από τη γυναικεία ψήφο": "Η Μισέλ Μπολσονάρου θέλει οι γυναίκες της Βραζιλίας να δουν τον σύζυγό της, τον ακροδεξιό πρόεδρο Ζαΐρ Μπολσονάρου, με άλλο μάτι. Η πρώτη κυρία πρωταγωνιστεί σε προεκλογική διαφήμιση που μεταδόθηκε από τη βραζιλιάνικη τηλεόραση την Τρίτη. Σε αυτήν, χαμογελαστές γυναίκες αφηγούνται πώς βελτιώθηκε η ζωή τους στα τέσσερα χρόνια διακυβέρνησης του Μπολσονάρου (!).\n\n“Αν νομίζετε ότι είναι παράξενο που ο Ζαΐρ έχει κάνει τόσα πολλά για την προστασία των γυναικών”, λέει στη συνέχεια η Μισέλ, “αυτό συμβαίνει επειδή δεν γνωρίζετε τον πρόεδρο”.\n\nΗ διαφήμιση, και η αυξημένη εστίαση στις γυναίκες ψηφοφόρους τις τελευταίες εβδομάδες, δείχνει ότι ο Μπολσονάρου έχει αποδεχθεί αυτό για το οποίο οι ειδήμονες τον έχουν προειδοποιήσει εδώ και καιρό: έχει πρόβλημα με τις γυναίκες.\n\nΟι δημοσκοπήσεις για τις εκλογές του 2022 στη Βραζιλία δείχνουν ότι οι γυναίκες ψηφοφόροι είναι πολύ λιγότερο ενθουσιώδεις με τον εν ενεργεία πρόεδρο από ό,τι οι άνδρες ψηφοφόροι του. Μόλις το 29% των γυναικών σκοπεύουν να ψηφίσουν τον Μπολσονάρου, σε σύγκριση με το 46% του κύριου αντιπάλου του, Λουίς Ινάσιο Λούλα ντα Σίλβα. Η διαφορά μεταξύ των δύο είναι πολύ μικρότερη μεταξύ των ανδρών, με 39% για τον Μπολσονάρου και 43% για τον Λούλα, όπως είναι γνωστός ο αριστερός πρώην πρόεδρος.\n\nΠολλά πράγματα μπορεί να απομακρύνουν τις γυναίκες από τον Μπολσονάρου. Τα βασικά στοιχεία της ατζέντας του -η απελευθέρωση της χρήσης όπλων και η προστασία της εθνικής κυριαρχίας- δεν θεωρούνται συνήθως σημαντικά από τις γυναίκες ψηφοφόρους. Και ο πρώην λοχαγός του στρατού έχει μακρύ ιστορικό μισογυνιστικής και ρατσιστικής ρητορικής. Ως νομοθέτης το 2011, δήλωσε σε τηλεοπτική συνέντευξη ότι οι γιοι του δεν θα ερωτευτούν ποτέ μαύρες γυναίκες επειδή “είναι πολύ καλά μορφωμένες”. Το 2014, ο Μπολσονάρου είπε σε μια γυναίκα μέλος του Κογκρέσου: “Δεν θα σε βίαζα, γιατί δεν το αξίζεις”..!\n\nΣτη συνέχεια, υπάρχει το κακόγουστο ανεπίσημο σύνθημά του: “imbrochável”. Χρησιμοποιείται συχνά από τον Μπολσονάρου και ακούγεται σε πρόσφατες συγκεντρώσεις, έχει μεταφραστεί ως “ποτέ δεν κουτσαίνει” ή “αχτύπητος” και έχει σκοπό να υποδηλώσει ότι ο 67χρονος πρόεδρος είναι γεμάτος πριαπικό σθένος.\n\nΤα καθυστερημένα ανοίγματα του Μπολσονάρου προς τις γυναίκες πέφτουν, ωστόσο, στο κενό. Τον τελευταίο μήνα της προεκλογικής εκστρατείας, έβαλε τη Μισέλ στο επίκεντρο, σε μια προσπάθεια να μαλακώσει το προφίλ του και έδωσε αρκετές συνεντεύξεις για να τονίσει μία σειρά κυβερνητικών επιτευγμάτων υπέρ των γυναικών, όπως ο μεγάλος αριθμός γυναικών μεταξύ των αγροτικών γαιοκτημόνων που έλαβαν τίτλους ιδιοκτησίας υπό την κυβέρνησή του. Ωστόσο, ο Μπολσονάρου ποτέ δεν έπαψε να είναι ένας από τους χυδαιότερους σεξιστές σε επίπεδο πολιτικών ηγετών.\n\n“Έχουμε μερικά καλά νέα εδώ για τις γυναίκες”, είπε σε μια ζωντανή μετάδοση στο Facebook την 1η Σεπτεμβρίου, καθώς μιλούσε για τη μείωση των γυναικοκτονιών τον τελευταίο χρόνο. “Αν και τα καλά νέα για τις γυναίκες είναι φιλιά, τριαντάφυλλα, δώρα, διακοπές… σωστά; Αυτό σας αρέσει;”, κατέληξε.\n\nΜια εβδομάδα αργότερα, σε μια συγκέντρωση για την ημέρα ανεξαρτησίας της Βραζιλίας, αποκάλεσε τις γυναίκες “πριγκίπισσες που παντρεύονται δυστυχισμένους άνδρες”.\n\nΟ πρόεδρος έγινε πρωτοσέλιδο κατά τη διάρκεια τηλεοπτικής συζήτησης τον περασμένο μήνα, όταν επιτέθηκε οργισμένος σε μια γυναίκα δημοσιογράφο, τη Vera Magalhães, αφού εκείνη αναφέρθηκε στο κακό ιστορικό του για τα εμβόλια COVID-19. “Πρέπει να αποκοιμάσαι σκεπτόμενη εμένα, έχεις εμμονή μαζί μου. Είσαι ντροπή για τη βραζιλιάνικη δημοσιογραφία”.\n\nΗ Magalhães, η οποία έκτοτε έχει υποστεί κύμα ακραίου μπούλινγκ από τους υποστηρικτές του Μπολσονάρου, λέει στο TIME ότι δεν αποτελεί έκπληξη το γεγονός ότι ο πρόεδρος δυσκολεύεται να τηρήσει ένα σενάριο φιλικό προς τις γυναίκες. “Αυτό είναι το πρόβλημά του”, λέει. “Για να διατηρήσει την πιο ριζοσπαστική βάση του, πρέπει να είναι ο τολμηρός, πολεμοχαρής μάτσο άντρας, και έτσι όταν προσπαθεί να κάνει τον εαυτό του να φαίνεται μετριοπαθής με αυτόν τον τρόπο, αποτυγχάνει”.\n\nΗ Beatriz Rey, επισκέπτρια καθηγήτρια στο Ινστιτούτο SNF Agora του Πανεπιστημίου Johns Hopkins, η οποία μελετά την πολιτική της Λατινικής Αμερικής, συμφωνεί. “Ξέρει ότι χρειάζεται περισσότερες γυναίκες ψηφοφόρους, και παρ’ όλα αυτά είναι εκεί έξω και λέει αυτά τα πράγματα”, λέει. “Αυτό υποδηλώνει ότι αυτό το επίπεδο μισογυνιστικής συμπεριφοράς είναι απλώς ριζωμένο μέσα του”.\n\nΜια τέτοια συμπεριφορά θα μπορούσε να αποβεί μοιραία για την εκστρατεία του. Αν και ο Μπολσονάρου μειώνει το προβάδισμα του Λούλα καθώς πλησιάζει ο πρώτος γύρος των εκλογών στις 2 Οκτωβρίου -ο δεύτερος γύρος θα διεξαχθεί τον Νοέμβριο εάν κανένας υποψήφιος δεν κερδίσει πάνω από 50%- οι δημοσκοπήσεις δείχνουν ότι οι υπόλοιποι αναποφάσιστοι ψηφοφόροι είναι έως και διπλάσιοι σε πιθανότητες να είναι γυναίκες από ό,τι άνδρες.\n\nΚαι τι σημαίνει αυτό; Πολύ απλά ότι οι γυναίκες θα μπορούσαν να αρνηθούν στον Μπολσονάρου μια δεύτερη θητεία και να τον τιμωρήσουν, κρατώντας μακριά από τον προεδρικό θώκο.\n\nΚαθώς ο Μπολσονάρου φλερτάρει τις γυναίκες ψηφοφόρους, η εκστρατεία του εστιάζει στους “περισσότερους από 70 νόμους που ενέκρινε ο πρόεδρος για να βοηθήσει τις γυναίκες”. Κι όμως: κανένα από αυτά τα νομοθετήματα δεν προτάθηκε από την κυβέρνηση του Μπολσονάρου, σύμφωνα με την εφημερίδα Estadão της Βραζιλίας.\n\nΠολλά από αυτά σχετίζονται μόνο αμυδρά με τα δικαιώματα των γυναικών -αν θεωρείται γυναικείο δικαίωμα, η θέσπιση μιας εθνικής ημέρας για την πρόληψη του διαβήτη… Και ορισμένα άλλα νομοθετήματα, όπως ένας νόμος του 2021 για την υγεία της εμμήνου ρύσεως, εγκρίθηκαν παρά την άμεση αντίθεση του Μπολσονάρου: ο πρόεδρος άσκησε αρχικά βέτο σε διάταξη για τη διανομή δωρεάν προϊόντων υγιεινής σε γυναίκες με χαμηλό εισόδημα, προτού θεσπίσει την πολιτική με διάταγμα πέντε μήνες αργότερα μετά από αντιδράσεις.\n\nΟ ίδιος άσκησε επίσης βέτο σε αύξηση της πανδημικής βοήθειας για τις ανύπαντρες μητέρες, επικαλούμενος δημοσιονομικούς περιορισμούς, προτού το Κογκρέσο τον παρακάμψει. (Η κυβέρνησή του βρήκε, ωστόσο, περίπου 800.000 δολάρια για Viagra και εμφυτεύματα πέους για τις ένοπλες δυνάμεις!).\n\nΟ πρόεδρος έχει παρουσιάσει τον εαυτό του ως ιδιαίτερα σκληρό απέναντι στην ενδοοικογενειακή βία, λέγοντας σε τηλεοπτική συνέντευξη την Τρίτη ότι τα ποσοστά της έμφυλης βίας έχουν μειωθεί “σε συγκλονιστικό βαθμό” επί της κυβέρνησής του. Αλλά μια έκθεση που δημοσιεύθηκε φέτος από το Φόρουμ Δημόσιας Ασφάλειας της Βραζιλίας, ένα μη κερδοσκοπικό ίδρυμα, διαπίστωσε ότι ο αριθμός των θυμάτων γυναικοκτονιών είχε αυξηθεί ελαφρώς, από 1.229 το 2018 -το έτος πριν από την ανάληψη των καθηκόντων του Μπολσονάρου- σε 1.341 το 2021. “Σχεδόν όλοι οι άλλοι δείκτες για τη βία κατά των γυναικών παρουσίασαν αύξηση” το 2021, διαπιστώθηκε στην έκθεση, συμπεριλαμβανομένων των περιπτώσεων βιασμού και απειλών.\n\nΤο μεγαλύτερο εμπόδιο του Μπολσονάρου με το γυναικείο εκλογικό σώμα, ωστόσο, μπορεί να μην είναι η έλλειψη πολιτικών με βάση το φύλο. Ο πρόεδρος έχει θέσει το ζήτημα της οπλοφορίας – οπλοκατοχής στο επίκεντρο της προεδρίας του: από την ανάληψη των καθηκόντων του, έχει εκδώσει περισσότερα από δώδεκα διατάγματα που χαλαρώνουν τους περιορισμούς στην οπλοκατοχή και ο αριθμός των πυροβόλων όπλων σε ιδιωτικά χέρια στη Βραζιλία έχει διπλασιαστεί από το 2018 σε 2 εκατομμύρια, σύμφωνα με ανάλυση του NPR.\n\nΚατά τη διάρκεια της προεκλογικής του εκστρατείας, προσπάθησε να παρουσιάσει τον πολλαπλασιασμό των όπλων ως ευλογία για τις γυναίκες. “Όταν πρέπει να αλλάξετε ένα λάστιχο στο δρόμο τη νύχτα ολομόναχη και βλέπετε ανθρώπους να έρχονται προς το μέρος σας, τι θα προτιμούσατε να έχετε στην τσάντα σας: το νόμο Maria da Penha [ένα κομμάτι της νομοθεσίας για την ενδοοικογενειακή βία που ψηφίστηκε επί Λούλα]; Ή ένα όπλο;”, ρώτησε το πλήθος σε μια προεκλογική εκδήλωση μόνο για γυναίκες στις 3 Σεπτεμβρίου.\n\nΑλλά ένα συντριπτικό ποσοστό 82% των γυναικών της Βραζιλίας αντιτίθεται στην αύξηση της πρόσβασης του πληθυσμού σε πυροβόλα όπλα (σε σύγκριση με το 63% των ανδρών), σύμφωνα με πρόσφατη δημοσκόπηση για το BBC Brasil. Αυτό είναι πιθανό επειδή οι γυναίκες “γνωρίζουν ότι αυτοί που θα σκοτωθούν από αυτά τα όπλα είναι οι γιοι τους ή οι ίδιες στην ενδοοικογενειακή βία”, λέει η Bianca Santana, ακτιβίστρια του φεμινιστικού κινήματος και του κινήματος για τα δικαιώματα των μαύρων.\n\nΗ πρώτη κυρία εκπροσωπεί μία συγκεκριμένη κατηγορία γυναικών της Βραζιλίας -νέες, λευκές, πλούσιες, συντηρητικές. Και έχει προκαλέσει αντιδράσεις με τις άκρως συντηρητικές και πολύ συχνά γεμάτες από εσωτερικευμένο μισογυνισμό απόψεις της για τον ρόλο της γυναίκας στην κοινωνία. “Η σύζυγος είναι η βοηθός του συζύγου, έτσι δεν είναι;”, δήλωσε σε εκδήλωση την Τετάρτη.\n\nΗ Σαντάνα λέει ότι η εκστρατεία του Μπολσονάρου έχει δώσει ελάχιστη προσοχή στα ζητήματα που επηρεάζουν την καθημερινή ζωή των περισσότερων γυναικών, όπως η αυξανόμενη κρίση πείνας στη Βραζιλία. “Οι γυναίκες είναι συχνά υπεύθυνες για τη σίτιση της οικογένειάς τους ή της κοινότητάς τους. Όταν δεν έχουν την οικονομική δυνατότητα να αγοράσουν τρόφιμα, γίνεται πολύ σημαντικό γι’ αυτές το γεγονός ότι ο Μπολσονάρου δεν δίνει την παραμικρή προτεραιότητα σ’ αυτό”.\n\nΜε τα πράγματα να έχουν κάπως έτσι, ο Μπολσονάρου πόνταρε πολλά στην Πρώτη Κυρία, πιστεύοντας ότι η σύζυγός του θα πείσει…\n\nΚάπου εδώ, υπενθυμίζεται από αναλυτές και απλό κόσμο ότι ο πρόεδρος της Βραζιλίας γνώρισε τη Μισέλ, την τρίτη σύζυγό του, το 2007, όταν εκείνος ήταν 52 ετών και βουλευτής και εκείνη μια 25χρονη κοινοβουλευτική γραμματέας. Εκείνη ήταν που ως μέλος της μεγάλης ευαγγελικής κοινότητας της Βραζιλίας -μια κρίσιμη δημογραφική ομάδα για τον Μπολσονάρου- έχει πρωταγωνιστήσει σε συγκεντρώσεις φέτος, ξεσηκώνοντας τα πλήθη με το ύφος ενός πάστορα, λένε οι αναλυτές. Έχει προσπαθήσει να εξομαλύνει την επιθετική εικόνα του συζύγου της.\n\n“Αυτός ο άνδρας έχει μια αγνή καρδιά, μια καθαρή καρδιά, εκτός από το ότι είναι όμορφος”, είπε κατά την έναρξη της προεκλογικής του εκστρατείας στο Ρίο ντε Τζανέιρο τον Ιούλιο.\n\nΗ πρώτη κυρία εκπροσωπεί μία συγκεκριμένη κατηγορία γυναικών της Βραζιλίας -νέες, λευκές, πλούσιες, συντηρητικές. Και έχει προκαλέσει αντιδράσεις με τις άκρως συντηρητικές και πολύ συχνά γεμάτες από εσωτερικευμένο μισογυνισμό απόψεις της για τον ρόλο της γυναίκας στην κοινωνία. “Η σύζυγος είναι η βοηθός του συζύγου, έτσι δεν είναι;”, δήλωσε σε εκδήλωση την Τετάρτη.\n\nΑυτή η εικόνα της γυναικείας φύσης απευθύνεται σε “ένα συγκεκριμένο μέρος του γυναικείου εκλογικού σώματος”, λέει η Magalhães, επειδή “ο όρος φεμινίστρια έχει στιγματιστεί πραγματικά στη Βραζιλία τα τελευταία χρόνια”.\n\nΠαρόλα αυτά, η απήχηση της Μισέλ είναι περιορισμένη: αν και τα ποσοστά του Μπολσονάρου στις δημοσκοπήσεις των γυναικών αυξήθηκαν κατά έξι ποσοστιαίες μονάδες μεταξύ Ιουνίου και Ιουλίου, όταν ξεκίνησε η προεκλογική εκστρατεία, τους τελευταίους δύο μήνες δεν έχουν μετακινηθεί σχεδόν καθόλου, ενώ εξακολουθεί να υπάρχει μεγάλη διαφορά μεταξύ του Μπολσονάρου και του Λούλα.\n\nΚαι όσο κι αν κοπανιέται η Μισέλ για τις βοηθητικές αρμοδιότητες μίας γυναίκας έναντι του ¨αφέντη” της οι γυναίκες στη Βραζιλία δεν φαίνεται να συγκινούνται από τις παρωχημένες περί οικογένειας και αγνής αντρικής καρδιάς κορώνες της. Οι συνέπειες του κορωνοϊού και του τρόπου με τον οποίο αντιμετώπισε την πανδημία ο Μπολσονάρου μαστίζουν ακόμα την κοινωνία της Βραζιλίας και οι αρχηγοί της σίτισης της οικογένειας που παραδοσιακά είναι γυναίκες αυτή τη φορά είναι πολύ πιθανό να αφήσουν τον Μπολσονάρου νηστικό – από αξίωμα, τουλάχιστον.\n\nΜε στοιχεία από το ΤΙΜΕ\n\nΑκολουθήστε την Α,ΜΠΑ; στο Google News",
    "Βραζιλία: «Κάηκε» ο Αμαζόνιος τον Αύγουστο - Αυξήθηκαν κατά 18% οι δασικές πυρκαγιές": "The number of fires in Brazil's Amazon rainforest hit a five-year high last month—surpassing the blazes of August 2019 that drew global attention—thanks to a surge in illegal deforestation pic.twitter.com/2gYOC7jlyI — Bloomberg Quicktake (@Quicktake) September 1, 2022\n\nΚλείσιμο\n\nMore fires have burned in the Brazilian Amazon rainforest this August than in any month in nearly five years due to a surge in illegal deforestation.\n\n\n\nBrazil’s national space institute says satellite sensors detected more than 33,000 fires.https://t.co/9E99Z2UAQK pic.twitter.com/dUeXRQrnpm — The Associated Press (@AP) September 1, 2022\n\nΚλείσιμο\n\nΤο βραζιλιάνικο τμήμα τουέζησε τον χειρότερο Αύγουστο από το 2010, καθώς καταγράφηκε αύξηση των δασικών πυρκαγιών κατά 18% σε σύγκριση με τον αντίστοιχο μήνα της περασμένης χρονιάς, σύμφωνα με τους επίσημους αριθμούς που δημοσιοποιήθηκαν χθες Πέμπτη.Οι δορυφόροι του Εθνικού Ινστιτούτου Διαστημικής Έρευνας (INPE) εντόπισαν 33.116 εστίες πυρκαγιών στην Αμαζονία τον περασμένο μήνα, έναντι 28.060 τον Αύγουστο του 2021.σε ό,τι αφορά τις δασικές πυρκαγιές, στην καρδιά της ξηρής περιόδου.Μόνο την 22η Αυγούστου, εντοπίστηκαν όχι λιγότερες από 3.348 εστίες· πρόκειται για τον υψηλότερο αριθμό σε ημερήσια βάση από τον Σεπτέμβριο του 2007.Πρόκειται για αριθμό τριπλάσιο από τη 10η Αυγούστου 2019, τη λεγόμενη «ημέρα της φωτιάς», όταν βραζιλιάνοι αγρότες είχαν επιδοθεί σε ευρεία καύση για τον καθαρισμό χωραφιών στο βορειοανατολικό τμήμα της χώρας. Ο καπνός είχε φθάσει ως το Σαν Πάουλου (νότια), σε απόσταση 2.500 χιλιομέτρων από εκεί. Η διεθνής κοινότητα είχε καταδικάσει έντονα τα γεγονότα εκείνης της ημέρας.Τους πρώτους οκτώ μήνες της χρονιάς, το INPE εντόπισε συνολικά 46.022 εστίες φωτιάς. Ο αριθμός τους είναι αυξημένος κατά 16% σε σύγκριση με την περίοδο Ιανουαρίου-Αυγούστου του 2021.Σε ό,τι αφορά τον συγκεκριμένο μήνα, είχαν να εντοπιστούν τόσες εστίες πυρκαγιάς δώδεκα χρόνια (το 2010 είχαν εντοπιστεί 45.018).Από το 2010 μέχρι σήμερα, οι τέσσερις χειρότεροι αριθμοί για τον συγκεκριμένο μήνα αντιστοιχούν στα τέσσερα χρόνια της θητείας του ακροδεξιού προέδρου(30.900 το 2019, 29.307 το 2020, 28.060 το 2021 και 33.116 το 2022). Ο κ. Μπολσονάρου θα διεκδικήσει νέα θητεία στο αξίωμα τον Οκτώβριο.«Η αχαλίνωτη αύξηση του αριθμού των πυρκαγιών αυτά τα τέσσερα τελευταία χρόνια συνδέεται στενά με την άνοδο της αποψίλωσης του δάσους», εξηγεί ητου βραζιλιάνικού παραρτήματος του Παγκόσμιου Ταμείου για τη Φύση (WWF).«Το δάσος του Αμαζονίου είναι τροπικό και υγρό. Η φωτιά δεν είναι μέρος του φυσικού του κύκλου. Οι πυρκαγιές δεν είναι αυτοφυείς, οφείλονται πάντα σε ανθρώπινες ενέργειες», συνεχίζει.Σύμφωνα με ειδικούς, οι πυρκαγιές μπαίνουν κυρίως από γεωργούς που εκχερσώνουν παράνομα εκτάσεις καίγοντας δέντρα.Η αποψίλωση του δάσους του Αμαζονίου έχει επίσης φθάσει στην κορύφωσή της στη Βραζιλία, με 3.988 τετραγωνικά χιλιόμετρα να αποψιλώνονται μόνο κατά το πρώτο εξάμηνο, έκταση-ρεκόρ αφότου άρχισαν να συλλέγονται δεδομένα από το σύστημα επιτήρησης με δορυφόρους Deter του INPE, εν έτει 2016.Πηγή: ΑΠΕ - ΜΠΕ",
    "Παγκόσμιο γυναικών: Το πάλεψε η Τσεχία αλλά…": "Η ομάδα του Γιάννη Αθανασόπουλου στην επιστροφή της μετά από 12 χρόνια σε παγκόσμιο, στάθηκε αξιοπρεπέστατα κόντρα στη Βραζιλία.\n\nτου Δημήτρη Τυχάλα\n\n[email protected]\n\n«Θέλουμε ένα σετ ή δύο σετ κόντρα στις μεγάλες ομάδες του ομίλου και να είμαστε γενικά ανταγωνιστική ομάδα», είχε πει πριν την έναρξη του τουρνουά ο Έλληνας προπονητής και η ομάδα του τον δικαίωσε με τον ίδιο να ζει τη δική του στιγμή («το να βρίσκομαι στο παγκόσμιο με μία εθνική ομάδα ήταν κάτι που το ονειρευόμουν», είχε πει επίσης).\n\nΣτο πρώτο σετ η Βραζιλία προηγήθηκε 15-11, με την Τσεχία να ισοφαρίζει 16-16 κι εκεί να παθαίνει μπλακ άουτ για το 21-16 και παρόλο που πλησίασε σε 21-19 πάλι ένα χαμένο σερβίς έδωσε τη λύση στη Βραζιλία.\n\nΟι Βραζιλιάνες στο β’ σετ επικράτησαν πιο εύκολα με 25-16, αλλά στο τρίτο τα κορίτσια του Αθανασόπουλου έκαναν τρομερή ανατροπή. Το 11-18 της Βραζιλίας έγινε 12-12 και 14-15 για να φτάσουμε στο 20-18 που μετατράπηκε σε 20-21 με άσο της Σιμάνοβα. Η Βραζιλία μάλλον δεν το περίμενε και στο 21-21 η Τσεχία με νέο σερί έφτασε στο σετ μπολ για να πάρει με 22-25.\n\nΜέχρι το 6-6 του δ’ σετ υπήρχε η εικόνα του ντέρμπι, όμως εκεί η Βραζιλία με καλό σερβίς άνοιξε το σκορ (7-13) κι έφτασε στο 11-19. Η Τσεχία και πάλι δεν τον παράτησε μειώνοντας σε 14-19, αλλά δε μπόρεσε να πλησιάσει περισσότερο με την Βραζιλία να φτάνει στο 18-25 και στη νίκη με 3-1.\n\nΣτα άλλα δύο βραδινά ματς οι ΗΠΑ κέρδισαν με άνεση το Καζακστάν και ο Άγιος Δομήνικος επίσης πολύ εύκολα τη Νότιο Κορέα.\n\nΑναλυτικά τα μέχρι στιγμής αποτελέσματα και το πρόγραμμα της Α’ φάσης:\n\nΑ’ όμιλος (Άρνεμ)\n\n1η αγωνιστική\n\nΠαρασκευή 23/9\n\nΟλλανδία-Κένυα 3-0 (25-11, 25-17, 25-11)\n\nΣάββατο 24/9\n\nΒέλγιο-Πουέρτο Ρίκο 3-0 (25-15, 27-25, 25-15)\n\nΙταλία-Καμερούν 3-0 (25-10, 25-12, 25-16)\n\n2η αγωνιστική\n\nΚυριακή 25/9\n\n14:00, Βέλγιο-Κένυα\n\n17:00, Ολλανδία-Καμερούν\n\nΔευτέρα 26/9\n\n19:00, Ιταλία-Πουέρτο Ρίκο\n\n3η αγωνιστική\n\nΤρίτη 27/9\n\n19:00, Ιταλία-Βέλγιο\n\n21:00, Καμερούν-Κένυα\n\nΤετάρτη 28/9\n\n21:00, Ολλανδία-Πουέρτο Ρίκο\n\n4η αγωνιστική\n\nΠέμπτη 29/9\n\n19:00, Ιταλία-Κένυα\n\n22:00, Πουέρτο Ρίκο-Καμερούν\n\nΠαρασκευή 30/9\n\n21:00, Ολλανδία-Βέλγιο\n\n5η αγωνιστική\n\nΣάββατο 1/10\n\nΠουέρτο Ρίκο-Κένυα\n\nΚυριακή 2/10\n\n14:00, Βέλγιο-Καμερούν\n\n17:00, Ολλανδία-Ιταλία\n\nΒ’ όμιλος (Άρνεμ-Γκντνάσκ)\n\n1η αγωνιστική\n\nΠαρασκευή 23/9\n\nΠολωνία-Κροατία 3-1 (25-19, 21-25, 25-23, 25-25)\n\nΣάββατο 24/9\n\nΤουρκία-Ταϊλάνδη 2-3 (25-17, 29-31, 25-22, 19-26, 13-15)\n\nΆγιος Δομήνικος-Ν. Κορέα 3-0 (25-19, 25-12, 25-15)\n\n2η αγωνιστική – Τρίτη 27/9\n\n15:00, Τουρκία-Ν. Κορέα\n\n18:30, Άγιος Δομήνικος-Κροατία\n\n21:30, Πολωνία-Ταϊλάνδη\n\n3η αγωνιστική – Τετάρτη 28/9\n\n15:00, Ταϊλάνδη-Κροατία\n\n18:30, Τουρκία-Άγιος Δομήνικος\n\n21:30, Πολωνία-Ν. Κορέα\n\n4η αγωνιστική – Πέμπτη 29/9\n\n15:00, Ν. Κορέα-Ταϊλάνδη\n\n18:30, Τουρκία-Κροατία\n\n21:30, Πολωνία-Άγιος Δομήνικος\n\n5η αγωνιστική – Σάββατο 1/10\n\n15:00, Άγιος Δομήνικος-Ταϊλάνδη\n\n18:30, Ν. Κορέα-Κροατία\n\n21:30, Πολωνία-Τουρκία\n\nΓ’ όμιλος (Άρνεμ-Λόντζ)\n\n1η αγωνιστική\n\nΣάββατο 24/9\n\nΗΠΑ-Καζακστάν 3-0 (25016, 25-13, 25-22)\n\nΚυριακή 25/9\n\n20:00, Γερμανία-Βουλγαρία\n\n21:00, Σερβία-Καναδάς\n\n2η αγωνιστική – Δευτέρα 26/9\n\n16:30, Γερμανία-Καζακστάν\n\n17:00, Σερβία-Βουλγαρία\n\n22:00, ΗΠΑ-Καναδάς\n\n3η αγωνιστική – Πέμπτη 29/9\n\n14:00, Καναδάς-Καζακστάν\n\n17:00, Σερβία-Γερμανία\n\n20:00, ΗΠΑ-Βουλγαρία\n\n4η αγωνιστική – Παρασκευή 30/9\n\n14:00, Σερβία-Καζακστάν\n\n17:00, Βουλγαρία-Καναδάς\n\n20:00, ΗΠΑ-Γερμανία\n\n5η αγωνιστική – Σάββατο 1/10\n\n14:00, Βουλγαρία-Καζακστάν\n\n17:00, Γερμανία-Καναδάς\n\n20:00, ΗΠΑ-Σερβία\n\nΔ’ όμιλος (Άρνεμ)\n\n1η αγωνιστική\n\nΣάββατο 24/9\n\nΒραζιλία-Τσεχία 3-1 (25-20, 25-16, 22-25, 25-18)\n\nΚυριακή 25/9\n\n15:00, Κίνα-Αργεντινή\n\n15:15, Ιαπωνία-Κολομβία\n\n2η αγωνιστική\n\nΔευτέρα 26/9\n\n15:15, Ιαπωνία-Τσεχία\n\n19:30, Βραζιλία-Αργεντινή\n\nΤρίτη 27/9\n\n15:00, Κίνα-Κολομβία\n\n3η αγωνιστική – Τετάρτη 28/9\n\n15:15, Κίνα-Ιαπωνία\n\n16:00, Βραζιλία-Κολομβία\n\n19:00, Αργεντινή-Τσεχία\n\n4η αγωνιστική – Παρασκευή 30/9\n\n15:00, Κίνα-Τσεχία\n\n15:15, Βραζιλία-Ιαπωνία\n\n19:00, Κολομβία-Αργεντινή\n\n5η αγωνιστική\n\nΣάββατο 1/10\n\n15:00, Βραζιλία-Κίνα\n\n19:00, Κολομβία-Τσεχία\n\nΚυριακή 2/10\n\n15:15, Ιαπωνία-Αργεντινή"
}