{
    "Χειροτονία του πρώτου Ιερέα από την φυλή των Πογκόρο στην Τανζανία": "Με εκκλησιαστική μεγαλοπρέπεια αλλά και απλότητα, όπως συνηθίζεται στην Αφρική και με τις ευχές και ευλογίες της Α.Θ.Μ. του Πάπα και Πατριάρχου Αλεξανδρείας και πάσης Αφρικής κ.κ. Θεόδωρου Β’, ο έως της σήμερον Διάκονος της Ιεράς Μητροπόλεως Ειρηνουπόλεως π. Δημήτριος Κashaigili χειροτονήθηκε Πρεσβύτερος από τον Σεβ. Μητροπολίτη Ειρηνουπόλεως κ. Δημήτριο.\n\nΤο συγκινητικό μυστήριο της χειροτονίας του π. Δημητρίου, που αξίζει να τονίσουμε ότι είναι ο πρώτος Ορθόδοξος Ιερέας στην Τανζανία από την φυλή των Pogoro, τελέσθηκε στον Ιερό Μητροπολιτικό Ναό της Αγίας Παρασκευής στην πρωτεύουσα της Τανζανίας το Νταρ Ες Σαλαάμ, ο οποίος κτίσθηκε από τους Έλληνες το 1952.\n\nΤην Κυριακάτικη Θεία Λειτουργία παρακολούθησαν με υποδειγματική τάξη πολλά μέλη της Ελληνικής Κοινότητος, αλλά και πάρα πολλοί ιθαγενείς από διάφορες φυλές της Τανζανίας, αλλά στην πλειοψηφία τους από την φυλή των Πογκόρο, οι οποίοι στο τέλος της Θείας Λειτουργίας και μετά την πανηγυρική «Τράπεζα Αγάπης» πανηγύρισαν και συνεχάρησαν με το δικό τους πρωτόγονο αφρικανικό τρόπο τον πρώτο Ιερέα στην Τανζανία από την φυλή τους.\n\nΟ π. Δημήτριος θα είναι υπεύθυνος της Ιεραποστολής για την φυλή των Πογκόρο, στην ευρύτερη περιοχή της πόλεως MOROGORO, στην Ανατολική Τανζανία, όπου ήδη έχουμε ιδρύσει 6 νέες ενορίες και έχουμε κτίσει τα τελευταία τέσσερα έτη 3 νέους Ιερούς Ναούς.",
    "Η Ύψωση του Τιμίου Σταυρού στην Τανζανία": "15/09/2022 Η εορτή της Παγκοσμίου Υψώσεως του Τιμίου εορτάστηκε σε όλους τους Ναούς της Ιεράς Επισκοπής Αρούσας και Κεντρικής Τανζανίας. Οι πιστοί συγκεντρώθηκαν στις ενορίες τους, για να προσκυνήσουν τον Τίμιο Σταυρό και να ζητήσουν τη χάρη Του για αυτούς και τις οικογένειές τους. Παρακάτω μπορείτε να δείτε φωτογραφικά στιγμιότυπα από τις Θείες Λειτουργίες στο Ιεραποστολικό...",
    "Από την Κατερίνη στην Τανζανία: Ένα ταξίδι με στόχο την εκπαίδευση": "Γεια σε όλους 🙂\n\nΕίμαι ο Μιχάλης από την Κατερίνη, είμαι 25 ετών και έχω αποφοιτήσει στο Τμήμα Φυσικής Αγωγής και Αθλητισμού της Κομοτηνής. Όλα αυτά τα χρόνια της ενήλικης ζωής μου και μέχρι σήμερα ήμουν και πάντα είμαι πρόθυμος να βοηθήσω και να στηρίξω με κάθε τρόπο τον συνάνθρωπό μου και γενικά τον κόσμο γύρω μου. Τα ταξίδια είναι επίσης ένα μεγάλο μέρος της ζωής μου, είναι το πάθος μου καθώς έχω ταξιδέψει κυρίως σε όλη την Ευρώπη για σπουδές, εθελοντισμό, εργασία και φυσικά για να εξερευνήσω και να μάθω για νέους πολιτισμούς, να γνωρίσω νέους ανθρώπους και να αποκτήσω περισσότερες εμπειρίες ζωής. Θεωρώ τον εαυτό μου πολύ ενεργητικό, ενθουσιώδη και πάντα έτοιμο να προσφέρει!\n\nΩς πτυχιούχος φυσικής αγωγής και γενικότερα με το πάθος μου σχετικά με τον αθλητισμό και τον εθελοντισμό, σε συνεργασία με την Wheeling2help θα βρεθώ στην Τανζανία της Αφρικής για 2 μήνες τον επόμενο χειμώνα από τον Νοέμβριο έως τον Ιανουάριο. ​Βασικός μου στόχος​ είναι να βοηθήσω το τοπικό σχολείο να αποκτήσει ​αθλητικό εξοπλισμό για μαθήματα γυμναστικής στο σχολείο και πιο συγκεκριμένα να φτιάξουμε και να δώσουμε ​​2 ή 3 τραπέζια Ping Pong για να παίζουν στο χωριό Γκόνγκο που είναι το μέρος όπου πραγματοποιούνται όλες οι ενέργειές μας. Πιστεύω πως μέσω του αθλητισμού οι νέοι θα μπορούν να μάθουν περισσότερα για το σεβασμό, τις αξίες, τη συνεργασία, την ισότητα και την ένταξη.\n\nΌλες οι δράσεις λαμβάνουν μέρος στο χωρίο Gongo της Τανζανίας όπως ανέφερα όλα αυτά τα χρόνια σε συνεργασία με τις οργανώσεις Wheeling2help και SANA (Save Africa’s Nature) όπου και εγώ έμπρακτα θα βοηθήσει και σε διάφορους άλλους τομείς όπως:\n\nΕνδυνάμωση γυναικών\n\nΕκπαιδευτικά προγράμματα στο σχολείο\n\nΚαταστευαστηκές δραστηριότητες\n\nΓεωργικές εργασίες\n\nΜπορείτε και εσείς να γίνετε ένα κομμάτι αυτού του προτζεκτ ουσιαστικά και πρακτικά!\n\nΣτον παρακάτω σύνδεσμο μπορείτε να δείτε όλες τις λεπτομέρειες σχετικά με το project:\n\nhttps://gogetfunding.com/sport2support/\n\nInstagram : @_sport2support\n\nΜε το χρηματικό ποσό που θα μαζευτεί θα με βοηθήσετε στο να βρεθώ στην Αφρική και να εκπληρώσω όλους τους παραπάνω στόχους/όνειρα που σας γράφω εδώ.\n\nΣας ευχαριστώ όλους που διαβάσατε την ιστορία μου, μη διστάσετε να στείλετε την θετική σας ενέργεια και να το πείτε σε φίλους και γνωστούς!\n\nΟι ειδήσεις της Πιερίας με ένα κλικ.",
    "Όλα όσα μού έμαθε η Αφρική": "«Jambo» στα σουαχίλι σημαίνει «γεια σου» και «Karibu» «καλωσήρθες». Ηταν οι δύο φράσεις που άκουσα περισσότερο αυτές τις λίγες μέρες που πέρασα στην Τανζανία απ’ ό,τι σε όλη μου τη ζωή. Τις άκουγα κάθε μέρα, σε κάθε μαγαζί, σε κάθε σημείο του δρόμου όπου έκανα τη βόλτα μου, από μικρούς και μεγάλους, από γνωστούς ή αγνώστους. Τόση απλόχερη καλοσύνη, τόσα χαμογελαστά πρόσωπα, τόση γενναιοδωρία παντού, που εμάς τους Δυτικούς μάς ξενίζει, αν δεν μας φοβίζει.\n\nΗ τρίτη πιο διαδεδομένη φράση ήταν το «Hakuna Matata» ή, πιο σωστά και λιγότερο τουριστικά, «Hakuna Shida», γνωστή πιθανώς σε πολλούς και πολλές από εμάς από το αγαπημένο της πρώιμης νιότης μας «Lion King», αλλά για μένα πήρε τη σημασία και την αξία της σε αυτό το ταξίδι-αστραπή. «Hakuna Matata» σημαίνει «όλα καλά, όλα θα πάνε καλά, κανένα πρόβλημα», μια ευχή συνυφασμένη με την αφρικανική ψυχή και τον αφρικανικό τρόπο σκέψης, ελάχιστο από τον οποίο «έκλεψα» και έφερα πίσω μαζί μου εδώ, στην πραγματική ζούγκλα.\n\nΗ επίσκεψη στην Αφρική και συγκεκριμένα στη βορειοανατολική Τανζανία, ανάμεσα στην Tanga και τα βορειοανατολικά της περιοχής Pwani, ήταν προγραμματισμένη από καιρό. Από τότε που με θυμάμαι είχα την αίσθηση ότι κάποιο κομμάτι του παζλ του προστατευμένου κόσμου στον οποίο είχα την τύχη να γεννηθώ μού έλειπε, αυτό που ο Albert Camus αναφέρει στα δικά του «Ημερολόγια Ταξιδιού»*, αυτό που εκείνος έψαξε και βρήκε. «Για πρώτη φορά ένας ορίζοντας έχει το μέτρο της ανθρώπινης αναπνοής, έναν χώρο τόσο μεγάλο όσο και η τόλμη του». Αυτό το μέτρο το βρήκα στην Αφρική, στην Τανζανία, στη γενέτειρα των πρώτων ανθρωποειδών και των πρώτων ανθρώπων, περίπου ένα εκατομμύριο χρόνια πριν.\n\nΗ επίσκεψη στην Αφρική και συγκεκριμένα στη βορειοανατολική Τανζανία, ανάμεσα στην Tanga και τα βορειοανατολικά της περιοχής Pwani, ήταν προγραμματισμένη από καιρό. Από τότε που με θυμάμαι είχα την αίσθηση ότι κάποιο κομμάτι του παζλ του προστατευμένου κόσμου στον οποίο είχα την τύχη να γεννηθώ μού έλειπε, αυτό που ο Albert Camus αναφέρει στα δικά του «Ημερολόγια Ταξιδιού»*, αυτό που εκείνος έψαξε και βρήκε.\n\nΤο χρωστώ στον καλό φίλο και «κοσμοπολίτη» πια Άκη Τεμπερίδη που πολλά χρόνια πριν ξεχυθεί στο World Off Road μου μίλησε γι’ αυτή την υπέροχη ήπειρο και αυτήν την υπέροχη χώρα. Μου μίλησε για τις νυχτερινές βαρκάδες στον ποταμό Wami, εκεί όπου ο ποταμός συναντά τον Ινδικό Ωκεανό, για τις όμορφες ανατολές στο Εθνικό Πάρκο του Saadani και τις στιχομυθίες του με τους μπαμπουίνους και τα πούμπα, κυρίως μου μίλησε για έναν Έλληνα, τον Κώστα, ο οποίος έχει αφιερώσει τη ζωή του σε όλη αυτήν την περιοχή και τους ανθρώπους της. Mια εγκόσμια και ταυτόχρονα απόκοσμη ιεραποστολή που χωράει χωριά ολόκληρα και το έργο της είναι να πείσει όλους εμάς ότι υπάρχει ζωή πριν από τον θάνατο. «Γιατί δεν παίρνεις τον Κώστα;» μου λέει ο Άκης. Μου πήρε είκοσι χρόνια να το κάνω ‒ίσως γιατί έφτασα αργά στο σημείο που μιλά ξεκάθαρα ο καθένας και η καθεμιά από εμάς με τον εαυτό του‒, αλλά το έκανα. Η αλήθεια είναι πως το «σκούντημα» το έδωσε η καλή φίλη και συγγραφέας Μάγια Τσόπελα, η οποία προθυμοποιήθηκε να μοιραστούμε αυτήν τη μοναδική εμπειρία.\n\nΔΕΙΤΕ ΑΚΟΜΑ LIFO PICKS Wetu Haki: Ένα ντοκιμαντέρ της Χριστίνας Πιτούλη για την έμφυλη βία στην Τανζανία\n\nΟ Κώστας είναι από Έλληνες, Σαμιώτες γονείς, γεννήθηκε και μεγάλωσε στο γειτονικό Βurundi, αλλά τον κέρδισε η Τανζανία και αποφάσισε να ζει εκεί. Όπως λέει και ο ίδιος: «Είμαι Έλληνας, αλλά η ψυχή μου είναι μαύρη».\n\nΣτην αρχή στο Saadani National Park, σε καταφύγια που έφτιαξε εκεί και βοηθώντας στην οργάνωση και λειτουργία του. Μετά έφτιαξε το Miseni Retreat, που συναντά κανείς λίγο πριν φτάσει στο πανέμορφο χωριό Gongo, όπου σήμερα υλοποιεί ένα απίστευτο έργο, στηρίζοντας με πολλούς τρόπους τις τοπικές κοινότητες και τις κοινότητες της φυλής Μaasai της περιοχής, με σχολεία, ιατρεία, υλικοτεχνική υποδομή, προμήθειες, εκπαιδευτικά προγράμματα, προγράμματα ενδυνάμωσης και άλλα, αλλά και φροντίζοντας για τη διατήρηση της τοπικής χλωρίδας και του πολύτιμου οικοσυστήματος.\n\nFacebook Twitter Miseni Retreat. Φωτο: Άκης Τεμπερίδης\n\nΤο πολύτιμο έργο της SANA (Saving Africa’s Nature)\n\nΊδρυσε, λοιπόν, τη SANA, στην οποία συμμετέχει ως μέλος του Δ.Σ. μαζί με άλλους ανθρώπους του χωριού και της περιφέρειας, μαζί με την οποία αναλαμβάνουν χρήσιμα για την κοινότητα έργα, με τη βοήθεια εθελοντών και εθελοντριών απ’ όλον τον κόσμο, που έρχονται επί τούτου. Το πιο πρόσφατο είναι η Seed Bank ή τράπεζα πολύτιμων σπόρων, που έχει στόχο να διατηρήσει σπόρους απαραίτητους για την επιβίωση της τοπικής οικονομίας και του τοπικού οικοσυστήματος. Εκεί γνώρισα τη Simran από την Ινδία, εθελόντρια που ζει στον Gongo κάτω από δύσκολες συνθήκες τους τελευταίους δύο μήνες και η δουλειά της είναι να φυλάει τους σπόρους σαν τα μάτια της.\n\nΑν τη ρωτήσεις τι δουλειά κάνει, σου λέει με χαρά: «I am a banker. A seed banker!». Εκεί γνωρίσαμε και τον Μusa, εθελοντή community officer, που ήρθε επί τούτου από την πρωτεύουσα Dar Es Salaam. Ο Μusa και η Simran είναι οι νέοι μας φίλοι.\n\nΔυστυχώς, όμως, δεν αρκούν ένας και δύο εθελοντές για να υποστηρίξουν αυτό το κολοσσιαίο έργο και όλα αυτά τα χωριά, το Gongo, την Κonia, το Miono, το Mwani, όπου εκατοντάδες χιλιάδες άνθρωποι να ζουν σε άθλιες συνθήκες, χωρίς τις στοιχειώδεις υποδομές ύδρευσης, αποχετεύσης, χωρίς στοιχειώδη περίθαλψη. Μόνο στο Gongo τα παιδιά είναι περίπου 300. Αυτό είναι το σημείο στο οποίο όλοι εμείς μπορούμε να βοηθήσουμε, με όποιον τρόπο μπορεί και αντέχει ο καθένας. Μπορείτε να δηλώσετε εθελοντές και εθελόντριες της SANA και να επιλέξετε να συνδυάσετε τις διακοπές σας με κοινωνική εργασία. Δεν θα ζείτε σε πολυτελές resort, αλλά οι άνθρωποι εκεί θα σας εξασφαλίσουν στέγη και τροφή. Δεν θα πληρωθείτε, αλλά ένα ματσάκι ποδόσφαιρο με τα παιδιά του χωριού, πιστέψτε με, αξίζει όσο ένας μισθός πολυεθνικής εταιρείας! Θα πληρωθείτε με χαμόγελα και αυτά τα χαμόγελα θα ριζώσουν τόσο βαθιά μέσα σας, που θα φτάνουν για όλη σας τη ζωή!\n\nΔεν έχετε χρόνο να αφιερώσετε; Δεν πειράζει. Μπορείτε να συμβάλετε, είτε στέλνοντας πράγματα στην κοινότητα είτε κάνοντας απευθείας δωρεά σε κάποιο από τα πρότζεκτ που θα βρείτε στην ιστοσελίδα της SANA. Με τη Μάγια βρήκαμε το πρώτο δικό μας.\n\nFacebook Twitter Ο Κώστας Κουκούλης με ομάδα εθελοντών. Φωτο: Costas Coucoulis/facebook\n\nΤο δικό μας πρότζεκτ: To σχολείο του Gongo\n\nΑποφασίσαμε, λοιπόν, να φτιάξουμε μια παιδική χαρά για τα παιδιά του Gongo, που θα μπορούν να επισκέπτονται όμως και παιδιά από άλλα χωριά, και να επισκευάσουμε την οροφή του σχολείου που έχει σαπίσει και στάζει. Ζητήσαμε από τον Κώστα να μας πει συνολικό προϋπολογισμό και μετά θα οργανώσουμε μια crowdfunding καμπάνια, ώστε μαζί με τις δικές σας συνεισφορές να καταφέρουμε να μαζέψουμε το ποσό αυτό.\n\nΓια εκείνους και εκείνες που θέλουν να συνεισφέρουν θα υπάρξουν σχετικές ανακοινώσεις από τα κοινωνικά δίκτυα του βιβλιοπωλείου (Free Thinking Zone).\n\nΕπειδή πολλοί και πολλές θα αναρωτηθούν γιατί επιλέγουμε την απευθείας οδό και όχι μέσω μιας γνωστής ή μεγάλης ΜΚΟ, η απάντηση είναι ότι από τις συζητήσεις μας με τους ανθρώπους στις κοινότητες διαπιστώσαμε πως έχουν να μας διηγηθούν πολλά κακά παραδείγματα, αποστολές που φεύγουν και ποτέ δεν φθάνουν, δωρεές που έρχονται με… περικοπές, εθελοντές που δεν βλέπουν ποτέ και άλλα πολλά. Υπό αυτό το πρίσμα, και χωρίς να θέλω να απαξιώσω συλλήβδην το έργο των ΜΚΟ, προτιμώ να αναλαμβάνω η ίδια ένα πρότζεκτ, να επιβλέπω προσωπικά την υλοποίησή του, να αποδίδω σε όσους και όσες συμμετέχουν σε αυτό τον «λογαριασμό» και να προχωρώ στο επόμενο. Μπορεί να μην είναι μεγάλο και εντυπωσιακό, αλλά είναι κάτι και είναι υπαρκτό και κυρίως αναγκαίο για την κοινότητα στην οποία απευθύνεται.\n\nFacebook Twitter Αποφασίσαμε, να φτιάξουμε μια παιδική χαρά για τα παιδιά του Gongo, που θα μπορούν να επισκέπτονται όμως και παιδιά από άλλα χωριά, και να επισκευάσουμε την οροφή του σχολείου που έχει σαπίσει και στάζει.\n\nFacebook Twitter To σχολείο του Gongo\n\nΠοιοι θέλουν να αφανίσουν τις φυλές Μaasai;\n\nΔυστυχώς, μετά από λίγες μόνο μέρες στο Gongo, πήγαμε να συναντήσουμε μια οικογένεια της φυλής Μaasai, που είναι μια νειλοχαμητική φυλή, διατηρεί τον τρόπο ζωής και τον πολιτισμό της, ασχολείται κυρίως με την κτηνοτροφία και το κυνήγι, αλλά τα μέλη της επίσης υφαίνουν, κλώθουν και φτιάχνουν υφάσματα, κοσμήματα και πρακτικά είδη από δέρμα τα οποία χρησιμοποιούν οι ίδιοι, άνδρες και γυναίκες, ή τα πουλούν για να ζουν. Οι άνδρες πολεμιστές βάφουν τα μαλλιά τους με μια ειδική κόκκινη βαφή, αλλά φαίνεται ότι η ισότητα έχει φτάσει μέχρι εκεί, τουλάχιστον σε αυτό, γιατί είδαμε και μερικές γυναίκες. Ντύνονται με τις χαρακτηριστικές κοκκινόμαυρες ενδυμασίες τους που δεν έχουν πρόβλημα να χαρίσουν απλόχερα. Ζουν απομονωμένα, απλά και ήσυχα, αν και πολλοί από τους άνδρες, για να επιβιώσουν, βρίσκουν δουλειές του ποδαριού σε τουριστικές και εμπορικές επιχειρήσεις. Σέβονται και αγαπούν τους επισκέπτες τους, εκτός κι αν είσαι λαθροκυνηγός, οπότε θα δεις το άγριο πρόσωπό τους (εδώ που τα λέμε, θα έβλεπες και το δικό μου). Παίξαμε, κουβεντιάσαμε, χορέψαμε μαζί τους και χαρήκαμε κάθε λεπτό με τους ωραίους και αυθεντικούς αυτούς ανθρώπους. Δυστυχώς, βρίσκονται υπό την απειλή εξαφάνισης ή ένταξης σε ένα «δυτικοποιημένο» πλαίσιο, πιο ελέγξιμο και «εξορθολογισμένο», για προφανείς λόγους.\n\nΑπό ποιους; Από τις ίδιες ομάδες συμφερόντων που δεν μπορούν να ανεχτούν την πολυπολιτισμικότητα και τον αντικομφορμισμό και ζητούν να φύγουν οι νομάδες που ζουν στη δική μας Γαύδο, στον Ποταμό.\n\nFacebook Twitter Οι Maasai ασχολούνται κυρίως με την κτηνοτροφία και το κυνήγι.\n\nΑπό τους Γερμανούς και τους Βρετανούς, στους Άραβες: Τα πρόσωπα της σύγχρονης αποικιοκρατίας\n\nΟ Abdulrazak Gurnah* είναι Βρετανός συγγραφέας που γεννήθηκε στο τότε σουλτανάτο της Ζανζιβάρης το 1948 και έφυγε πρόσφυγας στο Ηνωμένο Βασίλειο κατά τη διάρκεια της ζανζιβαριανής επανάστασης. Πέρσι του απονεμήθηκε το Νόμπελ Λογοτεχνίας «για την ασυμβίβαστη και συμπονετική διείσδυσή του στις επιπτώσεις της αποικιοκρατίας και στην τύχη του πρόσφυγα στο χάσμα μεταξύ πολιτισμών και ηπείρων». H βαθιά ματιά του μας αφήνει μια πολύτιμη λογοτεχνική παρακαταθήκη για την κληρονομιά της Αφρικής, τη στωικότητα με την οποία αντιμετώπισαν οι ντόπιοι πληθυσμοί τις φρικαλεότητες στη φύση και στην ψυχή τους εξ ονόματος του εκχριστιανισμού και εκπολιτισμού τους, αλλά και τους λίγους, φωτεινούς ανθρώπους, πολιτικούς, ιεραπόστολους, θαλασσοπόρους, ονειροπόλους, που η αποικιοκρατία έφερε μαζί της και βοήθησαν τους λαούς αυτούς να σταθούν στα πόδια τους, να μάθουν, να οργανωθούν και να διεκδικήσουν την ανεξαρτησία τους.\n\nFacebook Twitter Μπορείτε να δηλώσετε εθελοντές και εθελόντριες της SANA και να επιλέξετε να συνδυάσετε τις διακοπές σας με κοινωνική εργασία. Φωτο: Άκης Τεμπερίδης\n\nΑκόμη προσπαθούν να σταθούν στα πόδια τους.\n\nΟι άπειρες νεοσύστατες δημοκρατίες τους προσπαθούν να βρουν την ισορροπία τους ανάμεσα στην ανάπτυξη άνευ όρων και την επέλαση των σύγχρονων αποικιοκρατών, επενδυτών από τις χώρες της Μέσης Ανατολής, την Κίνα και την Ευρώπη και τη διατήρηση της ταυτότητάς τους, την κρατική τους οργάνωση και τη θεσμική τους θωράκιση, παλεύοντας ταυτόχρονα ενάντια στις ασθένειες που κουβαλούν οι ανώριμες δημοκρατίες, τη διαφθορά ‒την οποία χρειάστηκε αρκετές φορές να αντιμετωπίσουμε‒, τη γραφειοκρατία, τις ολιγαρχίες, την προσπάθεια να αναπτυχθεί μια υγιής μεσαία τάξη.\n\nΠοια λόγια είναι, άραγε, κατάλληλα για να περιγράψεις το ειδυλλιακό ηλιοβασίλεμα στο luxury, all inclusive, members only resort στις εξωτικές παραλίες της Pemba, της Ζανζιβάρης, του Bakamoyo ‒τα κέντρα του άλλοτε παγκόσμιου σκλαβοπάζαρου‒ με τα υπέροχα κοκτέιλ και τα πλούσια δείπνα, γεμάτα από τα καλούδια των περιοχών αυτών, όταν ακριβώς στην πίσω είσοδο του resort, σε ένα λεπτό περπάτημα από την άνεση των απαλλαγμένων από αρνητικότητα διακοπών σου, έρχεσαι αντιμέτωπος με τη φτώχεια και την εξαθλίωση; Παιδιά να παίζουν στη λάσπη, καλύβες από καλάμια και πέτρα, στην καλύτερη περίπτωση από ελενίτ, σκουπίδια, άγρια ζωή. Το περιέργο είναι ότι ελάχιστοι διαπιστώνουν αυτή την παράλληλη πραγματικότητα, γιατί ελάχιστοι την περπατούν.\n\nFacebook Twitter Φωτο: Άκης Τεμπερίδης\n\nΈνα Truman Show;\n\nΕίναι το ίδιο Truman Show που συνάντησα στη σύντομη στάση μου σε μία από τις πολυτελείς και πολυδιαφημισμένες χώρες του Κόλπου; Γιατί αν φαντάζεστε ότι οι χώρες αυτές είναι όπως τις βλέπετε σε ταινίες σαν το «Sex and the City», πλανάστε πλάνην οικτράν. Κι εγώ την ίδια πλάνη είχα στο μυαλό μου δηλαδή. Όμως, αν σηκώσουμε το χαλί της πολυτέλειας και της χλιδής, ίσως από κάτω να βρούμε τον μανδύα της αλαζονείας, της υπερβολής και της καταπίεσης των βασικών ανθρώπινων δικαιωμάτων. Οι περισσότεροι κατώτεροι εργαζόμενοι και εργαζόμενες σε αυτές τις χώρες προέρχονται από την Αφρική, την Ινδία, το Πακιστάν, δουλεύουν σκληρά και κάνουν να δουν τις οικογένειές τους χρόνια. Επίσης, όποιος/-α έχει κάποια ιδέα για το αν υπάρχει και ποια είναι η νομοθεσία για τα εργασιακά, ας μας την πει. Γιατί όμως ο δυτικός κόσμος δεν μιλά καθόλου γι’ αυτό; Είναι άραγε μια άτυπη ομερτά που συγκαλύπτει τη σύγχρονη μορφή του σκλαβοπάζαρου;\n\nΑυτή είναι και η απάντηση στην απορία μου «μα γιατί στη συμφωνία της επένδυσης δεν υπάρχουν offsets; Ένας δρόμος, ένα σχολείο, μια πλατεία, μια παιδική χαρά, βρε αδερφέ, για την τοπική κοινωνία που προσφέρει τον παράδεισό της;». Δεν υπάρχουν γιατί κανένας δεν ενδιαφέρεται και κανένας δεν τα ζητά.\n\nFacebook Twitter Και έτσι ξαφνικά, εκεί που πήγαινες για να προσφέρεις, σου προσφέρεται απλόχερα ένας θαυμαστός καινούριος κόσμος.\n\nΑν νοιάζεσαι όμως λίγο παραπάνω, σκίζεις με τη βάρκα σου το χάρτινο παραπέτασμα που σε βγάζει σε έναν άλλο κόσμο, όμορφο και αυθεντικό, και βλέπεις κατάματα την αλήθεια, τη δική σου αλήθεια. Είναι η στιγμή που κάνεις τις δικές σου προσωπικές παραδοχές για το τι είδους άνθρωπος θέλεις να είσαι και τι είναι αυτό που δίνει νόημα στη ζωή σου τελικά. Και έτσι ξαφνικά, εκεί που πήγαινες για να προσφέρεις, σου προσφέρεται απλόχερα ένας θαυμαστός καινούριος κόσμος, από τον οποίο έχεις να μάθεις πολλά και να δώσεις πολλά.\n\n«That’s the way life takes us… It takes us like this, then it turns us over and takes us like that. What she didn’t say was that through it all we manage to cling to something that makes sense». Abdulrazak Gurnah, «By the Sea»\n\nΓι’ αυτήν ακριβώς την αποκάλυψη θέλω να πω ένα μεγάλο ευχαριστώ σε όλους τους καινούργιους φίλους που γνώρισα σε αυτό το ταξίδι, τη Mama Leio, τον Joseph, τον Dave, τον Ally, τον Deus, τον Hamsa, την Αmal, την Αllyia και όλους και όλες που μου διαφεύγουν τα ονόματά τους, αλλά δεν ξεχνώ. Θα επιστρέψω. «Σ’ ένα ταξίδι αστραπή, να ξεδιπλώνω. Να παίρνει ανάσα η ζωή. Για λίγο μόνο»***, που λέει και το τραγουδάκι.\n\nAsante sana rafiki zangu!\n\nFacebook Twitter Φωτο: Costas Coucoulis/facebook\n\nFacebook Twitter\n\nFacebook Twitter Φωτο: Costas Coucoulis/facebook\n\nFacebook Twitter Φωτο: Costas Coucoulis/facebook\n\nFacebook Twitter Φωτο: Άκης Τεμπερίδης\n\nFacebook Twitter Φωτο: Costas Coucoulis/facebook\n\nFacebook Twitter Φωτο: Costas Coucoulis/facebook\n\nFacebook Twitter Φωτο: Costas Coucoulis/facebook\n\nFacebook Twitter Φωτο: Costas Coucoulis/facebook\n\nFacebook Twitter Φωτο: Costas Coucoulis/facebook\n\nFacebook Twitter Φωτο: Costas Coucoulis/facebook\n\n*«Ημερολόγια Ταξιδιού», Αlbert Camus, εκδόσεις Πατάκη\n\n** Κυκλοφορεί από τις εκδόσεις Ψυχογιός το βιβλίο του Abdulrazak Gurnah «Άλλες ζωές», σε μετάφραση της Κατερίνας Σχινά. Σύντομα θα κυκλοφορήσουν δύο ακόμη βιβλία του.\n\n*** «Δυο μέρες μόνο», μουσική Δήμητρα Γαλάνη, στίχοι Παρασκευάς Καρασούλος",
    "Η εορτή Αγίου Φανουρίου στην Τανζανία (ΦΩΤΟ)": "Με την τέλεση θείας λειτουργίας κορυφώθηκαν την Κυριακή 28 Αυγούστου, οι λατρευτικές εκδηλώσεις της εορτής του Αγίου Φανουρίου στην ενορία του, στην πόλη Μορογκόρο της ανατολικής Τανζανίας.\n\nΣτο τέλος έγινε λιτάνευση της ιεράς εικόνος του Αγίου Φανουρίου πέριξ του Ιερού Ναού.\n\nΜετά την θεία λειτουργία πραγματοποιήθηκε η καθιερωμένη «Αγάπη»,προσφορά γεύματος εις μνήμην +ΧΡΙΣΤΟΔΟΥΛΟΥ του πατρός του Σεβ. Δημητρίου (9 έτη) σε περισσότερα από 1.000 φτωχά πεινασμένα παιδάκια, αλλά και ενήλικες που επισκέφθηκαν την ενορία για να συνεορτάσουν μαζί μας!!!",
    "ΤΑΝΖΑΝΙΑ – ΟΥΓΚΑΝΤΑ ΠΡΟΓΝΩΣΤΙΚΑ 24-09-2022": "Στις 20:00 οι ομάδες ΤΑΝΖΑΝΙΑ και ΟΥΓΚΑΝΤΑ θα κοντραριστούν για τη διοργάνωση ΔΙΕΘΝΗ ΦΙΛΙΚΑ ΔΙΕΘΝΗ.\n\nΣτους παρακάτω πίνακες θα δείτε τα στατιστικά για τον αγώνα ΤΑΝΖΑΝΙΑ – ΟΥΓΚΑΝΤΑ, τις φόρμες των ομάδων, την μεταξύ τους προϊστορία και τους επόμενους αγώνες, όπως και Head2Head. Επίσης, υπάρχει πίνακας με βαθμολογία ΔΙΕΘΝΗ ΦΙΛΙΚΑ ΔΙΕΘΝΗ και στατιστικά του πρωταθλήματος.\n\nΤΑΝΖΑΝΙΑ - ΟΥΓΚΑΝΤΑ ΣΤΟΙΧΗΜΑ\n\nΤΑΝΖΑΝΙΑ: Στα τελευταία δέκα παιχνίδια έχει φέρει ως αποτελέσματα: 3 νίκες, 3 ισοπαλίες, 4 ήττες σε όλες τις διοργανώσεις που αγωνίστηκε. Στο παραπάνω σύνολο των αναμετρήσεων έχει επαληθεύσει 3 φορές το over 2.5 και 7 φορές το under 2.5.\n\nΟΥΓΚΑΝΤΑ: Στα δέκα πιο πρόσφατα παιχνίδια σε όλες τις διοργανώσεις έφερε τα ακόλουθα αποτελέσματα: 1 νίκη, 5 ισοπαλίες, 4 ήττες. Στις δέκα αυτές αναμετρήσεις μέτρησε 3 φορές το over 2.5 και 7 φορές το under 2.5.",
    "Το 19ο Αφρικανικό Φεστιβάλ της Αθήνας στηρίζει «Το Χαμόγελο του Παιδιού» σήμερα και αύριο": "Μια πρόσκληση σε μικρούς και μεγάλους από τις πρεσβείες και τα επίτιμα προξενεία των Αφρικανικών χωρών, που είναι διαπιστευμένα στην Ελλάδα, για να γευτούν τη μοναδική γοητεία της Αφρικής, σήμερα και αύριο 24-25 Σεπτεμβρίου, στην Πρεσβευτική Κατοικία της Ν. Αφρικής (Διαμαντίδου 5, Παλαιό Ψυχικό).\n\n\n\nΑλγερία, Λαϊκή Δημοκρατία του Κογκό, Αίγυπτος, Γκάμπια, Γκάνα, Ακτή του Ελεφαντοστού, Κένυα, Λιβυή, Μαδαγασκάρη, Μαρόκο, Νιγηρία, Σενεγάλη, Σεϋχέλλες. Ν.Αφρική, Σουδάν, Τανζανία, Ουγκάντα, Ζάμπια, Ζιμπάμπουε συμμετέχουν στο φεστιβάλ για την γνωριμία του ελληνικού κοινού με τα μοναδικά ήθη και πλούσια έθιμα της κάθε χώρας, τις παραδοσιακές φορεσιές, τη μουσική και τους παραδοσιακούς χορούς της.\n\nΤο κοινό θα έχει την ευκαιρία κατά την διάρκεια του φεστιβάλ να αγοράσει αυθεντικές αφρικανικές χειροτεχνίες, αυθεντικά ενδύματα, καθώς και να γευτεί μοναδικά φαγητά και ποτά των χωρών της Αφρικής.\n\nΜέρος των εσόδων θα διατεθούν στον οργανισμό «Το Χαμόγελο του Παιδιού» με σκοπό την προάσπιση των δικαιωμάτων των παιδιών.\n\nΏρες:\n\nΣάββατο 24 Σεπτεμβρίου 10:00 - 22:00\n\nΚυριακή 25 Σεπτεμβρίου 10:00 - 19:00\n\nΕίσοδος: 3 ευρώ για ενήλικες, ελεύθερη είσοδος για παιδιά κάτω των 10 ετών.",
    "Ουγκάντα: Επικρίνει το ψήφισμα της ΕΕ για τα πετρελαϊκά της έργα": "Βουλευτές της Ουγκάντα ​​επέκριναν ένα ψήφισμα του Ευρωπαϊκού Κοινοβουλίου που λέει ότι η χώρα και η Τανζανία πρέπει να σταματήσουν τα έργα ανάπτυξης πετρελαίου και φυσικού αερίου στην περιοχή της Ανατολικής Αφρικής.\n\nThe Press Project\n\n\n\n\n\nΌπως μεταδίδει το Anadolu, οι ευρωβουλευτές ενέκριναν το ψήφισμα την Πέμπτη, επικαλούμενοι σημαντικούς περιβαλλοντικούς και κλιματικούς κινδύνους κατά την ανάπτυξη του αγωγού αργού πετρελαίου της Ανατολικής Αφρικής (EACOP), που κατασκευάζουν η Ουγκάντα, η Τανζανία και η γαλλική πετρελαϊκή εταιρεία Total.\n\nΕίπαν ότι θα πρέπει να δοθεί «τέλος στις εξορυκτικές δραστηριότητες σε προστατευμένα και ευαίσθητα οικοσυστήματα».\n\nΤο EACOP είναι η πιο πρόσφατη μάχη μεταξύ της ΕΕ και της Total, την οποία οι Βρυξέλλες κατηγορούν εδώ και καιρό ότι συνεργάζεται με τη Μόσχα.\n\nΜόλις ολοκληρωθεί, ο αγωγός Ουγκάντα-Τανζανία θα έχει μήκος 1.443 χιλιομέτρων.\n\n«Το ψήφισμα είναι ατυχές γιατί οι περισσότεροι από αυτούς που ψήφισαν δεν έχουν ιδέα για το έδαφος της Αφρικής. Έτσι, δεν θέλουν η Αφρική να αναπτύξει τους φυσικούς της πόρους και όμως είναι ο μόνος τρόπος να λύσουμε κάποια από τα προβλήματά μας! Οι άνθρωποί μας συνεχίζουν να κόβουν δέντρα ως τη φθηνότερη μορφή καυσίμου,» είπε στο πρακτορείο Anadolu ο υπουργός Επικρατείας της Ουγκάντα ​​για τις Διεθνείς Σχέσεις, Henry Okello-Oryem.\n\nΤο ψήφισμα είναι μια επεξεργασμένη εκδοχή ενός αρχικού σχεδίου πρότασης που ζητούσε την πλήρη διακοπή της ανάπτυξης του έργου των 3,8 δισεκατομμυρίων δολαρίων. Τα ψηφίσματα του Ευρωπαϊκού Κοινοβουλίου δεν είναι δεσμευτικά αλλά συμβουλευτικά για την Επιτροπή της ΕΕ.",
    "Οικογένεια συγκινεί, κάνουν τον γύρο του κόσμου γιατί ξέρουν ότι τα παιδιά τους θα χάσουν την όρασή τους": "Μια οικογένεια από τον Καναδά ξεκίνησε ένα ταξίδι ενός έτους σε όλο τον κόσμο, προτού η κόρη τους και οι δύο γιοι τους χάσουν την όρασή τους λόγω μιας σπάνιας γενετικής πάθησης.\n\nΟι γονείς ανακάλυψαν ότι η μεγαλύτερη κόρη τους, η 12χρονη Μία Λεμέι Πελετιέ, πάσχει από retinitis pigmentosa -κάτι που θα την αφήσει τυφλή μέχρι τα 30 της χρόνια- όταν άρχισε να δυσκολεύεται να βλέπει τα βράδια το 2018. Την επόμενη χρονιά τα αδέρφια της, ο 7χρονος Κόλιν και ο 5χρονος Λόρεντ, διαγνώστηκαν με την ίδια ασθένεια, ενώ ο μεγαλύτερος γιος του Λέο ευτυχώς γλίτωσε.\n\nΗ μητέρα τους, Έντιθ Λεμέι, η οποία εργάζεται στον κλάδο των οικονομικών στο Κεμπέκ, δήλωσε ότι όταν τα παιδιά της διαγνώστηκαν με την ασθένεια, ήταν η καταλυτική στιγμή για ένα παγκόσμιο ταξίδι, προκειμένου να γεμίσουν το μυαλό τους με «οπτικές αναμνήσεις» πριν επιδεινωθεί η όρασή τους.\n\nΈτσι, λοιπόν, η οικογένεια ξεκίνησε τις διακοπές της τον Μάρτιο και μέχρι στιγμής έχουν επισκεφθεί τη Ναμίμπια, τη Ζάμπια, την Τανζανία, την Τουρκία, τη Μογγολία και τώρα βρίσκονται στην Ινδονησία. Αρχικά, είχαν προγραμματίσει να ξεκινήσουν με ένα ταξίδι από τη Ρωσία και την Κίνα το 2020, αλλά αυτό ακυρώθηκε λόγω της πανδημίας του κορωνοϊού.\n\nΓιατί επέλεξαν να ταξιδέψουν σε όλον τον κόσμο\n\nΜέσα από αυτό το ταξίδι, όπως λέει η Λεμέι, θέλει να δώσει στα παιδιά της, πέρα από μια πλούσια τράπεζα αναμνήσεων, να τους δείξει πως, όσο δύσκολη κι αν είναι η ζωή τους, είναι τυχερά και μόνο που έχουν τρεχούμενο νερό στο σπίτι τους και μπορούν να πηγαίνουν κάθε μέρα στο σχολείο.\n\nΚαταγράφοντας τα ταξίδια τους στα μέσα κοινωνικής δικτύωσης, λέει πως είναι υπέροχο να βλέπει τα παιδιά του να δένονται μεταξύ τους, ωστόσο παραδέχεται ότι είναι «σκληρή δουλειά» το να είναι μαζί τους 24 ώρες το 24ωρο. Μάλιστα, όπως λέει, ο μικρότερος γιος της την έχει… τρελάνει στις ερωτήσεις, με αποτέλεσμα να σκέφτεται εάν θα ήταν καλύτερα να πηδήξει από το παράθυρο του λεωφορείου για να γλιτώσει.\n\nΗ σπάνια ασθένεια από την οποία πάσχουν τα παιδιά\n\nΗ retinitis pigmentosa είναι μια σπάνια γενετική πάθηση, κατά την οποία τα κύτταρα του αμφιβληστροειδούς -του φωτοευαίσθητου τμήματος του ματιού- αρχίζουν τα καταρρέουν. Τα συμπτώματά της συνήθως εμφανίζονται για πρώτη φορά στην παιδική ηλικία με προβλήματα όρασης τη νύχτα, με την όραση να χειροτερεύει με την πάροδο του χρόνου. Δεν υπάρχει θεραπεία για τη συγκεκριμένη νόσο και σε ορισμένες περιπτώσεις οι ασθενείς τυφλώνονται μέχρι τα 30 τους χρόνια.\n\nΗ Λεμέι και ο σύζυγός της Σεμπάστιαν Πελετιέ πήραν την ιδέα για τις διακοπές σε όλον τον κόσμο όταν ένας ειδικός τούς πρότεινε να μεγιστοποιήσουν τις «οπτικές αναμνήσεις» για τα παιδιά. Σε συνέντευξή της στο CNN, η μητέρα δήλωσε: «Σκέφτηκα: «Δεν θα δείξω στη Μία έναν ελέφαντα σε ένα βιβλίο, αλλά θα την πάω να δει έναν πραγματικό ελέφαντα». Και θα γεμίσω την οπτική της μνήμη με τις καλύτερες, τις πιο όμορφες εικόνες που μπορώ. Υπάρχουν σπουδαία πράγματα που μπορούμε να κάνουμε στο σπίτι, αλλά δεν υπάρχει τίποτα καλύτερο από τα ταξίδια».\n\nΗ οικογένεια έκανε αρχικά ένα ταξίδι γύρω από τον ανατολικό Καναδά τον Ιούλιο του 2021, και φέτος τον Μάρτιο ξεκίνησαν τελικά το ετήσιο ταξίδι τους, ξεκινώντας από τη Ναμίμπια. Την περασμένη εβδομάδα βρέθηκαν στην Ινδονησία και δεν σχεδιάζουν να επιστρέψουν στον Καναδά τους επόμενους 6 μήνες.\n\nΈχουν ετοιμάσει μια λίστα με τις δραστηριότητες που θέλουν να δοκιμάσουν, με την 12χρονη κόρη τους να θέλει να κάνει ιππασία, ενώ ο 5χρονος Λόρεντ είπε ότι θέλει να πιει χυμό πάνω σε μια καμήλα.\n\nΌσο για την ασθένεια και τα παιδιά, γνωρίζουν για την πάθησή τους. Η Μία το ξέρει από τα επτά της χρόνια, ενώ τα δύο μικρότερα το έμαθαν πρόσφατα. «Ο μικρός μου με ρώτησε: «Μαμά, τι σημαίνει να είσαι τυφλός; Θα μπορώ να οδηγήσω αυτοκίνητο;» Είναι πέντε ετών. Αλλά σιγά-σιγά καταλαβαίνει τι ακριβώς συμβαίνει» λέει η μητέρα τους.\n\nΠηγή: iefimerida.gr\n\nΑκολουθήστε το στο Google News και μάθετε πρώτοι όλες τις ειδήσεις.",
    "Η κλιματική αλλαγή πάει σχολείο": "Νέα προγράμματα σπουδών με έμφαση στις προκλήσεις για τον πλανήτη\n\nΟι μικροί μαθητές του 5ου «Χέλμειου» Δημοτικού Σχολείου Αγίας Παρασκευής είναι ενθουσιασμένοι από το επίτευγμά τους. Απέκτησαν έναν μικρό χώρο με ελιές στους πρόποδες του όρους Κιλιμάντζαρο, στην Τανζανία! Οπως περιέγραψε στην «Κ» η διευθύντρια του σχολείου, Χαρά Μπούτα, στο πλαίσιο του εργαστηρίου δεξιοτήτων για την καλλιέργεια περιβαλλοντικής συνείδησης και την ευαισθητοποίηση των παιδιών στους κινδύνους της κλιματικής αλλαγής, το σχολείο φέτος μετείχε σε διεθνές πρόγραμμα μαζί με άλλα, από διάφορες περιοχές του πλανήτη. Κάθε σχολείο παρουσίασε, μέσα από εικόνες και μικρά κείμενα, ένα ακραίο φαινόμενο που αποδίδεται και στην κλιματική αλλαγή.\n\nΤα ελληνόπουλα παρουσίασαν εικόνες από τη βιβλική καταστροφή που άφησαν πίσω τους οι φωτιές στην Εύβοια πέρυσι το καλοκαίρι. Μαθητές από σχολεία της Πολωνίας και της Ινδίας αποτύπωσαν και έδειξαν στους συνομηλίκους τους τις επιπτώσεις πλημμυρών, ως ακραίων καιρικών φαινομένων, στις περιοχές τους. Οι μαθητές από την Τανζανία παρουσίασαν εικόνες από την αποψίλωση δασών στο Κιλιμάντζαρο, το υψηλότερο βουνό της Αφρικής. «Οι μαθητές μας συγκέντρωσαν χρήματα, τα οποία έστειλαν στα παιδιά στην Τανζανία, που φύτευσαν 362 δενδρύλλια. Η δενδροφύτευση έγινε τον Μάρτιο, λίγο πριν από την περίοδο των βροχών στην περιοχή, για να ποτιστούν τα δενδρύλλια», παρατηρεί η κ. Μπούτα.\n\n«Η αντιμετώπιση της κλιματικής αλλαγής απαιτεί την καλλιέργεια της περιβαλλοντικής συνείδησης στα σχολεία, καθώς οι μαθητές αποτελούν ένα ευπροσάρμοστο κοινό, που αλλάζει συνήθειες ευκολότερα από μεγαλύτερες ηλικίες, εκπροσωπούν μια μεγάλη μερίδα του πληθυσμού, μπορούν να δράσουν ως πολλαπλασιαστές και να επηρεάσουν και να πείσουν άτομα μεγαλύτερων ηλικιών, συγγενείς και φίλους», δηλώνει το υπουργείο Παιδείας.\n\nΕτσι, τα νέα προγράμματα σπουδών όλων των μαθημάτων, που εφαρμόζονται πιλοτικά, δίνουν ιδιαίτερη έμφαση στην κλιματική αλλαγή, ενσωματώνοντας σύγχρονα επιστημονικά δεδομένα και εισάγοντας σχετικές δράσεις και δραστηριότητες. Ενδεικτικά, πρόγραμμα στο νηπιαγωγείο δίνει για πρώτη φορά μεγάλη έμφαση στη σχέση του παιδιού με το φυσικό περιβάλλον. Σε επίπεδο γνώσεων, οι μαθητές καλούνται να προσδιορίσουν τα γεωμορφολογικά χαρακτηριστικά του περιβάλλοντός τους, να προσδιορίσουν στοιχεία που δείχνουν την εξάρτηση του ανθρώπου από τη Φύση και τις επιδράσεις της ανθρώπινης δραστηριότητας σε αυτή. Σε επίπεδο δραστηριοτήτων, οι μαθητές καλούνται να ταξινομήσουν τα ζώα και τα φυτά του τόπου τους, να συλλέξουν και να ταξινομήσουν διάφορα φυσικά υλικά από το φυσικό περιβάλλον, να καταγράψουν πηγές ενέργειας και να σκεφτούν, μαζί με τον νηπιαγωγό, λύσεις για την εξοικονόμηση φυσικών πόρων και την προστασία του περιβάλλοντος.\n\nΑπό την άλλη, σε Χημεία, Βιολογία, Πληροφορική, Γεωλογία-Γεωγραφία, Φιλοσοφία, Μουσική και Αρχές Οικονομικής Θεωρίας έχουν ενταχθεί θεματικές για τα προβλήματα της κλιματικής αλλαγής. Ενδεικτικά, στη Φιλοσοφία έχουν ενταχθεί οι θεματικές εφαρμοσμένης ηθικής, όπως η περιβαλλοντική ηθική και τα δικαιώματα των ζώων. Στις ΑΟΘ διερευνώνται οι περιβαλλοντικές επιπτώσεις της οικονομικής ανάπτυξης με βιωματικές δραστηριότητες – π.χ. case study για το Νησί του Πάσχα και το εάν η οικονομία του κατέρρευσε από υπερεκμετάλλευση ξυλείας και φυσικών πόρων.\n\nΣημαντικές δράσεις γίνονται, σύμφωνα με το υπουργείο, και στο πλαίσιο των Εργαστηρίων Δεξιοτήτων, που είναι ενταγμένα στο υποχρεωτικό ωρολόγιο πρόγραμμα των νηπιαγωγείων, δημοτικών και γυμνασίων της χώρας. Αμεσα συνυφασμένος με την περιβαλλοντική εκπαίδευση είναι ο θεματικός κύκλος «Φροντίζω το περιβάλλον», ο οποίος αποτελείται από τις υποθεματικές «Οικολογία – Παγκόσμια και τοπική φυσική κληρονομιά» (φέτος διδάσκεται στο Νηπιαγωγείο, στην Α΄ και Δ΄ Δημοτικού και στην Α΄ Γυμνασίου), και «Κλιματική αλλαγή – Φυσικές καταστροφές, πολιτική προστασία», που φέτος διδάσκεται στη Β΄ και Ε΄ Δημοτικού και στη Β΄ Γυμνασίου.",
    "ART AERI: Νείλος": "Ο Νείλος είναι ποταμός στην Αφρική και ένας από τους δύο μεγαλύτερους του κόσμου. Ο ποταμός έπαιξε βασικό ρόλο στην ανάπτυξη της αρχαίας Αιγύπτου με τον πολιτισμό της να ωφελείται ιδιαίτερα στον ποταμό. Έτσι, ο Ηρόδοτος αποκάλεσε την Αίγυπτο Δώρο του Νείλου.\n\nΟ Νείλος έχει δύο μεγάλους παραποτάμους, από τους οποίους σχηματίζεται: τον Λευκό Νείλο από την Ισημερινή Ανατολική Αφρική και τον Γαλάζιο Νείλο από την Αιθιοπία.\n\nΟ Νείλος χύνεται στη Μεσόγειο θάλασσα, σχηματίζοντας το Δέλτα του Νείλου. Είναι ο μεγαλύτερος σε μήκος ποταμός της Αφρικής, αλλά ο δεύτερος του κόσμου. Πηγάζει νότια του Ισημερινού και ρέοντας προς Βορρά διά μέσου της βορειοανατολικής Αφρικής εκβάλλει στη Μεσόγειο θάλασσα. Έχει μήκος 6.853 χιλιόμετρα και αποστραγγίζει έκταση που υπολογίζεται σε 3.349.000 τετραγωνικά χιλιόμετρα και μέση παροχή νερού 2.830 κυβικών μέτρων το δευτερόλεπτο. Τους υδάτινους πόρους του Νείλου μοιράζονται 11 χώρες, η Τανζανία, το Μπουρούντι, η Ρουάντα, η Λαϊκή Δημοκρατία του Κονγκό, η Κένυα, η Ουγκάντα, η Αιθιοπία, η Ερυθραία, το Νότιο Σουδάν, το Σουδάν και η Αίγυπτος. Συγκεκριμένα, ο Νείλος είναι η κύρια πηγή νερού της Αιγύπτου και του Σουδάν. Ο Νείλος σχηματίζεται από τρία κύρια υδάτινα ρεύματα, του Άτμπαρα και του Κυανού Νείλου, που ρέουν από τα υψίπεδα της Αιθιοπίας, και του Λευκού Νείλου, που πηγάζει στις λίμνες Βικτωρίας και Αλβέρτου και σχηματίζεται κυρίως από τον Μπαχρ ελ Γκαζάλ και τον Σόμπατ.\n\nΣύμφωνα με την ελληνική μυθολογία και τη Θεογονία Ησιόδου, ο Νείλος ήταν Ποταμός - θεός, γιος του Τιτάνα Ωκεανού και της Τιτανίδας Τηθύος και αδερφός των Ποταμών και των Ωκεανίδων, ο οποίος έδωσε το όνομά του στον μεγάλο ποταμό της Αιγύπτου. Στην Οδύσσεια, το έπος του Ομήρου, ο Νείλος αναφέρεται με το όνομα Αίγυπτος (αρσενικό) και η χώρα δια μέσου της οποίας ρέει ονομάζεται επίσης Αίγυπτος (θηλυκό). Σύμφωνα με τον Διόδωρο τον Σικελιώτη, ο ποταμός πήρε το όνομά του από τον Νειλέα, ο οποίος όταν έγινε άνακτας της Αιγύπτου κατασκεύασε σε καίρια σημεία πολλές διώρυγες και φιλοδόξησε να κάνει πολύ πιο πλωτό τον Νείλο - πράγμα που έγινε η αιτία να πάρει το ποτάμι το όνομά του. Άλλη εκδοχή θέλει την ονομασία Νείλος πιθανώς να προέρχεται από τη σημιτική ρίζα νάχαλ, που σημαίνει «κοιλάδα» ή «ποτάμια κοιλάδα» και κατ' επέκτασιν «ποταμός». Μετά την πλήρη γεωγράφηση του πλανήτη διαπιστώθηκε ότι υπάρχουν και πολλοί άλλοι ποταμοί που βαίνουν προς Βορρά, όπως π.χ. ο Ρήνος. Οι αρχαίοι Αιγύπτιοι ονόμαζαν το ποταμό Αρ ή Αούρ, ή «μαύρο», από το χρώμα μεταφερόμενων από αυτόν ιζημάτων κατά τις πλημμύρες. Η ιλύς του Νείλου είναι αρκετά σκουρόχρωμη, ώστε να δώσει στη χέρσο την παλαιότερη ονομασία της, Κεμ ή Κέμι, η οποία επίσης σημαίνει «μαύρη» και συμβολίζει το σκότος.\n\nΓια περισσότερες πληροφορίες αποταθείτε στο www.artaeri.com.\n\nΜακαρίου 71, Λ/σία",
    "Δεν είναι πολύ πιο υγιεινές οι δίαιτες σήμερα παγκοσμίως, από ό,τι ήσαν πριν 30 χρόνια": "Η υγιεινή διατροφή κερδίζει διαχρονικά έδαφος σε πολύ διαφορετικές χώρες όπως οι ΗΠΑ, η Κίνα, το Ιράν και το Βιετνάμ, αλλά πολύ λιγότερο σε άλλες όπως η Ιαπωνία, η Νιγηρία και η Τανζανία.\n\nΕλάχιστα πιο υγιεινή είναι η διατροφή των ανθρώπων σήμερα σε παγκόσμιο επίπεδο, σε σχέση με αυτήν που ήταν πριν 30 χρόνια, δείχνει μια νέα μελέτη.\n\nΗ έρευνα, που αξιολόγησε τις διατροφικές συνήθειες ενηλίκων και παιδιών σε 185 χώρες σε βάθος σχεδόν τριών δεκαετιών (από το 1990 μέχρι το 2018), βαθμολόγησε από το 0 (πολλά κατεργασμένα κρέατα, ζάχαρη, αλάτι κ.α.) έως το 100 (πολλά φρούτα, λαχανικά, δημητριακά ολικής άλεσης κ.α.). πόσο πιστά οι άνθρωποι τηρούν τη συνιστώμενη υγιεινή διατροφή.\n\nΟ μέσος όρος των 185 χωρών είναι το 40,3, μια οριακή βελτίωση μόλις 1,5 μονάδων μέσα σε αυτά τα 30 χρόνια. Το γεγονός αυτό, σύμφωνα με τους επιστήμονες, δείχνει πόσο μεγάλη είναι η πρόκληση να ενθαρρυνθεί και να εφαρμοστεί στην πράξη η υγιεινή διατροφή σε διεθνή κλίμακα.\n\nΗ υγιεινή διατροφή κερδίζει διαχρονικά έδαφος σε πολύ διαφορετικές χώρες όπως οι ΗΠΑ, η Κίνα, το Ιράν και το Βιετνάμ, αλλά πολύ λιγότερο σε άλλες όπως η Ιαπωνία, η Νιγηρία και η Τανζανία. Μόνο δέκα χώρες, που αντιπροσωπεύουν λιγότερο από 1% του παγκόσμιου πληθυσμού, πήραν πάνω από 50 βαθμούς. Το υψηλότερο \"σκορ\" έχουν το Βιετνάμ, το Ιράν, η Ινδονησία και η Ινδία, ενώ το χαμηλότερο η Βραζιλία, το Μεξικό, οι ΗΠΑ (που πάντως εμφανίζουν αργή βελτίωση) και η Αίγυπτος.\n\nΣε περιφερειακό επίπεδο, η βαθμολογία κυμαίνεται από 30,3 στη Λατινική Αμερική και Καραϊβική (κάνουν τη χειρότερη διατροφή κατά μέσο όρο) μέχρι 45,7 στη Νότια Ασία. Σε παγκόσμιο επίπεδο, οι γυναίκες είναι πιθανότερο να τρώνε πιο υγιεινά σε σχέση με τους άνδρες και οι νεότεροι ενήλικες σε σχέση με τους ηλικιωμένους. Επίσης όσο μεγαλύτερο είναι το μορφωτικό επίπεδο των ανθρώπων και των γονιών τους, τόσο πιθανότερο είναι ακολουθούν πιο υγιεινή διατροφή.\n\nΟι ερευνητές, με επικεφαλής τη δρα Βικτόρια Μίλερ του καναδικού ΜακΜάστερ και τoν καθηγητή Τζιν Μάγιερ της Σχολής Επιστήμης της Διατροφής του αμερικανικού Πανεπιστημίου Ταφτς, που έκαναν τη σχετική δημοσίευση στο περιοδικό \"Nature Food\", επεσήμαναν ότι η κακή διατροφή αποτελεί βασική αιτία διαφόρων ασθενειών και ευθύνεται για έναν στις τέσσερις (26%) θανάτους που θα μπορούσαν να έχουν προληφθεί.\n\nΣύνδεσμος για την επιστημονική δημοσίευση:\n\nhttps://www.nature.com/articles/s43016-022-00594-9",
    "Εμπόριο κατασκοπείας": "Απέφυγαν τις ερωτήσεις. Δεν φάνηκε να διερευνούν το ενδεχόμενο μήπως το λογισμικό κατασκοπείας που πλάσαραν κατέληγε στα χέρια κάποιας τρομοκρατικής οργάνωσης ή εγκληματικής ομάδας. Ούτε τους ένοιαξε ιδιαίτερα ότι ο επίδοξος αγοραστής ζητούσε να προμηθευτεί το προϊόν τους για λογαριασμό του Νοτίου Σουδάν, μια χώρα βυθισμένη στην πολιτική βία με μακρύ ιστορικό παραβιάσεων των ανθρωπίνων δικαιωμάτων. Ηθελαν απλά να πουλήσουν. Ηταν μάλιστα πρόθυμοι να προσφέρουν και λύσεις που θα παρέκαμπταν κρατικούς και κοινοτικούς περιορισμούς ή ελέγχους στις εξαγωγές spyware προς τρίτες χώρες.\n\nΟ εκπρόσωπος της ιταλικής εταιρείας πρότεινε η εξαγωγή του λογισμικού να γίνει εικονικά στην Τανζανία, όπου θα ήταν πιο εύκολο να λάβουν τις σχετικές άδειες. Επειτα θα μπορούσε η Τανζανία να το προσφέρει ως «δώρο» στο Νότιο Σουδάν. Υπήρχε και άλλος δρόμος. Θα μπορούσε να πουληθεί το λογισμικό μέσω μιας συνεργαζόμενης εταιρείας στην Τουρκία. Οι κυνικοί διάλογοι και τα κόλπα που συχνά χρησιμοποιούνται από εταιρείες αυτού του τύπου στην πώληση λογισμικών παρακολούθησης παρουσιάστηκαν το 2017 στο αποκαλυπτικό ντοκιμαντέρ «Spy Merchants» του Al Jazeera. Ενας δημοσιογράφος, υποδυόμενος τον αγοραστή, διαπραγματεύτηκε την προμήθεια αυτών των προϊόντων με δύο ιταλικές και μία κινεζική εταιρεία, λέγοντας ανά περίπτωση ότι εκπροσωπεί τις κυβερνήσεις του Νοτίου Σουδάν και του Ιράν. Τα προϊόντα που θεωρούνται διπλής χρήσης (dual use) και θα μπορούσαν να χρησιμοποιηθούν πέρα από πολιτικούς και για στρατιωτικούς σκοπούς χρειάζονται βάσει κοινοτικών κανονισμών ειδικές άδειες για να εξαχθούν σε τρίτες χώρες. Η πώλησή τους γίνεται υπό προϋποθέσεις, για να διασφαλιστεί όσο είναι δυνατόν ότι δεν θα καταλήξουν σε λάθος χέρια. Σε αυτή την κατηγορία συγκαταλέγονται και τα spyware. Ο έλεγχος αυτών των εταιρειών για τη σύννομη εξαγωγή των προϊόντων τους είναι το ένα σκέλος της ιστορίας. Τι γίνεται εάν το λογισμικό που εμπορεύονται χρησιμοποιείται παράνομα εντός συνόρων; Στην Ελλάδα έχει μολυνθεί με το Predator το τηλέφωνο του δημοσιογράφου Θανάση Κουκάκη, ενώ μέχρι στιγμής έχουν αποκαλυφθεί απόπειρες μόλυνσης κατά των Ν. Ανδρουλάκη και Χρ. Σπίρτζη. Τα ίχνη της χρήσης του Predator, όμως, ακόμη δεν έχουν αναζητηθεί από την ελληνική Δικαιοσύνη. Δεν έχει γίνει έρευνα στη ροή των συναλλαγών. Ποιο είναι το πελατολόγιο της εταιρείας που το εμπορεύεται; Ποιος τελικά ελέγχει τους πωλητές;",
    "Οι Έλληνες του Μαλάουι κατάγονται από την Λήμνο. Πως έγιναν πλούσιοι": "του συνεργάτη ιστορικού Κωνσταντίνου Λαγού\n\nΤο Μαλάουι είναι χώρα της Αφρικής που συνορεύει με τη Ζάμπια, την Τανζανία και τη Μοζαμβίκη. Έχει μία μικρή ελληνική κοινότητα περίπου 200 ατόμων, που είναι από τους πιο εύπορους κατοίκους της αφρικάνικης χώρας.\n\nΣε ποσοστό 80% είναι συγγενείς μεταξύ τους και κατάγονται από το ίδιο χωριό της Λήμνου. Είναι ίσως η μόνη κοινότητα της ελληνικής διασποράς όπου η πλειοψηφία των μελών της είναι συγγενείς και συγχωριανοί.\n\nΙδρυτής της κοινότητας θεωρείται ο Νικόλαος Γιαννάκης που δημιούργησε περιουσία μαθαίνοντας στους ντόπιους να ψαρεύουν με τράτα.\n\nΟ πατριάρχης της ελληνικής κοινότητας του Μαλάουι\n\nΤη δεκαετία του 1920, ο Νικόλαος Γιαννάκης έφυγε από το χωριό του, τον Κοντιά της Λήμνου για να αναζητήσει την τύχη του στο εξωτερικό. Όπως χιλιάδες άλλοι Έλληνες έφθασε μέχρι και τις ΗΠΑ. Εκεί ζούσε η αδελφή του και θεωρούσε ότι θα μπορούσε να τον βοηθήσει να εγκατασταθεί στη χώρα.\n\nΌμως, το αμερικανικό τμήμα αλλοδαπών ανακάλυψε ότι δεν είχε τα σωστά χαρτιά για παραμείνει στις ΗΠΑ και έτσι απελάθηκε στην Ελλάδα.\n\nΌμως, ο Γιαννάκης ήταν αποφασισμένος να ζήσει στο εξωτερικό. Τελικά, μετανάστευσε στην Αφρική, και δούλεψε ως εργάτης στη Μοζαμβίκη και στη συνέχεια στη Ροδεσία που ήταν υπό βρετανικό έλεγχο.\n\nΤο 1928 ενώ ο Γιαννάκης ήταν στη Ροδεσία έμαθε ότι στο γειτονικό Μαλάουι, που ήταν και αυτό υπό βρετανική κυριαρχία και λεγόταν Νυασαλάνδη (Nyassaland), υπήρχε μία λίμνη που ήταν τόσο πλούσια σε ψάρια που οι ντόπιοι τα έπιαναν με τα χέρια!\n\nΟ Γιαννάκης σκέφθηκε ότι θα μπορούσε να βγάλει ένα καλό εισόδημα ψαρεύοντας εκεί. Έτσι έφθασε στη λίμνη που βρίσκεται στα σημερινά σύνορα του Μαλάουι με τη Μοζαμβίκη και την Τανζανία και είναι γνωστή ως Μαλάουι ή Νυάσα. Πρόκειται για την τρίτη μεγαλύτερη λίμνη της Αφρικής.\n\nΨαρεύοντας στη λίμνη Μαλάουι\n\nΟ Γιαννάκης ανακάλυψε ότι η λίμνη Μαλάουι πράγματι διέθετε πολλά ψάρια. Λέγεται ότι οι ντόπιοι τότε δεν χρησιμοποιούσαν δίχτυα στο ψάρεμα. Δεν γνωρίζουμε αν αυτό πράγματι ισχύει. Πάντως, το βέβαιο είναι ότι οι ντόπιοι δεν γνώριζαν να ψαρεύουν με το σύστημα της τράτας.\n\nΟ Γιαννάκης άρχισε να ψαρεύει με την τράτα, που προφανώς είχε μάθει στη Λήμνο και έπιανε τα περισσότερα απ’ όλους ψάρια.\n\nΣύντομα έβγαλε αρκετά χρήματα να αγοράσει μία δική του βάρκα. Η βάρκα έγινε πλοιάριο και λίγα χρόνια αργότερα, ο Γιάνναρης είχε αποκτήσει ολόκληρο στόλο με ψαράδικα. Έμαθε τους ντόπιους που δούλευαν γι’ αυτόν να ψαρεύουν με το σύστημα της τράτας. Στην ανάπτυξη της επιχείρησης του Γιαννάκη βοήθησε από το 1932 και μετά, ο αδελφός του Χρήστος, τον οποίο έφερε στο Μαλάουι.\n\nΚάθε μέρα οι δύο Έλληνες έβγαζαν μεγάλες ποσότητες αλιευμάτων που πωλούσαν στις ντόπιες αγορές. Δεν έμειναν όμως εκεί. Αγόρασαν φορτηγά με τα οποία μετέφεραν τα ψάρια τους και τα πωλούσαν και στη Ροδεσία, όπου υπήρχαν μεγάλες αγορές.\n\nΜέχρι και το 1938, ο Νίκος Γιαννάκης είχε φέρει στο Μαλάουι, εκτός από τον Χρήστο, και τα υπόλοιπα οκτώ αδέλφια του για να τον βοηθούν στη δουλειά.\n\nΌμως, ο κύκλος εργασιών του είχε αυξηθεί σε τέτοιο σημείο που εκτός από τα αδέλφια του έφερε από το χωριό του, τον Κοντιά της Λήμνου, και πολλούς άλλους συγγενείς του, ακόμη και κουμπάρους του.\n\nΈτσι, στις παραμονές του Β΄ Παγκοσμίου Πολέμου είχε δημιουργηθεί στο Μαλάουι μία μικρή αλλά ακμάζουσα ελληνική κοινότητα που απαρτιζόταν σε μεγάλο βαθμό από συγγενείς και συγχωριανούς.\n\nΈλληνες στο Μαλάουι πριν από τον Γιαννάκη\n\nΣχεδόν ένα αιώνα αργότερα, ο Νικόλαος Γιαννάκης θεωρείται ο πατριάρχης της ελληνικής κοινότητας.\n\nΒέβαια, και πριν από αυτόν, στις αρχές του 20ου αιώνα, στο Μαλάουι είχαν καταφθάσει και λίγοι άλλοι Έλληνες. Ήταν κυρίως έμποροι που εκμεταλλεύτηκαν το άνοιγμα μίας νέας αγοράς που ήταν το Μαλάουι μετά την επέκταση εκεί της σιδηροδρομικής γραμμής από τη Ροδεσία. Όμως, ο Γιαννάκης ήταν αυτός που δημιούργησε την κοινότητα, καλώντας στη χώρα τους δικούς του από τον Κοντιά.\n\nΑπό τα ψάρια στα καπνά\n\nΗ υπεραλεία της λίμνης Μαλάουι από τα πλοιάρια του Γιαννάκη είχε σαν αποτέλεσμα τα ψάρια να αρχίζουν να περιορίζονται. Τότε η τοπική κυβέρνηση απαγόρευσε την αλιεία σε αυτή τους περισσότερους μήνες.\n\nΟ Γιαννάκης και οι συγγενείς του επένδυσαν τα κέρδη τους σε άλλο παραγωγικό τομέα του Μαλάουι, τα καπνά. Στον τομέα αυτό είχε προηγηθεί ένας άλλος Έλληνας, ο Αντώνης Γιοκαρίνης από τη Σάμο που το 1926 άνοιξε το πρώτο εργοστάσιο τσιγάρων στη χώρα.\n\nΤις δεκαετίες του 1940 και 1950 αρκετοί Έλληνες απέκτησαν φάρμες καπνών στη Ζόμπα, το Λίμπε, τη Ναμουέρα και το Μπλαντάιρ. Έτσι, κυριάρχησαν στον κλάδο των καπνών, κάτι που ισχύει και σήμερα. Αυτό είναι πολύ σημαντικό αφού τα καπνά είναι το βασικό εξαγωγικό προϊόν του Μαλάουι και τα κέρδη του αντιπροσωπεύουν το 15% του ΑΕΠ της χώρας.\n\nΑντώνης και Νίκος Τσέλινγκας\n\nΑπό τους πρώτους μεγάλους καπνοπαραγωγούς του Μαλάουι ήταν ο Αντώνης Τσέλινγκας, γαμπρός του Νίκου Γιαννάκη, που ήρθε το 1946 στην αφρικανική χώρα. Αυτός ασχολήθηκε από νεαρή ηλικία με τα καπνά και έτσι απέκτησε σημαντική τεχνογνωσία πάνω στο προϊόν.\n\nΤο 1964 όταν το Μαλάουι έγινε ανεξάρτητη χώρα, ο Αντώνης Τσέλινγκας έγινε σύμβουλος του πρώτου πρόεδρου του Μαλάουι\n\nΟ μεγαλύτερος παραγωγός καπνών σήμερα στο Μαλάουι, είναι ο Γιώργος Τσέλινγκας γιος του Αντώνη, με τεράστιο εύρος δραστηριοτήτων και αξιόλογη οικονομική επιφάνεια. Εκτός από τα καπνά, ο Γιώργος Τσέλινγκας δραστηριοποιείται οικονομικά και στη βιομηχανία πουλερικών και βοειδοειδή, κάτι που είχε ξεκινήσει ο πατέρας του παράλληλα με την παραγωγή και εμπόριο καπνού.\n\nΥπάρχουν και άλλοι Έλληνες στο Μαλάουι σήμερα που ελέγχουν το μεγαλύτερο μέρος της παραγωγής και εξαγωγής καπνού. Επίσης, διαθέτουν πολλά καταστήματα και επιχειρήσεις αγροτικών προϊόντων.\n\nΣτοιχεία αντλήθηκαν από το βιβλίο του ιστορικού-ερευνητή Αντώνη Χαλδαίου, “The Greek Community of Malawi” (Η Ελληνική Κοινότητα του Μαλάουι), Αθήνα, 2021.\n\nΔΙΑΒΑΣΤΕ ΣΤΗΝ \"ΜΤΧ\" Ο πρώτος Έλληνας στη Ζάμπια σκότωνε κροκόδειλους με ρόπαλο και δημιούργησε ελληνικό κρατίδιο στη ζούγκλα. Οι απόγονοί του διαπρέπουν\n\nΑκολουθήστε τη mixanitouxronou.gr στο Google News και μάθετε πρώτοι όλες τις ειδήσεις Διαβάστε τις σημαντικότερες Ειδήσεις από την Ελλάδα και τον Κόσμο, στη mixanitouxronou.gr",
    "Κεντρική Ομιλία του Γ.Γ. Απόδημου Ελληνισμού και Δημόσιας Διπλωματίας στο 19ο Φεστιβάλ Αφρικανικού Πολιτισμού": "Την προσήλωση της Ελλάδας στην πολύπλευρη και συστηματική ανάπτυξη των σχέσεών της με χώρες της Αφρικανικής ηπείρου και στους στενούς δεσμούς που αναπτύσσει με αυτές, ειδικά τα τελευταία χρόνια, καθώς και στον ρόλο και τη συνεισφορά της ελληνικής Ομογένειας, αναφέρθηκε ο Γενικός Γραμματέας Αποδήμου Ελληνισμού και Δημόσιας Διπλωματίας, κ. Ιωάννης Χρυσουλάκης, απευθυνόμενος ως κεντρικός ομιλητής στο 19ο Φεστιβάλ Αφρικανικού Πολιτισμού που διοργανώθηκε στην Πρεσβευτική κατοικία της Νοτίου Αφρικής στην Αθήνα, στις 24 και 25 Σεπτεμβρίου.\n\nΟ κ. Χρυσουλάκης αναφέρθηκε στους ιστορικούς δεσμούς της Ελλάδας με την Αφρικανική ήπειρο και τον ρόλο «γέφυρας» συνδεσιμότητας της Μεσογείου στο παρελθόν αλλά και σήμερα. Τα τελευταία χρόνια, τόνισε, η ελληνική κυβέρνηση έχει αναλάβει συστηματικές προσπάθειες για τη δημιουργία στενότερων σχέσεων με την Αφρικανική ήπειρο, αναγνωρίζοντας παράλληλα τις τεράστιες δυνατότητες και τον δυναμισμό της. Απέναντι δε στις υφιστάμενες προσκλήσεις, ιδίως εκείνων που συνδέονται με την επισιτιστική ασφάλεια, την κλιματική κρίση, την δημόσια υγεία και άλλες αναπτυξιακές ανάγκες των αφρικανικών εθνών (που επιδεινώθηκαν πρόσφατα από τον πόλεμο στην Ουκρανία), η Ελλάδα στηρίζει την οικονομική ανάπτυξη, την πολιτική σταθερότητα και την προαγωγή των Ανθρωπίνων Δικαιωμάτων στις χώρες της Αφρικανικής ηπείρου. Σε πολυμερές επίπεδο, Η Ελλάδα παραμένει σταθερός υποστηρικτής της ενίσχυσης των σχέσεων της ΕΕ με την Αφρικανική ήπειρο. Σε διμερές επίπεδο, η ενεργή παρουσία της ελληνικής διπλωματίας στην Αφρικανική ήπειρο, ιδιαίτερα κατά τα τελευταία έτη, το άνοιγμα περισσότερων Πρεσβειών και διπλωματικών Αρχών εκεί, η οργάνωση επισκέψεων υψηλού επιπέδου, η συστηματική δωρεά εκατομμυρίων δόσεων εμβολίων και η χρηματοδότηση πολλών αναπτυξιακών έργων και προγραμμάτων σε πολλές περιοχές της ηπείρου, αντικατοπτρίζουν το ενδιαφέρον και τη δέσμευσή της Ελλάδας για την Αφρική. Σημαντικός είναι επίσης ο ρόλος του Ελληνορθόδοξου Πατριαρχείου Αλεξανδρείας και πάσης Αφρικής στην Αλεξάνδρεια της Αιγύπτου με ιστορία δύο χιλιάδων ετών στην Αίγυπτο και στην Αφρικανική ήπειρο.\n\nΟ κ. Χρυσουλάκης αναφέρθηκε, επίσης, στον σημαίνοντα ρόλο των ελληνικών Κοινοτήτων στην Αφρική για την κοινωνική και οικονομική ανάπτυξη κρατών που τις φιλοξενούν και την προώθηση της αμοιβαίας φιλίας και συνεργασίας. Χαρακτηριστικά αναφέρθηκε στην εμβληματική συμβολή του Γιώργου Μπίζου, ένθερμου προασπιστή των ανθρωπίνων δικαιωμάτων και στενού φίλου και νομικού υπερασπιστή του Nelson Mandela, ο οποίος αντιτάχθηκε στο καθεστώς του απαρτχάιντ και συνέβαλε στη διαμόρφωση του νέου Συντάγματος της Νότιας Αφρικής. Σημείωσε, επίσης, την πρωτοβουλία της Γενικής Γραμματείας για την προβολή, για πρώτη φορά στην Ελλάδα, του ντοκιμαντέρ “George Bizos Icon” στο Φεστιβάλ ντοκιμαντέρ «Πέρα από τα Σύνορα» στο Καστελόριζο τον Αύγουστο τ.ε., με την συμμετοχή εκπροσώπων της Πρεσβείας της Νοτίου Αφρικής και του Nelson Mandela Foundation. Η προβολή του ντοκιμαντέρ, υπενθύμισε από το ακριτικό Καστελόριζο στην εσχατιά της Ευρώπης, τις διαχρονικές και οικουμενικές αξίες της Δημοκρατίας, εν μέσω μάλιστα αυξανόμενων και συνεχιζόμενων απειλών που επιδιώκουν να υπονομεύσουν, να περιορίσουν ή να επαναπροσδιορίσουν αυτές τις αξίες, μέσα από νέα τείχη αυταρχισμού, εθνικισμού, ιστορικού αναθεωρητισμού και μισαλλοδοξίας.\n\nΣτις συμμετέχουσες χώρες στο 19ο Φεστιβάλ Αφρικανικού Πολιτισμού περιλαμβάνονταν η Αίγυπτος, Αλγερία, Γκάμπια, Γκάνα, Ακτή του Ελεφαντοστού, Ζάμπια, Ζιμπάμπουε, Κένυα, Λ.Δ. Κονγκό, Λιβύη, Μαδαγασκάρη, Μαρόκο, Ν. Αφρική, Νιγηρία, Ουγκάντα, Σενεγάλη, Σεϋχέλλες, Σουδάν και Τανζανία.",
    "Γενετικά τροποποιημένα κουνούπια που δεν μεταδίδουν την ελονοσία": "Επιστήμονες του βρετανικού Κολλεγίου Imperial του Λονδίνου, με επικεφαλής τον Ελληνοκύπριο καθηγητή λοιμωδών νόσων και ανοσολογίας Γιώργο Χριστοφίδη, δημιούργησαν μέσω κατάλληλης γενετικής τροποποίησης κουνούπια που δεν μπορούν πλέον να μεταδώσουν την ελονοσία.\n\nΤα εν λόγω κουνούπια επιβραδύνουν την ανάπτυξη του παράσιτου της ελονοσίας στο έντερό τους, κάτι που αποτρέπει τη μετάδοση της νόσου στους ανθρώπους. Η γενετική τροποποίηση ωθεί τα κουνούπια να παράγουν ουσίες στο έντερο τους, οι οποίες \"φρενάρουν\" τον πολλαπλασιασμό των \"ένοχων\" παρασίτων. Έτσι, τα παράσιτα είναι απίθανο να φθάσουν στους σιελογόνους αδένες των κουνουπιών και μετά να περάσουν με το τσίμπημα στους ανθρώπους. Μέχρι στιγμής τα εργαστηριακά πειράματα της ερευνητικής ομάδας Transmission:Zero (Μετάδοση: Μηδέν) του Imperial δείχνουν ότι με αυτόν τον τρόπο μειώνεται δραστικά η πιθανότητα εξάπλωσης της ελονοσίας.\n\nΗ νόσος παραμένει μια από τις πιο εξαπλωμένες και θανατηφόρες στον κόσμο, θέτοντας σε κίνδυνο περίπου τον μισό παγκόσμιο πληθυσμό. Το 2021 μόλυνε περίπου 241 εκατομμύρια ανθρώπους και σκότωσε 627.000, κυρίως παιδιά έως πέντε ετών στην υποσαχάρια Αφρική. Μετά το 2015 παρατηρείται μια στασιμότητα στην πρόοδο κατά της ελονοσίας, καθώς τα κουνούπια και τα παράσιτα που μεταφέρουν, γίνονται ολοένα πιο ανθεκτικά στα διαθέσιμα εντομοκτόνα και θεραπείες, γι' αυτό προβάλλει επιτακτικά η ανάγκη για νέες καινοτόμες λύσεις.\n\nΗ νόσος μεταδίδεται μεταξύ των ανθρώπων, αφότου ένα θηλυκό κουνούπι τσιμπήσει κάποιον μολυσμένο με το παράσιτο της ελονοσίας. Το παράσιτο στη συνέχεια αναπτύσσεται στο έντερο του κουνουπιού, μετά ταξιδεύει στους σιελογόνους αδένες του εντόμου και είναι έτοιμο να μολύνει τον επόμενο άνθρωπο που το κουνούπι θα τσιμπήσει. Όμως μόνο το 10% των κουνουπιών ζουν αρκετά για να προλάβει να αναπτυχθεί το παράσιτο ώστε να γίνει μολυσματικό.\n\nΗ μετάλλαξη που έκαναν οι ερευνητές, καθυστερεί ακόμη περισσότερο αυτό τον χρόνο ανάπτυξης του παρασίτου στο έντερο του κουνουπιού, μηδενίζοντας έτσι σχεδόν την πιθανότητα μετάδοσης της μόλυνσης. Η γενετική τροποποίηση έγινε στο κύριο είδος κουνουπιού-φορέα του παρασίτου στην υποσαχάρια Αφρική (Anopheles gambiae).\n\nΑν η μέθοδος αποδειχθεί ασφαλής και αποτελεσματική σε πραγματικές συνθήκες εκτός εργαστηρίου, τότε θα προσφέρει ένα νέο ισχυρό εργαλείο που θα βοηθήσει να εξαλειφθεί η ελονοσία. Οι επιστήμονες, οι οποίοι έκαναν σχετική δημοσίευση στο επιστημονικό περιοδικό \"Science Advances\", σχεδιάζουν σχετικές δοκιμές επί του πεδίου μέσα στα επόμενα δύο έως τρία χρόνια, αρχικά στην Τανζανία.\n\nΓια να αξιοποιηθούν τα μεταλλαγμένα αυτά κουνούπια στην πράξη, θα πρέπει η συγκεκριμένη γενετική τροποποίηση τους να περάσει σταδιακά από τα εργαστηριακά κουνούπια σε αυτά που ζουν στη φύση. Αποτελεί πάντως ερώτημα κατά πόσο αυτό μπορεί να γίνει μαζικά για να φέρει αποτέλεσμα σε εύλογο χρονικό διάστημα. Μια λύση θα ήταν η τεχνική της γονιδιακής καθοδήγησης (gene drive), η οποία πάντως ενέχει κάποιες δυσκολίες και κινδύνους.\n\n\"Η ιστορία μας έχει διδάξει ότι δεν υπάρχει μαγική λύση, όσον αφορά τον έλεγχο της ελονοσίας, συνεπώς θα πρέπει να χρησιμοποιήσουμε όλα τα όπλα που έχουμε στη διάθεση μας και να βρούμε καινούρια. Η γενετική καθοδήγηση είναι ένα τέτοιο ισχυρό όπλο, το οποίο σε συνδυασμό με τα φάρμακα, τα εμβόλια και τον έλεγχο των κουνουπιών, θα μπορέσει να βοηθήσει να σταματήσει η εξάπλωση της ελονοσίας και να σωθούν ανθρώπινες ζωές\", δήλωσε ο δρ Χριστοφίδης, ο οποίος σπούδασε Βιολογία στο Πανεπιστήμιο Αθηνών (1989-1994), από όπου πήρε και το διδακτορικό του στην ίδια επιστήμη (1995-2000).\n\nNaftemporiki.gr με πληροφορίες από ΑΠΕ-ΜΠΕ",
    "Δένδιας: Μπαράζ συναντήσεων στη Νέα Υόρκη -Στο επίκεντρο οι συνεργασίες και η ρωσική εισβολή": "Συναντήσεις με τους ΥΠΕΞ Μολδαβίας και Τανζανίας πραγματοποίησε ο υπουργός Εξωτερικών Νίκος Δένδιας, στο πλαίσιο της Γενικής Συνέλευσης του ΟΗΕ στην Νέα Υόρκη.\n\nΟ κ. Δένδιας ξεκίνησε το σημερινό πρόγραμμα επαφών στη Νέα Υόρκη, συναντώντας τον ΥΠΕΞ της Μολδαβίας Νίκο Ποπέσκου.\n\n«Συζητήσαμε για την ανάπτυξη σχέσεων Ελλάδας - Μολδαβίας, την ευρωπαϊκή προοπτική της Μολδαβίας, τις εξελίξεις στην Ανατολική Μεσόγειο και τις επιπτώσεις στην περιοχή της ρωσικής εισβολής στην Ουκρανία», αναφέρει σε ανάρτησή του στο Twitter ο υπουργός Εξωτερικών.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΔένδιας: Η πρώτη συνάντηση με την υπουργό Εξωτερικών της Τανζανίας\n\nΗ πρώτη συνάντηση υπουργών Εξωτερικών Ελλάδας και Τανζανίας πραγματοποιήθηκε στη Νέα Υόρκη. «Συζητήσαμε με την ομόλογο Τανζανίας L. Mulamula τις προοπτικές για συνεργασία στους τομείς της υγείας, του τουρισμού, της θαλάσσιας ασφάλειας και της προστασίας του θαλάσσιου περιβάλλοντος στη βάση αμοιβαίου σεβασμού Ελλάδας και Τανζανίας στην UNCLOS» αναφέρει σε ανάρτησή του στο Twitter ο Νίκος Δένδιας.\n\nΠέρα από τη συνάντηση με τους ομολόγους του από Μολδαβία και Τανζανία, ο Νίκος Δένδιας αναμένεται να συναντηθεί με τους ΥΠΕΞ της Βόρειας Μακεδονίας, της Μαδαγασκάρης, της Μαυριτανίας, της Ινδίας και με την υφυπουργό Εξωτερικών των ΗΠΑ Βικτόρια Νούλαντ.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΕπίσης, θα συμμετάσχει στην στην Υπουργική Σύνοδο του Φόρουμ των Αρχαίων Πολιτισμών και στο Διατλαντικό Δείπνο με τη συμμετοχή του Αμερικανού υπουργού Εξωτερικών Άντονι Μπλίνκεν, ενώ θα συναντηθεί και με την υπουργό Επικρατείας του υπουργείου Εξωτερικών των Ηνωμένων Αραβικών Εμιράτων για Διεθνή Συνεργασία Ρεμ αλ Χασίμι.",
    "Σχέδιο οικοδόμησης ευρύτερων «συμμαχιών»": "Ομλία με εκτενείς αναφορές στις τουρκικές προκλήσεις απηύθυνε χθες ο πρωθυπουργός Κυρ. Μητσοτάκης, στο πλαίσιο της Γενικής Συνέλευσης του ΟΗΕ. Από την πλευρά του, ο επικεφαλής της ελληνικής διπλωματίας, Νίκος Δένδιας, είχε επαφές στη Νέα Υόρκη για την ενίσχυση των διμερών σχέσεων με κράτη μακριά από τον παραδοσιακό περίγυρο της Ελλάδας.\n\nΤον στόχο της ενίσχυσης των σχέσεων με κράτη και περιοχές μακριά από τον παραδοσιακό περίγυρο της Ελλάδας (ΝΑΤΟ, Ε.Ε., Βαλκάνια, Μεσόγειος) είχε ως κεντρική στρατηγική το πρόγραμμα επαφών του υπουργού Εξωτερικών Νίκου Δένδια την προηγούμενη εβδομάδα, κατά την παραμονή του στη Νέα Υόρκη με αφορμή τη Γενική Συνέλευση του ΟΗΕ.\n\nΟ κ. Δένδιας συνάντησε, μάλιστα, τον Ινδό ομόλογό του Σ. Τζαϊσανκάρ, για πέμπτη φορά τα τελευταία χρόνια, σε μια σχέση η οποία τείνει να μετεξελιχθεί σε στρατηγική. Στην ατζέντα βρέθηκε, βεβαίως, η Ουκρανία, η κατάσταση στην περιοχή του Ινδο-Ειρηνικού αλλά και η Ανατολική Μεσόγειος και το Κυπριακό. Σημειώνεται ότι μεταξύ Ελλάδας και Ινδίας γίνονται συζητήσεις για αμυντική συνεργασία, τη συγκρότηση τριμερούς σχήματος με τα Ηνωμένα Αραβικά Εμιράτα (ΗΑΕ) αλλά και συναντίληψη στα ζητήματα που αφορούν το Διεθνές Δίκαιο της Θάλασσας. Σύμφωνα με πληροφορίες, ο κ. Τζαϊσανκάρ συναντήθηκε αργότερα με τον Τούρκο ομόλογό του Μεβλούτ Τσαβούσογλου στον οποίο και εξέφρασε κάποιες ανησυχίες σχετικά με την κατάσταση στην Ανατολική Μεσόγειο. Ο κ. Δένδιας συναντήθηκε και με την υφυπουργό Εξωτερικών των ΗΠΑ Βικτόρια Νούλαντ.\n\nΣυνολικά, κατά τις πέντε ημέρες που παρέμεινε στη Νέα Υόρκη, ο κ. Δένδιας είχε 35 διμερείς και πολυμερείς συναντήσεις, οι περισσότερες από τις οποίες ήταν με εκπροσώπους χωρών που δεν βρίσκονται –για αντικειμενικούς λόγους– συχνές ευκαιρίες για επαφές.\n\nΣε κάποιες περιπτώσεις πραγματοποιήθηκε για πρώτη φορά διμερής συνάντηση σε επίπεδο υπουργών Εξωτερικών (Τανζανία, Μαυριτανία, Μαδαγασκάρη, Τζαμάικα, Δομινικανή Δημοκρατία, Παλάου). Στο σύνολο των επαφών του, παρά την προφανή προτεραιότητα του πολέμου στην Ουκρανία και των επιπτώσεών του, ο κ. Δένδιας ενημέρωσε αναλυτικά τους διεθνείς συνομιλητές του για τις ελληνικές θέσεις έναντι της όξυνσης των τουρκικών προκλήσεων και των απειλών και το Κυπριακό, αλλά και για θέματα ευρύτερου ενδιαφέροντος, όπως η κατάσταση στη Λιβύη και η νέα κρίση στον Καύκασο.\n\nΣτο πλαίσιο των συνομιλιών του κ. Δένδια κεντρική θέση είχε και η προώθηση της υποψηφιότητας της Ελλάδας ως μη μόνιμου μέλους στο Συμβούλιο Ασφαλείας του ΟΗΕ την περίοδο 2025-26. Οπως αναφέρουν αρμόδιες πηγές, έως τώρα έχουν εξασφαλιστεί 110 γραπτές δεσμεύσεις στις οποίες περιλαμβάνονται και χώρες με έντονη δραστηριοποίηση του τουρκικού παράγοντα.\n\nΣημειώνεται, τέλος, ότι και χθες ο πρόεδρος της Τουρκίας Ρετζέπ Ταγίπ Ερντογάν, απαντώντας σε ερώτηση –μετά την προσευχή της Παρασκευής– σχετικά με τη δημιουργία Διεύθυνσης Επικοινωνιών στην Ελλάδα για απόκρουση της τουρκικής προπαγάνδας στο εξωτερικό, απάντησε ότι «η Διεύθυνση Επικοινωνίας μας είναι πολύ πιο ισχυρή, σε αυτό το σημείο, έχει δημιουργήσει ένα πολύ καλύτερο δίκτυο επικοινωνίας με τον κόσμο. Και εξακολουθεί να το κάνει. Αυτοί μας ακολουθούν από πίσω σαν βαγόνια».\n\nEπίσης, ο υπουργός Εξωτερικών Μ. Τσαβούσογλου αναφέρθηκε στους όρους που θέτει το Κογκρέσο για τα F-16 προς την Τουρκία. Οπως είπε, αναφερόμενος στις ΗΠΑ, «δεν είναι αποδεκτό ένα μέλος του ΝΑΤΟ να επιβάλλει τέτοιο περιορισμό σε άλλο μέλος του ΝΑΤΟ. Γνωρίζουμε ότι ειδικά μετά την άφιξη του Ελληνα πρωθυπουργού στην Ουάσιγκτον, κάποια λόμπι όπως το ελληνικό και το αρμενικό αντιτάχθηκαν σε αυτό. Γνωρίζουμε ότι προσπαθούν να το μπλοκάρουν. Αλλά αυτή τη στιγμή, είναι ένα αληθινό γεγονός ότι υπάρχουν λόμπι που υποστηρίζουν και την Τουρκία».",
    "Θες να χάσεις κιλά; Αυτή είναι η καλύτερη ώρα για να τρως το πρωινό σου γεύμα": "Σημασία δεν έχει μόνο τι τρώμε και πόσο αλλά και τι ώρα καταναλώνουμε το κάθε γεύμα. Μπορεί λοιπόν να τρως υγιεινά και να προσέχεις τις μερίδες σου, αλλά η προσπάθειά σου να μην αποτυπώνεται στη ζυγαριά, καθώς ξεχνάς το σημαντικό παράγοντα της ώρας.\n\nΟι βιολογικές διεργασίες που εμπλέκονται στην επεξεργασία του φαγητού, δηλαδή ο μεταβολισμός και η πέψη, επηρεάζονται από τον λεγόμενο κιρκάδιο ρυθμό –ευρύτερα γνωστός ως «βιολογικό ρολόι»– δηλαδή τον «συγχρονισμό» του οργανισμού με την εναλλαγή ημέρας και νύχτας.\n\nΑν λοιπόν θέλεις να χάσεις κιλά, μάθε παρακάτω ποια είναι η σωστή ώρα για να καταναλώνεις το πρωινό σου!\n\nΕικόνα\n\nΣύμφωνα με νέα έρευνα, το πρωινό θα πρέπει να καταναλώνεται στις 11 το πρωί, ώστε να χάσουμε βάρος. Για να καταλήξει σε αυτό το συμπέρασμα, η έρευνα ακολούθησε τις διατροφικές συνήθειες της φυλής Hadza, με έδρα κυρίως την Τανζανία.\n\nΌμως γιατί στις 11; Όπως εξηγεί η έρευνα, η αναμονή μέχρι τις 11 το πρωί καθιστά δυνατή την επίτευξη 14ωρης περιόδου νηστείας από το τελευταίο γεύμα της προηγούμενης ημέρας, με αποτέλεσμα να υπάρχει απώλεια βάρους.\n\nΑν ωστόσο, δεν μπορούμε να καταναλώσουμε το πρωινό μας αυτή την ώρα, σύμφωνα με τους ειδικούς, θα πρέπει τουλάχιστον να το καταναλώνουμε μέσα σε μία με δύο ώρες από την στιγμή που ξυπνάμε. Αν ακολουθήσεις αυτή την τακτική θα έχεις πολλά οφέλη για τον οργανισμό σου.\n\nΑρχικά, το να τρώμε μέσα στο διάστημα των δύο ωρών αφότου έχουμε ξυπνήσει είναι πολύ σημαντικό για τη ρύθμιση της όρεξής μας και για την εξισορρόπηση των επιπέδων της γλυκόζης στο αίμα μέσα στην ημέρα. Όταν απορρυθμίζονται τα επίπεδα γλυκόζης, τότε προκαλείται έντονα το αίσθημα της πείνας αλλά και της λιγούρας.\n\nΕπίσης, βοηθά στην άμεση ενεργοποίηση του μεταβολισμού και στην ταχεία ενίσχυση της αίσθησης του κορεσμού.\n\nΝα σημειώσουμε βέβαια πως η παράλειψη του πρωινού γεύματος έχει συσχετιστεί με αυξημένο κίνδυνο εμφάνισης διαβήτη αλλά και με μια γενικότερη επιβράδυνση του μεταβολισμού.\n\nΔείτε επίσης: Αυτό είναι το ρόφημα με 3 μόνο υλικά που θα σε βοηθήσει να κοιμάσαι καλύτερα!\n\nΕικόνα\n\nΠαρακάτω θα δεις τρεις εναλλακτικούς προγραμματισμούς γευμάτων ανάλογα με την ώρα που ξυπνά και κοιμάται κανείς.\n\nΑν ξυπνάς στις 7 π.μ. και κοιμάσαι στις 11 μ.μ.\n\n- Πρωινό: 8 π.μ.\n\n- Μεσημεριανό: 12 μ.μ.\n\n- Σνακ: 3-4 μ.μ.\n\n- Βραδινό: όχι μετά τις 8 μ.μ.\n\nΑν ξυπνάς στις 10 π.μ. και κοιμάσαι στις 2 π.μ.\n\n- Πρωινό: 11 π.μ.\n\n- Μεσημεριανό: 3 μ.μ.\n\n- Σνακ: 6-7 μ.μ.\n\n- Βραδινό: όχι μετά τις 10 μ.μ.\n\nΑν ξυπνας στις 12 μ.μ. και κοιμάσαι στις 4 π.μ.\n\n- Πρωινό: 1 μ.μ.\n\n- Μεσημεριανό: 5 μ.μ.\n\n- Σνακ: 8-9 μ.μ.\n\n- Βραδινό: όχι μετά τη 1 π.μ.\n\nΜάθετε ακόμα: Γιατί πεινάς, ενώ μόλις έφαγες; 6 λάθη που κάνεις και πώς να τα αντιμετωπίσεις!",
    "Σπάνιο ροζ διαμάντι 11, 15 καρατίων βγαίνει στο «σφυρί» για 21 εκατ. δολάρια": "The 11.15-carat ‘Williamson Pink Star’ diamond, described as one of the world's purest, will go on tour to Dubai, Singapore and Taipei https://t.co/Z1DaeWQ5Q8 pic.twitter.com/HqiHHwdGtr — Reuters (@Reuters) September 1, 2022\n\nΚλείσιμο\n\nΈνα , βγαίνει σε δημοπρασία από τον οίκο Sotheby's και αναμένεται να ξεπεράσει τα 21 εκατομμύρια δολάρια. Με 11,15 καράτια, το «Williamson Pink Star» είναι το δεύτερο μεγαλύτερο εσωτερικά άψογο, φανταχτερό ροζ διαμάντι που εμφανίστηκε ποτέ σε δημοπρασία. Προερχόμενο από ένα ακατέργαστο διαμάντι 32 καρατίων από το ορυχείο Ουίλιαμσον στην Τανζανία, έχει την ιδανική κοπή που αναδεικνύεται η εσωτερική του ομορφιά.«(Τα ροζ διαμάντια) είναι εξαιρετικά σπάνια», δήλωσε ο Kristian Spofforth, επικεφαλής του τμήματος κοσμημάτων του Sotheby's, στο Reuters. Γι αυτό αναμένει πολλές προσφορές για το πετράδι σε αυτόνομη δημοπρασία που θα πραγματοποιηθεί στις 5 Οκτωβρίου στο Χονγκ Κονγκ.«Είδαμε ότι κατά τη διάρκεια της καραντίνας και γενικότερα στην πανδημία το ενδιαφέρον για αυτό το σπάνιο λίθο δεν σταμάτησε να υπάρχει και νομίζω ότι θα έχει πολλούς πλειοδότες», δήλωσε.Πριν από τη δημοπρασία, το «Williamson Pink Star» θα περιοδεύσει στο Ντουμπάι, τη Σιγκαπούρη και την Ταϊπέι πριν φτάσει στο Χονγκ Κονγκ.Πηγή:",
    "Η Ι. Επισκοπή Μπουκόμπας για την εκδημία του ιδρυτή του Νοσοκομείου “ΑΝΑΣΤΑΣΙΣ”": "Η Ιερά Επισκοπή Μπουκόμπας και Δυτικής Τανζανίας με πολλή θλίψη ανήγγειλε την εκδημία του φιλάνθρωπου ευεργέτου, αείμνηστου Καθηγητού Καρδιολογίας της Ιατρικής Σχολής του ΕΚΠΑ και ιατρού Ιωάννου Νανά.\n\nΟ καταξιωμένος Καθηγητής, ο οποίος σκοτώθηκε σε τροχαίο δυστύχημα στις 24 Αυγούστου, υπήρξε ο ιδρυτής του Νοσοκομείου “ΑΝΑΣΤΑΣΙΣ” της Επισκοπής στην Μπουκόμπα της Τανζανίας. Ίδρυσε δε τον φιλανθρωπικό Σύλλογο ¨ΚΕΔΑΣ¨ για την υποστήριξη της λειτουργίας των νοσηλευτικών δομών.\n\n“Ευχόμαστε ο Κύριος να τον αναπαύει εν σκηναίς των δικαίων και να τον συγκαταριθμήσει μετά των Αγίων Αναργύρων Του.\n\nΟι δε Άγιοι Ανάργυροι ιατροί ψυχών και σωμάτων να σκέπουν το Νοσοκομείο μας στη δύσκολη αυτή στιγμή που περνάει και να φωτίσουν και άλλους ιατρούς να προσφέρουν ανιδιοτελώς την αγάπη τους με έργα προς την Ιεραποστολή και να μιμηθούν την ασίγαστη δωρεά του μακαριστού ιατρού Ιωάννη Νανά”, όπως αναφέρει χαρακτηριστικά η ανακοίνωση.\n\nΠοιος ήταν ο Ιωάννης Νανάς\n\nO Δρ. Ιωάννης Νανάς ήταν Ομότιμος Καθηγητής Καρδιολογίας της Ιατρικής Σχολής του ΕΚΠΑ και Πρόεδρος της εταιρείας KARDIATEC AE, η οποία έχει ως στόχο την ανάπτυξη της συσκευής υποβοήθησης της αριστερής κοιλίας PULVAD για ασθενείς με τελικού σταδίου καρδιακή ανεπάρκεια.\n\nΜε παρότρυνση του μέντορα του Καθ. Σ. Μουλόπουλου μετεκπαιδεύτηκε στο Πανεπιστήμιο της Utah στο Τμήμα τεχνητών οργάνων υπό τον Καθηγητή κ. William Kolff. Εκεί έλαβε μεγάλη εμπειρία στη λειτουργία της τεχνητής καρδιάς αναπτύσσοντας σημαντικό πειραματικό έργο. Το 1986 επέστρεψε στη Θεραπευτική Κλινική του Γ.Π.Ν.Α «Αλεξάνδρα» όπου συνέχισε το κλινικό έργο και όπου οργάνωσε το πρώτο ιατρείο καρδιακής ανεπάρκειας.\n\nΣτις αρχές της δεκαετίας του ’90 ξεκίνησε το πρόγραμμα μεταμοσχεύσεων στην Ελλάδα ενώ εισήγαγε την πρωτογενή αγγειοπλαστική, τη μηχανική υποβοήθηση της κυκλοφορίας και πολλές ακόμα καινοτόμες κλινικές πράξεις, αναφέρει η ΕΜΕΚΑ.\n\nΤην ίδια περίοδο ανέλαβε την εμφύτευση της συσκευής υποβοήθησης της αριστερής κοιλίας PULVAD σε ασθενείς και έκτοτε δούλεψε για την προώθησή της πρώτης τεχνητής καρδιάς εν Ελλάδι, μιας συσκευής εξ’ ολοκλήρου δικής του επινόησης για την αντιμετώπιση ασθενών με καρδιακή ανεπάρκεια. Ταυτόχρονα ανέπτυξε σημαντικό διδακτικό και πειραματικό έργο (>14.000 αναφορές και >300 πλήρεις εργασίες) στην Ιατρική Σχολή του ΕΚΠΑ εκπαιδεύοντας μεγάλο αριθμό καταξιωμένων Ελλήνων καρδιολόγων.\n\nΤο 2017 τιμήθηκε από την Ελληνική Καρδιολογική Εταιρεία για το έργο του στην Ελλάδα.\n\nΉταν ιδρυτής του Σωματείου ΚΕΔΑΣ (Κέντρο Διεθνούς Αλληλεγγύης και Συνεργασίας “‘Αγιοι Κοσμάς και Δαμιανός”) με φιλανθρωπικό έργο στην Υποσαχάρια Αφρική και συγκεκριμένα στην Ουγκάντα και την Τανζανία όπου ανεγέρθησαν 2 νοσοκομεία, σχολεία και μικρά αγροτικά ιατρεία.\n\nΠρόεδρος της Εταιρείας Μελέτης και Έρευνας της Καρδιακής Ανεπάρκειας 2007-2011.\n\n“Αξιοπρεπής, με απαράμιλλο ήθος, πρότυπο βίου, μας αφήνει μια σημαντική πνευματική κληρονομιά. Το αποτύπωμά του θα μείνει ανεξίτηλο στις καρδιές όλων μας”, καταλήγει η ανακοίνωση της ΕΜΕΚΑ.",
    "Ευγενία Σαμαρά: Η τρυφερή φωτογραφία με τον σύντροφό της": "Ευγενία Σαμαρά είναι από τις ηθοποιούς που μοιράζονται συχνά στιγμιότυπα από την καθημερινότητά τους στο Instagram. είναι από τις ηθοποιούς που μοιράζονται συχνά στιγμιότυπα από την καθημερινότητά τους στο Instagram.\n\nΓιάννη Ποιμενίδη. Σε μερικές από τις φωτογραφίες που μοιράζεται με τους διαδικτυακούς της φίλους, εμφανίζεται μαζί με τον σύντροφό της,\n\nΣασμό» γιόρτασε τα γενέθλια του συντρόφου της και επίσης ηθοποιού και έκανε μία ανάρτηση για την ιδιαίτερη αυτή ημέρα. Την περασμένη Κυριακή, στις 25 Σεπτεμβρίου, η τηλεοπτική Στέλλα από τον «» γιόρτασε τατου συντρόφου της και επίσης ηθοποιού και έκανε μία ανάρτηση για την ιδιαίτερη αυτή ημέρα.\n\nInstagram. Κρατώντας τον στην αγκαλιά της, η Ευγενία Σαμαρά στάθηκε μπροστά στην τούρτα για τα 34α γενέθλια του Γιάννη Ποιμενίδη, καθώς του δίνει ένα φιλί στο μάγουλο. Τη στιγμή αυτή απαθανάτισε κάποιος από όσους βρίσκοντας μαζί με το ζευγάρι και η ηθοποιός ανέβασε τη φωτογραφία στο προφίλ της στο\n\n«Χαρούμενα γενέθλια στον αγαπημένο μου άνθρωπο στον γαλαξία» έγραψε σε Instagram story. «Η ομάδα μου για πάντα», πρόσθεσε σε ένα hashtag η Ευγενία Σαμαρά.",
    "Πέθανε ο Καμίλο Γκεβάρα Μαρτς, γιος του Ερνέστο Τσε Γκεβάρα – Φωτογραφίες από την επίσκεψή του στην Ελλάδα το 2006": "Τον θάνατο του Καμίλο Γκεβάρα Μαρτς, του μεγαλύτερου γιου του Ερνέστο Τσε Γκεβάρα, ανακοίνωσε την Τρίτη 30 Αυγούστου ο Πρόεδρος της Κούβας και Α’ Γραμματέας της ΚΕ του ΚΚ Κούβας, Μιγκέλ Ντίας Κανέλ.\n\nΣύμφωνα με το κουβανικό πρακτορείο ειδήσεων «Prensa Latina», ο Καμίλο Γκεβάρα Μαρτς πραγματοποιούσε επίσκεψη στο Καράκας της Βενεζουέλας, όταν υπέστη πνευμονική εμβολή η οποία προκάλεσε έμφραγμα.\n\nΓεννημένος το 1962, ο Καμίλο, ήταν το δεύτερο παιδί του Ερνέστο Τσε Γκεβάρα, με την Αλέιδα Μαρτς.\n\nΜε πτυχίο στο Εργατικό Δίκαιο, ο Καμίλο Γκεβάρα Μαρτς ήταν διευθυντής του «Κέντρου Μελετών Τσε Γκεβάρα» στην Αβάνα, ιδρύματος αφιερωμένου στη διαιώνιση του έργου και της σκέψης του πατέρα του.\n\nΗ επίσκεψή του στη χώρα μας\n\nΟ Καμίλο Γκεβάρα, γιος του θρυλικού επαναστάτη Ερνέστο Τσε Γκεβάρα και εκπρόσωπος του Κέντρου Μελετών «Τσε Γκεβάρα» στην Κούβα, είχε έρθει στη χώρα μας το 2006, για έκθεση που διοργανώθηκε στην Κρήτη με θέμα «Τσε, ο Φωτογράφος», σε διοργάνωση NEW STAR.\n\nΗ σημαντική αυτή έκθεση φιλοξενήθηκε στο Ηράκλειο, στη Βασιλική του Αγίου Μάρκου, από 8-28/9/2006 με ελεύθερη είσοδο.Τη διοργάνωση της έκθεσης είχε αναλάβει η ελληνική εταιρεία διανομής ταινιών «New Star» και το «Κέντρο Μελετών Τσε Γκεβάρα » της Κούβας και αυτή περιλάμβανε:\n\n238 φωτογραφίες, τραβηγμένες μεταξύ 1951-1963 από τον ίδιο τον Τσε, στα ταξίδια του σε Αργεντινή, Μεξικό, Γουατεμάλα, Κούβα, Ιαπωνία, Κίνα, Ινδονησία, Ινδίες, Πακιστάν, Γιουγκοσλαβία, Ισπανία, Τανζανία, Αίγυπτο, Μαρόκο.\n\nΤο 30% των φωτογραφιών ήταν αυθεντικά θετικά αντίγραφα και οι υπόλοιπες σύγχρονα αντίγραφα αρνητικών.\n\nΕκτέθηκαν, επίσης:\n\n11 φάκελοι φωτογραφικών εργαστηρίων με σημειώσεις του Τσε\n\nΦωτοτυπία της ταυτότητας του Τσε ως φωτογράφου\n\nμηχανές που χρησιμοποιούσε\n\nΟ Καμίλο εγκαινίασε την έκθεση στο Ηράκλειο στις 8 Σεπτεμβρίου του 2006, ενώ επισκέφθηκε το Ρέθυμνο και τα Χανιά, όπου πραγματοποίησε συναντήσεις με φορείς του νησιού και παρέστη σε πολλές εκδηλώσεις που οργανώθηκαν εκείνες τις μέρες στο νησί.\n\nΣτα εγκαίνια της έκθεσης συμμετείχε και ο τότε πρέσβης της Κούβας στην Ελλάδα, Έρμες Ερνάντες Ερέρα.",
    "Η ζωή στη Ρουάντα μέσα από τα μάτια μιας Ελληνίδας": "Η Κέλλυ Ηρακλή είναι μία Ελληνίδα, μητέρα δύο παιδιών, που βρέθηκε στη Ρουάντα, ξεκινώντας μία εντελώς νέα ζωή και καριέρα. Είναι μία από τους μόλις πέντε Έλληνες που ζουν στη Ρουάντα και τη Δευτέρα (12/9) περιέγραψε στη Μάριον Μιχελιδάκη και στην εκπομπή του Open «Μέρα Μεσημέρι με τη Μάριον» πώς από τη Θεσσαλονίκη βρέθηκε στην Αφρική, αλλά και πώς είναι η ζωή εκεί.\n\nΗ ίδια ήταν στρατιωτικός – νοσηλεύτρια στην Ελλάδα και παραιτήθηκε για να ζήσουν οικογενειακώς στο Μόναχο, την πρώτη στάση του ταξιδιού τους, πριν τη Ρουάντα.\n\nΜετακόμισε από το Μόναχο της Γερμανίας, με την οικογένειά της, στην πρωτεύουσα το Κιγκάλι, το Μάρτιο του 2020, λίγο πριν από το μεγάλο lockdown στη χώρα. Οι λόγοι οικονομικοί όπως ανέφερε, καθώς ήθελε να δημιουργήσει μια δική της επιχείρηση. Απασχολείται πλέον η ίδια στον τουριστικό τομέα διοργανώνοντας ταξίδια από την Ελλάδα στην αφρικανική χώρα.\n\nΗ Ρουάντα, είναι ένα μικρό κράτος 12 εκατομμυρίων, (το 1/5 περίπου της Ελλάδας) στα νοτιοανατολικά της ηπείρου και συνορεύει με την Ουγκάντα, την Τανζανία, το Κονγκό και το Μπουρουντί.\n\nΤα πάντα είναι καταπράσινα και οι ρυθμοί χαλαροί. Η χώρα είναι στις 10 καλύτερες διεθνώς στην ισότητα των δυο φίλων – μαζί με Σουηδία, Δανία κλπ. Και ο δείκτης εγκληματικότητας χαμηλότερος από της Ελλάδας. Είναι μάλιστα τώρα η πιο ασφαλής χώρα της Αφρικής. Η ασφάλεια και η συστηματικότητα συν το γεγονός ότι πρόκειται για μια χώρα που βρίσκεται σε φάση ανάπτυξης ήταν οι λόγοι που την οδήγησαν στον συγκεκριμένο προορισμό.\n\nΗ Ρουάντα δεν έχει ψηλά κτήρια και έχεις πάντα θέα από παντού. Η φύση είναι πανέμορφη, είναι καταπράσινη και η επαρχία θυμίζει λίγο μια τροπική Ελβετία με μπανανόδεντρα παντού.\n\nΗ μουσική είναι αναπόσπαστο μέρος της κουλτούρας των κατοίκων της. Δεν μπορείς να περπατήσεις πολύ μακριά χωρίς να ακούσεις μουσική να έρχεται από κάπου. Πολλές φορές βγάζουν μεγάφωνα έξω από τα μαγαζιά τους και βάζουν δυνατά μουσική, περπατάς και θέλεις να χορέψεις.\n\nΟ πιο εύκολος, οικονομικός και γρήγορος τρόπος να μετακινηθεί κάποιος είναι με τα moto taxi. Ταυτόχρονα είναι ίσως και το πιο επικίνδυνο πράγμα που θα κάνει κανείς στη Ρουάντα. Παρότι πολύ καλύτερα από άλλες αφρικανικές χώρες, δεν έχουν σωστή οδηγική παιδεία και βλέπεις συχνά τρελά πράγματα στους δρόμους.\n\nΌλα μεταφέρονται στο κεφάλι. Κουβαλάνε στο κεφάλι απίστευτα πράγματα. Από φρούτα και λαχανικά που είναι το πιο σύνηθες, μέχρι στρώματα, καρέκλες, κάλτσες, παπούτσια, τούβλα, τραπέζια και άλλα έπιπλα… Αν μπορούν να ισορροπήσουν κάτι στο κεφάλι το προτιμούν από το να το κουβαλάνε στα χέρια ή στην πλάτη. Αυτό είναι ένα skill που έχουν αποκτήσει με τα χρόνια και με εκπαίδευση από μικρή ηλικία. Το κλειδί είναι στην ισορροπία.\n\nΟ καιρός είναι ιδανικός. Δεν έχει ποτέ κρύο, ούτε υπερβολική ζέστη. Η θερμοκρασία είναι σταθερή όλο τον χρόνο με μικρότερη τους 17 βαθμούς και ύψιστη τους 28. Θυμίζει ένα αέναο, δροσερό καλοκαιράκι. Όλα είναι πεντακάθαρα, δεν υπάρχουν σκουπίδια στους δρόμους. Οι πλαστικές σακούλες έχουν απαγορευτεί στη χώρα από το 2008.\n\nΌλα τα τοπικά προϊόντα είναι πάμφθηνα και μόνο οτιδήποτε εισαγόμενο είναι πανάκριβο. Αγαπούν πολύ τους ξένους. Είναι πολύ φιλόξενος λαός. Είναι μια φτωχή χώρα, αλλά τα τελευταία χρόνια έχει κάνει άλματα. Πήγε από το απόλυτο μηδέν της γενοκτονίας (1994) σε μια χώρα με ραγδαία ανάπτυξη σε μόλις 2 δεκαετίες. Και όπως αναφέρει η Travel Planner Κέλλυ Ηρακλή πρόκειται πλέον και για έναν ανερχόμενο τουριστικό προορισμό.",
    "Το παράδοξο του ζεστού νερού": "Το ζεστό νερό μπορεί να παγώσει γρηγορότερα από το κρύο, όπως έδειξε μία ενδιαφέρουσα μελέτη.\n\nΉ τουλάχιστον, κάποιες φορές, κάτω από εξαιρετικές συνθήκες και με συγκεκριμένα δείγματα νερού.\n\nΝέα πειράματα έδωσαν στοιχεία για μία ειδική περίπτωση του παράδοξου φαινομένου Mpemba, σύμφωνα με το οποίο, το ζεστό νερό μετατρέπεται σε πάγο πολύ πιο γρήγορα από το κρύο νερό.\n\nΤο φαινόμενο Mpemba πήρε το όνομά του από έναν μαθητή από την Τανζανία, τον Erasto B. Mpemba, ο οποίος παρατήρησε, κατά την παρασκευή παγωτού με τους συμμαθητές του, πως το ζεστό γάλα παγώνει γρηγορότερα συγκριτικά με το κρύο γάλα.\n\nΟ Mpemba και ο φυσικός Denis Osborne, δημοσίευσαν μία αναφορά σχετική με το φαινόμενο στο Physics Education το 1969. Ο Mpemba συμπεριλήφθηκε σε μία ομάδα διακεκριμένων ανθρώπων, που είχαν επίσης παρατηρήσει το φαινόμενο: τον Αριστοτέλη, τον Francis Bacon και τον René Descartes.\n\nΕκ πρώτης όψεως, το φαινόμενο φαίνεται να στερείται λογικής εξήγησης. Το ζεστό νερό θα έπρεπε να κάνει περισσότερη ώρα να παγώσει συγκριτικά με το κρύο νερό, γιατί το κρύο νερό είναι πιο κοντά ως θερμοκρασία στους 0ο Κελσίου.\n\nΜετά, όμως, από επιστημονική έρευνα, τα πράγματα φαίνονται να ξεδιαλύνουν. Η νέα μελέτη δεν εξηγεί το φαινόμενο αλλά προσδιορίζει τις ειδικές εκείνες συνθήκες κάτω από τις οποίες συμβαίνει το φαινόμενο Mpemba, εάν τελικά πραγματικά υπάρχει.\n\n«Σε γενικές γραμμές, τα αποτελέσματα είναι μια καλή αρχή, αλλά δεν είναι αρκετά μεθοδικά ώστε να μπορούμε να επιβεβαιώσουμε κάτι περισσότερο από το ότι απλά συμβαίνει,» σχολιάζει ο επιστήμονας David Auerbach, του οποίου τα πειράματα επιβεβαιώνουν και αυτά το φαινόμενο Mpemba.\n\nΣε διάφορες μελέτες, που δημοσιεύτηκαν την τελευταία δεκαετία, κάποιες από τις οποίες ανήκουν και στον Auerbach, που διεξήγαγε την έρευνά του στο Ινστιτούτο Max Planck της Γερμανίας, έχουν καταγραφεί περιπτώσεις όπου το ζεστό νερό έχει παγώσει γρηγορότερα από το κρύο, αλλά όχι με αναπαραγωγικότητα, όπως υποστηρίζει ο James Brownridge του Πανεπιστημίου της Νέας Υόρκης, στο Μπίνγκχαμπτον. «Κανένας δεν έχει καταφέρει να αναπαράγει τα αποτελέσματα “κατόπιν παραγγελίας”.»\n\nΚαι αυτό ήταν που έκανε ο Brownridge. Σε ένα από τα πειράματά του, κατάφερε να παγώσει επανειλημμένα ένα δείγμα ζεστού νερού πολύ πιο γρήγορα από ένα παρόμοιο δείγμα κρύου νερού.\n\nΓια να λειτουργήσει το πείραμα, ο Brownridge χρειάστηκε να αποστάξει το κρύο νερό, ενώ το ζεστό νερό ήταν απευθείας από τη βρύση.\n\nΤοποθέτησε περίπου δύο κουταλιές του τσαγιού από κάθε δείγμα νερού σε μία χάλκινη συσκευή, η οποία ήταν βυθισμένη μέσα σε νερό, αποτρέποντας έτσι την εξάτμιση και επιτρέποντας την επίτευξη ίσων θερμοκρασιών. Το πάγωμα θεωρήθηκε δεδομένο όταν οι αισθητήρες έλαβαν ένα ηλεκτρικό σήμα, το οποίο προέκυψε με το σχηματισμό του πάγου.\n\nΟ Brownridge ζέστανε το νερό της βρύσης στους 100ο Κελσίου, ενώ το απεσταγμένο νερό ψύχθηκε στους 25ο Κελσίου. Όταν τοποθετήθηκαν και τα δύο δείγματα μέσα στον καταψύκτη, το ζεστό νερό πάγωσε πριν το κρύο. Στη συνέχεια, ο Brownridge ξεπάγωσε τα δείγματα και επανέλαβε το πείραμα 27 φορές. Κάθε φορά, το ζεστό νερό της βρύσης πάγωνε πρώτο.\n\nΤο πείραμα λειτούργησε γιατί τα δύο δείγματα νερού είχαν διαφορετικά σημεία ψύξης. Οι διαφορές στο σχήμα, την τοποθεσία και τη σύσταση των ακαθαρσιών μπορούν να μεταβάλλουν τη θερμοκρασία ψύξης του νερού -η οποία τις περισσότερες φορές είναι κάτω από τους 0ο Κελσίου.\n\nΛόγω του ότι το πείραμα δεν συνέκρινε δύο πανομοιότυπα δείγματα νερού, το παράδοξο φαινόμενο Mpemba δεν έχει βρει ακριβώς την επιστημονική του εξήγηση. «Δεν είμαι τόσο υπερόπτης για να ισχυριστώ ότι έλυσα το μυστήριο,» ισχυρίζεται ο Brownridge. Σίγουρα όμως άνοιξε το δρόμο για να κατανοήσουμε πότε συμβαίνει.\n\nΟ φυσικός χημικός Christoph Salzmann, από το Πανεπιστήμιο του Ντάρχαμ της Αγγλίας, υποστηρίζει πως δεν έχει πειστεί σχετικά με την ύπαρξη του φαινομένου Mpemba, γιατί υπάρχουν αναρίθμητα πράγματα που επηρεάζουν το χρόνο ψύξης, καθιστώντας αδύνατο τον απόλυτο έλεγχό του.\n\nΤο να προσπαθείς να υπολογίσεις πόση ώρα χρειάζεται ένα δείγμα νερού για να παγώσει «είναι σαν να προσπαθείς να προβλέψεις πότε θα γίνει ο επόμενος σεισμός ή πότε θα σημειώσει πτώση το χρηματιστήριο,» λέει χαρακτηριστικά ο Salzmann. «Δεν λέω με βεβαιότητα ότι δεν υπάρχει το φαινόμενο Mpemba, αλλά ακόμα δεν έχω πειστεί για την ύπαρξή του.»",
    "Η «Πορεία Αγάπης» αποχαιρετά τον καθηγητή Ιατρικής Ι. Νανά": "του.\n\nΗ επιθυμία του εκλιπόντος ήταν, αντί στεφάνων, οποιαδήποτε δωρεά στη μνήμη του να δοθεί στο Φιλανθρωπικό Σωματείο «Κέντρο Διεθνούς Αλληλεγγύης και Συνεργασίας (ΚΕΔΑΣ) - Άγιοι Κοσμάς και Δαμιανός», του οποίου ήταν ιδρυτής (Alpha Bank, ΙΒΑΝ: GR22 0140 1250 1250 0200 2011 274).\n\nΠΟΛΥΤΙΜΟΣ ΣΥΝΕΡΓΑΤΗΣ ΤΗΣ «ΠΟΡΕΙΑΣ ΑΓΑΠΗΣ»\n\nΟ αείμνηστος καθηγητής Ιατρικής του ΕΚΠΑ Ιωάννης Νικ. Νανάς υπήρξε πολύτιμος συνεργάτης του Ελληνορθόδοξου Συλλόγου «Πορείας Αγάπης», η διοίκηση του οποίου τον αποχαιρετά με σχετική ανακοίνωση:\n\nΜας συγκλόνισε η είδηση του θανάτου του διακεκριμένου επιστήμονος, ομοτίμου καθηγητού Καρδιολογίας του ΕΚΠΑ, Ιωάννου Νικ. Νανά. Θεωρούμε ιδιαίτερη εύνοια του Θεού τη γνωριμία μας με τον αείμνηστο Καθηγητή, διότι εκείνος -ως επικεφαλής κλιμακίων ιατρών που αγαπούν την εκκλησία και την Ορθόδοξη Ιεραποστολή- υπήρξε ο πρωτεργάτης συνεργασίας με Ορθόδοξες Ιεραποστολές στην Αφρική και δημιουργίας δύο υγειονομικών δομών (Νοσοκομείων) στην Ουγκάντα και τη Β. Τανζανία (Μπουκόμπα), προ 20ετίας περίπου. Υπήρξε ακόμη ο συνδετικός κρίκος γνωριμίας και συνεργασίας της «Πορείας Αγάπης» με την Ορθόδοξη Ιεραποστολή στην Αφρική και το ενδιαφέρον του για τον Ορθόδοξο Ιεραποστολικό Σύλλογό μας που εδρεύει στη Λάρισα ήταν συνεχές, αδιάπτωτο και έμπρακτο. Ενθυμούμαστε πάντοτε την ευγένειά του, την καλοσύνη του, τον συμβουλευτικό του λόγο και την αγάπη του προς την «Πορεία Αγάπης». Ευχόμαστε ο Άγιος Θεός να ανταποδώσει παν ό,τι -φιλοτίμως και αθορύβως για την αγάπη Του- έπραξε εν ημέρα κρίσεως. Αιωνία του η μνήμη, αιτούμενοι την προσευχή του για την ευόδωση της προσπαθείας του Συλλόγου μας προς ενίσχυση της Ορθοδόξου Ιεραποστολής στην Αφρική και στον υπόλοιπο κόσμο γενικότερα. Θερμές συλλυπητήριες ευχές στην επίσης ομότιμο καθηγήτρια Ιατρικής του ΕΚΠΑ, σύζυγό του, κ. Μαρία Νανά, στον αδελφό του Σεραφείμ Νανά (Καθηγητή Ιατρικής του ΕΚΠΑ, επίσης), μέλος, συνεργάτη και ενεργό εθελοντή της Ορθοδόξου Ιεραποστολής, στον αδελφό του Αθανάσιο Νανά, ιδρυτικό μέλος και μέλος του Δ.Σ. της «Πορείας Αγάπης» και στην ευρύτερη οικογένειά του. Το Δ.Σ. του Συλλόγου θα παραστεί σύσσωμο στην ακολουθία του ενταφιασμού, την Τετάρτη 31 Αυγούστου, ώρα 12:00 μ., στην Αγναντερή Λαρίσης, τόπο καταγωγής του εκλιπόντος αδελφού, συνεργάτη και διακεκριμένου ερευνητή επιστήμονα.",
    "Ο Πάπας αγιοποιεί την Μητέρα Τερέζα – Η διαβολική μοναχή από τα Σκόπια που ξεγέλασε και τον Θεό": "Μια μέρα σαν σήμερα, 4 Σεπτεμβρίου του 2016, το Βατικανό κήρυξε επίσημα - από τον Πάπα Φραγκίσκο - Αγία της Καθολικής Εκκλησίας την Ανέζα Γκόντζε Μπογιάτζιου, γνωστή παγκοσμίως ως Μητέρα Τερέζα. Τελικά ήταν άγια ή διαβολική η μικροκαμωμένη μοναχή από τα Σκόπια;\n\nΗ Μητέρα Τερέζα είχε γεννηθεί στα Σκόπια το 1910 – ακόμα έδαφος της Τουρκίας· ορκίστηκε ως μοναχή το 1931 στο Νταρτζίλινγκ της Ινδίας και εργάστηκε ως δασκάλα σε σχολείο στην Καλκούτα. Το 1950, πήρε την άδεια από το Βατικανό για να αρχίσει ιεραποστολικό έργο.\n\nΗ φθηνότερη ασφάλεια αυτοκινήτου ή μηχανής με έως 12 άτοκες δόσεις!σύγκριση ανάμεσα σε 27 ασφαλιστικές εταιρίες\n\nΤο 1952 μετέτρεψε έναν παλαιό Ινδουιστικό ναό στην Καλκούτα σε κτίριο για τη φροντίδα βαριά ασθενών. Επίσης ίδρυσε ορφανοτροφείο στην Καλκούτα και σε πολλά άλλα μέρη του κόσμου, αλλά και νοσοκομεία σε ολόκληρη την Ινδία αλλά και στη, την Τανζανία και την\n\nΤον Δεκέμβριο του 1979, στη Μητέρα Τερέζα απονεμήθηκε το βραβείο Νόμπελ Ειρήνης για το φιλανθρωπικό της έργο. Η Άγια της Καλκούτας άφησε την τελευταία της πνοή το 1997.\n\nΕίχε το διάβολο μέσα της...\n\nΜπορεί να έχει αγιοποιηθεί από την Καθολική Εκκλησία, αλλά αυτό δεν σημαίνει ότι η Μητέρα Τερέζα ήταν και άγιος άνθρωπος. Τα πραγματικά κίνητρα της Μητέρας Τερέζα - έχει αποδειχτεί πια - δεν ήταν απαραίτητα στο να βοηθάει τους φτωχούς και τους αρρώστους, αλλά απλά ήθελε να ανεβάσει τον αριθμό των Ρωμαιοκαθολικών.\n\nΗ Μητέρα Τερέζα δούλευε πάνω σε αναξιοπαθούντες, πάμπτωχους και εξαθλιωμένους ασθενείς, στην Καλκούτα. Αν και ισχυριζόταν ότι θεράπευε ανθρώπους, πολλές από τις μεθόδους της έστελναν τους ασθενείς της στο θάνατο. Οι βελόνες από τις σύριγγες επαναχρησιμοποιούνταν, χορηγούσε ληγμένα φάρμακα σε ασθενείς και εθελοντές ανίδεοι με τη νοσηλευτική ήταν υπεύθυνοι για τη φροντίδα κάποιων από τους πιο άρρωστους ανθρώπους στην Ινδία.\n\nΕπειδή, η Μητέρα Τερέζα, εργαζόταν σε περιοχές που πλήττονταν από τη φτώχεια, πολλοί άνθρωποι υποστήριξαν ότι η έλλειψη κεφαλαίων έφεραν αυτές τις συνθήκες στους ξενώνες – κολαστήρια της.\n\nΩστόσο, η ίδια η Μητέρα Τερέζα μπόρεσε να αποκτήσει χρηματοδότηση 30 εκατομμυρίων δολαρίων από δωρητές σε όλο τον κόσμο. Αυτά τα χρήματα δεν χρησιμοποιήθηκαν ποτέ για τη βελτίωση των συνθηκών των ξενώνων της. Στην πραγματικότητα, πολλοί δεν γνωρίζουν καν πού πήγαν τα χρήματα. Επειδή η Μητέρα Τερέζα ήταν Ρωμαιοκαθολική, πίστευε ότι ο ανθρώπινος πόνος έφερνε τους ανθρώπους πιο κοντά στον Ιησού Χριστό. Και το σημαντικότερο: όταν η Μητέρα Τερέζα άρχισε να έχει προβλήματα υγείας, επισκέφτηκε κορυφαία αμερικανικά νοσοκομεία για θεραπεία.\n\nΤο 2005, ο δημοσιογράφος του Channel 5, Ντόναλντ ΜακΙντάιρ δημοσιεύει στο διαδικτυακό «Νewstatesman.com» την έρευνα του με τίτλο: «Η άθλια αλήθεια πίσω από την κληρονομιά της Μητέρας Τερέζας». Η εργασία του δημοσιογράφου είχέ να κάνει με τα ορφανοτροφεία της Μητέρας Τερέζα και τις πανάθλιες συνθήκες που επικρατούσαν σε αυτά.\n\nΤο 2013 δημοσιεύτηκε έρευνά καθηγητών πανεπιστημίων του Καναδά σύμφωνα με την οποία τα πραγματικά γεγονότα γ'υρω από την Αγία των Φτωχών δεν είχαν καμία σχέση με την εικόνα της σεπτής και καθαγιασμένης μοναχής.\n\nΤο Βατικανό ουδεμία σημασία έδωσε στα άρθρα και στις έρευνες που αποκαθήλωναν την Αγία της Καλκούτας και την απογύμνωναν από το - δήθεν - θεάρεστο έργο της. Ω τλήμον αρετή, λόγος άρ' ήσθα",
    "Το τσάι μπορεί να μειώσει τον κίνδυνο διαβήτη": "Η συχνή κατανάλωση μαύρου ή πράσινου τσαγιού - τουλάχιστον τέσσερα φλιτζάνια τη μέρα - συνδέεται με 17% μικρότερο κίνδυνο εμφάνισης διαβήτη τύπου 2 μέσα στην επόμενη δεκαετία, δείχνει μια νέα μεγάλη κινεζική επιστημονική έρευνα.\n\nΗ μελέτη - συστηματική ανασκόπηση και μετα-ανάλυση 19 ερευνών από οκτώ χώρες (Κίνα, ΗΠΑ, Ιαπωνία, Βρετανία, Ολλανδία, Γαλλία, Φινλανδία, Σιγκαπούρη) με στοιχεία συνολικά για περίπου ένα εκατομμύριο ανθρώπους - με επικεφαλής την Σιαγίνγκ Λιο του Πανεπιστημίου Επιστήμης και Τεχνολογίας της Γουχάν, παρουσιάστηκε στο ετήσιο συνέδριο της Ευρωπαϊκής Ένωσης Μελέτης του Διαβήτη (EASD) στη Στοκχόλμη (19-23 Σεπτεμβρίου).\n\nΗ νέα μελέτη βρήκε ότι κάθε έξτρα φλιτζάνι τη μέρα μειώνει τον κίνδυνο διαβήτη κατά περίπου 1%. Σε σχέση με όσους δεν έπιναν καθόλου τσάι, εκείνοι που έπιναν ένα έως τρία φλιτζάνια καθημερινά, είχαν 4% μικρότερο κίνδυνο διαβήτη, ενώ η μείωση του κινδύνου έφτανε το 17% για όσους έπιναν περισσότερα από τέσσερα φλιτζάνια τη μέρα κατά μέσο όρο.\n\nΕίναι γνωστό ότι το τσάι ωφελεί την υγεία, επειδή έχει διάφορες αντιοξειδωτικές, αντιφλεγμονώδεις και αντικαρκινικές ουσίες. Η μείωση του κινδύνου αφορά εξίσου άνδρες και γυναίκες, καθώς επίσης τόσο το πράσινο τσάι (που κατά την επεξεργασία του δεν αφήνεται να οξειδωθεί πολύ) όσο και το μαύρο τσάι (που οξειδώνεται εωσότου μαυρίσει).\n\n\"Τα ευρήματα μας είναι πολύ ενθαρρυντικά, επειδή δείχνουν ότι οι άνθρωποι μπορούν να κάνουν κάτι τόσο απλό όσο το να πίνουν τέσσερα φλιτζάνια τσαγιού τη μέρα, προκειμένου να μειώσουν τον κίνδυνο για εμφάνιση διαβήτη τύπου 2\", δήλωσε η Λι.",
    "Ένα σπάνιο ροζ διαμάντι βγαίνει σε δημοπρασία και αναμένεται να σπάσει όλα τα ρεκόρ": "Ένα σπάνιο εκθαμβωτικό ροζ διαμάντι, βγαίνει σε δημοπρασία από τον οίκο Sotheby's και αναμένεται να ξεπεράσει τα 21 εκατομμύρια δολάρια.\n\nΜε 11,15 καράτια, το «Williamson Pink Star» είναι το δεύτερο μεγαλύτερο εσωτερικά άψογο, φανταχτερό ροζ διαμάντι που εμφανίστηκε ποτέ σε δημοπρασία. Προερχόμενο από ένα ακατέργαστο διαμάντι 32 καρατίων από το ορυχείο Ουίλιαμσον στην Τανζανία, έχει την ιδανική κοπή που αναδεικνύεται η εσωτερική του ομορφιά.\n\n«Τα ροζ διαμάντια είναι εξαιρετικά σπάνια», δήλωσε ο Kristian Spofforth, επικεφαλής του τμήματος κοσμημάτων του Sotheby's, στο Reuters.\n\nΓι αυτό αναμένει πολλές προσφορές για το πετράδι σε αυτόνομη δημοπρασία που θα πραγματοποιηθεί στις 5 Οκτωβρίου στο Χονγκ Κονγκ.\n\nSotheby's\n\n«Είδαμε ότι κατά τη διάρκεια της καραντίνας και γενικότερα στην πανδημία το ενδιαφέρον για αυτό το σπάνιο λίθο δεν σταμάτησε να υπάρχει και νομίζω ότι θα έχει πολλούς πλειοδότες», δήλωσε.\n\nΠριν από τη δημοπρασία, το «Williamson Pink Star» θα περιοδεύσει στο Ντουμπάι, τη Σιγκαπούρη και την Ταϊπέι πριν φτάσει στο Χονγκ Κονγκ.",
    "Τhe Art of Living: ΦώτοΓράφηΖώντας": "efsyn.gr\n\nΤο www.carnetdevoyage.gr και το xploristas.com συνδιοργανώνουν Eργαστήρι Φωτογραφίας κι Ενσυναίσθησης με τον γνωστό φωτογράφο Σπύρο Τσακίρη και μια πλειάδα συνεργατών του.\n\nΤο εργαστήρι, διάρκειας εννέα μηνών, έχει τίτλο \"Τhe Art of Living: ΦώτοΓράφηΖώντας\" και στόχος του είναι να προσφέρει στους συμμετέχοντες όλα τα εφόδια και εργαλεία που θα τους μετατρέψουν σε πραγματικούς δημιουργούς.\n\nΤο εργαστήρι θα καταπιαστεί με όλα τα είδη φωτογραφίας (landscape, street, portrait, reportage, art photography κλπ, και θα προσφέρει όλες τις βασικές πληροφορίες για την τέχνη και την τεχνική της φωτογραφίας: από τις θεωρητικές φόρμες και τις τάσεις, μέχρι το photoshop και το lightroom.\n\nΗ εκμάθηση και η πρακτική θα γίνουν ακόμα πιο διασκεδαστικές χάρη στις εξορμήσεις που θα κάνει η ομάδα σε διάφορες περιοχές της Αττικής. Οι πολυάριθμες δυνατότητες και πτυχές που δίνει το Περιβάλλον είναι ζητούμενο εξάλλου σε αυτό το εργαστήρι.\n\nΜια απ' τις καινοτομίες του εργαστηρίου είναι οι ασκήσεις ενδυνάμωσης- αυτοπεποίθησης με την ψυχοθεραπευτική ιαπωνική μέθοδο του Shinrin-Yoku. ή αλλιώς «κολύμβηση μέσα στο δάσος», απ' την Aνθίππη Πετράκη, δασκάλα μουσικοκινητικής και θεατρικού παιχνιδιού.\n\nΑν περιγράφαμε το εργαστήρι σε αριθμούς θα ήταν 19 συναντήσεις, 59 ώρες και 9 φωτοβόλτες!\n\nΤο εργαστήρι θα ολοκληρωθεί με δυναμικά ατομικά και ομαδικά portfolio και συμμετοχή σε Έκθεση Φωτογραφίας, ενώ θα δοθεί και Πιστοποίηση Σπουδών.\n\n3 Περίοδοι\n\nΑ Κίτρινη, συναντώντας την τεχνική και την τέχνη της φωτογραφίας από το Α εως το Ω\n\nΒ Γαλάζια, γνωρίζοντας τα είδη και τις τάσεις της φωτογραφίας\n\nΓ Πράσινη, καλλιεργώντας την αισθητική αντίληψη και την σύνθεση κάδρου\n\n9 Μήνες (Οκτώβριος 2022-Ιούνιος 2023)\n\nΘεματικές Ενότητες\n\nΕξερεύνηση, προβολή και ανάλυση, των εργασιών σημαντικών Ελλήνων και ξένων φωτογράφων.\n\nΣυζητήσεις και παρουσιάσεις με καλεσμένους διακεκριμένους Έλληνες φωτογράφους.\n\nΦωτογραφικές ενότητες, από τις βασικές αρχές φωτογραφίας, έως την αισθητική αντίληψη και τη σύνθεση κάδρου και στη δημιουργία, τέλος, ονειρικών φωτογραφικών τοπίων.\n\nΘεματική προσέγγιση στο Περιβάλλον που έχει μπει πλέον στην καθημερινότητά μας και επηρεάζει άμεσα τη ζωή μας. Επίσης συμπεριλαμβάνει σχεδόν όλα τα είδη φωτογραφίας, πχ πορτραίτο, φωτογραφία τοπίου, φωτογραφία δρόμου, εθνολογική φωτογραφία, λήψεις μακράς διάρκειας, φωτορεπορτάζ, φωτογραφίες άγριας πανίδας κλπ.\n\nΙΝFO\n\nΔιάρκεια: Οκτώβριος 22 –Ιούνιος ΄23 (κάθε 2η Τετάρτη)\n\nΏρα: 18.30-21.30\n\nΚόστος: 50 ευρώ το μήνα\n\nΔιεύθυνση: The Art of Living, Ελπίδος 7 & Σουλίου, Εμπορικό Κέντρο «Ηλιοτρόπιο» (πλησίον Μετρό Αγίας Παρασκευής)\n\nΕγγραφές στα: Τηλ: 6932108270, Nτορίτα Λουκίσσα, e-mail: [email protected]\n\nΒιογραφικό Σπύρου Τσακίρη (φωτογράφος-βιντεογράφος)\n\nΓεννήθηκε το 1962 στη Ζαχάρω Ηλείας. Από το 1987 εργάστηκε στην «Ελευθεροτυπία», καλύπτοντας όλα τα μεγάλα ελληνικά και διεθνή γεγονότα. Το 1999 ανέλαβε υπεύθυνος του φωτογραφικού τμήματος της εφημερίδας (καθημερινή, Κυριακάτικη, www.enet.gr).\n\nΈχει καλύψει θέματα όπως: Εμφύλιος στη Γιουγκοσλαβία, 1oς και 2ος Πόλεμος του Κόλπου, εμφύλιος στο Λίβανο, πτώση Σοβιετικής Ένωσης, γεγονότα στην Αλβανία, πτώση Τσαουσέσκου στη Ρουμανία, Κοσσυφοπέδιο '89, εμφύλιος στη Ρουάντα, πείνα στην Αφρική, Κούρδοι, τον βομβαρδισμό του ΝΑΤΟ στη Γιουγκοσλαβία, καθώς και τα γεγονότα στην Παλαιστίνη και στην ευρύτερη περιοχή της Μ. Ανατολής. Επίσης έχει φωτογραφήσει σε χώρες όπως: Ηνωμένα Αραβικά Εμιράτα, Ιορδανία, Συρία, Σαουδική Αραβία, Αρμενία, Τανζανία, Κένυα, Νότιος Αφρική, Αίγυπτος, Μπουρούντι, Ζαΐρ, Κογκό, Ζάμπια, Αγκόλα, Κύπρος, Ολλανδία, Βέλγιο, Ουγγαρία, Αυστρία, Ελβετία, αποτυπώνοντας τη διαφορετικότητα της ανθρώπινης δραστηριότητας και την παρουσία της στο περιβάλλον.\n\nΈχει συνεργαστεί με το διεθνή τύπο, με το γαλλικό πρακτορείο IMAPRESS και το γερμανικό ACTION PRESS. Θέματά του έχουν δημοσιευθεί στα μεγαλύτερα ελληνικά και ξένα περιοδικά, όπως «ΓΑΙΟΡΑΜΑ», «Flame of Life», «ΔΙΦΩΝΟ», ελληνικό και ισπανικό «National Geographic», “STERN”, “TIME”, “PARIS MATCH”, “NEWSWEEK” κλπ.\n\nΑπό το 2009 είναι μέλος του IEPA (International Environment Photographers Association) και της ΕΣΗΕΑ. Φωτογραφίες του βρίσκονται σε ιδιωτικές συλλογές και διεθνή μουσεία. Φωτογραφία του, επίσης, βρίσκεται στην παγκόσμια συλλογή για τις καλύτερες φωτογραφίες του 20ου αιώνα. Έχει ολοκληρώσει μεγάλα projects με θέματα «Τα παιδιά μπροστά στο νέο αιώνα», «Οι άνθρωποι του Τύπου στην Ελλάδα», «Ψαράδες», «Άνθρωπος και Περιβάλλον». Ασχολείται παράλληλα με τη σκηνοθεσία multmedia και ντοκιμαντέρ. Συγκεκριμένα τα μικρού μήκους «Vrooom» 32΄, «Μπαϊάσα – Βοβούσα» 17΄ και «Ο Θησαυρός της Λιμνοθάλασσας» 17΄, το οποίο και βραβεύθηκε το 2003 από το National Geographic και προβλήθηκε στο φεστιβάλ ECOCINEMA 2003.\n\nΕπίσης το ντοκιμαντέρ μεγάλου μήκους «Flamingo» 90΄, μία μουσική ταινία με τους Πυξ Λαξ που κυκλοφόρησε με τη μορφή DVD.\n\nΑκόμη, για λογαριασμό της «Ελευθεροτυπίας» σκηνοθέτησε το 2014 το ντοκιμαντέρ μεγάλου μήκους «Οι Μέρες της Κρίσης».\n\nΣήμερα, συνεργάζεται με μεγάλα ελληνικά και διεθνή ειδησεογραφικά ΜΜΕ και διδάσκει σε σεμινάρια και δυναμικά workshops, δίνοντας έμφαση στα mul]media. Το 2016, μαζί με τον Γιώργο- Άγγελο Γεωργιάδη και την Ντορίτα Λουκίσσα, συνδημιούργησαν την ιστοσελίδα www.carnetdevoyage.gr .\n\nΤα τελευταία χρόνια εργάζεται ως φωτογράφος στο Γραφείο Τύπου, στο Ελληνικό Κοινοβούλιο, ενώ συνεχίζει να δημιουργεί ντοκιμαντέρ με ενδιαφέρουσες ιστορίες.",
    "Save a Child’s Heart: 26 χρόνια προσφοράς και ελπίδας στα παιδιά όλου του κόσμου": "Αποστολή Τελ Αβίβ: Ανθή Αγγελοπούλου\n\nΓια 26 χρόνια, ένα παγκόσμιο δίκτυο γιατρών, μελών της οικογένειας, εθελοντών και υποστηρικτών του Save a Child’s Heart (SACH) στο Τελ Αβίβ προσφέρει σωτήρια καρδιακή φροντίδα σε παιδιά που έχουν ανάγκη σε όλο τον κόσμο.\n\nΕκατομμύρια παιδιά στον κόσμο έχουν ανάγκη ιατρικής περίθαλψης σύμφωνα με τα στατιστικά και δυστυχώς πολλά εξ αυτών δεν έχουν πρόσβαση στην υγεία. Το Save children’s heart στήθηκε στο Ισραήλ και μπορεί να προσφέρει τη βοήθεια του διεθνώς στα παιδιά που έχουν ανάγκη. «Ταξιδεύουμε και χειρουργούμε με τους ανθρώπους που συνεργαζόμαστε μέσα στην ίδια τη χώρα ή αλλιώς βρίσκουμε τα παιδιά που έχουν ανάγκη ιατρικής βοήθειας και τα μεταφέρουμε στο Ισραήλ» επισημαίνει η Tamar Shapira\n\nDeputy Executive Director Director of International & Public Relations του Ιδρύματος.\n\nΠώς ξεκίνησε το όραμα αυτό;\n\nΌλα ξεκίνησαν όταν ο Δρ Amram (Ami) Cohen, ο οποίος γεννήθηκε και μεγάλωσε στην Ουάσιγκτον, DC και πήρε πτυχίο ιατρικής από το πανεπιστήμιο της Βιρτζίνια στη δεκαετία του 1980, εκπαιδεύτηκε στον στρατό των ΗΠΑ στο Ιατρικό Κέντρο Στρατού Walter Reed. Και ενώ βρισκόταν σε μια περιοδεία στην Κορέα το 1988, γνώρισε μια γυναίκα την Harriet Hodges που βοηθούσε τα παιδιά της Κορέας που έπασχαν από καρδιακή νόσο να λάβουν ιατρική φροντίδα και η οποία τον παρακάλεσε να χρησιμοποιήσει τις δεξιότητές του για να τα θεραπεύσει. Με την άδεια του στρατού άρχισε να κάνει χειρουργικές επεμβάσεις και κάπως έσπειρε ο ίδιος τους σπόρους για ένα πρόγραμμα που θα γινόταν το έργο της ζωής του στη συνέχεια. Μετά τη μετανάστευση στο Ισραήλ από τις Ηνωμένες Πολιτείες το 1992, ο Ami εντάχθηκε στο προσωπικό του Ιατρικού Κέντρου Wolfson.\n\nΤο Save a Child's Heart δημιουργήθηκε το 1995 όταν ένας Αιθίοπας γιατρός επικοινώνησε με τον Δρ Ami Cohen αφού τον παρέπεμψε ένας κοινός φίλος. Ζήτησε τη βοήθεια του Δρ Κοέν με δύο παιδιά που χρειάζονται απεγνωσμένα εγχείρηση καρδιάς. Ο Άμι είπε ναι και οργάνωσε την έγκριση πτήσεων από το νοσοκομείο και στέγασε τα παιδιά στο σπίτι του κατά τη διάρκεια της ανάρρωσής τους.\n\nΜέσω του Save a Child's Heart άρχισε να φέρνει παιδιά από όλο τον κόσμο που χρειάζονται καρδιακή φροντίδα στο Ισραήλ για δωρεάν θεραπεία.\n\nΤο 1996 έφτασαν στο ίδρυμα τα δύο πρώτα παιδιά από την Αιθιοπία για να χειρουργηθούν ενώ, το 2000 ξεκίνησαν και οι πρώτες αποστολές στην Αιθιοπία. Σήμερα ο Δρ. Fitdum Argan Abebe που είναι από την Αιθιοπία συνεργάζεται με το Save a Child's Heart . Όπως μας είπε ο ίδιος, μετά από πέντε χρόνια εκπαίδευσης είναι σε θέση να προσφέρει στα παιδάκια της Αφρικής τη θεραπεία που έχουν ανάγκη…να σώσει τις καρδούλες τους...Πρόκειται για δύσκολες αποστολές και μια εξαιρετικά δύσκολη ζωή. Του υποσχέθηκα να τον ακολουθήσω σε μια από αυτές για να δω από κοντά το έργο τους...αυτοί είναι οι νέοι ήρωες στις ζωές μας\n\nΤο 2001 ο ξαφνικός και τραγικός θάνατος του Dr. Ami Cohen στο Κιλιμάντζαρο δεν ήταν και το τέλος της αποστολή του αφού το νοσοκομείο – ίδρυμα συνεχίζει μέχρι σήμερα το σημαντικό έργο του.\n\nΤο πρόγραμμα όλα αυτά τα χρόνια έχει συμπεριλάβει παιδάκια εκτός από Αιθιοπία, από τη Ζανζιβάρη, την Κένυα, τη Ζάμπια, τη Λουάντα, το Ιράκ, το Κόσοβο, τη Συρία, την Τανζανία, τη Ρουμανία, τη Μέση Ανατολή, το Ουζμπεκιστάν, την Ουκρανία ακόμα και από την Παλαιστίνη και τη Λωρίδα της Γάζας. Η αγάπη και η φροντίδα για τα παιδιά είναι πέρα και πάνω από κάθε αντιπαράθεση.\n\nΔημιουργήθηκε μάλιστα ένα πρόγραμμα το Heart of the Matter που ξεκίνησε μαζί με το Πρόγραμμα Σύμπραξης της Ευρωπαϊκής Ένωσης για την Ειρήνη. Αυτό το πρόγραμμα δημιουργήθηκε για να προωθήσει τη συνεργασία μεταξύ Ισραηλινών και Παλαιστινίων παρέχοντας ευκαιρίες για δέσμευση, εστιάζοντας στον κοινό στόχο της βελτίωσης της παιδιατρικής καρδιακής φροντίδας για τα παιδιά της Παλαιστίνης.\n\nΣτο νοσοκομείο σήμερα εργάζεται και η Enas Kabar. Είναι γιατρός και το σπίτι της είναι στη Λωρίδα της Γάζας όπου μένουν τα παιδιά της γιατί η ίδια τα βλέπει μια δυο φορές την εβδομάδα. Τις υπόλοιπες μέρες με δυσκολίες περνά στο Ισραήλ και πάει στο νοσοκομείο όπου εκπαιδεύεται στο να βοηθά παιδάκια. Έτσι κάθε παιδάκι που χρειάζεται εγχείρηση στη Λωρίδα της Γάζας ενημερώνει το νοσοκομείο και γίνεται ειδική αποστολή για να μεταφερθεί για την επέμβαση.\n\nΜέχρι το τρέχων έτος, πάνω από 6.000 παιδιά έχουν γίνει καλά με το 50% να είναι από τη Γάζα και την Παλαιστίνη, ενώ, πάνω από 400 παιδιά έχει προγραμματιστεί να φτάσουν στο νοσοκομείο τον επόμενο χρόνο. Τα παιδιά συνοδεύονται συνήθως από ένα άτομο της οικογένειας τα έξοδα του οποίου αναλαμβάνει το νοσοκομείο όπως και τα έξοδα για όποια ιατρική πράξη χρειαστεί το παιδί. Το έργο στηρίζεται ως επι το πλείστων από τις δωρεές και από το υπουργείο Υγείας. Το κόστος για κάθε παιδί αγγίζει τα 15.000 δολάρια.\n\nΠού φιλοξενούνται τα παιδιά και οι μαμάδες\n\nΤον Οκτώβριο του 2011 ο Οργανισμός έφτιαξε ένα μοντέρνο, γεμάτο φως κτήριο στην οδό Haviva Reik 16, έναν ήσυχο οικιστικό δρόμο στο Holon, περίπου 15 λεπτά οδικώς από το WMC το HERITAGE CHILDREN'S HOME. Εκεί στεγάζονται τα διοικητικά γραφεία της SACH, ενώ, υπάρχουν χώροι διαμονής για 60 παιδιά, μητέρες, νοσοκόμες και επαγγελματίες υγείας. Με κοινόχρηστους χώρους τραπεζαρίας και σαλονιού, αίθουσα παιχνιδιών, μεγάλη κοινόχρηστη κουζίνα και καταλύματα για εθελοντές και ασκούμενους ιατρούς που έρχονται από όλο τον κόσμο, το Children's Home λειτουργεί ως ένα σπίτι μακριά από το σπίτι για παιδιά που υποβάλλονται σε σωτήριες καρδιακές επεμβάσεις. Στους κήπους του συναντήσαμε τα παιδιά και τις μαμάδες τους που μας υποδέχθηκαν με ανοιχτές καρδιές και πολλά χαμόγελα. Μας περιέγραψαν τα προβλήματα υγείας τους, έπαιξαν μαζί μας και χόρεψαν και παρότι όπως μας είπαν ανυπομονούν να επιστρέψουν στα σπίτια τους και να είναι υγιή στενοχωριούνται που χάνουν τους φίλους και τις φίλες που έκαναν καθόλη τη διάρκεια της θεραπείας τους. Η Mecri από την Ουγκάντα μας εξήγησε ότι ήταν τυχερή που ένα φίλος της ο οποίος είχε διασυνδέσεις με τα Ιεροσόλυμα της μίλησε για το Save a Child's Heart και έτσι κατάφερε να φέρει το παιδάκι της να χειρουργθεί.\n\nΜεγάλη όμως είναι η προσφορά των εθελοντών στο ίδρυμα. Η νεαρή Morgan από τη Νέα Υόρκη είναι σπουδάστρια και εθελόντρια στο σπίτι των παιδιών εδώ και 5 μήνες. Όπως μας είπε, νιώθει πολύ μεγάλη ευτυχία που η ζωή της έδωσε τη δυνατότητα να προσφέρει σε αυτά τα παιδιά και θα ήθελε να καταφέρει στο μέλλον να ξανάρθει να βοηθήσει.\n\nΤα παιδιά σού δίνουν πάντα ελπίδα\n\nΤο Save child's hearts ένα μαγικό μέρος που γιατροί και εθελοντές προσπαθούν να σώσουν άρρωστα παιδάκια. Έχει βραβευθεί με το βραβείο Φιλίας της Κινεζικής κυβέρνησης, με το προεδρικό βραβείο για τον εθελοντισμό από τον αείμνηστο Shimon Peres, το βραβείο του ΟΗΕ κλπ.\n\nΤο μεγαλύτερο βραβείο όμως το λαμβάνουν όπως λένε οι εργαζόμενοι στο ίδρυμα από τα ίδια τα παιδιά. Για παράδειγμα, η μικρή Σαμπρίνα που βρήκε την υγεία της μέσα στο νοσοκομείο τώρα ήρθε η εποχή που παντρεύεται και έχει καλέσει το προσωπικό του νοσοκομείου στο γάμο της. Αυτό είναι η μεγάλη ανταμοιβή για όσους προσφέρουν στα παιδιά.\n\n«Παρά τις προκλήσεις του 2020, τηρήσαμε την υπόσχεσή μας ότι όσο τα παιδιά με ρευματικές και συγγενείς καρδιοπάθειες σε όλο τον κόσμο συνεχίζουν να υποφέρουν χωρίς πρόσβαση σε περίθαλψη, θα τα θεραπεύουμε, θα εκπαιδεύουμε επαγγελματίες ιατρούς και θα ανεβάζουμε το επίπεδο της παιδικής καρδιακής φροντίδας παγκοσμίως» μας εξηγεί η Tamar Shapira Deputy Executive Director Director of International & Public Relations του Ιδρύματος.\n\nΚαι το όνειρο αυτό έγινε πραγματικότητα με το νοσοκομείο Παίδων Sylvan Adams και το Διεθνές Κέντρο Καρδιολογικής Φροντίδας Ida Cabakoff για την Save a Child's Heart στο Ισραήλ. Ακολουθώντας τα χνάρια των ιδρυτών τους, η δεύτερη και η τρίτη γενιά των επαγγελματιών ιατρών συνεχίζουν το σωτήριο έργο της Save a Child’s Heart.",
    "Ξεκίνησε τις εμφανίσεις του στη Θεσσαλονίκη ο Σταύρος Φωτιάδης!": "O Σταύρος Φωτιάδης, ο οποίος είναι ένας θρύλος στον χώρο του λαϊκού τραγουδιού, επιστρέφει δριμύτερος στη νυχτερινή ζωή της Θεσσαλονίκης.\n\nΟ δημοφιλής ερμηνευτής θα εμφανίζεται και αυτή τη σεζόν στο «Μουσικό Σεργιάνι» μαζί με την άλλη σπουδαία φωνή του λαϊκού τραγουδιού, την Μαριανθη Κεφάλα και τους αξιόλογους ερμηνευτές, Γιάννη Ρίζο, Βαγγέλη Αντωνίου και Κωνσταντίνο Θεοδοσίου.\n\nΟ Σταύρος Φωτιάδης θα εμφανίζεται στο «Μουσικό Σεργιάνι» κάθε Παρασκευή και Σάββατο.\n\nΗ πρεμιέρα του σχήματος πραγματοποιήθηκε την Παρασκευή 16 Σεπτεμβρίου και στέφθηκε από μεγάλη επιτυχία.",
    "Οικογένεια κάνει τον γύρο του κόσμου προτού τα τρία παιδιά χάσουν την όρασή τους": "Η κόρη τους Μία ήταν τριών ετών όταν η Εντίθ και ο Σεμπαστιάν Πελετιέ από το Κεμπεκ του Καναδά παρατήρησαν για πρώτη φορά οτι είχε προβλήματα όρασης.\n\nΜετά από εξετάσεις διαπιστώθηκε οτι πάσχει απο μελαγχρωστική αμφιβληστροειδίτιδα, μια σπάνια γενετική διαταραχή που προκαλεί απώλεια ή μείωση της όρασης με την πάροδο του χρόνου.\n\n\n\nΑπό την ίδια πάθηση πάσχουν και τα άλλα δύο παιδιά τους. Ο Κολίν, 7 ετών και ο Λοράν 5 ετών ενώ ο Λεό, 9 ετών, δεν πάσχει απο την ασθένεια.\n\n\"Δεν μπορείς να κάνεις τίποτα πραγματικά\", λέει η Εντίθ εξηγώντας ότι επί του παρόντος δεν υπάρχει θεραπεία ή αποτελεσματικά φάρμακα για να επιβραδύνουν την εξέλιξη της πάθησης. \"Δεν ξέρουμε πόσο γρήγορα θα πάει, αλλά περιμένουμε να έχουν χάσει εντελώς της όρασή τους ώς τα μέσα της ζωής τους\".\n\nΤο ζευγάρι εστίασε την προσοχή του στο να βοηθήσει τα παιδιά να αποκτήσουν τις δεξιότητες που θα χρειάζονταν για τη ζωή τους. Ο ειδικός της Μία, του πρώτου παιδιού που διαγνώστηκε με την ασθένεα, τους συνέστησε να μεριμνήσουν ωστε η κόρη τους να αποκτήσει \"οπτικές αναμνήσεις\".\n\n\n\n\"Σκέφτηκα οτι δεν θα της δείξω τον ελέφαντα σε βιβλίο, θα την πάω να δεί εναν αληθινό ελέφαντα. Θα γεμίσω τις \"οπτικές αναμήσεις\" με τις καλύτερες και πιο όμορφες εικόνες μπου μπορώ να βρω\" εξήγησε η Εντιθ.\n\nΜαζί με τον σύζυγό της άρχισαν να κάνουν σχέδια για να περάσουν ένα χρόνο ταξιδεύοντας σε όλο τον κόσμο με τα παιδιά τους. Αποταμίευαν χρήματα ενώ τους ήρθε ένα αναπάντεχο δώρο, όταν πουλήθηκε η εταιρία στην οποία εργαζόταν και είχε μετοχές ο Σεμπαστιάν.\n\nΗ εξαμελής οικογένεια αρχικά επρόκειτο να ξεκινήσει τον Ιούλιο του 2020 και είχε σχεδιάσει ένα ταξίδι, που περιελάμβανε πολλά μέρη, μεταξύ αυτών η Ρωσία και η Κίνα.\n\nΩστόσο, αναγκάστηκαν να καθυστερήσουν το ταξίδι τους για αρκετά χρόνια λόγω των ταξιδιωτικών περιορισμών που επέφερε η πανδημία και άλλαξαν τους προορισμούς τους πολλές φορές. Όταν τελικά έφυγαν από το Μόντρεαλ τον Μάρτιο του 2022, είχαν ελάχιστα σχέδια.\n\n\"Στην πραγματικότητα φύγαμε χωρίς δρομολόγιο\", λέει η Εντιθ. Ωστόσο είχαν κατά νου αυτά που ήθελαν να ζήσουν τα παιδιά, όπως η Μία που ήθελε να κάνει ιππασία ή ο Λοράν που ήθελε να ανέβει σε καμήλα.\n\nΠρώτος σταθμός η Ναμίμπια, όπου βρέθηκαν κοντά σε ελέφαντες, ζέβρες και καμηλοπαρδάλεις. Στη συνέχεια η Ζάμπια, μετά η Τανζανία και κατόπιν η Τουρκία όπου έμειναν ένα μήνα. Μετά πήγαν Μογγολία, πριν φτάσουν στην Ινδονησία.\n\n\"Έχουμε δει απίστευτα ζώα στην Αφρική, προσπαθούμε να δουν πράγματα που δεν θα έβλεπαν στο σπίτι τους και να έχουν τις πιο απίστευτες εμπειρίες\" είπε ο Σεμπαστιάν.\n\nΕκτός από το γεγονός οτι έχουν δει όμορφα αξιοθέατα ενώ η όραση των παιδιών είναι ακόμα δυνατή, το ζευγάρι ελπίζει ότι το ταξίδι θα τα βοηθήσει να αναπτύξουν δεξιότητες.\n\n«Θα χρειαστεί να είναι πραγματικά ανθεκτικοί σε όλη τους τη ζωή», προσθέτει η Εντίθ επισημαίνοντας ότι η Mία, ο Κολίν και ο Λοράν θα πρέπει συνεχώς να προσαρμόζονται, καθώς η όρασή τους θα χειροτερεύει.\n\nΤο ζευγάρι ελπίζει ότι το να περάσουν χρόνο σε διαφορετικές χώρες και να δουν διαφορετικούς πολιτισμούς θα κάνει τα παιδιά να νιώσουν τυχερά, παρά τις δυσκολίες που μπορεί να έρθουν αργότερα στη ζωή τους καθώς η όρασή τους θα επιδεινώνεται.\n\nΗ οικογένεια εξιστορεί το ταξίδι της μέσω των social media, δημοσιεύοντας τακτικές ενημερώσεις στους λογαριασμούς της στο Facebook και στο Instagram.\n\nΕνώ η οικογένεια σχεδιάζει να επιστρέψει στο Κεμπέκ τον ερχόμενο Μάρτιο, λένε ότι προσπαθούν να μην σκέφτονται τόσο πολύ μπροστά. Στην πραγματικότητα, η ικανότητα να ζει κανείς τη στιγμή είναι ένα από τα βασικά πράγματα που έχει μάθει η οικογένεια τους τελευταίους μήνες.\n\nΠηγή: news247.gr",
    "Πόλεμος στην Ουκρανία: Η Αφρική ανάμεσα σε Δύση και Πούτιν": "Ο πόλεμος του Βλαντίμιρ Πούτιν στην Ουκρανία μπαίνει στον έβδομο μήνα του, αλλά, όπως σημειώνει σε ανάλυσή του το Foreign Affairs, πολλές χώρες της Αφρικής δεν έχουν δείξει ακόμη την ισχυρή στήριξή τους στο Κίεβο προς απογοήτευση των Δυτικών ηγετών.\n\nΤις πρώτες ημέρες της σύγκρουσης, αφού 17 αφρικανικές χώρες αρνήθηκαν να υποστηρίξουν ένα ψήφισμα του ΟΗΕ που καταδίκαζε τη Ρωσία, αρκετοί Ευρωπαίοι διπλωμάτες που είχαν τοποθετηθεί στις αφρικανικές πρωτεύουσες έκαναν μια μεγάλη επίδειξη προπηλακισμού των Aφρικανών ηγετών επειδή δεν πήραν θέση κατά της εισβολής.\n\nΔιαβάστε επίσης: Επισιτιστική κρίση: Στη Ρωσία ο πρόεδρος της Αφρικανικής Ένωσης για τα σιτηρά της Ουκρανίας\n\nΟ πρόεδρος της Νότιας Αφρικής Σιρίλ Ραμαφόσα, ειδικότερα, ήταν ο στόχος ορισμένων εντυπωσιακά αντιδιπλωματικών tweets, με την Ριίνα Κιόνκα, τότε πρέσβειρα της ΕΕ στην Πρετόρια, να γράφει ότι «προβληματιστήκαμε επειδή (σ.σ. η Νότια Αφρική) βλέπει τον εαυτό της και θεωρείται από τον κόσμο ως μια χώρα που υπερασπίζεται τα ανθρώπινα δικαιώματα».\n\nΩστόσο, παρά τις συνεχείς πιέσεις της Δύσης, η κατάσταση δεν άλλαξε πολύ κατά τους μήνες που ακολούθησαν. Τον Ιούλιο, για παράδειγμα, ο Γάλλος πρόεδρος Εμανουέλ Μακρόν ταξίδεψε στην κεντρική και τη δυτική Αφρική για να συγκεντρώσει υποστήριξη για την Ουκρανία, ωστόσο το μόνο που κατάφερε ήταν να ταράξει πολλούς Αφρικανούς ηγέτες όταν τους κατηγόρησε για «υποκρισία» επειδή αρνήθηκαν να καταδικάσουν τον πόλεμο.\n\nΠοιες χώρες έχουν πάρει θέση\n\nΑντίθετα, κατά τη διάρκεια μιας επίσκεψης σε πολλές αφρικανικές χώρες τον ίδιο μήνα, ο Ρώσος υπουργός Εξωτερικών Σεργκέι Λαβρόφ τόνισε τους δεσμούς της Ρωσίας με την ήπειρο και παρουσίασε τη Ρωσία ως «θύμα» στην Ουκρανία. Μέχρι σήμερα, μόνο μια χούφτα αφρικανικές χώρες – μεταξύ αυτών η Γκάνα, η Κένυα και η Νιγηρία – έχουν λάβει σαφή θέση για τον πόλεμο, και ακόμη και αυτές επικεντρώθηκαν κυρίως στην καταδίκη της επιθετικότητας ευρύτερα και σε γενικές εκκλήσεις για διπλωματία και ειρήνη παρά σε συγκεκριμένη κριτική στη Μόσχα.\n\nΟι λόγοι της απροθυμίας\n\nΑν και οι ηγέτες στη Δύση προβληματίζονται από αυτές τις εξελίξεις, υπάρχουν σαφείς λόγοι για την απροθυμία των αφρικανικών χωρών να υιοθετήσουν τη δυτική αφήγηση για την Ουκρανία.\n\nΠρώτον, η Αφρική είναι μια τεράστια, περίπλοκη και εξαιρετικά ποικιλόμορφη ήπειρος και οι 54 χώρες και εδάφη της έχουν η καθεμία ξεχωριστές συνθήκες και ιστορίες, καθώς και διαφορετικές σχέσεις τόσο με τη Ρωσία όσο και με τη Δύση. Θα ήταν παράλογο να υποθέσουμε ότι οι ηγέτες της ηπείρου θα μπορούσαν να ενοποιηθούν γύρω από μια ενιαία θέση αμέσως, τονίζει το Foreign Affairs.\n\nΌταν στο παρελθόν οι αφρικανικές χώρες ενώθηκαν γύρω από μια κοινή θέση, αυτό έγινε συχνά μετά από χρόνια διαβουλεύσεων, όπως συνέβη με τη μετάβαση από τον Οργανισμό Αφρικανικής Ενότητας στην Αφρικανική Ένωση, η οποία πραγματοποιήθηκε το 2002, αλλά προετοιμαζόταν από τα τέλη της δεκαετίας του 1990.\n\nΣε άλλες περιπτώσεις, ένα κοινό μέτωπο καθοδηγήθηκε από μια συγκεκριμένη και επείγουσα απειλή, όπως η επιδημία Έμπολα στον ποταμό Μάνο ή η πανδημία COVID-19, την οποία οι αφρικανικές χώρες γνώριζαν ότι δεν θα μπορούσαν να αντιμετωπίσουν χωρίς κοινό μέτωπο. Για την Αφρική, ο πόλεμος της Ρωσίας στην Ουκρανία δεν έχει καμία από αυτές τις ιδιότητες.\n\nΕπιπλέον, ο σκεπτικισμός στις αφρικανικές πρωτεύουσες σχετικά με την ανάληψη της Δυτικής πλευράς σε έναν μακρινό πόλεμο στην Ευρώπη έχει επίσης τις ρίζες του σε μια ανισορροπία ισχύος μεταξύ της Δύσης και των αφρικανικών χωρών, η οποία συνήθως εκδηλώνεται ως δομική βία.\n\nΝεοαποικιακές αδικίες\n\nΠέρα από πολλές ιστορικές αδικίες που παραμένουν παραγνωρισμένες – πόσο μάλλον να έχουν λογοδοτήσει οι υπεύθυνοι- οι σύγχρονες μορφές αδικίας επιμένουν. Οι ηγέτες των Δυτικών εθνών σπεύδουν να κρύψουν κάτω από το χαλί τις βίαιες αποικιακές και νεοαποικιακές ιστορίες, ενώ οι αφρικανικές χώρες συνεχίζουν να αντιμετωπίζουν τις συνέπειές τους. Σκεφτείτε την πανδημία COVID-19, κατά την οποία οι αφρικανικές χώρες έμειναν να ζητιανεύουν για φάρμακα και εμβόλια που τα Δυτικά έθνη πετούσαν κατά εκατομμύρια, επιτείνοντας την αίσθηση της υπό όρους φιλίας. Μόλις προστεθούν στο μείγμα οι προσπάθειες της ίδιας της Ρωσίας να επηρεάσει τις αφρικανικές χώρες, η ιστορία καθιστά δύσκολο για τις Ηνωμένες Πολιτείες και τους Ευρωπαίους συμμάχους τους να δημιουργήσουν έναν αφρικανικό συνασπισμό εναντίον της Μόσχας.\n\nΟι ρωσικές δραστηριότητες στην Αφρική\n\nΦυσικά, μια εξήγηση για την απροθυμία της Αφρικής να συμμορφωθεί με τη Δύση στο θέμα της Ουκρανίας είναι οι δραστηριότητες της ίδιας της Ρωσίας στην Αφρική, τονίζεται στο άρθρο. Όπως έχουν σημειώσει Δυτικές κυβερνήσεις και αναλυτές, η Μόσχα έχει εμπλακεί σε μια μεγάλης κλίμακας εκστρατεία παραπληροφόρησης, ιδίως στο διαδίκτυο, για να διαμορφώσει την αφρικανική γνώμη σχετικά με τη σύγκρουση.\n\nΗ προσπάθεια αυτή βασίζεται σε προηγούμενες ρωσικές εκστρατείες παραπληροφόρησης που έχουν επηρεάσει πολιτικές διαδικασίες αλλού, συμπεριλαμβανομένων των Ηνωμένων Πολιτειών, υποστηρίζεται. Τον Μάιο, ο Economist δημοσίευσε μια μελέτη των λογαριασμών του Twitter που χρησιμοποιήθηκαν για τη διάδοση της ρωσικής παραπληροφόρησης σχετικά με τον πόλεμο – ένας μεγάλος αριθμός αυτών των λογαριασμών είχε την έδρα του στην Αφρική και φαινόταν να στοχεύει σκόπιμα σε αφρικανικές κοινότητες.\n\nΜια παραποιημένη εικόνα που κοινοποιήθηκε ευρέως από αφρικανικούς λογαριασμούς στο Twitter από τότε που ξεκίνησε ο πόλεμος υποτίθεται ότι έδειχνε έναν νεαρό Πούτιν με τον πρώην πρόεδρο της Μοζαμβίκης Σαμόρα Ματσέλ σε ένα στρατόπεδο εκπαίδευσης μαχητών της ελευθερίας στην Τανζανία τη δεκαετία του 1970.\n\nΣτην πραγματικότητα, δεν θα μπορούσαν να έχουν γίνει τέτοιες συναντήσεις, ο Πούτιν δεν είναι αρκετά μεγάλος ώστε να βρισκόταν στην Τανζανία όταν θα είχαν τραβηχτεί αυτές οι φωτογραφίες. Αλλά οι εικόνες έγιναν viral, εν μέρει επειδή χρησίμευσαν για να ενισχύσουν τα αφρικανικά παράπονα για την αποικιακή κληρονομιά της Δύσης στην ήπειρο. Πράγματι, ο Ματσέλ πέθανε αργότερα σε ένα μυστηριώδες αεροπορικό δυστύχημα, το οποίο η Επιτροπή Δικαιοσύνης και Συμφιλίωσης της Νότιας Αφρικής συνέδεσε με την κυβέρνηση του Απαρτχάιντ στη Νότια Αφρική, τότε σύμμαχο της Δύσης.\n\nΟι πόλεμοι της αποαποικιοποίησης\n\nΟι πόλεμοι της αποαποικιοποίησης στην Αφρική δεν είναι αρχαία ιστορία. Μόλις το 2018, μια ομάδα ζωντανών θυμάτων της βρετανικής αποικιοκρατικής κυβέρνησης στην Κένυα μήνυσε με επιτυχία τη βρετανική κυβέρνηση για τα βασανιστήρια που υπέστησαν σε στρατόπεδα συγκέντρωσης κατά τη διάρκεια του πολέμου για την ανεξαρτησία της Κένυας τη δεκαετία του 1950.\n\nΆλλες αδικίες του Ψυχρού Πολέμου μόλις τώρα αρχίζουν να αντιμετωπίζονται. Τον Ιούνιο του τρέχοντος έτους, η βελγική κυβέρνηση επέστρεψε, στους απογόνους του θύματος, ένα δόντι με χρυσή κορώνα που ανήκε στον Πατρίς Λουμούμπα, τον πρώτο πρωθυπουργό της Λαϊκής Δημοκρατίας του Κονγκό (ΛΔΚ), ο οποίος δολοφονήθηκε από βελγικό εκτελεστικό απόσπασμα το 1961 σε μια συνωμοσία που υποστηρίχθηκε από τις ΗΠΑ.\n\nΓια πολλές από αυτές τις χώρες, ο κομμουνισμός παρείχε μια εναλλακτική λύση στη δυτική αποικιοκρατία και μια βάση για τα αφρικανικά κινήματα ανεξαρτησίας του εικοστού αιώνα – μια κληρονομιά που επέτρεψε στη σύγχρονη Ρωσία, ως διάδοχο κράτος της Σοβιετικής Ένωσης, να παρουσιάζεται ότι βρίσκεται στη σωστή πλευρά της αφρικανικής ιστορίας. Φυσικά, η σοβιετική υποστήριξη για τα κινήματα αποαποικιοποίησης δεν προερχόταν μόνο από τη Ρωσία. Μεγάλο μέρος της προερχόταν από άλλα μέρη του κομμουνιστικού μπλοκ, συμπεριλαμβανομένης της Ουκρανίας. Αλλά η Ρωσία διεκδίκησε επιδέξια αυτή τη φήμη και εκμεταλλεύτηκε την περίπλοκη σχέση της Αφρικής με τη Δύση.\n\nΠολιτική επιβίωση με ρωσική υποστήριξη\n\nΈνας δεύτερος λόγος για τον οποίο οι αφρικανικές χώρες άργησαν να στηρίξουν την Ουκρανία οφείλεται στις διαφορές μεταξύ του τρόπου με τον οποίο οι αφρικανικές χώρες και οι Δυτικές χώρες βλέπουν τη σύγχρονη γεωπολιτική. Πολλές από τις κυβερνήσεις που στρέφονται σήμερα προς τη Ρωσία – συμπεριλαμβανομένων του Μάλι, της Αιθιοπίας και της Ουγκάντα – οφείλουν την πολιτική τους επιβίωση στη ρωσική υποστήριξη, σημειώνει το Foreign Affairs.\n\nΓια παράδειγμα, η Ρωσία είναι βασικός προμηθευτής όπλων και έχει παράσχει στρατιωτική υποστήριξη μέσω μισθοφορικών δυνάμεων, όπως η Ομάδα Βάγκνερ, σε πολλές από τις αφρικανικές χώρες που απείχαν από την ψηφοφορία του ΟΗΕ για την καταδίκη της ρωσικής επίθεσης. Σήμερα, η Ρωσία είναι ο μεγαλύτερος εξαγωγέας όπλων στην Αφρική, αντιπροσωπεύοντας το 44% των αγορών όπλων μεταξύ 2017 και 2021 στην ήπειρο, σύμφωνα με το Διεθνές Ινστιτούτο Ερευνών για την Ειρήνη της Στοκχόλμης. (Η Ουκρανία είναι επίσης προμηθευτής όπλων σε ορισμένες αφρικανικές χώρες, ιδίως στο Νότιο Σουδάν).\n\nΡωσική στρατιωτική υποστήριξη\n\nΑξίζει να σημειωθεί ότι αρκετοί Αφρικανοί ηγέτες με μακροχρόνια δυτική υποστήριξη δεν δίστασαν να «καλλιεργήσουν» τη ρωσική στρατιωτική υποστήριξη. Με δυτική υποστήριξη, για παράδειγμα, ο Γιοβέρι Μουσεβένι κυβέρνησε την Ουγκάντα για 38 χρόνια, ο Πολ Μπίγια κυβέρνησε το Καμερούν για 40 χρόνια.\n\nΚαι οι δύο κατάφεραν να παραμείνουν στην εξουσία, παρά τις άφθονες αποδείξεις για εγκλήματα κατά του λαού τους (o Μακρόν βρισκόταν στο Καμερούν όταν έκανε την παρατήρησή του περί υποκρισίας, θυμίζει το Foreign Affairs).\n\nΩστόσο, παρόλο που οι Ηνωμένες Πολιτείες εκπαιδεύουν στρατιώτες της Ουγκάντα για να πολεμήσουν για λογαριασμό τους σε χώρες όπως η Σομαλία, η Ουγκάντα αγοράζει τα όπλα της κυρίως από τη Ρωσία και είχε την απότομη αύξηση των στρατιωτικών δαπανών στην Αφρική το 2020. Παρομοίως, το Καμερούν, το οποίο είναι σημαντικός δικαιούχος της γαλλικής γενναιοδωρίας, υπέγραψε συμφωνία για όπλα με τη Μόσχα τον Απρίλιο του 2022, λίγο μετά την εισβολή της Ρωσίας στην Ουκρανία. Για τα αυταρχικά καθεστώτα, οι προσπάθειες να παίξουν με τις σχέσεις των δύο πλευρών έχει ενισχύσει την αμφιθυμία της ηπείρου απέναντι στην Ουκρανία, τονίζεται στο άρθρο.\n\nΚατά τη διάρκεια του Ψυχρού Πολέμου\n\nΑλλά για άλλες χώρες, αυτό που ο Μακρόν αποκαλεί υποκρισία είναι πιο εύλογα κατανοητό ως κόπωση από τη σύγκρουση. Εξάλλου, η Αφρική έχει βιώσει και συνεχίζει να βιώνει πολλούς δικούς της δύσκολους πολέμους. Κατά τη διάρκεια του Ψυχρού Πολέμου, πολλοί αφρικανικοί πόλεμοι ήταν μάχες δι’ αντιπροσώπων μεταξύ της Σοβιετικής Ένωσης και των Ηνωμένων Πολιτειών. Αν και οι Δυτικές δυνάμεις άργησαν να το αναγνωρίσουν, η κληρονομιά αυτών των συγκρούσεων – συμπεριλαμβανομένων της Αγκόλα, της Λαϊκής Δημοκρατίας του Κονγκό, της Μοζαμβίκης και αλλού – συνεχίζει να ρίχνει μια μακρά σκιά σε πολλά μέρη της ηπείρου. Την τελευταία φορά που οι Αφρικανοί κλήθηκαν να πάρουν θέση σε έναν πόλεμο μεταξύ Δύσης και Ανατολής, χώρες καταστράφηκαν και εκατομμύρια άνθρωποι έχασαν τη ζωή τους.\n\nΣτο κλασικό δοκίμιό του για την αποαποικιοποίηση, «Σχετικά με τη βία», που δημοσιεύτηκε στο βιβλίο του «Οι άθλιοι της γης» το 1961, ο ψυχίατρος και πολιτικός φιλόσοφος Φραντς Φανόν έγραψε ότι «ο ουδετερισμός παράγει στον πολίτη του τρίτου κόσμου μια αδιαφορία και μια προγονική υπερηφάνεια που μοιάζει με πρόκληση».\n\nΥποστήριξε ότι για τις αφρικανικές χώρες η ουδετερότητα ήταν απαραίτητη για την επιβίωση. Όμως, επέκρινε τους Αφρικανούς ηγέτες που επέτρεπαν στον ουδετερισμό να τροφοδοτεί τις ξένες προσπάθειες στρατιωτικοποίησης της ηπείρου. Σήμερα, το ίδιο μοτίβο αναδύεται και η προειδοποίηση παραμένει. Η Ρωσία έχει ήδη υποσχεθεί να επεκτείνει τις προμήθειες όπλων στις αφρικανικές χώρες, σε μια ξεκάθαρη προσπάθεια να εξαγοράσει την υποταγή τους. Τώρα, πολλοί ακτιβιστές και ηγέτες σε φιλοδημοκρατικούς κύκλους φοβούνται ότι η ήπειρος εισέρχεται σε μια άλλη περίοδο κατά την οποία οι προσπάθειες των ξένων δυνάμεων να εξαγοράσουν φίλους στις αφρικανικές κυβερνήσεις θα προαναγγείλουν μια νέα εποχή κακής ηγεσίας.\n\nΤι θα έπρεπε να κάνει η Δύση;\n\nΟι αφρικανικές χώρες έχουν μια μοναδική πλεονεκτική θέση απέναντι στον πόλεμο της Ρωσίας στην Ουκρανία. Αντί να προσκαλούν περισσότερες από αυτές να συμμετάσχουν στον πόλεμο, οι Δυτικές χώρες θα μπορούσαν να χρησιμοποιήσουν αυτή την ευκαιρία για να επιτρέψουν στους Αφρικανούς να εφαρμόσουν στην πράξη τα μαθήματα που έχουν διδαχθεί από γενιές πολέμων στο έδαφός τους.\n\nΗ Αφρικανική Ένωση έχει δηλώσει ότι ένας από τους στόχους της είναι να «σιγήσουν τα όπλα μέχρι το 2030» και οι αφρικανικές χώρες διαθέτουν μερικούς από τους πιο περίπλοκους μηχανισμούς για την ειρήνη και την ασφάλεια στον κόσμο, εν μέρει επειδή καλούνται τόσο συχνά σε χρήση.\n\nΤο Συμβούλιο Ειρήνης και Ασφάλειας της Αφρικανικής Ένωσης, για παράδειγμα, είναι ένα μόνιμο όργανο λήψης αποφάσεων στο πλαίσιο της Ένωσης, ενώ υποπεριφερειακοί οργανισμοί όπως η Οικονομική Κοινότητα Δυτικοαφρικανικών Κρατών (ECOWAS) έχουν φτάσει στο σημείο να δημιουργήσουν τις δικές τους ικανότητες διατήρησης της ειρήνης και έγκαιρης προειδοποίησης.\n\n«Πού είναι οι ειρηνοποιοί;»\n\nΓια όσους έχουν συνεργαστεί με τέτοιους φορείς, το κυρίαρχο ερώτημα σχετικά με τον πόλεμο στην Ουκρανία είναι: «Πού είναι οι ειρηνοποιοί;». Εκτός από τον Γενικό Γραμματέα του ΟΗΕ, δεν βλέπουν πολλές ενδείξεις ότι οι παγκόσμιοι ηγέτες προτρέπουν για αποκλιμάκωση. Δεν είναι μια σύγκρουση μεταξύ της Ρωσίας και της Δύσης το ακριβές σενάριο για το οποίο υπάρχει η διεθνής διπλωματία;\n\nΠράγματι, οι αφρικανικές χώρες γνωρίζουν πόσο δύσκολο είναι να τερματιστούν οι πόλεμοι. Μόνο στην Ανατολική Αφρική βρίσκονται σε εξέλιξη πολλαπλές συγκρούσεις, μεταξύ άλλων στην ανατολική Λαϊκή Δημοκρατία του Κονγκό, την Αιθιοπία, τη Σομαλία, το Νότιο Σουδάν και το Σουδάν. Αρκετές από αυτές είναι καταστροφικές: υπάρχουν ολοένα και περισσότερες ενδείξεις για γενοκτονία στην περιοχή Τιγκράι της Αιθιοπίας και ο λαός του Σουδάν συνεχίζει να αγωνίζεται για τον τερματισμό της στρατιωτικής διακυβέρνησης, καθώς άλλες χώρες – συμπεριλαμβανομένης της Ρωσίας – προσφέρουν στο στρατιωτικό καθεστώς στρατιωτική και οικονομική υποστήριξη.\n\nΕνστικτώδης επίγνωση\n\nΟι συγκρούσεις αυτές έχουν προκαλέσει παρεμβάσεις από την Αφρικανική Ένωση, τη Διακυβερνητική Υπηρεσία Ανάπτυξης και την Ανατολικοαφρικανική Κοινότητα, για να μην αναφέρουμε μερικές διμερείς προσπάθειες διαμεσολάβησης. Ορισμένοι από αυτούς τους πολέμους μαίνονται εδώ και μια γενιά. Ο συλλογικός δισταγμός των αφρικανικών χωρών να εμπλακούν στην Ουκρανία πρέπει να ερμηνευθεί, εν μέρει, υπό το πρίσμα αυτής της ενστικτώδους επίγνωσης της μακροπρόθεσμης ζημίας που έχουν προκαλέσει οι πόλεμοι στην ήπειρο.\n\nΗ ιστορία υπενθυμίζει στις αφρικανικές χώρες να προσεγγίζουν τη σύγκρουση στην Ουκρανία με προσοχή και να αντιμετωπίζουν τους ισχυρισμούς περί φιλίας με καχυποψία. Για πολλούς Αφρικανούς, τα σημερινά ανοίγματα τόσο από τη Ρωσία όσο και από τη Δύση δεν αφορούν τη φιλία. Πρόκειται για τη χρησιμοποίηση της Αφρικής ως μέσο για την επίτευξη ενός σκοπού.\n\nΑυταρχικοί ηγέτες όπως ο Μπίγια μπορούν και έχουν αποκομίσει οφέλη από τον πόλεμο. Αλλά η κυρίαρχη αφρικανική θέση, δεδομένης της μεγάλης αβεβαιότητας σχετικά με τον πόλεμο και την έκβασή του, ήταν να απαιτήσει την ειρήνη και να παροτρύνει τη διπλωματία – και, όποτε είναι δυνατόν, να αποφύγει να πάρει θέση σε μια σύγκρουση που φαίνεται απίθανο να προσφέρει πολλά στην Αφρική, ιδιαίτερα αν μετατρέψει την ήπειρο σε ένα νέο θέατρο πολέμου με αντιπροσώπους, καταλήγει το Foreign Affairs.\n\nΠηγή: in.gr",
    "Σαν σήμερα 1 Σεπτέμβρη": "Μόλις ανέκυψε το ζήτημα της παρακολούθησης του τηλεφώνου σας, επεσήμανα την ανάγκη άμεσης και πλήρους διαλεύκανσης της υπόθεσης. Δεδομένου ότι αυτή άπτεται της λειτουργίας του πολιτεύματος και του κύρους των δημοκρατικών θεσμών, τοποθετήθηκα επί της αρχής με σαφήνεια στο πλαίσιο των αρμοδιοτήτων μου. Κύριε Πρόεδρε, έχω πλήρη γνώση και συνείδηση των ορίων του αξιώματός μου, σύμφωνα και με την αρχή της διάκρισης των εξουσιών. Για το θέμα αρμόδια όργανα εν προκειμένω είναι η Βουλή και η εξεταστική της Επιτροπή, καθώς και η δικαιοσύνη, στην οποία έχετε προσφύγει. Ήδη η υπόθεση έχει πάρει τον δρόμο της ενώπιον των αρχών και επιθυμία όλων μας είναι να ολοκληρωθεί και η έρευνα να αποφέρει καρπούς το συντομότερο. Οποιαδήποτε παράταση αυτής της εκκρεμότητας είναι επιζήμια για τη δημοκρατία μας. Η υπόθεσή σας ανέδειξε με τον πιο εύγλωττο τρόπο την ανάγκη βελτίωσης σε επίπεδο νομοθεσίας και καλών πρακτικών του ισχύοντος νομικού πλαισίου και θωράκισης της Εθνικής Υπηρεσίας Πληροφοριών. Σε ένα σύγχρονο κράτος δικαίου κάθε εξαίρεση από την προστασία του απορρήτου των επικοινωνιών πρέπει να ερμηνεύεται στενά και να υπόκειται σε έλεγχο και λογοδοσία.\n\nΚατερίνα Σακελλαροπούλου\n\n(Μην την κατηγορείτε, ρε παιδιά. Δεν της επιτρέπουν τα όρια του αξιώματός της να πει περισσότερα η γυναίκα. Το αξίωμά της επιβάλλει να λειτουργεί σαν παπαγαλάκι του Μητσοτάκη. Την ευγνωμοσύνη της γι' αυτόν δεν την έκρυψε ποτέ, άλλωστε. Φρόντισε ακόμη και να δειπνήσει μαζί του δημόσια, εκτός πρωτοκόλλου, πράγμα που δεν έκανε με κανέναν άλλο πολιτικό αρχηγό. Κι όταν ξέσπασε το σκάνδαλο των υποκλοπών, έκανε κο-κο-κο. Ελυσε την αφωνία της μόνο όταν έβαλε μπροστά ο οδοστρωτήρας Μπένι, που έκανε χαλκομανία Γεραπετρίτη και Μητσοτάκη. Τότε η Κατερίνα έκανε κα-κα-κα, σαν την καλή κοτούλα που μόλις γέννησε το αυγό. Και τι είπε; Ο,τι έλεγε ο Μητσοτάκης, με διαφορετικά λόγια. Πως η ΕΥΠ/ΚΥΠ πρέπει να κάνει παρακολουθήσεις για την προστασία της χώρας και πως οι αποφάσεις της υπόκεινται σε… δύσκολες σταθμίσεις, γι' αυτό και μπορεί να γίνει και κανένα… «ολίσθημα». Και πως επιβάλλεται η «θωράκιση» της ΕΥΠ/ΚΥΠ, όπως έκανε ο Μητσοτάκης με την ΠΝΠ - που ήδη την ξέχασαν όλοι! Από τότε προέκυψε και η επίκληση του απορρήτου των κυπατζήδων ακόμη και έναντι της Βουλής. Η Κατερίνα το έριξε και πάλι στο κο-κο-κο, στηρίζοντας όσο μπορεί τον Μητσοτάκη)",
    "ΚΚΕ: Συναυλία-αφιέρωμα στον Μίκη Θεοδωράκη στις φυλακές Ωρωπού - Επισκέψιμο και το κελί του": "Με τίτλο της εκδήλωσης, τον στίχο του Μάνου Ελευθερίου, «Κοντά σας όλη μου η ζωή», από το τραγούδι του Μίκη Θεοδωράκη «Επιστολή», η Κομματική Οργάνωση Αττικής του ΚΚΕ διοργανώνει την Παρασκευή 2 Σεπτεμβρίου - ημέρα κατά την οποία συμπληρώνεται ένας χρόνος από τον θάνατο του μεγάλου μουσικοσυνθέτη - μεγάλη συναυλία στη μνήμη του. Η συναυλία που θα ξεκινήσει στις 20.00, θα γίνει στον χώρο των φυλακών Ωρωπού.\n\nΣτην εκδήλωση θα μιλήσει ο Θοδωρής Χιώνης, μέλος του Πολιτικού Γραφείου της Κεντρικής Επιτροπής του ΚΚΕ και θα παρευρεθεί ο γενικός γραμματέας της ΚΕ του ΚΚΕ Δημήτρης Κουτσούμπας.\n\nΣτη συναυλία - αφιέρωμα θα συμμετέχουν, με αλφαβητική σειρά, οι: Ρίτα Αντωνοπούλου, Βιολέτα Ίκαρη, Δημήτρης Κανέλλος, Πολυξένη Καράκογλου, Μαριλίζα Λούντζη, Κώστας Τριανταφυλλίδης. Η καλλιτεχνική επιμέλεια είναι του Μανόλη Ανδρουλιδάκη. Θα παίξουν οι μουσικοί Γιώργος Κατσίκας, Περικλής Μαλακατές, Νίκος Παπαναστασίου, Στάθης Σαββίδης, Ορφέας Τσακτσίρας, Μαρίνα Τσοκάνη και ο ίδιος ο Μανόλης Ανδρουλιδάκης, που θα έχει και τη διεύθυνση της ορχήστρας.\n\nΤη μέρα της εκδήλωσης το ιστορικό κελί του Μίκη στις φυλακές του Ωρωπού θα είναι ανοιχτό από νωρίς (5 μ.μ.) για επισκέψεις του κοινού, όπως ενημερώνει το ΚΚΕ. Επιπλέον, στον χώρο θα εκτεθούν σειρά ντοκουμέντων του αντιδικτατορικού αγώνα από το Αρχείο του ΚΚΕ. Πρόκειται για ανατυπώσεις από επιστολές κρατουμένων, αφίσες και τρικάκια του ΚΚΕ και της ΚΝΕ της περιόδου της δικτατορίας, φωτογραφίες και ντοκουμέντα που συνδέονται με την εξέγερση του Πολυτεχνείου κ.ά. Οι ανατυπώσεις αυτές στη συνέχεια θα δωρισθούν από το κόμμα στον Δήμο Ωρωπού. Με σκοπό, να παραμείνουν και να αξιοποιηθούν στο χώρο με τον οποίο συνδέονται ιστορικά και να είναι προσβάσιμες στο κοινό.",
    "Τότι για τον χωρισμό του: «Η Ίλαρι κι ο πατέρας της άδειασαν τις θυρίδες μου»!": "Πριν από περίπου δύο μήνες, το αγαπημένο ζευγάρι της ιταλικής showbiz, Φραντσέσκο Τότι και Ίλαρι Μπλάζι ανακοίνωσαν με επίσημες δηλώσεις τους το τέλος του γάμου. «Ο δρόμος του χωρισμού θα παραμείνει ιδιωτική υπόθεση και δεν θα ακολουθήσουν άλλες δηλώσεις από την πλευρά μου..», δήλωσε τότε η δημοφιλής παρουσιάστρια. Οι φήμες ήθελαν τον θρύλο της Ρόμα να έχει φέρει τρίτο πρόσωπο στη σχέση τους, όμως μέσω εκτενής συνέντευξης σε ιταλικό Μέσο αναφέρθηκε στα γεγονότα που έφεραν το τέλος και διευκρίνισε πως δεν ήταν ο υπαίτιος του διαζυγίου.\n\n«Αυτή η ιστορία δεν είναι κουτσομπολιό για μένα. Αυτή η ιστορία είναι για μένα με σάρκα και οστά. Η ζωή μου εμπλέκεται. Υπάρχουν τρεις άνθρωποι που αγαπώ περισσότερο από τον εαυτό μου: τα παιδιά μου, τα οποία θέλω να προστατεύσω με κάθε τρόπο. Και υπάρχει μια αγάπη που κράτησε είκοσι χρόνια. Θα τα περίμενα όλα, εκτός από το ότι θα τελείωνε έτσι.\n\nΕίχα πει ότι δεν θα μιλήσω αλλά έχω διαβάσει πάρα πολλές ανοησίες, πάρα πολλές. Κάποιες έχουν κάνει ακόμη και τα παιδιά μου να υποφέρουν. Φτάνει. Πολλοί, ισχυρίζονται ότι ο ένοχος του χωρισμού ήμουν μόνο εγώ. Ότι ο γάμος τελείωνε εξαιτίας της προδοσίας μου. Θέλω να διευκρινίσω αυτό το σημείο: δεν ήμουν ο πρώτος που πρόδωσα. Τότε θα σιωπήσω ξανά. Ό,τι και να μου απαντηθεί, θα σιωπήσω. Γιατί προτεραιότητά μου είναι να προστατεύσω τα παιδιά μου».\n\n«Τα παραμύθια δεν υπάρχουν. Είχαμε σκαμπανεβάσματα, όπως κάθε ζευγάρι. Η πραγματική κρίση ήρθε μεταξύ Μαρτίου και Απριλίου του περασμένου έτους. Αλλά υπέφερα για αρκετό καιρό. Όλα ξεκίνησαν το 2016. Η προτελευταία μου χρονιά ως ποδοσφαιριστής. Η παραίτηση δεν είναι εύκολη. Είναι λίγο σαν να πεθαίνεις. Έπαιζα στη Serie A από τα δεκαέξι μου. Και κάποια πράγματα σου λείπουν. Η αδρεναλίνη, η κούραση. Το είπα και εγώ, στην αποχαιρετιστήρια ομιλία μου στο γήπεδο: 'Φοβάμαι, μείνε κοντά μου'. Και οι Ρωμαίοι δεν με άφησαν ποτέ μόνο μου».\n\n«Και μετά έφυγα και από τη Ρόμα, είχα αρχίσει να εργάζομαι ως μάνατζερ. Η ρήξη με την παλιά ιδιοκτησία ήταν τραυματική: σαν να έπρεπε να φύγεις από το σπίτι σου. Ήμουν αδύναμος και ηΊλαρι δεν καταλάβαινε τη σημασία αυτού του πόνου. Μετά ήρθε η 12 Οκτωβρίου 2020. Ο μπαμπάς μου νεκρός. Covid. Και τον είδα τελευταία φορά στις 26 Αυγούστου.\n\nΉξερα ότι ήταν άρρωστος και δεν μπορούσα να τον επισκεφτώ. Ο μπαμπάς μου ήταν πάντα εκεί για μένα, δεν έχασε ποτέ ταξίδι. Μετά κόλλησα και εγώ Covid, σε βίαιη μορφή: 25 μέρες κλεισμένος στο σπίτι, κόντευα να καταλήξω στο νοσοκομείο. Με λίγα λόγια, ήταν μια τρομερή στιγμή για μένα. Ευτυχώς υπήρχαν τα παιδιά. Η γυναίκα μου, από την άλλη, όταν την χρειαζόμουν περισσότερο, δεν ήταν εκεί. Την άνοιξη του 2021 μπήκαμε οριστικά σε κρίση. Η τελευταία χρονιά ήταν δύσκολη. Δεν υπήρχε πια διάλογος, δεν υπήρχε πια τίποτα».\n\n«Τον Σεπτέμβριο του περασμένου έτους άρχισαν να με φτάνουν οι φήμες: κοίτα, η Ίλαρι έχει άλλον. Μου φαινόταν αδύνατο. Αλλά, βρήκα τα μηνύματα. Κοίταξα το κινητό της. Και είδα ότι υπήρχε ένα τρίτο πρόσωπο, που ενήργησε ως ενδιάμεσος μεταξύ της Ίλαρι και ενός άλλου».\n\n«Αυτό με έριξε σε κατάθλιψη. Δεν μπορούσα να κοιμηθώ άλλο. Προσποιήθηκα ότι δεν συνέβη τίποτα, αλλά δεν ήμουν πια εγώ, ήμουν άλλος άνθρωπος»\n\n«Έψαχνα για συμφωνία. Δεν ήθελα να πάω στο δικαστήριο. Πρότεινα λοιπόν: σκεφτόμαστε πρώτα τα παιδιά, αφήνουμε το σπίτι σε αυτά, και εναλλάσσουμε, κάνουμε τρεις μέρες για το καθένα. Δεν ήθελα να δω τα αγόρια με τις βαλίτσες στα χέρια, είπε όχι. Έτσι πρότεινα να χωρίσω το σπίτι, άλλωστε είναι μεγάλο. Ή πάρτε ένα μόνο για τον εαυτό σας. Τίποτα να κάνει: μόνο αυτή θέλει να μείνει στο σπίτι, και αυτό είναι. Μετά δεν μιλήσαμε άλλο, γιατί έφυγε με την αδερφή της για την Τανζανία. Διακοπές πληρωμένες από εμένα. Δεν είναι μόνο αυτό. Με τον πατέρα της πήγε να αδειάσει τις θυρίδες και μου πήρε τη συλλογή ρολογιών. Δεν άφησε καν τις εγγυήσεις, ούτε καν τα κουτιά. Υπάρχουν μερικά πολύ πολύτιμα Rolex. Ισχυρίζεται ότι της τα έδωσα, αλλά αν είναι ανδρικά ρολόγια ... αρνούμαι να πιστεψω ότι είναι θέμα χρημάτων. Αν μη τι άλλο, είναι κακία».\n\n«Δεν ξέρω. Φοβάμαι ότι με την Ίλαρι θα καταλήξει στο δικαστήριο. Εξακολουθώ να ελπίζω ότι μπορούμε να βρούμε μια συμφωνία και να τελειώσουμε αυτή την ιστορία εδώ»",
    "Εργαστήρι φωτογραφίας κι ενσυναίσθησης με τον Σπύρο Τσακίρη": "Σπουδή και πρακτική. ‘Ολες οι πληροφορίες για την τέχνη και την τεχνική της φωτογραφίας, από τις θεωρητικές φόρμες και τις τάσεις, μέχρι το photoshop και το lightroom. Ο ρόλος του φωτός και η σύνθεση του κάδρου, από Έλληνες και ξένους διάσημους φωτογράφους. Εκμάθηση των τεχνικών και εξάσκηση στη φύση, στις άπειρες δυνατότητες και πτυχές που δίνει το Περιβάλλον, που σε αυτό το εργαστήρι είναι ζητούμενο. Ασκήσεις ενδυνάμωσης- αυτοπεποίθησης με την μέθοδο Shinrin Yoku «κολύμβηση στο δάσος».\n\nΈνα 9μηνο εργαστήρι από τον φωτογράφο και βιντεογράφο Σπύρο Τσακίρη και μια πλειάδα συνεργατών του, με στόχο την απόκτηση όλων των εφοδίων κι εργαλείων που θα μετατρέψουν τους συμμετέχοντες σε πραγματικούς δημιουργούς, σε όλα τα είδη φωτογραφίας (landscape, street, portrait, reportage, art photography κλπ) και θα ολοκληρωθεί με δυναμικά ατομικά και ομαδικά portfolio και συμμετοχή σε Έκθεση Φωτογραφίας. Θα δοθεί Πιστοποίηση Σπουδών.\n\nTο Εργαστήρι σε αριθμούς:\n\n3 Περίοδοι:\n\nΑ Κίτρινη, συναντώντας την τεχνική και την τέχνη της φωτογραφίας από το Α εως το Ω\n\nΒ Γαλάζια, γνωρίζοντας τα είδη και τις τάσεις της φωτογραφίας\n\nΓ Πράσινη, καλλιεργώντας την αισθητική αντίληψη και την σύνθεση κάδρου\n\n9 Μήνες (Οκτώβριος 2022-Ιούνιος 2023)\n\n19 Συναντήσεις\n\n59 Ώρες\n\n9 Φωτοβόλτες\n\nΘεματικές Ενότητες:\n\n–Εξερεύνηση, προβολή και ανάλυση, των εργασιών σημαντικών Ελλήνων και ξένων φωτογράφων.\n\n–Συζητήσεις και παρουσιάσεις με καλεσμένους διακεκριμένους Έλληνες φωτογράφους.\n\n–Φωτογραφικές ενότητες, από τις βασικές αρχές φωτογραφίας, έως την αισθητική αντίληψη και τη σύνθεση κάδρου και στη δημιουργία, τέλος, ονειρικών φωτογραφικών τοπίων.\n\n–Θεματική προσέγγιση στο Περιβάλλον που έχει μπει πλέον στην καθημερινότητά μας και επηρεάζει άμεσα τη ζωή μας. Επίσης συμπεριλαμβάνει σχεδόν όλα τα είδη φωτογραφίας, πχ πορτραίτο, φωτογραφία τοπίου, φωτογραφία δρόμου, εθνολογική φωτογραφία, λήψεις μακράς διάρκειας, φωτορεπορτάζ, φωτογραφίες άγριας πανίδας κλπ.\n\nΜε την εμπειρία ταξιδιών και αποστολών εντός κι εκτός Ελλάδας, θα χρησιμοποιήσουμε την τεχνογνωσία μας αυτή και στο Εργαστήρι με πολλές εξωτερικές φωτογραφίσεις και εξορμήσεις, δίνοντας έτσι την ευκαιρία, να εφαρμόζουμε στην πράξη, ότι διδασκόμαστε στη θεωρία.\n\nΚάθε συνάντηση θα ξεκινάει με παιχνίδια ενδυνάμωσης αυτοπεποίθησης, καταπολέμησης φόβου και εντροπίας και οι συναντήσεις μας θα «κλείνουν» με ασκήσεις χαλάρωσης. Στον τομέα αυτό, συνεργάτιδα του Εργαστηρίου θα είναι η Ανθίππη Πετράκη\n\nΟι διοργανωτές του Eργαστηρίου, έχουν αναλάβει επίσης την πραγματοποίηση και υποστήριξη 9 φωτογραφικών εξορμήσεων, εντός Αττικής, μία κάθε μήνα, για τις ανάγκες του Eργαστηρίου.\n\n(Σε αυτές τις φωτογραφικές εξορμήσεις, θα έχουν την δυνατότητα να συμμετέχουν και άτομα που δεν παρακολουθούν τα μαθήματα του Εργαστηρίου).\n\nΜια πρωτοποριακή μέθοδος\n\nΓια πρώτη φορά στην χώρα μας, σε ένα Εργαστήρι Φωτογραφίας θα χρησιμοποιηθούν μέρη από τη ψυχοθεραπευτική ιαπωνική μέθοδο του Shinrin-Yoku. ή αλλιώς «κολύμβηση μέσα στο δάσος».\n\nΗ επαφή με τη φύση αποτελεί όχι μόνο ένα είδος ευχαρίστησης, μα κυρίως, θεραπεία του μυαλού και της ψυχής μας. Την ιδέα αυτή, καθώς και πολλές από τις μεθόδους αυτής της πρακτικής θα χρησιμοποιήσουμε στο Εργαστήρι μας, το οποίο έτσι και αλλιώς είναι συνυφασμένο με το Περιβάλλον.\n\n«Γνωρίζοντας καλά τον κόσμο της φωτογραφίας, πιστεύουμε πως ο καθένας μας, ανακαλύπτοντας τους δικούς του ρυθμούς και διάθεση, θα μπορεί να επιτύχει τα μέγιστα, αφού ούτε η ηλικία, ούτε το φύλλο, μπορούν να σταθούν εμπόδιο στην επίτευξη των στόχων μας. Aντίθετα, πιστεύουμε πως μέσα από την ιδιαιτερότητα του καθενός, θα δημιουργηθεί μια πολύ ενδιαφέρουσα παρέα, με μεγάλο εύρος οπτικής». Σπύρος Τσακίρης, φωτογράφος-βιντεογράφος\n\n«Στοιχεία σωματικής έκφρασης, αυτοσχεδιασμού, με εργαλεία την μουσική, το ίδιο το σώμα μας, τον λόγο, με ασκήσεις συγκέντρωσης, συνεργασίας, εμψύχωσης, μέσα από τις τεχνικές του θεατρικού παιχνιδιού, θα προσπαθήσουμε σαν ομάδα να γνωριστούμε, να βελτιώσουμε τη σχέση μας με το σώμα μας, να ενισχύσουμε την αυτό-εικόνα μας, να εμπιστευτούμε τον «εαυτό» και τους «άλλους», να αποβάλλουμε φοβίες. Τελικά να ψυχαγωγηθούμε και στη συνέχεια να ενταχθούμε «ανοιχτοί» στο εργαστήρι φωτογραφία, με διάθεση να αφομοιώσουμε και να αλληλοεπιδράσουμε. Στο τέλος κάθε συνάντησης θα ακολουθεί ένα δεκάλεπτο χαλάρωσης και αποφόρτισης!!!».\n\nAνθίππη Πετράκη, δασκάλα μουσικοκινητικής και θεατρικού παιχνιδιού.\n\nΙΝFO:\n\nΤhe Αrt Οf Living: ΦωτόΓραφήΖώντας\n\nΕργαστήρι Φωτογραφίας κι Ενσυναίσθησης με τον Σπύρο Τσακίρη\n\nΔιάρκεια Οκτώβριος 22 –Ιούνιος ΄23 (κάθε 2η Τετάρτη)\n\nΏρα: 18.30-21.30\n\nΚόστος: 50 ευρώ το μήνα\n\nΔιεύθυνση: The Art of Living, Ελπίδος 7 & Σουλίου, Εμπορικό Κέντρο «Ηλιοτρόπιο» (πλησίον Μετρό Αγίας Παρασκευής)\n\nΕγγραφές στα:\n\nΤηλ: 6932108270, Nτορίτα Λουκίσσα\n\ne-mail: [email protected]\n\nΒιογραφικό: Σπύρος Τσακίρης\n\nΓεννήθηκε το 1962 στη Ζαχάρω Ηλείας. Από το 1987 εργάστηκε στην «Ελευθεροτυπία», καλύπτοντας όλα τα μεγάλα ελληνικά και διεθνή γεγονότα. Το 1999 ανέλαβε υπεύθυνος του φωτογραφικού τμήματος της εφημερίδας (καθημερινή, Κυριακάτικη, www.enet.gr).\n\nΈχει καλύψει θέματα όπως: Εμφύλιος στη Γιουγκοσλαβία, 1oς και 2ος Πόλεμος του Κόλπου, εμφύλιος στο Λίβανο, πτώση Σοβιετικής Ένωσης, γεγονότα στην Αλβανία, πτώση Τσαουσέσκου στη Ρουμανία, Κοσσυφοπέδιο ’89, εμφύλιος στη Ρουάντα, πείνα στην Αφρική, Κούρδοι, τον βομβαρδισμό του ΝΑΤΟ στη Γιουγκοσλαβία, καθώς και τα γεγονότα στην Παλαιστίνη και στην ευρύτερη περιοχή της Μ. Ανατολής. Επίσης έχει φωτογραφήσει σε χώρες όπως: Ηνωμένα Αραβικά Εμιράτα, Ιορδανία, Συρία, Σαουδική Αραβία, Αρμενία, Τανζανία, Κένυα, Νότιος Αφρική, Αίγυπτος, Μπουρούντι, Ζαΐρ, Κογκό, Ζάμπια, Αγκόλα, Κύπρος, Ολλανδία, Βέλγιο, Ουγγαρία, Αυστρία, Ελβετία, αποτυπώνοντας τη διαφορετικότητα της ανθρώπινης δραστηριότητας και την παρουσία της στο περιβάλλον.\n\nΈχει συνεργαστεί με το διεθνή τύπο, με το γαλλικό πρακτορείο IMAPRESS και το γερμανικό ACTION PRESS. Θέματά του έχουν δημοσιευθεί στα μεγαλύτερα ελληνικά και ξένα περιοδικά, όπως «ΓΑΙΟΡΑΜΑ», «Flame of Life», «ΔΙΦΩΝΟ», ελληνικό και ισπανικό «National Geographic», «STERN», «TIME», «PARIS MATCH», «NEWSWEEK» κλπ. Από το 2009 είναι μέλος του IEPA (International Environment Photographers Association) και της ΕΣΗΕΑ. Φωτογραφίες του βρίσκονται σε ιδιωτικές συλλογές και διεθνή μουσεία. Φωτογραφία του, επίσης, βρίσκεται στην παγκόσμια συλλογή για τις καλύτερες φωτογραφίες του 20ου αιώνα. Έχει ολοκληρώσει μεγάλα projects με θέματα «Τα παιδιά μπροστά στο νέο αιώνα», «Οι άνθρωποι του Τύπου στην Ελλάδα», «Ψαράδες», «Άνθρωπος και Περιβάλλον». Ασχολείται παράλληλα με τη σκηνοθεσία multmedia και ντοκιμαντέρ.\n\nΣυγκεκριμένα τα μικρού μήκους «Vrooom» 32΄, «Μπαϊάσα – Βοβούσα» 17΄ και «Ο Θησαυρός της Λιμνοθάλασσας» 17΄, το οποίο και βραβεύθηκε το 2003 από το National Geographic και προβλήθηκε στο φεστιβάλ ECOCINEMA 2003. Επίσης το ντοκιμαντέρ μεγάλου μήκους «Flamingo» 90΄, μία μουσική ταινία με τους Πυξ Λαξ που κυκλοφόρησε με τη μορφή DVD. Ακόμη, για λογαριασμό της «Ελευθεροτυπίας» σκηνοθέτησε το 2014 το ντοκιμαντέρ μεγάλου μήκους «Οι Μέρες της Κρίσης». Σήμερα, συνεργάζεται με μεγάλα ελληνικά και διεθνή ειδησεογραφικά ΜΜΕ και διδάσκει σε σεμινάρια και δυναμικά workshops, δίνοντας έμφαση στα mul]media. Το 2016, μαζί με τον Γιώργο- Άγγελο Γεωργιάδη και την Ντορίτα Λουκίσσα, συνδημιούργησαν την ιστοσελίδα www.carnetdevoyage.gr . Τα τελευταία χρόνια εργάζεται ως φωτογράφος στο Γραφείο Τύπου, στο Ελληνικό Κοινοβούλιο, ενώ συνεχίζει να δημιουργεί ντοκιμαντέρ με ενδιαφέρουσες ιστορίες.",
    "Σαν σήμερα: Η 4η Σεπτεμβρίου στην Ιστορία - Τι ψάχνουμε περισσότερο οι άνθρωποι στο Google;": "Η 4η Σεπτεμβρίου είναι η 247η ημέρα του έτους κατά το Γρηγοριανό ημερολόγιο και 248η σε δίσεκτα έτη. Είναι η ημερομηνία, το 1998, που ιδρύθηκε ο καλύτερος φίλος του ανθρώπου: Η Google .\n\nΣτις 4 Αυγούστου 1768 γεννήθηκε ο Φρανσουά-Ρενέ ντε Σατομπριάν, Γάλλος συγγραφέας, ιστορικός και διπλωμάτης, από τον οποίο πήρε το όνομά της η ομώνυμη συνταγή αλλά και η οδός Σατωβριάνδου.\n\nΣτις 4 Σεπτεμβρίου 1907 πέθανε ο σπουδαίος Νορβηγός συνθέτης Έντβαρντ Γκρηγκ, το 1965 ο Άλμπερτ Σβάιτσερ, Γερμανός γιατρός, ιεραπόστολος και εξερευνητής.\n\nΣτις 4 Σεπτεμβρίου 1998, γεννήθηκε επίσης κάτι που σήμερα θεωρούμε αυτονόητο αλλά μέχρι πριν από πολύ λίγα χρόνια δεν ήταν: Το Google.\n\nΜια «μηχανή» που τα ξέρει όλα\n\nΗ Google LLC (παλιότερα Google Inc.) ξεκίνησε από τον Λάρρυ Πέιτζ και τον Σεργκέι Μπριν το 1996, όταν οι δύο τους έκαναν το διδακτορικό τους στο Πανεπιστήμιο Στάνφορντ.\n\nΣτις 4 Σεπτεμβρίου 1998 η Google ιδρύθηκε σαν ιδιωτική εταιρεία. Στις 19 Αυγούστου 2004 έγινε η δημόσια εγγραφή της εταιρίας στο χρηματιστήριο. Ο στόχος της είναι να οργανώσει όλες τις πληροφορίες του κόσμου και να τις κάνει παγκόσμια διαθέσιμες.Το 2006, η Google μετέφερε τα κεντρικά της γραφεία στο Μάουντεν Βιού της Καλιφόρνια, τα οποία ονομάζονται Γκούγκλπλεξ.\n\nΑυτά είναι λίγο πολύ γνωστά. Όπως και το γεγονός ότι η Google είναι η πρώτη μακράν σε χρήση μηχανή αναζήτησης, ότι έχει κατηγορηθεί για μονοπωλιακές πρακτικές, ότι οι ιδιοκτήτες της είναι πολυδισεκατομμυριούχοι.\n\nΑυτήν τη στιγμή που μιλάμε, γίνονται περίπου 2 εκατομμύρια αναζητήσεις το λεπτό με τη Google, κάτι που σημαίνει ότι μέχρι να έχει τελειώσει αυτό το κείμενο, το κουμπάκι «search» θα έχει πατηθεί περίπου 100 εκατομμύρια φορές.\n\nΣτο Google μπορείς να μάθεις τα πάντα, ξέρει ακόμη και για σένα πράγματα που δεν ξέρεις ο ίδιος. Εάν, για παράδειγμα, ξεκινήσεις να πληκτρολογείς το όνομά σου, θα μάθεις τι ακριβώς είναι αυτό που αναζητούν περισσότερο οι άλλοι άνθρωποι για σένα.\n\nΤο Google συγκρατεί τις πληροφορίες αναζήτησης και τις προτείνει σε κάθε πληκτρολόγηση, με μόλις το 16-20% των αναζητήσεων να αφορούν σε κάποιο νέο θέμα. Συνεπώς δημιουργεί παράλληλα με όλα τα άλλα και μια δική του βάση δεδομένων, τα λεγόμενα google trends, η οποία με λίγα λόγια συνοψίζεται με την εξής φράση:\n\nΤι ψάχνουν περισσότερο οι άνθρωποι στο Google;\n\nΗ λέξη με τις περισσότερες αναζητήσεις στο Google είναι σταθερά το youtube, με μισό δισεκαττομύριο αναζητήσεις το μήνα, ενώ δεύτερο έρχεται το facebook με 370 εκατομμύρια αναζητήσεις το μήνα.\n\nΕύλογα θα αναρωτηθεί κανείς γιατί δεν τα βάζουν αυτά οι άνθρωποι στα shortcuts (συντομεύσεις) τους, αλλά τίποτε δεν είναι παράξενο στο μαγικό κόσμο των υπολογιστών.\n\nΑν, παρεμπιπτώντως αναρωτιέστε γιατί η αρχική σελίδα του Google είναι τόσο βασική και μοιάζει σαν κάτι που έφτιαξε παιδί δημοτικού, αυτό συμβαίνει επειδή οι δύο δημιουργοί του δεν γνώριζαν ούτε τη βασική γλώσσα προγραμματισμού HTML· δεν ήξεραν καν πώς να βάλουν το λογότυπο της εταιρείας στο κέντρο της σελίδας, αυτό έγινε πολύ αργότερα.\n\nΑπό τη δεύτερη θέση και μετά, οι άνθρωποι ψάχνουμε μανιωδώς τα απολύτως απαραίτητα για ένα πολύ βασικό είδος που είμαστε: Μετάφραση (translate στη θέση 3), καιρός (weather στη θέση 5), πορνό (pornhub στη θέση 4). Και πιο κάτω, πολλή μετάφραση, πολύς καιρός, πάρα πολύ πορνό.\n\nΗ πρώτη εθνική και όχι διεθνής σελίδα, κάνει την εμφάνισή της στη θέση 23 και είναι οι χάρτες στο γερμανικό Google, προφανώς οι Γερμανοί διαχρονικά δεν εμπιστεύονται τον τρόπο που βλέπουν τον κόσμο οι άλλοι λαοί.\n\nΣτη θέση 27 και 34 αντίστοιχα, Αργεντινοί και Πολωνοί θέλουν να μάθουν για τον καιρό από τις δικές τους εθνικές Μετεωρολογικές υπηρεσίες.\n\nΣε άλλα, στις 100 πρώτες θέσεις ψάχνουμε πάρα πολύ μπάσκετ και ποδόσφαιρο, το ΝΒΑ είναι στη 13η θέση και η Αγγλική Premier League στην 21η, ενώ πολλές ομάδες, αγγλικές κυρίως έχουν μια θέση στην πρώτη 100άδα των αναζητήσεων.\n\nΤι άλλο κάνουμε; Ψωνίζουμε φυσικά. Ξεκινώντας από το amazon που είναι στην έκτη θέση, περνώντας στο σχετικά καινούργιο shein, που εμφανίζεται στην 59η θέση, ενώ μια θέση πιο κάτω είναι το ΙΚΕΑ και δέκα θέσεις πιο κάτω το aliexpress.\n\nΕπίσης απασχολεί πάρα πολύ τους γείτονες Τούρκους τι κάνει το δολάριο, τόσο πολύ που η αναζήτηση στο σχετικό τουρκικό σάιτ είναι στη θέση 44 της παγκόσμιας κατάταξης, εντυπωσιακό αν μη τι άλλο.\n\nΣε επίπεδο παγκόσμιου ενδιαφέροντος, μιλώντας με οικονομικους όρους, μας ενδιαφέρει μόνο τι κάνει το bitcoin (θέση 94) και πώς θα «επενδύσουμε» τα χρήματά μας, καθώς στις 100 κορυφαίες αναζητήσεις υπάρχουν και δύο μεγάλα στοιχηματικά σάιτ.\n\nΜας ενδιαφέρει καθόλου τι γίνεται στον κόσμο;\n\nΠολύ λιγότερο απ' ότι θα φανταζόταν κανείς. Το μοναδικό ειδησεογραφικό Μέσο που εμφανίζεται στην 100άδα είναι το bbc news στη θέση 85.\n\nΗ Ουκρανία κάνει κι αυτή την εμφάνισή της, ως μοναδικό θέμα επικαιρότητας, μόλις στη θέση 92, ενώ το μοναδικό πρόσωπο που εμφανίζεται στις 100 κορυφαίες αναζητήσεις είναι η Άμπερ Χερντ στη θέση 98, κάπως έτσι τρώει τη σκόνη της ο Τζόνι.\n\nΤίποτε άλλο.\n\nΙnstagram, tiktok και άλλες παρόμοιες εφαρμογές, με όλες τις παραλλαγές των ονομάτων τους «τρώνε» τις κορυφαίες θέσεις αναζητήσεων, δίνοντας μια πολύ παραστατική εικόνα του homo sapiens sapiens και κυρίως του πώς χρησιμοποιεί την τεχνολογία στην καθημερινότητά του.\n\nΑ, ναι. Το ίδιο το Google βρίσκεται στη θέση 14 των αναζητήσεων στο Google. Εκατόν έντεκα εκατομμύρια άνθρωποι το μήνα μπαίνουν στο Google και πατάνε στο κουτί της αναζήτησης τη λέξη Google προκειμένου να βρεθούν στο ίδιο παράθυρο από το οποίο ξεκίνησαν...\n\nΔεν ξέρω αν είμαστε για κλάματα ως είδος, πάντως μερικές φορές είμαστε σίγουρα για γέλια.\n\nΗ 4η Σεπτεμβρίου στην Ιστορία\n\n1932, Βερολίνο. Μέλη του Εθνικοσοσιαλιστικού κόμματος παρελαύνουν με τις σημαίες τους στο αεροδρόμιο Τέμπελχοφ του Βερολίνου.\n\n1941, Καλιφόρνια. Ο Ισπανός σουρεαλιστής καλλιτέχνης Σαλβαδόρ Νταλί και η σύντροφός του, Γκαλά, σε πάρτι που εδωσαν στο Ντελ Μόντε της Καλιφόρνια, για να ενισχύσουν τους πρόσφυγες καλλιτέχνες. Το ζευγάρι ζήτησε από τους καλεσμένους να ντυθούν \"κακά όνειρα\".\n\n1969, Βενετία. Ο Ιταλός σκηνοθέτης Φεντερίκο Φελίνι με τη Γαλλίδα ηθοποιό Καπισίν, στο αεροδρόμιο της Βενετίας, απ'όπου θα μεταβούν στο Λίντο. Εκεί θα παρακολουθήσουν την πρεμιέρα της ταινίας “Satyricon” του σκηνοθέτη, στο πλαίσιο του Φεστιβάλ Κινηματογράφου της Βενετίας.\n\n1972, Μόναχο. Ο Αμερικανός κολυμβητής Μαρκ Σπιτς με το 7ο μετάλλιό του στο λαιμό, μετά τη νίκη της αμερικανικής ομάδας 4Χ400 στους Ολυμπιακούς Αγώνες του Μονάχου.\n\n1976, Τζόρτζια. Ο υποψήφιος των Δημοκρατικών, Τζίμι Κάρτερ με τον ηθοποιό Ρόμπερτ Ρέντφορντ, στο σπίτι του πρώτου στο Πλέινς της Τζόρτζια. Ο Ρέντφορντ ήρθε εδώ για να συνομιλήσει με τον Κάρτερ για ζητήματα οικολογίας.\n\n1985, Νέα Υόρκη. Ο ηθοποιός Κερκ Ντάγκλας συνοδεύεται από αστυνομικούς προκειμένου να αποφύγει τους θαυμαστές του. Ο ηθοποιός μόλις έχει γυρίσει ένα διαφημιστικό για την πόλη της Νέας Υόρκης κάτω από τη γέφυρα του Μπρούκλιν.\n\n1987, Ντίσελντορφ. Ο Δυτικογερμανός σχεδιαστής μόδας, Κάρλ Λάγκερφελντ σχεδιάζει για τη μεγάλη κλωστοϋφαντουργία του Κλάους Στίλμαν.\n\n1989, Λειψία. Ένα αγόρι, στους ώμους του πατέρα του και άλλοι Ανατολικογμερανοί περιμένουν να ανοίξει ο δρόμος για τη Δύση, στη Λειψία.\n\n1990, Τανζανία. Ο πάπας Ιωάννης Παύλος ο Β' κατευθύνεται στο βάθρο από το οποίο θα απευθυνθεί στο πλήθος, στη Μουάνζα της Τανζανίας. Στο βάθος διακρίνεται η λίμνη Βικτώρια. Τη λειτουργία θα παρακολουθήσουν περισσότεροι από 50.000 άνθρωποι.",
    "Coffee in the City: 20 μέρη για τέλειο καφέ στην Αθήνα": "Πού βρίσκει κανείς τον τέλειο καφέ σε αυτή την πόλη; Ένα ερώτημα που ζητά να απαντηθεί ξανά και ξανά ανά περιόδους, και την ίδια στιγμή δεν έχει μία και μόνο απάντηση. Σίγουρα, ο καφές είναι προσωπική υπόθεση – τίποτα δεν συγκρίνεται με το συναίσθημα του να φτάνεις το πρωί στο αγαπημένο σου καφέ και να σου ετοιμάζουν το αγαπημένο σου ρόφημα, ακριβώς όπως σου αρέσει. Ταυτόχρονα, η χαρά του να ανακαλύπτεις ένα νέο στέκι με απολαυστικό φρέσκο καφέ έχει τη δική του ιδιαιτερότητα. Γι’ αυτό, με τον ερχομό της νέας σεζόν και με αφορμή όλες τις αγαπημένες και νέες προσθήκες, φτιάξαμε τον απόλυτο οδηγό για τον καφέ στην πόλη: από τα στέκια που έχουν τη γνώση και την εξειδίκευση σε αυτό που λέγεται η «τέχνη του καφέ» και τα κλασικά μέρη που έχουν γράψει τη δική τους ιστορία και έχουν ξεχωριστή θέση στην καρδιά μας μέχρι τα καλύτερα take-away και delivery spots αλλά και τις νέες αφίξεις που μαζεύουν τώρα τους απανταχού coffee lovers της Αθήνας. Μέσα στις επόμενες σελίδες θα ανακαλύψετε όλα τα μέρη που θα σας καλωσορίσουν στον κόσμο του καφέ της Αθήνας με τον καλύτερο δυνατό τρόπο.\n\nZebu coffee specialists\n\nΜια ομάδα από γνώστες που θα σε ξεναγήσουν στο ταξίδι του καφέ.\n\nFacebook Twitter Φωτ.: Γιώργος Ξανθινάκης/LIFO\n\nZebu είναι ένα σπάνιο είδος ταύρου που τον δέκατο έβδομο αιώνα μετέφερε καφέ. Από αυτόν τον συμβολισμό και μόνο μπορείς να καταλάβεις ότι το coffee shop που βρίσκεται στο Ίλιον εκφράζει την εξειδίκευση αλλά και το πάθος για την κατηγορία του specialty coffee.\n\nΑκολουθώντας καινοτόμες διαδικασίες, η ομάδα του Zebu επιλέγει μονοποικιλιακούς και μονοφαρμικούς καφέδες από διαφορετικά μέρη του κόσμου, καβουρδίζει και επεξεργάζεται τους πολύτιμους κόκκους όπως ακριβώς τους αξίζει ώστε να προσφέρει μια σειρά από επιλογές που ξεχωρίζουν με το γευστικό και αρωματικό τους προφίλ.\n\nΑξίζει πραγματικά να αφεθείς στο ταξίδι του καφέ με οδηγό τον barista του Zebu που ξέρει να σε ξεναγήσει στις διαφορετικές ποικιλίες, ξεκινώντας από μια Βραζιλία ανεβασμένης γλυκύτητας, περνώντας στην Αιθιοπία με την κιτρική οξύτητα και τη φρουτώδη γεύση, συνεχίζοντας με έναν καφέ θερμικής επεξεργασίας από Κόστα Ρίκα και καταλήγοντας σε μια platinum Geisha, ξακουστή και κορυφαία, με πολυπλοκότητες που σε μαγεύουν.\n\nΚάθε τόσο, σε γιορτινές περιόδους, το Zebu έχει να παρουσιάσει και ένα διαφορετικό specialty blend, αλλά μπορείς κάθε φορά να ρωτάς ποιο είναι το νέο χαρμάνι που υπάρχει, ώστε να δοκιμάζεις συνεχώς κάτι καινούργιο.\n\nΩς γνώστες και λάτρεις του καφέ, η ομάδα του Zebu θα παρουσιάσει στο Athens Coffee Festival ένα μοναδικό μηχάνημα για αφρόγαλα που με την κατάλληλη παραμετροποίηση μπορεί να δημιουργήσει διάφορα ροφήματα, ζεστά ή κρύα, όπως μάτσα, Irish coffee ή σοκολάτα, διατηρώντας σταθερή την ποιότητα κάθε φορά. Κι αυτό δεν είναι μια απλή είδηση αλλά μια προειδοποίηση, γιατί σύντομα το Zebu ετοιμάζει ένα drive through project όπου θα πρωταγωνιστεί αυτή η καινοτόμος μηχανή. Μέχρι τότε το ταξίδι του καφέ κάνει στάση στο 47 της Ιδομενέως στο Ίλιον.\n\nΙδομενέως 47, Ίλιον, Facebook: Zebu Coffee Specialists, Instagram: zebu_coffee_specialists\n\nSeven Steps\n\nΤο ταξίδι του καφέ κάνει στάση στο Ίλιον.\n\nFacebook Twitter Φωτ.: Γιώργος Ξανθινάκης/LIFO\n\nΕπτά βήματα, τόσα χρειάζονται από τον σπόρο του καφέ μέχρι τον αρωματικό espresso που απολαμβάνεις κάθε μέρα: η φύτευση του δέντρου, η συγκομιδή των κερασιών, η επεξεργασία, η αποστολή στις χώρες όλου του κόσμου, η αποθήκευση, το καβούρδισμα και η εκχύλιση. Το Seven Steps εμπνεύστηκε το όνομά του από αυτήν τη μαγική διαδικασία που περιλαμβάνει πολλή γνώση, εξειδίκευση και κυρίως αληθινή αγάπη για τον καφέ και την ιεροτελεστία που χρειάζεται ώστε να σου δώσει μια ανώτερη γεύση.\n\nΤο roastery-coffee shop που δημιούργησε ο Μιχάλης Κατσιαβός αναλαμβάνει τα τρία τελευταία στάδια –αποθήκευση, ψήσιμο και εκχύλιση– και το κάνει πολύ καλά, αφού ο ίδιος έχει 12 χρόνια εμπειρία στον χώρο και πλέον κουβαλάει διακρίσεις που τον κάνουν να ξεχωρίζει στον χώρο. Κάτοχος του πτυχίου Q Processing του CQI, AST trainer και πιστοποιημένος εισηγητής σεμιναρίων στην κατηγορία Barista και Brewing, ο Μιχάλης έχει κατακτήσει την 4η θέση στο Παγκόσμιο Πρωτάθλημα Barista τον Ιούνιο του 2018, ενώ ετοιμάζεται να διαγωνιστεί στο Πανελλήνιο Πρωτάθλημα του 2023 με στόχο και πάλι την εκπροσώπηση της χώρας μας στον παγκόσμιο διαγωνισμό.\n\nΜπορείς να καταλάβεις, λοιπόν, ότι στο Seven Steps η υπόθεση «καφές» πηγαίνει ένα βήμα πιο πέρα, ακολουθώντας τις τάσεις της παγκόσμιας αγοράς, εξελίσσεται και τελικά φτάνει σε εμάς ως μια ιδιαίτερη εμπειρία γεύσης. Αυτή την εμπειρία μπορείς να απολαύσεις στο φλιτζάνι που θα σου σερβίρουν μέσα σε αυτόν τον φωτεινό και φιλόξενο χώρο ή στο σπίτι σου, αγοράζοντας τους αγαπημένους σου κόκκους, ενώ πρόσφατα ξεκίνησε και η χονδρική πώληση, ώστε να μπορείς να βρεις σε περισσότερα σημεία τα εξαιρετικά blends Seven Steps.\n\nΜπορείς να ξεκινήσεις το γευστικό σου ταξίδι στoυς specialty coffees με το Hazelnut, ένα χαρμάνι από 4 χώρες προέλευσης με γεύση πραλίνας φουντουκιού και σοκολάτας, και ήπια οξύτητα, ώστε να είναι ευκολόπιοτο και γλυκό. Ακολουθεί η Κολομβία, με έναν καφέ αναερόβιας ζύμωσης και γευστικό προφίλ που θυμίζει ρούμι, η Βραζιλία, με χαρακτηριστικά που σου φέρνουν στο μυαλό τη σοκολατένια γκοφρέτα, και η Αιθιοπία, με γευστικά στοιχεία που θυμίζουν βερίκοκο, ροδάκινο, γκρέιπφρουτ και εσπεριδοειδή. Όλοι οι καφέδες έχουν έντονη γλυκύτητα και αφήνουν μια ευχάριστη επίγευση ώστε να γίνονται εύκολα καθημερινή συνήθεια. Άλλωστε το καβούρδισμα στο Seven Steps είναι τόσο αριστοτεχνικό, ώστε να αναδεικνύει κάθε προφίλ όπως ακριβώς του αξίζει.\n\nΕκείνο όμως που πραγματικά θα σε εντυπωσιάσει, πέρα από το γευστικό ταξίδι, είναι ότι μπορείς να απολαύσεις τη διαδικασία του ψησίματος, να νιώσεις τα αρώματα και να ακούσεις τους κόκκους «να σκάνε», συμμετέχοντας σε ένα μέρος της δημιουργίας του καφέ. Μια ιστορία που γράφεται καθημερινά στο νέο roastery της Ιδομενέως, στο Ίλιον.\n\nΙδομενέως 100, Ίλιον, 210 2620252\n\nUbuntu\n\nSpecialty καφές από μια ομάδα που σε ξέρει με το μικρό σου όνομα.\n\nFacebook Twitter Φωτ.: Γιώργος Ξανθινάκης/LIFO\n\nΜπορεί να μην καταλαβαίνεις τι σημαίνει Ουμπούντου (είναι αφρικανική λέξη), αλλά αυτό λίγη σημασία έχει γιατί μόλις βρεθείς στο νέο coffee shop του Θησείου θα νιώσεις μια οικειότητα που ξεπερνά τις γλώσσες ή τα ονόματα. Αυτό το συναίσθημα έχει να κάνει με τη φροντίδα και τη φιλική διάθεση της ομάδας που σε περιμένει εκεί για να σε μυήσει στα μυστικά του specialty coffee και να αναζητήσει μαζί σου το δικό σου αγαπημένο χαρμάνι.\n\nΟ Νίκος και ο Χρήστος που βρίσκονται πίσω από την ιδέα του Ubuntu, αλλά και η Δάφνη που βρίσκεται πίσω από το μπαρ, δημιούργησαν έναν χώρο όπου όλοι γνωρίζονται με το μικρό τους όνομα και αυτό κάνει την καθημερινότητα ακόμα πιο όμορφη. Κι έπειτα έρχονται οι καφέδες της Mr Bean να σε μαγέψουν με το ξεχωριστό γευστικό τους προφίλ.\n\nΣτον καφέ ροής πρωταγωνιστεί «ένα χαρμάνι από τρεις Βραζιλίες, με γεμάτο σώμα, και γεύσεις σοκολάτας και ξηρών καρπών», όπως λέει ο Νίκος.\n\nΚάθε εβδομάδα οι μύλοι του Ubuntu φιλοξενούν μονοποικιλιακούς καφέδες από διαφορετικά μέρη. Κόστα Ρίκα και Αιθιοπία –με αρώματα φράουλας και σοκολάτας– εναλλάσσονται με την Παπούα-Νέα Γουινέα και τους καφέδες οινικής οξύτητας. Αξίζει να δοκιμάσεις όσο περισσότερους μπορείς για να ανακαλύψεις το μεγαλείο της τέχνης του καφέ.\n\nΑν προτιμάς την παγωμένη εκδοχή του specialty coffee, στο Ubuntu θα βρεις cold brew από ελληνικά roasteries –η ελληνική παραγωγή πρωταγωνιστεί έτσι κι αλλιώς–, ενώ στα συνοδευτικά οι επιλογές είναι εξίσου προσεγμένες, με χειροποίητα cinnamon rolls, vegan babka με χειροποίητη πραλίνα και διάφορα home made σαντουιτσάκια για τις πρωινές ή μεσημεριανές λιγούρες.\n\nΑ, και επειδή στο Ubuntu μπορείς να πας και μόνος, απλώς γιατί νιώθεις όμορφα, μη διστάσεις να δανειστείς κάποιο από τα βιβλία που θα βρεις, είτε για να διαβάσεις εκεί είτε στο σπίτι.\n\nΝηλέως 58, Θησείο, 210 3410566, Facebook, Instagram\n\nKaldi\n\nΣερβίρει την ιστορία του καφέ μέσα από δεκάδες επιλογές single origin.\n\nFacebook Twitter Φωτ.: Γιώργος Ξανθινάκης/LIFO\n\nΤον μύθο με την κατσίκα που μάσησε τα φύλλα του καφεόδεντρου κι έτσι ανακαλύφθηκαν οι ιδιότητες αυτού του φυτού μάλλον τον ξέρεις. Εκείνο που ίσως δεν ξέρεις είναι ότι το όνομα του βοσκού ήταν Kaldi. Από εκείνον παίρνει το όνομά του αυτό το coffee shop, όπου θα δοκιμάσεις εξαιρετικούς καφέδες, απολαμβάνοντας τα διαφορετικά γευστικά χαρακτηριστικά του καθενός.\n\nΣτο Kaldi δημιουργούν το δικό τους ξεχωριστό blend με κόκκους 100% Arabica από Κόστα Ρίκα και Αιθιοπία. Αυτός ο καφές είναι ισορροπημένος και γλυκόπιοτος με ελαφριά οξύτητα και αρώματα από μαύρη σοκολάτα και ξηρούς καρπούς, ώστε να δίνει έναν ισορροπημένο ζεστό ή κρύο espresso που γίνεται εύκολα μέρος της καθημερινότητάς σου.\n\nΌσο για τους υπόλοιπους single origin, ξεπερνούν τις 10-12 επιλογές που έρχονται από Αιθιοπία, Κένυα, Τανζανία, Ινδονησία, Παναμά, Κολομβία και άλλες χώρες όπου καλλιεργούνται ξεχωριστές ποικιλίες. Όλοι οι μονοποικιλιακοί βρίσκονται και στο ράφι του καφεκοπτείου –το Kaldi ξεχωρίζει και γι’ αυτή του την ταυτότητα– και μπορείς να τους απολαύσεις είτε στο σπίτι είτε στον χώρο του, χωρίς να υπάρχει κανένας περιορισμός στο τι θα επιλέξεις. (Το ίδιο ισχύει και για τις προτάσεις σε τσάι και ροφήματα που ξεπερνούν τις 20 ετικέτες και μπορείς επίσης ή να αγοράσεις ή να τις δοκιμάσεις επί τόπου). Πολλές οι επιλογές και σε vegan ροφήματα από ρύζι, σόγια, φουντούκι και άλλα, που μπορείς να παραγγείλεις μόνα τους ή να ζητήσεις στον καφέ σου.\n\nΤα ράφια στο Kaldi είναι γεμάτα από τις γυάλες με τους φρεσκοκαβουρδισμένους κόκκους που καταφθάνουν κάθε τόσο από ελληνικό roastery, ώστε πάντα να σου προσφέρουν το μέγιστο της γεύσης τους. Κι αυτή η εικόνα από μόνη της δημιουργεί μια εντυπωσιακή ταπετσαρία που περιγράφει την ιστορία του καφέ και σε καλεί να τη ζήσεις όσο πιο έντονα γίνεται.\n\nΙπποκράτους 164, Αθήνα, 215 5016950, Facebook: KALDI Καφεκοπτείο Instagram: kaldi_kafekopteio\n\nCappuccio Italian inspired coffee & snacks\n\nΟ καφές γίνεται απόλαυση όταν συνοδεύεται από τις κατάλληλες γεύσεις.\n\nFacebook Twitter Φωτ.: Γιώργος Ξανθινάκης/LIFO\n\nΤο Cappuccio τιμά την ιταλική κουλτούρα και αυτό σημαίνει ότι τιμά και τη συνήθεια του καφέ. Ή μάλλον του αρωματικού ιταλικού espresso που γίνεται πρωινό ξύπνημα ή τονωτική απογευματινή ένεση.\n\nΗ μηχανή του Cappuccio φιλοξενεί καθημερινά ένα χαρμάνι 100% Arabica της Kawa Coffees που θα σε ενθουσιάσει με τα χαρακτηριστικά του. Σε έναν χώρο όπου όλα είναι προσεγμένα, δημιουργώντας μια ατμόσφαιρα φωτεινή και φιλόξενη, οι γεύσεις δεν θα μπορούσαν να μην είναι ανάλογες της εξαιρετικής ποιότητας.\n\nΟ αρωματικός καφές του Cappuccio συνοδεύεται από λαχταριστές επιλογές brunch ή σνακ, όλα εμπνευσμένα από την ιταλική κουλτούρα ώστε να δένουν σε ένα γευστικό pairing. Ακόμα κι αν δεν έχεις σκοπό να φας, είναι δύσκολο να αντισταθείς στα πιάτα που πηγαινοέρχονται. Κι εδώ ό,τι λαχταράς πρέπει να το έχεις. Άλλωστε, όλες οι συνταγές είναι φτιαγμένες από εξαιρετικά υλικά –που σημαίνει ότι δύσκολα θα βαρύνεις– και οι περισσότερες ακολουθούν τη healthy φιλοσοφία διατροφής για να μπορείς να αποσυνδέσεις (επιτέλους!) την απόλαυση από τις ενοχές.\n\nΟι ομελέτες είναι στα must try και φυσικά αποτελούν την πιο κλασική επιλογή για πρωινό γεύμα, αλλά, αν είσαι Italian fan, δοκίμασε τις μπρουσκέτες, που θα σε ενθουσιάσουν. Bagel, energy bowls και ιταλικά σάντουιτς συμπληρώνουν τις γρήγορες, αλλά εξαιρετικές επιλογές ανάμεσα σε πολλά άλλα. Κι επειδή ο καφές θέλει και τη γλυκιά συνοδεία του, τα pancakes και οι βάφλες του Cappuccio είναι μικρές απολαύσεις που θα εκτιμήσεις, είσαι δεν είσαι φαν του είδους.\n\nΑν πάλι είσαι από εκείνους που πίνουν καφέ on the go, τα χαρακτηριστικά ποτηράκια του Cappuccio θα γίνουν και φέτος λατρεμένο αξεσουάρ που πηγαίνει με κάθε εποχή και σε γεμίζει με αρώματα και πλούσια γεύση.\n\nΗλία Ηλιού 30, 210 9010092, Facebook: Cappuccio café, Instagram: cappuccio_gr\n\nBayard\n\nΣερβίρει specialty coffee και εκφράζει την αγάπη του για τα ζώα.\n\nFacebook Twitter Φωτ.: Γιώργος Ξανθινάκης/LIFO\n\nΤο Bayard είναι ένα coffee shop που έχει τη δική του ταυτότητα. Με μια urban ατμόσφαιρα που σε κάνει να νιώθεις άνετα όπου κι αν πας, αυτό το στέκι γίνεται αγαπημένο σου και με έναν μαγικό τρόπο σε κάνει να χαμογελάς.\n\nΣτο κομμάτι του καφέ γράφει τη δική του ιστορία, και μάλιστα με την υπογραφή της Area51. Μονοποικιλιακοί από Αιθιοπία, Παπούα-Νέα Γουινέα και Κολομβία βρίσκονται καθημερινά στη διάθεσή σου, ανεβάζοντας το επίπεδο στη γευστική αναζήτηση. Όλοι οι εκλεκτοί κόκκοι βρίσκονται και στο retail corner για να τους απολαμβάνεις στο σπίτι, αλλά ακόμα κι αν κάτι δεν το βρίσκεις στο ράφι του Bayard, μπορείς να ζητήσεις να σoυ το παραγγείλουν – αυτό κι αν είναι δωράκι για τους coffee fans!\n\nΟ εξαιρετικός καφές συνοδεύεται από διάφορα νόστιμα σνακ, όπως τα μπριός με αλλαντικά και τυριά, όλα ελληνικής παραγωγής –τα υλικά αγοράζονται από μικρά deli ή από τον Myran–, αλλά και από φρεσκοψημένα κρουασάν, λαχταριστά χειροποίητα μπισκότα, γλυκά ή παγωτά.\n\nΣτο Bayard, εκτός από την αγάπη για τον καλό καφέ και τις ποιοτικές γεύσεις, επικρατεί η αγάπη για τα ζώα. Εννοείται ότι μπορείς να πας με τον σκύλο σου χωρίς να το σκεφτείς, ενώ κάθε τόσο η ομάδα του αγαπημένου coffee shop φιλοξενεί ή διοργανώνει δράσεις ώστε να στηρίζει ζωοφιλικές οργανώσεις με διάφορες εκδηλώσεις ή μπαζάρ.\n\nΑν μάλιστα προσέξεις, θα δεις αυτές τις μέρες το εικαστικό που έχει τοποθετηθεί στην τζαμαρία για να θυμίζει το απαράδεκτο περιστατικό με το γαϊδαράκο της Ζίτσας. Το Bayard δεν προσφέρει απλώς απόλαυση αλλά ξέρει να κάνει τo δικό του κοινωνικό statement μέσα στην καθημερινότητα.\n\nΖωοδόχου Πηγής 134, Αθήνα, 211 0133049, Facebook: Bayard Perfectly Imperfects, Instagram: bayard_cafe_bar\n\nResto 21\n\nΓεύσεις και εξαιρετικός καφές κάτω από την Ακρόπολη.\n\nFacebook Twitter\n\nΤο Resto 21 είναι μια μικρή όαση στην καρδιά της Αθήνας, και μάλιστα σε μια περιοχή που του ταιριάζει πολύ. Μέσα στα στενά του Ψυρρή, αυτό το γευστικό σημείο αναφοράς βρίσκεται κάτω από τη σκιά της Ακρόπολης, σε ένα ιδιαίτερο περιβάλλον με μίνιμαλ σχεδιασμό και άκρως φιλική ατμόσφαιρα, εκφράζει ένα ξεχωριστό κομμάτι της γαστρονομικής σκηνής της πόλης.\n\nΟι προτάσεις του μενού συνδυάζουν την κουλτούρα του Καναδά και της Ελλάδας, ενώ βασικός στόχος παραμένουν οι παραδοσιακές αξίες και η έκφραση της φιλοξενίας με κάθε τρόπο. Άλλωστε, όλα τα πιάτα είναι τόσο προσεγμένα που αισθάνεσαι ότι πίσω τους κρύβονται ο σεβασμός και η αληθινή φροντίδα.\n\nΤο Resto 21 έχει το δικό του χαρμάνι καφέ που αποτελείται από κόκκους οι οποίοι συλλέγονται από όλον τον κόσμο και καβουρδίζονται με αριστοτεχνικό τρόπο σε ελληνικό roastery. Αξίζει να δοκιμάσεις ένα αρωματικό φλιτζάνι espresso ή ένα παγωμένο latte και φυσικά να τον συνοδεύσεις με τα εκλεκτά αφράτα pancakes ή με τις προτάσεις του brunch menu.\n\nΕξάλλου, το Resto 21 είναι must visit προορισμός για Έλληνες και ξένους τουρίστες που κάθε στιγμή της ημέρας απολαμβάνουν τις fusion προτάσεις της κουζίνας. Κι έπειτα είναι η ευγένεια και το χαμόγελο των ανθρώπων του Resto 21 που κάνουν την εμπειρία ακόμα πιο απολαυστική και θέλεις να επιστρέφεις ξανά και ξανά στο ίδιο σημείο. Εκεί όπου η ποιότητα και η γεύση έρχονται ως φυσική συνέχεια της διάθεσης για φιλοξενία.\n\nAθηνάς 21, Αθήνα, 2103233362, Facebook: Resto21, Instagram: resto21.gr\n\nFoyer Espresso Bar\n\nΚαφέδες από micro roasteries όλου του κόσμου στο κέντρο της Αθήνας.\n\nFacebook Twitter\n\nΌσο πιο πολύ ασχολείσαι με τον καφέ, γνωρίζεις, δοκιμάζεις και ενημερώνεσαι, τόσο πιο δύσκολα εντυπωσιάζεσαι από ένα coffee shop. Το Foyer Espresso Bar όμως έρχεται να σε βάλει ξανά στη διαδικασία της ανακάλυψης και του αυθόρμητου ενθουσιασμού, όχι μόνο χάρη στους καφέδες που έχει να σου προτείνει αλλά και λόγω του όλου concept που παρουσιάζει στο κέντρο της Αθήνας.\n\nΣε μια άκρως καλλιτεχνική περιοχή, στο νούμερο 46 της Πανεπιστήμιου, το Foyer Espresso Bar είναι ένας χώρος που ξεχωρίζει με μια ατμόσφαιρα που σε χαλαρώνει και σου επιτρέπει να ξεφύγεις από τους καθημερινούς ρυθμούς. Μίνιμαλ σχεδιασμός με σκανδιναβικά στοιχεία που εκφράζουν ζεστασιά και μια ομάδα ανθρώπων που γνωρίζουν τον καφέ και ενημερώνονται συνεχώς για τις τάσεις που επικρατούν σε όλη την Ευρώπη αλλά και τον κόσμο.\n\nΆλλωστε, εδώ θα βρεις μια σειρά από μονοποικιλιακούς που εισάγονται απευθείας από Κοπεγχάγη, Άμστερνταμ, Βερολίνο και άλλες χώρες, όπου μικρά roasteries έχουν να επιδείξουν εξαιρετικές ποικιλίες, και μάλιστα σε ένα packaging που θα θέλεις οπωσδήποτε να πάρεις στο σπίτι από το retail corner του Foyer. Κολομβία, Αφρική, Αιθιοπία, Κένυα εναλλάσσονται ανάλογα με την εποχή της συγκομιδής, ώστε πάντα να υπάρχουν φρέσκοι κόκκοι που προσφέρουν ένα ιδιαίτερο φλιτζάνι.\n\nΣτη συνοδεία του καφέ θα βρεις νόστιμα γλυκά της νεοϋορκέζικης φιλοσοφίας café, αλλά εκείνο που θα σε κρατήσει ακόμα περισσότερο στο Foyer είναι το βιβλιοπωλείο με περιοδικά και βιβλία καλλιτεχνικού - εικαστικού ενδιαφέροντος. Εδώ οι εκδόσεις είναι πραγματικά ιδιαίτερες και μπορείς για ώρα να χαζεύεις μοναδικά layouts και εξώφυλλα μέχρι να επιλέξεις, με δυσκολία, ποιο θα πάρεις.\n\nΣτο Foyer Espresso Bar ο καφές είναι μια ιεροτελεστία όπου κυριαρχούν η γεύση, η ποιότητα και το design, φέρνοντας κάτι από τις γειτονιές του κόσμου στο κέντρο της πόλης.\n\nΠανεπιστημίου 46, Αθήνα, 210 3800047, www.foyerespressobar.com Facebook: Foyer Espresso Bar, Instagram: foyer.espressobar\n\nOmsοm\n\nΜοιράζεται τις γνώσεις του καφέ.\n\nFacebook Twitter Φωτ.: Γιώργος Ξανθινάκης/LIFO\n\nΤι είναι αυτό που κάνει κάθε καφέ να ξεχωρίζει; Η γεύση, το άρωμα, η επίγευση και τελικά η ίδια η ένταση που σκάει στο στόμα σου και σε καλεί να επιλέξεις τους κόκκους που ταιριάζουν στη δική σου προτίμηση. Ακούγεται σαν μάθημα γευσιγνωσίας, αλλά στην πραγματικότητα είναι μια μαγική διαδικασία που απολαμβάνεις δοκιμάζοντας τους διαφορετικούς καφέδες στο Omsôm.\n\nΈνα coffee shop που ξέρει καλά τον καφέ και μοιράζεται τις γνώσεις του για να προσφέρει σε καθέναν από εμάς μια καθημερινή απόλαυση που ξεφεύγει από την απλή δύναμη της συνήθειας – άλλωστε, στο retail corner του έχεις τη δυνατότητα να προμηθευτείς για το σπίτι τους κόκκους που θέλεις.\n\nΕδώ ο καφές ροής είναι γλυκόπιοτος με ήπια οξύτητα από τα εδάφη της Βραζιλίας, ενώ στις επιλογές των μονοποικιλιακών θα βρεις καφέδες με διαφορετικές εντάσεις απ’ όλα τα μέρη του κόσμου. Κολομβία, Αφρική, Κένυα, Αιθιοπία, Κόστα Ρίκα, εναλλάσσονται στους μύλους, χαρίζοντας κάθε φορά μια άλλη εμπειρία. Οι άνθρωποι του Omsôm θα σε κατευθύνουν κατάλληλα ώστε να δημιουργήσεις τη δική σου διαδρομή στο ταξίδι του καφέ και να επιλέξεις αυτόν που σου ταιριάζει.\n\nΤο brunch του Omsôm έρχεται να συμπληρώσει την απόλαυση με νόστιμα πιάτα όπως η ομελέτα με λαχανικά, τα αυγά ποσέ με ολαντέζ, αλλά και με τα υγιεινά power bowls με χούμους και κινόα. Εξαιρετικές και οι προτάσεις street food, όπως το club sandwich ή το burger, αλλά και τα χειροποίητα pancakes για όσους θέλουν μια γλυκιά επιλογή που θα συνοδεύσει τον καφέ τους.\n\nΤο Omsôm με τη βαθιά γνώση του χώρου του καφέ έχει μπει τον τελευταίο χρόνο και στο κομμάτι της χονδρικής πώλησης για να μπορείς να δοκιμάζεις σε διαφορετικά coffee shops τους εξαιρετικούς καφέδες του. Άλλωστε αυτή η απόλαυση είναι τέτοια που δεν μπορείς να την αποχωριστείς εύκολα.\n\nΚύπρου 14, Περιστέρι, 210 571 7600, Facebook: Omsôm, Instagram: omso_m\n\nLot 51\n\nΔημιουργεί τον cold brew που θέλεις να έχεις συνεχώς μαζί σου.\n\nFacebook Twitter\n\nΑν είσαι αυθεντικός λάτρης του καφέ, σίγουρα έχεις ανακαλύψει τον καφέ του Lot51. Εδώ η Area51 δημιουργεί μέσα από τους αρωματικούς κόκκους ένα ταξίδι σε φάρμες όλου του κόσμου και οι καφέδες που θα βρεις είναι μοναδικής γεωγραφικής προέλευσης, με ιδιαίτερα γευστικά χαρακτηριστικά, για να κάνεις τη δική σου γευσιγνωσία και να καταλήξεις στο φλιτζάνι που σου ταιριάζει.\n\nΤι γίνεται όμως όταν έρχεται η ώρα του παγωμένου καφέ; Η ομάδα του Lot51 αξιοποίησε όλη της την εμπειρία, την τεχνογνωσία και το πάθος για να δημιουργήσει έναν Cold Brew της κατηγορίας specialty ώστε όχι μόνο να απολαμβάνεις τον καφέ σου στην παγωμένη εκδοχή του όπως σου αξίζει αλλά και να τον βρίσκεις σε μορφή ready to drink.\n\nΟ Cold Brew του Lot51 δημιουργείται από τους πιο εκλεπτυσμένους κόκκους καφέ Arabica παγκοσμίως και συσκευάζεται σε κουτάκι αλουμινίου που προσφέρει μεγαλύτερο χρόνο ζωής, ώστε να μπορεί να καταναλωθεί ακόμα και μετά από μήνες χωρίς να έχουν αλλοιωθεί στο παραμικρό η γεύση, το άρωμα ή τα ιδιαίτερα χαρακτηριστικά του.\n\nΑυτό το κουτάκι με το φανταστικό design θα το παίρνεις μαζί σου παντού, θα το βάζεις στο ψυγείο του σπιτιού ή του γραφείου και θα το απολαμβάνεις κάθε φορά που θα νιώθεις την ανάγκη για παγωμένο καφέ με ξεχωριστή γεύση, δηλαδή πάντα! Δεν περιέχει ζάχαρη και συντηρητικά, είναι ιδανικό για τους vegan και φυσικά είναι gluten free, ακολουθώντας το μότο «καλός καφές - εύκολα - άμεσα και παντού!».\n\nΚι επειδή το Lot51 είναι ένα στέκι που αγαπά τον πλανήτη, δεν θα μπορούσε να μη φροντίσει το αποτύπωμά του. Το αλουμίνιο είναι ένα υλικό φιλικό προς το περιβάλλον και 100% ανακυκλώσιμο, ώστε η απόλαυση να συνδέεται με την οικολογική διάθεση.\n\nΠαπαδιαμαντοπούλου 24Β, Ιλίσια, 6937 337066, Facebook: LOT51, Instagram: lot.51\n\nNossa Coffeeshop\n\nΗ γενναιοδωρία της φύσης, που σμίγει αρμονικά με την ανθρώπινη δημιουργικότητα.\n\nFacebook Twitter\n\nΔυο άνθρωποι με βαθιά γνώση και αγάπη για τον καφέ δημιούργησαν την εταιρεία Lara Brazil The Coffee Company, η οποία αναζητά τις καλύτερες ποικιλίες καφέ σε όλο τον κόσμο και τις καβουρδίζει με ιδιαίτερη φροντίδα, μελετώντας τα ξεχωριστά χαρακτηριστικά τους.\n\nΓια τον Ζαφείρη Μαύρο (τρεις φορές πρωταθλητή του SCAΕ Ελλάδος στη γευσιγνωσία) και τη Σπυριδούλα Ηλιοπούλου ο καφές είναι μια σύνθετη υπόθεση που προϋποθέτει μακρινά ταξίδια, άπειρη μελέτη και τεχνογνωσία που συνεχώς εξελίσσεται, ώστε να προσφέρει τη γεύση και το άρωμα του μέσα από ένα ισορροπημένο φλιτζάνι.\n\nΣυνεχείς γευσιγνωσίες πραγματοποιούνται στο showroom της Lara Brazil The Coffee Company με στόχο την ανάδειξη των καλύτερων ποικιλιών. Single Origins από Αιθιοπία, Κόστα Ρίκα, Παναμά, Κένυα και Κολομβία βρίσκουν θέση στους μύλους του Nossa, ενώ σταθερά ρέει καθημερινά το speciality house blend τους ονόματι Lara με ρίζες από τη Βραζιλία, συμβάλλοντας στη σταθερή ποιότητα της γεύσης.\n\nΤο αρωματικό ταξίδι στον τομέα του καφέ, με σημαντικούς σταθμούς την παραγωγή, τα εκπαιδευτικά σεμινάρια, τη συμμετοχή σε διαγωνισμούς και τα βραβεία, οδήγησε στη δημιουργία του Nossa Coffeeshop, όπου μπορείς να μοιραστείς το πάθος γι’ αυτήν τη μακρά συγκομιδή. Το Nossa πάει την έννοια του speciality ένα βήμα πιο πέρα από τις γεύσεις και τα αρώματα που αναδύονται.\n\nΗ εταιρεία παρέχει συμβουλευτικές υπηρεσίες, retail αλλά και χονδρική σε όσους θα ήθελαν να μυηθούν στην επιχειρηματικότητα του speciality coffee, ενώ σε όλους εμάς προσφέρει ένα ταξίδι μέσα από τα ιδιαίτερα αρώματα των καφέδων Nossa σε χώρες όπου η γη είναι η απόλυτη πηγή ζωής.\n\nΦιλικών 10, Περιστέρι, 216 0026794, www.nossa.gr, Facebook: Nossa Speciality Coffee, Instagram: nossacoffees\n\nFaba coffee roasters\n\nΓια καφέ σε ένα στέκι που έφερε την αυθεντική του διάθεση στο κέντρο της Αθήνας.\n\nFacebook Twitter Φωτ.: Γιώργος Ξανθινάκης/LIFO\n\nΚάποια στέκια σε καλούν κοντά τους χωρίς να ξέρεις το γιατί. Σαν ένας μαγνήτης που εκπέμπει θετική ενέργεια και σε τραβά ασυνείδητα. Το Faba Coffee Roasters από την πρώτη στιγμή που εμφανίστηκε στη γειτονιά του Αρείου Πάγου έφερε όλη του την αυθεντική διάθεση αλλά και το πάθος για έναν ξεχωριστό καφέ, και όχι μόνο.\n\nΟι ιδιοκτήτες Παναγιώτης Αναστασόπουλος, με μεγάλη εμπειρία στην ιστορία «καφές», και η Μαγδαλένα Ζώτου, με ιδιαίτερη άποψη στη δημιουργία φιλόξενων χώρων, είναι ο συνδυασμός που κάνει τη διαφορά, προβάλλοντας ο καθένας τη δική του αγάπη. Και ξέρεις τι λένε, ότι η αγάπη γυρίζει πίσω. Γιατί δεν γίνεται να βρεθείς στο Faba και να μην ερωτευτείς τη ρετρό αισθητική που σε ξεκουράζει, τα φυσικά υλικά που σε καλοδέχονται και τις πράσινες λεπτομέρειες που σε ηρεμούν.\n\nΌσο για το κομμάτι της γεύσης, εδώ ο καφές τιμάται όπως του αξίζει, με την επιλογή διαλεκτών κόκκων από διαφορετικά μέρη του κόσμου. Στον καφέ ροής θα απολαύσεις ένα χαρμάνι από Βραζιλία, Κολομβία, Αιθιοπία και Παπούα-Νέα Γουινέα που φέρει την υπογραφή Faba και σε μαγεύει τόσο στη ζεστή όσο και στην κρύα εκδοχή του – άλλωστε ο barista ξέρει κάθε φορά να αναδεικνύει τα χαρακτηριστικά αυτού του signature blend. Κάθε τόσο, όμως, εναλλάσσονται δύο επιλογές single origin για να σε παρασύρουν σε ένα συνεχές ταξίδι σε όλο τον κόσμο με όχημα ένα πλούσιο φλιτζάνι γεμάτο από αρώματα και ιδιαίτερα κάθε φορά γευστικά χαρακτηριστικά.\n\nΤα σνακ και τα γλυκά –προσεγμένα στην εντέλεια και με ιδιαίτερες συνταγές– συνοδεύουν ιδανικά τον καφέ σου, δημιουργώντας μια απόλαυση που αλλάζει την καθημερινότητα, μετατρέποντας την καθημερινή συνήθεια σε αληθινή χαρά. Κι αυτό είναι ίσως ό,τι χρειάζεσαι περισσότερο για να χαμογελάσεις.\n\nΚυρίλλου Λουκάρεως 43, 211 4146449, Facebook: Faba Coffee Roasters, Instagram: faba_coffee_roasters\n\nHole\n\nΓια καφέ και bagel στο στέκι που ξέρει να κάνει τη διαφορά.\n\nFacebook Twitter Φωτ.: Γιώργος Ξανθινάκης/LIFO\n\nΠριν ακόμα ο specialty coffee γίνει μέρος της καθημερινότητας, το Hole ήταν από τα πρώτα coffee shops που είχαν να προτείνουν το speciality blend καθώς και τους μονοποικιλιακούς καφέδες της Kudu, μυώντας τους πελάτες του σε αυτή την ιστορία. Δεν είναι τυχαίο άλλωστε, πως από τότε –έχουν περάσει 9 χρόνια– αυτοί οι πελάτες έγιναν φίλοι και σταθεροί θαμώνες του Hole και γνωρίζουν ότι εδώ θα απολαύσουν ένα ιδιαίτερο φλιτζάνι ή έναν εξαιρετικό cold brew. Γιατί και στην παγωμένη εκδοχή του espresso, το Hole ξεκίνησε νωρίς να εκχυλίζει μπροστά σου τον παγωμένο καφέ, για να ξέρεις πάντα ότι αυτό που θα απολαύσεις είναι ολόφρεσκο.\n\nΗ Kudu ως εγγύηση της ποιότητας και το Hole ως αυθεντικό στέκι για λάτρεις του καφέ εξελίσσονται παρέα και μεγαλώνουν προσφέροντας στην περιοχή την επιλογή του πραγματικά καλού καφέ, και μάλιστα σε δύο σημεία: στη λεωφόρο Πεντέλης, απ’ όπου ξεκίνησαν όλα, και στη Δουκίσσης Πλακεντίας.\n\nΦυσικά, στο Hole θα συνοδεύσεις τον καφέ σου με κάποιο από τα φανταστικά bagels. Μιλάμε για το πρώτο bagel shop της Αθήνας, όπου εννοείται ότι ισχύει το ρητό «η τέχνη που έγινε επιστήμη». Pizza bagel, Burgel, vegetarian bagel αλλά και μια σειρά από γευστικούς συνδυασμούς είναι στα must try που θα σε κάνουν φανατικό του είδους.\n\nΓια το καθημερινό πρωινό ή brunch, για τις μεσημεριανές λιγούρες ή το απογευματινό διάλειμμα, το Hole και στα δυο σημεία του γίνεται στάση για καφέ και γεύση μέσα σε ένα περιβάλλον που αποκλείεται να μη σε κάνει να χαμογελάσεις αυθόρμητα.\n\nΛεωφόρος Πεντέλης 138, 210 6812324 / Σταθμός Δουκίσσης Πλακεντίας Νάξου 6, 211 1189383, Facebook: HOLEBAGELS, Instagram: hole_cafe\n\nKolor.\n\nΛευκό, απλό, παθιασμένο με τον καφέ.\n\nFacebook Twitter Φωτ.: Γιώργος Ξανθινάκης/LIFO\n\nΌσο κι αν ακούγεται κλισέ, μπορείς να καταλάβεις πότε βρίσκεσαι σε έναν χώρο όπου οι άνθρωποι αγαπούν αυτό που κάνουν. Το βλέπεις στη ματιά τους, που είναι συγκεντρωμένη στη δουλειά, στο χαμόγελό τους, που κρύβει μια ανυπομονησία να μοιραστούν όσα έχουν ανακαλύψει, και, φυσικά, στην απλότητα όλης της ατμόσφαιρας που σε καλοδέχεται, όποιος κι αν είσαι και κυρίως όποιος κι αν είναι ο αγαπημένος σου καφές.\n\nΟι Θανάσης Τσότρας και Πέτρος Βιβλιοδέτης που βρίσκονται πίσω από το Kolor. εκφράζουν αυτήν τη φιλοσοφία και μάλιστα σε έναν χώρο λευκό, αφαιρετικό, όπου μιλούν από μόνες τους οι γεύσεις του καφέ. Οι κόκκοι που φτάνουν εδώ καβουρδίζονται εξαιρετικά για το συγκεκριμένο μαγαζί και αποτελούν επιλογές μέσα από τις οποίες μπορείς να έχεις ένα σταθερό αποτέλεσμα. Άλλωστε, είναι σημαντικό να ξέρεις ότι κάθε φορά θα πιεις έναν καλό καφέ και θα είναι το ίδιο γευστικός, χωρίς δυσάρεστες εκπλήξεις.\n\nΣτον καφέ ροής θα απολαύσεις ένα blend από δύο διαφορετικές Βραζιλίες, ενώ οι single origin του Kolor. έρχονται από Αιθιοπία, Κόστα Ρίκα και Ελ Σαλβαδόρ προσφέροντας ισορροπημένα φλιτζάνια για να μπορείς κάθε φορά να δοκιμάσεις κάτι διαφορετικό. Κι αυτό πράγματι είναι κάτι που πρέπει να κάνεις, να αφεθείς σε μια μικρή γευσιγνωσία του καφέ που θα σε οδηγήσει σε νέα γευστικά μονοπάτια. Άλλωστε όλη η ομάδα είναι εδώ για να σε κατευθύνει και να μοιραστεί με τον καθένα τις γνώσεις και το πάθος της.\n\nΕξαιρετικός και ο cold brew του Kolor. που προσφέρεται σε γυάλινο μπουκάλι για να μπορείς να τον πάρεις μαζί σου. Φυσικά, όλοι οι καφέδες βρίσκονται προς πώληση στο retail corner, ενώ σιγά-σιγά γίνονται τα πρώτα βήματα στη χονδρική, με συνεργασίες όπου πρωταγωνιστεί πάντα η αυθεντική αγάπη για τον καφέ.\n\nΕμμανουήλ Μπενάκη 7, 210 3810017, Facebook, Instagram\n\nΤο Δέντρο του Καφέ\n\nΕδώ ο καφές ψήνεται στην ένταση που επιθυμείς, ανεβάζοντας την απόλαυση.\n\nFacebook Twitter Φωτ.: Γιώργος Ξανθινάκης/LIFO\n\nΤο Δέντρο του Καφέ έγινε 10! Κι αυτός είναι λόγος για να γιορτάζουμε όλοι όσοι είμαστε λάτρεις του είδους. Το σύγχρονο καφεκοπτείο του κέντρου εδώ και μια δεκαετία μάς μυεί στον κόσμο του καφέ με έναν τρόπο απολύτως προσωπικό. Γιατί τελικά αυτό το αγαπημένο ρόφημα είναι κομμάτι του χαρακτήρα σου, μέρος της καθημερινότητας και σίγουρα αναπόσπαστο στοιχείο της γευστικής σου προτίμησης.\n\nΌλα αυτά είναι δεδομένα για την ομάδα που βρίσκεται πίσω από το Δέντρο του Καφέ και φροντίζει να παρουσιάζει μια σειρά από χαρμάνια που έρχονται από όλο τον κόσμο, αλλά και μονοποικιλιακούς από διαφορετικές φάρμες που ανεβάζουν το επίπεδο της εμπειρίας.\n\nΕκείνο όμως που κάνει την εμπειρία ακόμα πιο προσωπική είναι πως το ψηστήρι του Δέντρου μπορεί να καβουρδίσει τον καφέ σου όπως επιθυμείς για να απολαύσεις την ένταση που σε ευχαριστεί. Κι αυτό κάνει τον καφέ σου μοναδικό, όπως ακριβώς είσαι εσύ. Μη διστάσεις να μιλήσεις με τα παιδιά του Δέντρου του Καφέ που είναι έτοιμοι να σε ενημερώσουν και να σε κατευθύνουν στην επιλογή σου. Γιατί εδώ η υπόθεση «καφές» δεν αφορά μόνο στα ξεχωριστά γευστικά χαρακτηριστικά αλλά και το πώς αυτά συναντούν τη δική σου προσωπικότητα.\n\nΣτα ράφια του Δέντρου του Καφέ θα βρεις αρωματικά βότανα και τσάγια, μέλια και σπιτικές μαρμελάδες αλλά και μια σειρά από άλλα προϊόντα που θυμίζουν το παραδοσιακό καφεκοπτείο, αλλά στην πιο σύγχρονη και ενημερωμένη εκδοχή του. Γιατί όσα χρόνια κι αν περάσουν, το άρωμα του φρεσκοκαβουρδισμένου καφέ θα είναι πάντα μια αξεπέραστη αίσθηση.\n\nΧαριλάου Τρικούπη 89, 215 5503754\n\nRule of 4M\n\nΘέτει τους δικούς του κανόνες στην κατηγορία specialty coffee.\n\nFacebook Twitter Φωτ.: Γιώργος Ξανθινάκης/LIFO\n\nΑκόμα κι αν δεν είσαι τύπος των κανόνων, στο Rule of 4M θα αγαπήσεις τη σημασία τους μόλις απολαύσεις την πρώτη γουλιά από τον καφέ σου. Έναν καφέ που ακολουθεί πιστά τα 4Μ της ιταλικής παράδοσης στη δημιουργία espresso.\n\nMiscela,δηλαδή σωστό χαρμάνι, macinadosatore, δηλαδή κατάλληλη μηχανή άλεσης, macchina per espresso (η μηχανή του espresso) και mano που αναφέρεται στον εκπαιδευμένο barista, ο οποίος θα βάλει το χεράκι του για να προσφέρει ένα ιδιαίτερο φλιτζάνι. Σε αυτές τις τέσσερις προϋποθέσεις για ξεχωριστό καφέ το 4Μ προσθέτει μία ακόμα συνθήκη, που είναι το νερό, και μάλιστα την αποτυπώνει στην τοιχογραφία του χώρου.\n\nΌλη αυτή η εξειδίκευση αλλά και η βαθιά γνώση εκφράζεται στη γεύση των διαφορετικών blends που προσφέρει το Rule of 4M. Στη ροή πρωταγωνιστεί ένα signature χαρμάνι με 3 Βραζιλίες που ψήνεται από ελληνικά roasteries, ενώ κάθε τόσο εναλλάσσονται οι μονοποικιλιακοί για να υπάρχει συνεχώς κάτι νέο να δοκιμάσεις. Κι όταν λέμε «κάτι», εννοούμε 6-7 διαφορετικούς καφέδες με ξεχωριστά χαρακτηριστικά. Από την ψαγμένη Geisha μέχρι κόκκους αναερόβιας ζύμωσης, υπάρχει πάντα κάτι καινούργιο να αλλάξει τη γευστική σου συνήθεια.\n\nΜαζί με το γρήγορο εσπρεσάκι θα απολαύσεις χειροποίητα σαντουιτσάκια με μπριός φτιαγμένα με μεράκι και υλικά από μπακάλικο της γειτονιάς. Πρέπει να δοκιμάσεις το παστράμι με λιαστή ντομάτα και κατίκι Δομοκού αλλά και τον συνδυασμό με χειροποίητη μαρμελάδα σύκο, γαλοπούλα και ημίσκληρο τυρί Ρούμελης. Το ίδιο ποιοτικές και οι γλυκές προτάσεις, όπως οι homemade μπάρες, τα cinnamon rolls και η babka.\n\nΤο Rule of 4M φιγουράρει στον πράσινο οδηγό Michelin, και όχι άδικα. Γιατί εδώ η ποιότητα και η γεύση είναι απαράβατος κανόνας.\n\nΑγίου Σπυρίδωνος 5, Παγκράτι, 211 162560, Instagram: rule_of_4m\n\nBistro Cafe\n\nΣταθερό στέκι για καλό καφέ σε ένα περιβάλλον όπου μπορείς να είσαι ο εαυτός σου.\n\nFacebook Twitter Φωτ.: Γιώργος Ξανθινάκης/LIFO\n\nΤο Bistro Cafe είναι αυτή η σταθερή αξία που δεν ξεθωριάζει μέσα στον χρόνο και γίνεται καθημερινή συνήθεια. Όπως ακριβώς το εσπρεσάκι που δεν μπορείς να αποχωριστείς, έτσι κι αυτό το coffee shop είναι το στέκι όπου θα κάνεις στάση για καφέ ή ποτό, νιώθοντας ότι βρίσκεσαι σε γνώριμα μέρη.\n\nΕδώ και 13 χρόνια η ομάδα του Bistro Cafe σε καλοδέχεται με χαμόγελο σε μια ατμόσφαιρα όπου όλα έχουν φτιαχτεί από τα χέρια της –κυριολεκτικά!– και το πράσινο επικρατεί για να κάνει το δικό του statement σε ό,τι αφορά την ποιότητα ζωής που προτείνει το Bistro Cafe.\n\nΦυσικά, εδώ ο καφές είναι μια υπόθεση πολύ προσεγμένη με εναν επιλεγμένο ροής μικρής φάρμας που εισάγεται από την Ιταλία αλλά και με έναν μονοποικιλιακό από την Κολομβία που καλλιεργείται χωρίς προσθήκη λιπασμάτων και καβουρδίζεται καθημερινά μπροστά σου ώστε να απολαμβάνεις ολόφρεσκο το γευστικό του προφίλ.\n\nΑυτή η γεύση συνοδεύεται από τα γλυκά ημέρας που εναλλάσσονται κάθε τόσο –η μηλόπιτα, η σοκολατόπιτα ή το σουφλέ σοκολάτας είναι από τις must επιλογές–, αλλά εκείνο που αποτελεί σήμα κατατεθέν είναι οι γλυκιές κρέπες, με πρώτη την τσιχλόφουσκα που πρέπει οπωσδήποτε να δοκιμάσεις!\n\nΓια τις καθημερινές λιγούρες θα βρεις πιάτα της κρύας κουζίνας με νόστιμες τορτίγιας, club sandwich και πίτσες που μπορούν να ταιριάξουν με τα all-day cocktails του Bistro Cafe. Στην κάβα φιγουράρουν ιδιαίτερα αποστάγματα που δεν συναντάς συχνά (ιαπωνικό ουίσκι, γαλλική βότκα ή βότκα από κινόα που έχει μια ξεχωριστή γεύση), ενώ οι χειροποίητες παρασκευές δημιουργούνται καθημερινά στο μπαρ.\n\nΤο Bistro Cafe δεν έχει τοίχους, κυριολεκτικά και μεταφορικά. Ανοιχτό και φωτεινό, είναι ένα στέκι όπου θα βρεις πάντα χώρο –παρά το μέγεθός του– για να αράξεις και να ξεκουραστείς με έναν τρόπο αυθεντικό.\n\nΒεάκη 23, Περιστέρι, 210 5713777, Instagram: bistrocafebar23, Facebook: bistro cafe bar!\n\nNana's Café\n\nΈνα στέκι που λέει «ναι» στον ρομαντισμό και σερβίρει καθημερινά αρωματικό καφέ.\n\nFacebook Twitter Φωτ.: Γιώργος Ξανθινάκης/LIFO\n\nVintage διακόσμηση, ζεστά χρώματα, άνετες πολυθρονίτσες, μουσικές soul, jazz και funky. Αυτή είναι η ατμόσφαιρα που συναντάς στο Nana’s Café, τουλάχιστον με την πρώτη ματιά. Γιατί ακολουθούν οι γεύσεις και ο αρωματικός καφές που σε κάνουν να νιώθεις ότι αυτό το στέκι φτιάχτηκε για να σου θυμίσει τη ζεστασιά από άλλες εποχές, αλλά με όλη τη σύγχρονη ματιά πάνω στην απόλαυση.\n\nΟ καφές είναι ένα χαρμάνι 80% Arabica - 20% Robusta –λεπτομέρεια για τους γνώστες του είδους– που προσφέρει αρωματικά φλιτζάνια ή παγωμένα ροφήματα για κάθε στιγμή που θέλεις να χαλαρώσεις, πίνοντας έναν καλό καφέ. Φυσικά, οι γεύσεις συνδυάζονται ιδανικά με νόστιμα πιάτα brunch.\n\nΠρέπει να δοκιμάσεις το Nana’s eyes –αβγά με ξινομυζήθρα και πατάτες τηγανητές– αλλά και το καταπληκτικό sando club sandwich που αποκτά μια άλλη γεύση χάρη σε αυτό το ιδιαίτερο ψωμάκι. Οι γευστικές προτάσεις συνεχίζονται όλη την ημέρα και συνοδεύονται από ιδιαίτερες ετικέτες κρασιών ή all-day cocktails που σε κρατάνε μέχρι το βράδυ στα τραπεζάκια του Nana’s Café.\n\nΚάθε τόσο θα πετύχεις διάφορα πάρτι ή live που δίνουν στον χώρο ακόμα μεγαλύτερη ζωντάνια και πάντα ταιριάζουν με την όλη αισθητική και ατμόσφαιρα. Αλλά, πάλι, η ζωή δεν λείπει ποτέ από το στέκι αυτό. Εδώ θα βρεις παρέες όλων των ειδών, από φοιτητές της Παντείου –βρίσκεται ακριβώς δίπλα– μέχρι σταθερούς θαμώνες όλων των ηλικιών που έχουν τον δικό τους χώρο για να νιώθουν όμορφα. Κι αυτό είναι κάτι που το καταφέρνει με το χαμόγελο των ανθρώπων του και την αυθεντικότητα που υπάρχει σε κάθε λεπτομέρεια.\n\nΑλεξάνδρου Πάντου 18, Καλλιθέα, 213 099 3161, Facebook: Café Νανά, Instagram: _cafe_nana_\n\nGeppetto the bar\n\nΣταθερό στέκι για καλό καφέ και γεύσεις σε μια happy vibes aτμόσφαιρα.\n\nFacebook Twitter\n\nΤο νεοκλασικό στη Στίλπωνος έχει μια οικειότητα στην οποία δύσκολα αντιστέκεσαι. Είναι το στέκι απ’ όπου θα περάσεις για να ξεκινήσει καλά η μέρα σου και πολύ πιθανό να καταλήξεις εκεί, για να την κλείσεις. Γιατί έτσι είναι, όταν κάπου νιώθεις όμορφα, αισθάνεσαι ότι παίρνεις τη δύναμη που αναζητάς μέσα στην καθημερινότητα.\n\nΣε αυτό παίζει τον δικό τoυ ξεχωριστό ρόλο ο καφές που θα απολαύσεις στο Geppetto, ένας καφές που σε ξυπνάει με τις αρωματικές μονοποικιλιακές επιλογές της Dimello, οι οποίες εναλλάσσονται κάθε τόσο για να μπορείς κάθε φορά να γεύεσαι κάτι διαφορετικό.\n\nΔίπλα στους single origin του Geppetto θα βρεις το χαρμάνι Dimello Capri με κόκκους Arabica και Robusta που θα σε μεταφέρει σε ένα ταξίδι από τη Νότια Αμερική μέχρι την Ινδία. Η ομάδα του Geppetto ξέρει πως ο εξαιρετικός καφές πρέπει να συνοδεύεται από τις ανάλογες γεύσεις, γι’ αυτό έχει να σου προτείνει καθημερινά επιλογές brunch που φτιάχνονται με πολλή αγάπη και σερβίρονται ολόφρεσκες για να ολοκληρώσουν την απόλαυση.\n\nFacebook Twitter\n\nΑπό τις 8 το πρωί μέχρι τις 5 το απόγευμα το μενού περιλαμβάνει αλμυρές και γλυκές δημιουργίες στις οποίες δύσκολα θα αντισταθείς –must try η ομελέτα αλλά και το cheesecake με μέλι και καρύδια–, ενώ το βράδυ οι soul και funk μουσικές και τα ποτά δημιουργούν διαφoρετικά vibes. Όπως και να έχει, το Geppetto είναι το στέκι που δεν αποχωρίζεσαι από το πρωί μέχρι το βράδυ κι αυτό σημαίνει πως παραμένει σταθερή αξία, ό,τι κι αν γίνει μέσα στην καθημερινότητα.\n\nGeppetto The Bar, Στίλπωνος 2, Παγκράτι, 210 7525665, Facebook: geppettothebar, Instagram: geppetto_thebar\n\nCouleur Locale\n\nΘα σου προσφέρει αρωματικό καφέ που γίνεται καθημερινή απόλαυση.\n\nFacebook Twitter\n\nΤο Couleur Locale από μόνο του είναι ένα μυστικό καλά κρυμμένο στο κέντρο της Αθήνας. Αλλά μόλις το ανακαλύψεις εκεί στη στοά Νορμανού, στο Μοναστηράκι, ξεκινάει μια νέα διαδρομή, μέσα στην οποία συναντάς γεύσεις και αρώματα που σε ενθουσιάζουν. Στο κομμάτι καφές, το Couleur Locale μένει πιστό στην ποιότητα που χαρακτηρίζει όλα όσα σου προσφέρει καθημερινά.\n\nΣτον μύλο του φιλοξενεί το exclusive blend της Samba, έναν specialty καφέ που ανήκει ποιοτικά στην premium κατηγορία και αποτελείται 100% από κόκκους Arabica. Με χώρες προέλευσης τη Βραζιλία, τη Γουατεμάλα, τη Νικαράγουα και την Κόστα Ρίκα, αυτός ο specialty coffee είναι πραγματικά μοναδικός και βγάζει αρώματα σοκολάτας, καραμέλας βουτύρου και φουντουκιού. Έχει μέτρια οξύτητα, για να είναι πάντα ευκολόπιοτος, χωρίς πολυπλοκότητες και αφήνει μια ιδιαίτερη επίγευση από σοκολάτα γάλακτος.\n\nFacebook Twitter\n\nΕξάλλου, ως στέκι της παλιάς γειτονιάς της Αθήνας το Couleur Locale φέρνει στο φλιτζάνι σου έναν καφέ που ψήνει η ελληνική Samba. Μια εταιρεία που εδώ και χρόνια γράφει τη δική της ιστορία σε αυτόν το χώρο και το κάνει πολύ καλά, προσφέροντας πάντα ποιοτικά blends και ιδιαίτερους καφέδες.\n\nΑυτή η συνεργασία εγγυάται τους φρεσκοκαβουρδισμένους κόκκους που καταφθάνουν στο Couleur Locale κάθε 10-20 μέρες το πολύ για να προσφέρουν πάντα στο μέγιστο το γευστικό προφίλ τους. Το εξαιρετικό brunch συνοδεύει τον πρωινό καφέ, ενώ τα γλυκά γίνονται τέλειο συμπλήρωμα για μια απογευματινή ολοκληρωμένη απόλαυση.\n\nΆλλωστε, εδώ ξέρεις ότι κάθε ώρα θα γευτείς κάτι πραγματικά φροντισμένο και ο καφές δεν θα μπορούσε να εξαιρείται από αυτήν τη φιλοσοφία.\n\nΝορμάνου 3, εντός στοάς, Μοναστηράκι, 216 7004917, www.couleurlocaleathens.com, Facebook: Couleur Locale, Instagram: couleurlocaleathens",
    "Σακελλαροπούλου για Αρβελέρ: «Σφράγισε με το έργο της τον σύγχρονο ελληνικό πολιτισμό και τον δημόσιο βίο»": "Στην ανεκτίμητη προσφορά, στο σπουδαία έργο και την προσωπικότητα της Ελένης Αρβελέρ, που σφράγισε τον σύγχρονο ελληνικό πολιτισμό, αναφέρθηκε η Πρόεδρος της Δημοκρατίας Κατερίνα Σακελλαροπούλου, κατά τον χαιρετισμό της στη χθεσινή εκδήλωση του Ευρωπαϊκού Πολιτιστικού Κέντρου Δελφών προς τιμήν της κορυφαίας Ελληνίδας Βυζαντινολόγου.\n\nΌπως τόνισε η Πρόεδρος της Δημοκρατίας «Η κυρία Ελένη Αρβελέρ, η οποία αποχωρεί από την θέση της προέδρου του Ευρωπαϊκού Πολιτιστικού Κέντρου Δελφών έπειτα από 29 χρόνια γόνιμης προσφοράς, είναι μια προσωπικότητα που σφράγισε με το έργο της τον σύγχρονο ελληνικό πολιτισμό, και με το αξιακό της παράδειγμα τον δημόσιο βίο».\n\nΠαράλληλα, σημείωσε ότι «στις τρεις σχεδόν δεκαετίες της προεδρικής θητείας της στο Κέντρο υλοποιήθηκαν πολύ σημαντικά διεθνή συμπόσια, συναντήσεις αρχαίου δράματος, μουσικής και μουσικολογίας, εικαστικές εκθέσεις και εκπαιδευτικά προγράμματα, όπως τα Σεμινάρια αρχαίας ελληνικής γλώσσας και πολιτισμού ή οι Πανελλήνιοι μαθητικοί αγώνες επιχειρηματολογίας. Χαλκέντερη και εμπνευσμένη, επίμονη και ακατάβλητη, προσέλκυσε στους Δελφούς κορυφαίους εκπροσώπους των τεχνών, των γραμμάτων και της πολιτικής και συνέβαλε τα μέγιστα στην καθιέρωση του Κέντρου ως πνευματικού πυρήνα με διεθνή ακτινοβολία».\n\nΥπογράμμισε, επίσης, ότι «η Ελένη Αρβελέρ, επιφανής βυζαντινολόγος με έργο μεγάλης εμβέλειας, επιβλήθηκε με τη λάμψη της στην ανδροκρατούμενη γαλλική ακαδημαϊκή κοινότητα και έγινε πρώτη γυναίκα πρύτανης του Πανεπιστημίου της Σορβόννης» και πρόσθεσε «Μια Ελληνίδα παγκόσμια όχι μόνο για τη διδασκαλία της, όχι μόνο για τα γραπτά της, αλλά και για τη στάση της απέναντι στα φλέγοντα ζητήματα του καιρού μας. Πάντοτε ανεξάρτητη, ακατάβλητα δημιουργική, πορευόμενη σε όλη τη ζωή της με οδηγό έναν απαρέγκλιτα ανθρωπιστικό ηθικό κώδικα, βαθιά πολιτική υπό την ευρύτερη έννοια, ενσαρκώνει με τον πληρέστερο τρόπο την έννοια του ενεργού πολίτη».\n\nΚαταλήγοντας η Πρόεδρος της Δημοκρατίας επισήμανε: «Τιμώ την ανεκτίμητη προσφορά της στην επιστήμη και τον πολιτισμό, το καταστάλαγμα σοφίας που μοιράζεται αφειδώλευτα με όλους μας, τον έξοχο τρόπο με τον οποίο γονιμοποιεί τον δημόσιο διάλογο, παραδίδοντας μαθήματα ευρωπαϊκής και εθνικής αυτογνωσίας».",
    "Ο σημαντικός ρόλος του υδρογόνου στη προσπάθεια μείωσης ρύπων από τα αυτοκίνητα": "Το ηλεκτρικό αυτοκίνητο υδρογόνου (FCEV), είναι ένας τύπος οχήματος εναλλακτικού καυσίμου που χρησιμοποιεί καύσιμο υδρογόνου για κινητήρια δύναμη.\n\nΗ ισχύς παράγεται από τη μετατροπή της χημικής ενέργειας σε μηχανική ενέργεια, είτε από την αντίδραση υδρογόνου με οξυγόνο σε μια κυψέλη καυσίμου για την τροφοδοσία ηλεκτρικού κινητήρα ή, λιγότερο συχνά, με καύση υδρογόνου σε κινητήρα εσωτερικής καύσης.\n\nΤο 2019, υπήρχαν τρία μοντέλα αυτοκινήτων υδρογόνου διαθέσιμα για το κοινό σε επιλεγμένες αγορές: το Toyota Mirai (2014), το οποίο είναι το πρώτο ηλεκτρικό όχημα αποκλειστικής παραγωγής κυψελών καυσίμου (FCEV) στον κόσμο, το Honda Clarity (2016) και το Hyundai Nexo (2018).\n\nΜερικές άλλες εταιρείες, όπως η BMW, εξακολουθούν να κάνουν έρευνα σε αυτοκίνητα υδρογόνου, ενώ αντιθέτως η Volkswagen θεωρεί ότι η τεχνολογία αυτή δεν έχει μέλλον στον χώρο του αυτοκινήτου, κυρίως επειδή ένα ηλεκτρικό όχημα κυψελών καυσίμου καταναλώνει τρεις φορές περισσότερη ενέργεια από ένα ηλεκτρικό αυτοκίνητο μπαταρίας.\n\nΤον Δεκέμβριο του 2020, κυκλοφορούσαν συνολικά 31.225 οχήματα υδρογόνου τεχνολογίας FCEV στους δρόμους του κόσμου.\n\nΑπό το 2019, το 98% του υδρογόνου προέρχεται από την αντίδραση νερού με μεθάνιο, ενώ παράγεται μονοξείδιο του άνθρακα και υδρογόνο (CH4 + H2O ⇌ CO + 3 H2).\n\nΗ αντίδραση πραγματοποιείται θερμοχημικά ή πυρολυτικά με τη χρήση ανανεώσιμων πρώτων υλών, αλλά οι διαδικασίες είναι επί του παρόντος ακριβές.\n\nΓίνονται προσπάθειες ανάπτυξης διαφόρων τεχνολογιών που αποσκοπούν στο να μειώσουν το κόστος, αυξάνοντας ταυτόχρονα τις ποσότητες για να ανταγωνιστούν την παραγωγή υδρογόνου με τη χρήση φυσικού αερίου.\n\nΤα οφέλη της τεχνολογίας του υδρογόνου είναι ο γρήγορος χρόνος ανεφοδιασμού (σε σύγκριση με τη βενζίνη) και η μεγάλη απόσταση οδήγησης με ένα μόνο γέμισμα.\n\nΤα μειονεκτήματα της χρήσης υδρογόνου είναι οι υψηλές εκπομπές διοξειδίου του άνθρακα όταν το υδρογόνο παράγεται από φυσικό αέριο, το αρχικό κεφάλαιο επένδυσης, η χαμηλή περιεκτικότητα ενέργειας ανά μονάδα όγκου σε συνθήκες περιβάλλοντος, η παραγωγή και συμπίεση υδρογόνου, η επένδυση που απαιτείται να γίνει σε πρατήρια καυσίμων για τη διανομή του υδρογόνου, η μεταφορά υδρογόνου σε πρατήρια καυσίμων και η έλλειψη ικανότητας παραγωγής ή διανομής υδρογόνου στο σπίτι.\n\nΈνα από τα σημαντικότερα προβλήματα στην ανάπτυξη της αγοράς των αυτοκινήτων που καταναλώνουν υδρογόνο είναι η έλλειψη σταθμών ανεφοδιασμού.\n\nΗ μεταφορά και η αποθήκευση υγρού υδρογόνου ήταν πάντα ένα από τα κύρια προβλήματα αυτών των αυτοκινήτων μηδενικών ρύπων. Επομένως, δεν προκαλεί έκπληξη το γεγονός ότι οι σταθμοί εξακολουθούν να είναι πολύ σπάνιοι.\n\nΜόνο τριάντα περίπου είναι ανοιχτοί στο κοινό στη Γαλλία. Ενώ οι σταθμοί ανεφοδιασμού των ηλεκτρικών αυτοκίνητων(αμιγώς ηλεκτρικών και υβριδικών) είναι περισσότεροι από 50.000.\n\nΗ πολύ μεγάλη αυτονομία των αυτοκινήτων που καταναλώνουν υδρογόνο δεν αρκεί για να αντισταθμίσει τις ελλείψεις στο δίκτυο ανεφοδιασμού των αυτοκινήτων που καταναλώνουν υδρογόνο.\n\nΟι έρευνες δείχνουν ότι αν κυκλοφορούν στις πόλεις, ιδιωτικά αυτοκίνητα, λεωφορεία van και φορτηγά που καταναλώνουν υδρογόνο, θα υπάρξει σημαντική μείωση των ποσοτήτων των επικίνδυνων ρύπων που εκπέμπουν οι κινητήρες τους.\n\nΠολλές μάρκες προγραμματίζουν την παραγωγή μελλοντικών μοντέλων με υδρογόνο, αν ξεκινήσει η υλοποίηση του προγράμματος δημιουργίας ενός διευρυμένου δικτύου παροχής υδρογόνου στην ΕΕ.\n\nΠηγή: ΑΠΕ-ΜΠΕ",
    "Παγκόσμια Ημέρα Περιβαλλοντικής Υγείας: Περίπου το 25% όλων των θανάτων σχετίζονται με το περιβάλλον": "Ερευνητές του Πανεπιστημίου ΜΙΤ των ΗΠΑ δημιούργησαν μία καινοτόμο ασύρματη οικιακή συσκευή που καταγράφει εξ αποστάσεως την κατάσταση των ασθενών με Πάρκινσον.\n\nΗ συσκευή-ραντάρ καταγράφει μέσω ραδιοκυμάτων συνεχώς την ταχύτητα βηματισμού και τις κινήσεις των ασθενών στο σπίτι τους, αξιολογώντας στη συνέχεια με τη βοήθεια τεχνητής νοημοσύνης κατά πόσο επιδεινώνεται η κατάστασή τους, οπότε πρέπει να επισπεύσουν μία επίσκεψη σε γιατρό.\n\nΗ νόσος Πάρκινσον είναι η ταχύτερα αυξανόμενη νευροεκφυλιστική πάθηση, από την οποία πάσχουν σήμερα περισσότεροι από δέκα εκατομμύρια άνθρωποι στον κόσμο.\n\nΗ νόσος, μεταξύ άλλων, προκαλεί τρέμουλο και κινητικές δυσκολίες που διαταράσσουν την ικανότητα βάδισης του ασθενούς.\n\nΟι γιατροί αντιμετωπίζουν μεγάλες πρακτικές δυσκολίες να παρακολουθήσουν τη σοβαρότητα και επιδείνωση της νόσου. Κανονικά αυτό γίνεται με τακτική κλινική αξιολόγηση των κινητικών και γνωστικών ικανοτήτων του ασθενούς στο ιατρείο.\n\nΌμως, εκτιμάται ότι τουλάχιστον το 40% των ασθενών με Πάρκινσον, διεθνώς, ποτέ δεν έχουν επισκεφθεί νευρολόγο, επειδή ζουν μακριά από τέτοιο γιατρό ή για άλλο λόγο.\n\nΣε μία προσπάθεια να λύσουν αυτό το πρόβλημα, οι ερευνητές, οι οποίοι έκαναν τη σχετική δημοσίευση στο ιατρικό περιοδικό «Science Translational Medicine», ανέπτυξαν μία συσκευή που μπορεί να παρακολουθεί αυτόματα στο σπίτι την κινητικότητα του ασθενούς, χωρίς να χρειάζεται καν να τη φοράει πάνω του ή να κάνει κάποια μέτρηση ο ίδιος.\n\nΗ συσκευή, η οποία έχει το μέγεθος περίπου ενός ασύρματου δρομολογητή (Wi-Fi router), συλλέγει στοιχεία με εκπομπή ραδιοσημάτων που ανακλώνται στο σώμα του ασθενούς, καθώς αυτός γυρνάει μέσα στο σπίτι του.\n\nΗ συσκευή, που δοκιμάστηκε για ένα έτος σε 50 άτομα, εκ των οποίων 34 με Πάρκινσον και 16 υγιείς (η ομάδα ελέγχου), έδειξε ότι είναι δυνατό -με τη βοήθεια αλγόριθμων τεχνητής νοημοσύνης (μηχανικής μάθησης)- να αναλυθούν τα συλλεγόμενα στοιχεία και να γίνει μία εκτίμηση πώς εξελίσσεται η νόσος Πάρκινσον σε έναν άνθρωπο, χωρίς να επισκέπτεται συχνά έναν ειδικό γιατρό.\n\n«Έχοντας μία συσκευή στο σπίτι που μπορεί να παρακολουθήσει έναν ασθενή και να πει στον γιατρό εξ αποστάσεως σχετικά με την εξέλιξη της νόσου, καθώς και για την ανταπόκριση του ασθενούς στη χορηγηθείσα θεραπεία, ο γιατρός μπορεί να παρακολουθεί τον ασθενή ακόμη και αν ο τελευταίος δεν μπορεί να έρθει στην κλινική», δήλωσε η επικεφαλής ερευνήτρια, καθηγήτρια Ντίνα Κατάμπι του Τμήματος Ηλεκτρολόγων Μηχανικών και Επιστήμης των Υπολογιστών του ΜΙΤ.\n\nΟυσιαστικά, πρόκειται για ένα «ανθρώπινο ραντάρ», που αναλύει τα ραδιοσήματα, καθώς αυτά προσκρούουν και μετά ανακλώνται από το σώμα ενός ανθρώπου.\n\nΤα ραδιοσήματα περνάνε μέσα από τοίχους και άλλα στερεά αντικείμενα, αλλά ανακλώνται από τους ανθρώπους λόγω της μεγάλης ποσότητας νερού που υπάρχει μέσα στο σώμα τους. Η μετάδοση των σημάτων από τη νέα συσκευή χρησιμοποιεί ένα ελάχιστο μέρος της ισχύος του οικιακού Wi-Fi router, χωρίς να παρεμβαίνει στη λειτουργία άλλων ασύρματων συσκευών στο σπίτι.\n\nΑυτό δημιουργεί ένα «ραντάρ» που μπορεί να καταγράψει την κίνηση κάποιου στον χώρο. Επειδή τα ραδιοκύματα ταξιδεύουν πάντα με την ίδια ταχύτητα, η διάρκεια του χρόνου που απαιτείται για να επιστρέψουν στη συσκευή τα ανακλασθέντα σήματα δείχνει πόσο αργά ή γρήγορα κινείται ένας άνθρωπος.\n\nΠηγή φωτογραφίας: pixabay\n\nΟ ενσωματωμένος στη συσκευή αλγόριθμος διακρίνει τα ραδιοσήματα που ανακλώνται από τον συγκεκριμένο ασθενή με Πάρκινσον και όχι από άλλα άτομα στο σπίτι του. Άλλοι αλγόριθμοι αναλύουν στατιστικά τα δεδομένα των κινήσεων για να εξάγουν συμπεράσματα σχετικά με την κινητικότητα – και άρα την εξέλιξη- του ασθενούς.\n\nΗ δοκιμή της συσκευής έδειξε π.χ. ότι η ταχύτητα βηματισμού των ατόμων με Πάρκινσον μειώνεται σχεδόν με διπλάσια ταχύτητα όσο περνάει ο καιρός, σε σχέση με τους ανθρώπους χωρίς τη νόσο.\n\nΕπίσης, οι διαφοροποιήσεις μέσα στην ημέρα στον βηματισμό του ασθενούς σχετίζονται με το πόσο καλά δρουν τα φάρμακα πάνω του μόλις πάρει τη δόση του.\n\nΈως τώρα τέτοιες πληροφορίες μπορούσε να έχει ο νευρολόγος μόνο από τον ασθενή ζητώντας να τις καταγράφει σε ημερήσιο ημερολόγιο. Έτσι ένας γιατρός μπορεί, πλέον, να χρησιμοποιήσει άμεσα τα δεδομένα της συσκευής για να τροποποιήσει ανάλογα τη δοσολογία πιο αποτελεσματικά και γρήγορα, κάτι σημαντικό δεδομένου ότι τα αντιπαρκινσονικά φάρμακα μπορεί να έχουν σοβαρές παρενέργειες σε υπερβολικά μεγάλες δόσεις.\n\nΠηγή: ΑΠΕ-ΜΠΕ",
    "Η πρώτη ασύρματη υποθαλάσσια κάμερα που παίρνει ενέργεια από ηχητικά κύματα": "Ερευνητές του Πανεπιστημίου ΜΙΤ των ΗΠΑ δημιούργησαν μία καινοτόμο ασύρματη οικιακή συσκευή που καταγράφει εξ αποστάσεως την κατάσταση των ασθενών με Πάρκινσον.\n\nΗ συσκευή-ραντάρ καταγράφει μέσω ραδιοκυμάτων συνεχώς την ταχύτητα βηματισμού και τις κινήσεις των ασθενών στο σπίτι τους, αξιολογώντας στη συνέχεια με τη βοήθεια τεχνητής νοημοσύνης κατά πόσο επιδεινώνεται η κατάστασή τους, οπότε πρέπει να επισπεύσουν μία επίσκεψη σε γιατρό.\n\nΗ νόσος Πάρκινσον είναι η ταχύτερα αυξανόμενη νευροεκφυλιστική πάθηση, από την οποία πάσχουν σήμερα περισσότεροι από δέκα εκατομμύρια άνθρωποι στον κόσμο.\n\nΗ νόσος, μεταξύ άλλων, προκαλεί τρέμουλο και κινητικές δυσκολίες που διαταράσσουν την ικανότητα βάδισης του ασθενούς.\n\nΟι γιατροί αντιμετωπίζουν μεγάλες πρακτικές δυσκολίες να παρακολουθήσουν τη σοβαρότητα και επιδείνωση της νόσου. Κανονικά αυτό γίνεται με τακτική κλινική αξιολόγηση των κινητικών και γνωστικών ικανοτήτων του ασθενούς στο ιατρείο.\n\nΌμως, εκτιμάται ότι τουλάχιστον το 40% των ασθενών με Πάρκινσον, διεθνώς, ποτέ δεν έχουν επισκεφθεί νευρολόγο, επειδή ζουν μακριά από τέτοιο γιατρό ή για άλλο λόγο.\n\nΣε μία προσπάθεια να λύσουν αυτό το πρόβλημα, οι ερευνητές, οι οποίοι έκαναν τη σχετική δημοσίευση στο ιατρικό περιοδικό «Science Translational Medicine», ανέπτυξαν μία συσκευή που μπορεί να παρακολουθεί αυτόματα στο σπίτι την κινητικότητα του ασθενούς, χωρίς να χρειάζεται καν να τη φοράει πάνω του ή να κάνει κάποια μέτρηση ο ίδιος.\n\nΗ συσκευή, η οποία έχει το μέγεθος περίπου ενός ασύρματου δρομολογητή (Wi-Fi router), συλλέγει στοιχεία με εκπομπή ραδιοσημάτων που ανακλώνται στο σώμα του ασθενούς, καθώς αυτός γυρνάει μέσα στο σπίτι του.\n\nΗ συσκευή, που δοκιμάστηκε για ένα έτος σε 50 άτομα, εκ των οποίων 34 με Πάρκινσον και 16 υγιείς (η ομάδα ελέγχου), έδειξε ότι είναι δυνατό -με τη βοήθεια αλγόριθμων τεχνητής νοημοσύνης (μηχανικής μάθησης)- να αναλυθούν τα συλλεγόμενα στοιχεία και να γίνει μία εκτίμηση πώς εξελίσσεται η νόσος Πάρκινσον σε έναν άνθρωπο, χωρίς να επισκέπτεται συχνά έναν ειδικό γιατρό.\n\n«Έχοντας μία συσκευή στο σπίτι που μπορεί να παρακολουθήσει έναν ασθενή και να πει στον γιατρό εξ αποστάσεως σχετικά με την εξέλιξη της νόσου, καθώς και για την ανταπόκριση του ασθενούς στη χορηγηθείσα θεραπεία, ο γιατρός μπορεί να παρακολουθεί τον ασθενή ακόμη και αν ο τελευταίος δεν μπορεί να έρθει στην κλινική», δήλωσε η επικεφαλής ερευνήτρια, καθηγήτρια Ντίνα Κατάμπι του Τμήματος Ηλεκτρολόγων Μηχανικών και Επιστήμης των Υπολογιστών του ΜΙΤ.\n\nΟυσιαστικά, πρόκειται για ένα «ανθρώπινο ραντάρ», που αναλύει τα ραδιοσήματα, καθώς αυτά προσκρούουν και μετά ανακλώνται από το σώμα ενός ανθρώπου.\n\nΤα ραδιοσήματα περνάνε μέσα από τοίχους και άλλα στερεά αντικείμενα, αλλά ανακλώνται από τους ανθρώπους λόγω της μεγάλης ποσότητας νερού που υπάρχει μέσα στο σώμα τους. Η μετάδοση των σημάτων από τη νέα συσκευή χρησιμοποιεί ένα ελάχιστο μέρος της ισχύος του οικιακού Wi-Fi router, χωρίς να παρεμβαίνει στη λειτουργία άλλων ασύρματων συσκευών στο σπίτι.\n\nΑυτό δημιουργεί ένα «ραντάρ» που μπορεί να καταγράψει την κίνηση κάποιου στον χώρο. Επειδή τα ραδιοκύματα ταξιδεύουν πάντα με την ίδια ταχύτητα, η διάρκεια του χρόνου που απαιτείται για να επιστρέψουν στη συσκευή τα ανακλασθέντα σήματα δείχνει πόσο αργά ή γρήγορα κινείται ένας άνθρωπος.\n\nΠηγή φωτογραφίας: pixabay\n\nΟ ενσωματωμένος στη συσκευή αλγόριθμος διακρίνει τα ραδιοσήματα που ανακλώνται από τον συγκεκριμένο ασθενή με Πάρκινσον και όχι από άλλα άτομα στο σπίτι του. Άλλοι αλγόριθμοι αναλύουν στατιστικά τα δεδομένα των κινήσεων για να εξάγουν συμπεράσματα σχετικά με την κινητικότητα – και άρα την εξέλιξη- του ασθενούς.\n\nΗ δοκιμή της συσκευής έδειξε π.χ. ότι η ταχύτητα βηματισμού των ατόμων με Πάρκινσον μειώνεται σχεδόν με διπλάσια ταχύτητα όσο περνάει ο καιρός, σε σχέση με τους ανθρώπους χωρίς τη νόσο.\n\nΕπίσης, οι διαφοροποιήσεις μέσα στην ημέρα στον βηματισμό του ασθενούς σχετίζονται με το πόσο καλά δρουν τα φάρμακα πάνω του μόλις πάρει τη δόση του.\n\nΈως τώρα τέτοιες πληροφορίες μπορούσε να έχει ο νευρολόγος μόνο από τον ασθενή ζητώντας να τις καταγράφει σε ημερήσιο ημερολόγιο. Έτσι ένας γιατρός μπορεί, πλέον, να χρησιμοποιήσει άμεσα τα δεδομένα της συσκευής για να τροποποιήσει ανάλογα τη δοσολογία πιο αποτελεσματικά και γρήγορα, κάτι σημαντικό δεδομένου ότι τα αντιπαρκινσονικά φάρμακα μπορεί να έχουν σοβαρές παρενέργειες σε υπερβολικά μεγάλες δόσεις.\n\nΠηγή: ΑΠΕ-ΜΠΕ",
    "Η Covid-19 αυξάνει τον κίνδυνο για μακρόχρονα προβλήματα στον εγκέφαλο, ιδίως μνήμης": "Οι άνθρωποι που αρρώστησαν με Covid-19, αντιμετωπίζουν αυξημένο κίνδυνο για εμφάνιση μακρόχρονων νευρολογικών προβλημάτων κατά τον πρώτο χρόνο μετά την αρχική λοίμωξη, δείχνει μια νέα μεγάλη αμερικανική επιστημονική έρευνα.\n\nΤέτοιες επιπλοκές στον εγκέφαλο περιλαμβάνουν τα εγκεφαλικά, τα προβλήματα μνήμης, τις επιληπτικές κρίσεις, την κατάθλιψη, το άγχος, τις ημικρανίες, τις κινητικές διαταραχές κ.α.\n\nΟι ερευνητές της Ιατρικής Σχολής του Πανεπιστημίου Ουάσιγκτον στο Σεντ Λούις, με επικεφαλής τον κλινικό επιδημιολόγο Ζιγιάντ Αλ-'Αλι, οι οποίοι έκαναν τη σχετική δημοσίευση στο ιατρικό περιοδικό \"Nature Medicine\", ανέλυσαν στοιχεία για 154.000 ανθρώπους διαγνωσμένους με Covid-19 το 2020-21, καθώς επίσης για δύο ομάδες 5,6 και 5,8 εκατομμυρίων ανθρώπων χωρίς κορωνοϊό στη διάρκεια της πανδημίας και πριν από αυτήν αντίστοιχα (ήταν οι ομάδες ελέγχου για λόγους σύγκρισης).\n\nPGRpdiBzdHlsZT0iIiBjbGFzcz0ibW9iaWxlX2Jhbm5lciBiYW5uZXItc3RpY2t5Ij4KCQkJPGRpdiBpZD0ndnJhZGluaV9QUicgY2xhc3M9ImJhbm5lci1zdGlja3kiPg0KICA8c2NyaXB0Pg0KICAgIGdvb2dsZXRhZy5jbWQucHVzaChmdW5jdGlvbigpIHsgZ29vZ2xldGFnLmRpc3BsYXkoJ3ZyYWRpbmlfUFInKTsgfSk7DQogIDwvc2NyaXB0Pg0KPC9kaXY+CQkJPC9kaXY+\n\nΗ μελέτη εξέτασε την υγεία του εγκεφάλου σε βάθος ενός έτους. Διαπιστώθηκε ότι νευρολογικές παθήσεις συνέβησαν σε 7% περισσότερους ανθρώπους με Covid-19 από ό,τι χωρίς τη νόσο. Η συχνότερη διαταραχή ήταν τα προβλήματα μνήμης και η εγκεφαλική \"ομίχλη\". Σε σύγκριση με τα άτομα χωρίς Covid-19, όσοι μολύνθηκαν από κορωνοϊό, είχαν 77% μεγαλύτερη πιθανότητα για μακρόχρονα προβλήματα αργότερα με τη μνήμη τους.\n\nΕπίσης βρέθηκε αυξημένος ο κίνδυνος για Αλτσχάιμερ μεταξύ όσων αρρώστησαν λόγω κορωνοϊού. Σε σχέση με τις ομάδες ελέγχου, υπήρχαν δύο περισσότερα περιστατικά Αλτσχάιμερ ανά 1.000 ανθρώπους μεταξύ όσων αρρώστησαν με Covid-19.\n\n\"Είναι απίθανο κάποιος που είχε Covid-19 ξαφνικά να εμφανίσει Αλτσχάιμερ, καθώς η νόσος χρειάζεται χρόνια για να εκδηλωθεί. Όμως αυτό που υποπτευόμαστε ότι συμβαίνει, είναι πως άνθρωποι που είχαν προδιάθεση για Αλτσχάιμερ μπορεί να επιδεινώνονται από την Covid-19 και τελικά να αναπτύσσουν τη νόσο. Είναι κάτι σπάνιο αλλά ανησυχητικό\", δήλωσε ο δρ Αλ-'Αλι.\n\nΕπίσης, σε σχέση με τις ομάδες ελέγχου, οι άνθρωποι που είχαν περάσει Covid-19, ήσαν 50% πιθανότερο να πάθουν ισχαιμικό εγκεφαλικό επεισόδιο, δηλαδή μπλοκάρισμα στην κυκλοφορία του αίματος και του οξυγόνου στον εγκέφαλο τους. Τέτοια εγκεφαλικά - που είναι πολύ συχνότερα από τα αιμορραγικά - μπορεί να οδηγήσουν σε δυσκολία ομιλίας, γνωστική σύγχυση, προβλήματα όρασης, μόνιμη βλάβη στον εγκέφαλο, παράλυση ή και θάνατο.\n\nΑκόμη, οι άνθρωποι με παλαιότερη Covid-19 είχαν 80% μεγαλύτερο κίνδυνο για κατοπινή επιληπτική κρίση, 43% για ψυχικές διαταραχές όπως κατάθλιψη και άγχος, 42% για κινητικές δυσκολίες (μυικές συσπάσεις και τρέμουλο τύπου Πάρκινσον), 35% για ήπιους ως σοβαρούς πονοκεφάλους, 30% για προβλήματα στα μάτια (θολή όραση, ξηροφθαλμία, φλεγμονή κ.α), καθώς και 22% για προβλήματα ακοής όπως βουητό στα αυτιά.\n\n\"Η μελέτη μας παρέχει μια ολοκληρωμένη αξιολόγηση των μακροπρόθεσμων νευρολογικών συνεπειών της Covid-19. Τα ευρήματα δείχνουν τις σοβαρές μακρόχρονες επιπτώσεις της νόσου, που αποτελούν μέρος της μακράς Covid-19. Ο ιός δεν είναι πάντα τόσο αβλαβής όσο μερικοί νομίζουν\", τόνισε ο Αλ-'Αλι, ο οποίος επεσήμανε ότι η Covid-19 έχει συμβάλει μέχρι στιγμής σε πάνω από 40 εκατομμύρια νέα περιστατικά νευρολογικών διαταραχών παγκοσμίως.\n\n\"Βλέπουμε εγκεφαλικά προβλήματα σε προηγουμένως υγιή άτομα και όσους είχαν ήπιες λοιμώξεις Covid-19. Δεν έχει σημασία αν είστε νέος ή γέρος, γυναίκα ή άνδρας ή ποια είναι η φυλή σας. Δεν έχει σημασία αν καπνίζατε ή όχι, αν είχατε άλλες ανθυγιεινές συνήθειες ή όχι\", πρόσθεσε.\n\nΜια προηγούμενη μελέτη στο ίδιο ιατρικό περιοδικό από την ίδια περίπου ερευνητική ομάδα είχε βρει ότι τα εμβόλια κατά του κορωνοϊού μειώνουν κατά περίπου 20% τον κίνδυνο μακρόχρονων εγκεφαλικών προβλημάτων. \"Είναι σίγουρα σημαντικό να εμβολιάζεται κάποιος, αλλά είναι επίσης σημαντικό να γίνει κατανοητό ότι τα εμβόλια δεν προσφέρουν πλήρη προστασία έναντι αυτών των μακροπρόθεσμων νευρολογικών διαταραχών\", υπογράμμισε ο Αλ-'Αλι.",
    "Προς τα πού πάει η Αλ Κάιντα; Η διαρκής ιδεολογική απειλή μετά τον Αϊμάν Αλ-Ζαουαχίρι": "Αν και η Αλ Κάιντα βρίσκεται σε αποδυναμωμένη κατάσταση, δεν έχει εξαφανιστεί τελείως και είναι πλέον ένα υπόγειο κίνημα ενώ αναδομεί τις δυνατότητές της\n\nΟ αρχηγός της τρομοκρατικής ομάδας Αλ Κάιντα, Αϊμάν Αλ-Ζαουαχίρι (Ayman Al-Zawahiri), σκοτώθηκε στις 31 Ιουλίου 2022 από επιδρομή drone που εξαπέλυσαν οι Ηνωμένες Πολιτείες. Μετά την επίθεση, ο πρόεδρος Τζο Μπάιντεν είπε στην τηλεόραση ότι «η δικαιοσύνη αποδόθηκε και αυτός ο ηγέτης της τρομοκρατίας έχει φύγει».\n\nΟι New York Times ανέφεραν ότι η επίθεση σημειώθηκε σε σπίτι που ανήκει στον Σιρατζουντίν Χακάνι (Sirajuddin Haqqani), ο εν ενεργεία υπουργός Εσωτερικών του Αφγανιστάν και ηγέτης του δικτύου Χακάνι, μιας ισχυρής φατρίας εντός των Ταλιμπάν που έχει δεσμούς με την Αλ Κάιντα.\n\nΑποδείχθηκε ότι αυτή η επίθεση ήταν ένα μεγάλο πλήγμα όσον αφορά την ηγεσία, το ηθικό και τις επιχειρησιακές πτυχές για την Αλ Κάιντα που ιδρύθηκε από τον Οσάμα Μπιν Λάντεν πριν από δύο δεκαετίες. Αλλά μετά το θάνατο του Αλ Ζαουαχίρι, ποιος θα αναλάβει την ηγεσία και θα εξασθενίσει η ιδεολογία της Αλ Κάιντα και θα μειωθεί η απειλή της τρομοκρατίας της Αλ Κάιντα;\n\nΠοιος είναι ο διάδοχος του Αλ-Ζαουαχίρι;\n\nΟ Αλ Ζαουαχίρι ηγήθηκε της Αλ Κάιντα για 10 χρόνια από το 2011 μετά τον θάνατο του Οσάμα Μπιν Λάντεν. Κατά την περίοδο της ηγεσίας του, δημοσίευσε πολλά προπαγανδιστικά μηνύματα μέσω βίντεο και ηχητικών κλιπ στα οποία διέδιδε τις θεωρίες του και ενθάρρυνε τους οπαδούς του να πραγματοποιήσουν τρομοκρατικές επιθέσεις. Μετά τη δολοφονία του Οσάμα Μπιν Λάντεν, η μετάβαση της εξουσίας έγινε εύκολα επειδή ο Αλ Ζαουαχίρι ήταν ο δεύτερος στην εξουσία και ορίστηκε ως διάδοχος του Οσάμα μπιν Λάντεν.\n\nΕπί του παρόντος, η Αλ Κάιντα δεν έχει ένα σταθερό σχέδιο για μια ομαλή μετάβαση της εξουσίας. Ένας από τους λόγους είναι ότι πολλά από τα ανώτερα στελέχη της Αλ Κάιντα έχουν σκοτωθεί σε διάφορες αντιτρομοκρατικές επιχειρήσεις. Ένας άλλος λόγος είναι ότι πολλοί από τους οπαδούς της Αλ Κάιντα εντάχθηκαν σε άλλες βίαιες ομάδες όπως η οργάνωση Ισλαμικό Κράτος. Πράγματα σαν αυτό κάνουν την Αλ Κάιντα να μείνει πίσω και να μην έχει την ισχυρή έλξη να προσελκύσει πρόσωπα στις ηγετικές τάξεις της.\n\nΟ διάδοχος του Αλ-Ζαουαχίρι παραμένει μυστήριο. Σύμφωνα με αναλυτές, ένας από τους βασικούς υποψηφίους για την αντικατάσταση του Αλ Ζαουαχίρι είναι ο πρώην συνταγματάρχης των ειδικών δυνάμεων του αιγυπτιακού στρατού, Μοχάμεντ Σαλάχ αλ Ντιν Ζαϊντάν, γνωστός και ως Σαΐφ αλ-Αντέλ. Πιστεύεται ότι είναι ένα σεβαστό πρόσωπο μεταξύ των μαχητών της Αλ Κάιντα λόγω της εμπειρίας και της ευφυΐας του στο πεδίο της μάχης.\n\nΟ Σαΐφ αλ-Αντέλ πιστεύεται ότι βρίσκεται στο Αφγανιστάν και είναι γνωστό ότι είναι ειδικός στα εκρηκτικά. Κατηγορήθηκε ότι συμμετείχε στον ταυτόχρονο βομβαρδισμό των πρεσβειών των Ηνωμένων Πολιτειών στην Τανζανία και την Κένυα το 1998. Λέγεται επίσης ότι συμμετείχε στην επίθεση του Black Hawk Down το 1993 όπου καταρρίφθηκαν δύο αμερικανικά στρατιωτικά ελικόπτερα στο Μογκαντίσου της Σομαλίας.\n\nΥπάρχει επίσης μια πιθανότητα όπου η Αλ Κάιντα θα εξετάσει έναν από τους ηγέτες των περιφερειακών θυγατρικών της στη Σομαλία, δηλαδή την ομάδα Αλ-Σαμπάμπ, την Αλ Κάιντα στην Υεμένη ή στο Μάλι που εκπροσωπείται από την Τζαμαάτ Νουσράτ Αλ-Ισλάμ Ουά Αλ-Μουσλιμίν.\n\nΑν και αυτό δεν έχει ξανασυμβεί, δεν σημαίνει ότι δεν μπορεί να συμβεί. Αυτό οφείλεται στο ότι η δύναμη της Αλ Κάιντα δεν είναι πλέον συγκεντρωτική και της δίνεται εξουσία σε άλλους υπό την ηγεσία του Αλ Ζαουαχίρι.\n\nΤο 2013, ο ηγέτης της Αλ Κάιντα στο Ισλαμικό Μαγκρέμπ, Νασίρ Αλ-Ουχαΐσι (Nasir Al-Wuhayshi), αναφέρθηκε ευρέως ότι είχε διοριστεί ως διάδοχος του Αλ-Ζαουαχίρι. Αυτό δείχνει ότι οι περιφερειακοί ηγέτες ανταγωνίζονται μεταξύ τους για τον κεντρικό ηγετικό ρόλο. Αλλά ο ίδιος σκοτώθηκε σε επίθεση με drone το 2015.\n\nΙδεολογία της Αλ Κάιντα\n\nΗ κύρια ιδεολογία της Αλ Κάιντα είναι η ίδρυση ενός ισλαμικού χαλιφάτου μέσω του Τζιχάντ «qital», που σημαίνει ένοπλος πόλεμος. Σύμφωνα με την Αλ Κάιντα, το Τζιχάντ είναι το fardu ain (υποχρεωτική πράξη) και η μόνη μορφή τζιχάντ στο Ισλάμ. Το γεγονός είναι ότι η Τζιχάντ έχει μια ευρεία έννοια και ο όρος «τσιτάλ» είναι μόνο μία από τις πολλές έννοιες της τζιχάντ.\n\nΑυτό το είδος διαστρέβλωσης της έννοιας της τζιχάντ και της επιβολής υποχρεώσεων σε αυτήν έχει δημιουργήσει μια γενιά ριζοσπαστικών ατόμων που άκουσαν το κάλεσμα της Αλ Κάιντα να πολεμήσουν υποτιθέμενα για το Ισλάμ.\n\nΕκτός από τη διάδοση αυτού του είδους της ρητορικής της τζιχάντ, η Αλ Κάιντα εκμεταλλεύτηκε επίσης την αλληλεγγύη των μουσουλμάνων ακτιβιστών σε όλο τον κόσμο ενάντια στην καταπίεση των μουσουλμάνων. Η Αλ Κάιντα πέτυχε να διαδώσει την αφήγηση ότι οι δυτικές αρχές κήρυξαν τον πόλεμο σε όσους θεωρούνται εχθροί του Ισλάμ.\n\nΦυσικά, προβλήματα όπως η ισλαμοφοβία και το ζήτημα της καταπίεσης πρέπει να αντιμετωπιστούν, αλλά σίγουρα όχι με τρομοκρατικές ενέργειες. Το Ισλάμ υποστηρίζει την υπέρβαση των προβλημάτων με την εύρεση σωστών λύσεων με σοφία.\n\nΑντιμετώπιση της Ιδεολογίας της Αλ Κάιντα\n\nΟι συνεχείς προσπάθειες για την αξιολόγηση των στρατηγικών για την αντιμετώπιση της ιδεολογίας της Αλ Κάιντα είναι υψίστης σημασίας. Μεταξύ των αποτελεσματικών προσπαθειών για την ενίσχυση της μουσουλμανικής κοινότητας είναι η ενδυνάμωση της σωστής κατανόησης του Ισλάμ, ώστε να μην επηρεάζονται εύκολα από τις εξτρεμιστικές πεποιθήσεις.\n\nΗ ιδεολογία που πρωτοστάτησε η Αλ Κάιντα και οι ομάδες που ευθυγραμμίζονται με αυτήν θα συνεχίσει να αποτελεί μακροπρόθεσμη απειλή για την ασφάλεια. Στην πραγματικότητα, είναι επίσης μια απειλή για την αγνότητα του Ισλάμ που πάντα εκτιμά την ειρήνη και την αρμονία.\n\nΡιζοσπαστικές ιδεολογίες και προσανατολισμοί, συμπεριλαμβανομένου του εξτρεμισμού, της αποκλειστικότητας, του ρατσισμού και των αντιθρησκευτικών συναισθημάτων έχουν παρεμποδίσει την παγκόσμια ειρήνη τον τελευταίο καιρό. Η πολυπλοκότητα της τεχνολογίας και η εμφάνιση των μέσων κοινωνικής δικτύωσης καθιστούν τις προσπάθειες περιορισμού της εξάπλωσης αυτών των αρνητικών αντιλήψεων όλο και πιο δύσκολες και προκλητικές.\n\nΓια την αντιμετώπιση της ιδεολογίας και των ριζοσπαστικών πεποιθήσεων της Αλ Κάιντα, η θρησκευτική ηγεσία παίζει σημαντικό ρόλο στην παροχή θρησκευτικής κατανόησης με βάση τα συμφραζόμενα στη σημερινή κοινωνία. Οι μουσουλμάνοι λόγιοι θα πρέπει να οδηγήσουν τη μουσουλμανική κοινότητα σε μια ισχυρή θρησκευτική πρακτική βασισμένη στην ανοχή και το μέτρο.\n\nΤο μέλλον της Αλ Κάιντα\n\nΗ μοίρα της ομάδας Αλ Κάιντα μετά τον θάνατο του Αλ Ζαουαχίρι γίνεται ερωτηματικό. Αν και η κατεύθυνση της Αλ Κάιντα δεν θα αλλάξει όπως συνέβη μετά τη δολοφονία του Οσάμα Μπιν Λάντεν. Αυτό που θα συμβεί είναι ότι η Αλ Κάιντα θα ενισχύσει τη συνεργασία με μαχητικές ομάδες που έχουν κοινό στόχο και προσπαθούν να σχεδιάσουν, να προετοιμάσουν και να πραγματοποιήσουν επιθέσεις.\n\nΑν και η Αλ Κάιντα βρίσκεται σε αποδυναμωμένη κατάσταση, δεν έχει εξαφανιστεί τελείως και είναι πλέον ένα υπόγειο κίνημα ενώ αναδομεί τις δυνατότητές της. Η Αλ Κάιντα θα συνεχίσει επίσης να φυτεύει μια ιδεολογία μίσους εναντίον των μη μουσουλμάνων προκειμένου να διχάσει την παγκόσμια κοινότητα και επίσης να σπάσει την αρμονική σχέση μεταξύ των θρησκευτικών οπαδών.",
    "Ταξίδι στο Κέντρο της Γης": "Το ταξίδι δεν ξεκινά από τον κρατήρα ενός ανενεργού ηφαιστείου στην Ισλανδία, όπως στο κλασικό ομώνυμο μυθιστόρημα επιστημονικής φαντασίας του Ιουλίου Βερν, αλλά από το Καράκας, όπου γεννήθηκα.\n\nΗ μητέρα μου είναι από την Βενεζουέλα και ο πατέρας μου Έλληνας που μετανάστευσε σε πολύ μικρή ηλικία εκεί.\n\nΣε ηλικία εννέα ετών, στο σχολείο μάς έκαναν μια εκδήλωση για το επερχόμενο Μουντιάλ του 1990 στις ΗΠΑ με βίντεο από το Μουντιάλ του Μεξικού το 1986.\n\nΈρωτας με την πρώτη ματιά… Ντιέγο Αρμάντο Μαραντόνα και Εθνική Αργεντινής.\n\nΛίγους μήνες μετά, ο πατέρας μου παίρνει την πιο σημαντική απόφαση της ζωής μας. Να μετακομίσουμε μόνιμα στην Ελλάδα, όπου ποτέ δεν είχα ταξιδέψει και από την γλώσσα της οποίας δεν γνώριζα ούτε μια λέξη!\n\nΗ μόνη μου έγνοια και στεναχώρια ήταν να μην χάσω την Εθνική Αργεντινής στο Παγκόσμιο!\n\nΑπό το Καράκας, μια πρωτεύουσα τριών και πλέον εκατομμυρίων, όπου είδα τα πρώτα παιχνίδια, στον Ροδίτη, το μικρό χωριό μου στην Κοζάνη, για να δω σε μια γλώσσα που δεν γνώριζα τον Τελικό της Ρώμης!\n\nΕκεί παρούσα η πρώτη και παντοτινή μου αγάπη η Αργεντινή του «θεού» Ντιέγο, εγώ όμως απών από την οικογένεια, τους φίλους, το σχολείο μου.\n\nΟ μόνος πόνος όμως η απώλεια του τροπαίου και το κλάμα του Ντιεγίτο! Από εκείνη την στιγμή το ποδόσφαιρο είναι η μόνιμη σκέψη στο μυαλό μου.\n\nΜαθαίνω γρήγορα ελληνικά για να μπορώ να ακούω στο ραδιόφωνο τις μεταδόσεις, ξενυχτάω για να δω τα στιγμιότυπα στις ειδήσεις των 00:30, λέω τα κάλαντα για να αγοράζω ποδοσφαιρικά και μπάλες, εάν και όχι ιδιαίτερα καλός.\n\nΞεκινάω από την ακαδημία της Κοζάνης και φτάνω να παίξω μέχρι Α’ Τοπικό με τον Μακεδονικό Κοζάνης, μέχρι την εισαγωγή μου στο ΤΕΦΑΑ του ΑΠΘ που ούτε αυτό ούτε και ο δύσκολος δρόμος Θεσσαλονίκης-Κοζάνης μέσω Καστανιών (ειδικά το χειμώνα) με σταματούν και για τα επόμενα δύο χρόνια τα Σαββατοκύριακά μου εξακολουθώ να τα περνάω στο γήπεδο.\n\nΟι σπουδές όμως και οι συνθήκες δυσκόλευαν, οπότε ήρθε νωρίς το πλήρωμα του χρόνου για να εγκαταλείψω τα ερασιτεχνικά γήπεδα, να ξεκινήσω διάφορες δουλειές παράλληλα με τα μαθήματά μου, από όπου όμως φυσικά δεν θα έλειπε η «στρογγυλή θεά»!\n\nΝομοτελειακά λοιπόν ειδικότητα ποδόσφαιρο!\n\nΗ πρώτη επαφή με τον Άρη\n\nΟδηγός μου προς το όνειρο δεν ήταν ένας μισθωμένος Ισλανδός, όπως στο μυθιστόρημα, αλλά η μητρική μου γλώσσα, τα ισπανικά.\n\nΈχοντας τελειώσει τις σπουδές μου και την θητεία μου στην Καβύλη Έβρου, μαθαίνω πως στον Άρη Θεσσαλονίκης αναζητούν διερμηνέα για τον Ισπανό τότε προπονητή Κίκε Ερνάντεθ. Με μόνα μου όπλα το πτυχίο μου και την πολύ καλή χρήση της γλώσσας, ξεκινάω συνεντεύξεις για να διεκδικήσω με μανία την θέση, την οποία και τελικά κατάφερα να κερδίσω.\n\nΟι γνώσεις μου στην γλώσσα δεν επαρκούσαν για να καλύψω με επιτυχία τις απαιτήσεις. Αντίθετα, το ότι γνώριζα ορολογίες ανατομίας, ποδοσφαιρικές έννοιες, το ότι μπορούσα να εισχωρώ στο νόημα των προτάσεων και όχι σε μια αυτούσια μετάφραση ήταν τα πιο σημαντικά στοιχεία που με έκαναν να μπορώ με ευκολία να δέσω και να συνεργαστώ με μεγάλα ονόματα που γνώρισα τότε στον Άρη, όπως ο Κόκε, ο Ρεγκέιρο, ο Κάμπορα, ο Αγκάνθο, ο Νέρι Καστίγιο.\n\nΗ γνωριμία που μου άλλαξε τη ζωή\n\nΘα μπορούσα να απαριθμήσω εκατοντάδες μεγάλες προσωπικότητες, αλλά να ξεχωρίσω μια, τον Έκτορ Ραούλ Κούπερ!\n\nΊσως να μην ήταν ο πρώτος που μου έδωσε ρόλο γυμναστή, γιατί αυτόν μου τον έδωσε ο Γκιγιέρμο Όγιος στην θητεία μου στον Ηρακλή , ώστε στην συνέχεια να διατελέσω γυμναστής και βοηθός προπονητή του Κάρλος Γρανέρο στην Βέροια, αλλά ήταν ο πρώτος που πίστεψε σε εμένα και θέλησε να με συμπεριλάβει στο προπονητικό επιτελείο του.\n\nΜια πολύπλευρη συνεργασία σε ανθρώπινο και επαγγελματικό επίπεδο, η οποία ξεκίνησε πραγματοποιώντας παραμυθένια πορεία με τον Άρη σε Ελλάδα και Ευρώπη, με την κάθοδο των μυρίων στο ΟΑΚΑ για τον Τελικό κόντρα στον Παναθηναϊκό, με τις ομηρικές μάχες εναντίον της Αούστρια Βιέννης για την είσοδο στους ομίλους του Europa League.\n\nΚαι εκεί που πιστεύεις πως έχεις ζήσει το δικό σου παραμύθι, έρχεται η στιγμή να αντιμετωπίσεις την υπερ-Πρωταθλήτρια Ευρώπης Ατλέτικο Μαδρίτης.\n\nΔιασχίζεις την φυσούνα δίπλα στον Αγουέρο, τον Φορλάν, τον Ντιέγο Κόστα, τον Γοδίν, τον Ντεχέα, τον αδικοχαμένο Ρέγιες και όλη την αρμάδα του Κίκε Σάντσες Φλόρες, αλλά στον «Βασιλιά των σπορ» το παραμύθι δεν τελειώνει ποτέ.\n\nΝίκη στο φλεγόμενο Κλεάνθης Βικελίδης και μυθική, πρώτη και μοναδική νίκη ελληνικού συλλόγου στην Ισπανία, η οποία θα μας έφερνε αντιμέτωπους στους «32» της διοργάνωσης με την Μάντσεστερ Σίτι του Τέβες, του Τζέκο, των αδελφών Τουρέ και του αψεγάδιαστου Ιταλού στον πάγκο, Ρομπέρτο Μαντσίνι.\n\nΗ οικονομική κρίση στην χώρα μας όμως δεν μπορεί παρά να επηρεάσει και το επαγγελματικό ποδόσφαιρο.\n\nΣε σε αυτές τις δύσκολες συγκυρίες, το 2015 οι προσπάθειες του «Mister» παίρνουν σάρκα και οστά και γίνομαι γυμναστής του στην Εθνική ομάδα ποδοσφαίρου της Αιγύπτου.\n\nΧωρίς δεύτερη σκέψη αλλά με μεγάλο φόβο, τον ακολούθησα.\n\nΜετά την Λατινική Αμερική, τον τόπο γέννησής μου, μετά από παρά πολλά ταξίδια σε Ελλάδα και Ευρώπη με τον Άρη, ξεδιπλώνεται μπροστά μου ένας καινούργιος κόσμος, η Αφρική.\n\nΜε μεγάλο αίσθημα ευθύνης να μην προδώσω την εμπιστοσύνη ενός ανθρώπου που θεωρώ ποδοσφαιρικό μου τοτέμ και που εκτιμώ απεριόριστα ως άνθρωπο, καθώς θεωρώ κάτι παραπάνω από πανεπιστήμιο όχι μόνο την συνεργασία μας αλλά κυρίως τις προσωπικές μας συζητήσεις, ξεκίνησα ένα ταξίδι στο άγνωστο.\n\nΑλλά όχι με αγνώστους. Πώς να θεωρήσεις άγνωστο έναν μύθο του αραβικού και του αφρικανικού ποδοσφαίρου, τον Ελ Χανταρί, ο οποίος έγινε ο γηραιότερος ποδοσφαιριστής που αγωνίστηκε σε Παγκόσμιο Κύπελλο, τον Χασάν Κόκα του Ολυμπιακού, τον Αμρ Ουάρντα, τον Μοχάμετ Ελ Νένι της Άρσεναλ.\n\nΑδικώ πολλούς και ζητώ συγγνώμη. Δεν μπορώ όμως να μην σταθώ στην συνεργασία μου με έναν εκ των κορυφαίων στον κόσμο, τον Μοχάμετ Σαλάχ, τον δικό μας «Μο», ένα φωτεινό παράδειγμα ανθρώπου, αθλητή και επαγγελματία.\n\nΞεκίνησα να τον προπονώ στα 24 του, όντας δανεικός στην Φιορεντίνα από την Τσέλσι, και έχει φτάσει να σπάει όλα τα κοντέρ, είναι θέμα χρόνου το πότε θα πάρει την Χρυσή Μπάλα.\n\nΣτα τριάμισι χρόνια της συνεργασίας μας στην Εθνική δεν μπορώ να ξεχάσω ότι ακόμα και στο προαιρετικό ωράριο γυμναστηρίου που είχα καθημερινά υπήρξαν φορές που ήμασταν μόνο εκείνος κι εγώ εκεί. Δεν έλειψε ούτε σε μια προπόνηση, ακόμα και την ίδια μέρα που θα έφτανε από το ταξίδι του.\n\nΤαξίδια πραγματικά παρά πολύ δύσκολα, πολύωρα, με σκάλες σε κάθε γωνία της Αφρικής, με ατελείωτα εμβόλια, με απίστευτες γραφειοκρατικές διαδικασίες για την εξασφάλιση βίζας.\n\nΗ εμπειρία της Αιγύπτου\n\nΌλα αυτά όμως φαντάζουν μικρά μπροστά στην ξέφρενη πορεία μας προς τον Τελικό του Κυπέλλου Εθνών Αφρικής στη Γκαμπόν το 2017, όπου χάσαμε από το Καμερούν, εάν και από τα προκριματικά έως τον Τελικό φτάσαμε αήττητοι!\n\nΚαλύτερη ομάδα Αφρικής εκείνη την χρόνια η Αίγυπτος, καλύτερος προπονητής ο Έκτορ και φυσικά κορυφαίος Αφρικανός παίκτης, ποιος άλλος, ο Μοχάμετ Σαλάχ, παίκτης ορόσημο στην προσπάθειά μας να πραγματοποιήσουμε το όνειρο ενός ολόκληρου έθνους.\n\nΣε μια μαγική βραδιά, μπροστά σε 90.000 θεατές επιτυγχάνεται η συμμετοχή μας στο Παγκόσμιο της Ρωσίας το 2018. από την κόλαση του 1-1 στο 88′ με το Κονγκό στην Αλεξάνδρεια στον παράδεισο του κερδισμένου πέναλτι στο 94′, το οποίο μετέτρεψε σε γκολ πρόκρισης ο Σαλάχ.\n\nΠέναλτι που δεν άντεξα να δω στο γήπεδο. Όταν το είδα στο βίντεο, ο εκφωνητής είχε σταματήσει να κάνει μετάδοση και έλεγε το αντίστοιχο «Πάτερ ημών» των Μουσουλμάνων.\n\nΜια απόσταση 10 χιλιομέτρων από το γήπεδο στο ξενοδοχείο την κάναμε σε δυόμισι ώρες από το πλήθος κόσμου που είχε ξεχυθεί στους δρόμους.\n\nΑπό την νύχτα της πρόκρισης μέχρι και την έναρξη του Μουντιάλ στα δημόσια κτήρια αλλά και τα περισσότερα μπαλκόνια είχαν την αιγυπτιακή σημαία να κυματίζει.\n\nΜια ομάδα είχε καταφέρει να κάνει τον αιγυπτιακό λαό να ξεχάσει για λίγο τα τεράστια προβλήματα και να κυκλοφορεί γεμάτος περηφάνια και χαρά στους δρόμους.\n\nΣειρά πήραν μεγάλα φιλικά. Αίγυπτος-Πορτογαλία. Σαλάχ εναντίον Ρονάλντο. Με τον Κριστιάνο να βγαίνει στο γήπεδο 10 λεπτά, ενώ είχαν ήδη ξεκινήσει προθέρμανση οι Πορτογάλοι, με την συνοδεία δυο σωματοφυλάκων.\n\nΠαρόλα αυτά, την τιμητική του από πλευράς Αιγύπτιων οπαδών είχε ο Σικαμπάλα, καθώς δεν σταμάτησαν να τραγουδούν το όνομα του.\n\nΠαρότι με γκολ του Σαλάχ ήμασταν μπροστά στο σκορ ως το 90′, ο έτερος μεγάλος το γηπέδου με δυο γκολ στο 92′ και το 94′ έδωσε πίσω το χαμόγελο στον Φερνάντο Σάντος, σε μια μονομαχία πάγκων βγαλμένη από Θεσσαλονίκη και ντέρμπι Άρης-ΠΑΟΚ.\n\nΕπόμενο φιλικό με την Εθνική μας ομάδα. Επιτέλους είχε έρθει η στιγμή να τραγουδήσω τον Εθνικό μας ύμνο, έστω και από τον πάγκο του αντιπάλου.\n\nΟυζμπεκιστάν και επιστροφή στο σπίτι\n\n\n\nΗ προετοιμασία για το Μουντιάλ δύσκολη, απομονωμένοι στην πρωτεύουσα της Τσετσενίας και με το μεγάλο μας αστέρι λαβωμένο από την λαβή του Ράμος στον Τελικό του Champions League.\n\nΜάχη με τον χρόνο να προλάβει την πρεμιέρα με την Ουρουγουάη.\n\nΣτη φυσούνα ένας παλιός γνώριμος από το Βικελίδης, ο Γοδίν. Σοάρες και Καβάνι έτοιμοι να μας πληγώσουν. Δεν το κατάφεραν, αλλά η ήττα ήρθε στο 89′ από κεφαλιά του Χιμένεθ και κάπου εκεί ξεκινάμε να γράφουμε τον επίλογό μας στην Εθνική Αίγυπτου.\n\nΑμέσως μετά το Μουντιάλ, η πρόκληση έρχεται από την Ασιατική Ήπειρο και ο Έκτορ αποδέχεται την πρόταση της Εθνικής Ουζμπεκιστάν.\n\nΤαξιδεύω λοιπόν στην Τασκένδη, όπου κάθε Έλληνας έχει την τιμητική του στην πόλη του Βάσια.\n\nΣτο γήπεδο της Παχτακόρ παντού φωτογραφίες του Χατζηπαναγή, τον οποίον ως σήμερα τιμούν και θεωρούν τον καλύτερό τους παίκτη.\n\nΤο 2019 μας βρίσκει στα ΗΑΕ για το Copa Asia. Την πορεία μας εκεί ανακόπτει στους «16» η Αυστραλία στην διαδικασία των πέναλτι και μάλιστα την χαριστική βολή την έδωσε Έλληνας, ο Απόστολος Γιάννου.\n\nΤα προκριματικά για το Μουντιάλ του Κατάρ δεν ξεκινούν με τον τρόπο που θα θέλαμε.\n\nΕκλογές στην Ομοσπονδία, αλλαγή διοίκησης και ήττα της ομάδας στην Παλαιστίνη, ένας τεράστιος τοίχος μπροστά μας, όπως αυτός που χώρισε δυο εντελώς διαφορετικούς κόσμους με το Ισραήλ.\n\nΟ Έκτορ θέτει την παραίτησή του στην νέα διοίκηση και γίνεται αποδεκτή, τη διετία του κορωνοϊού δεν έρχεται κάποια πρόταση που να ικανοποιεί τον «Mister», οπότε βρίσκω την ευκαιρία να επιστρέψω σπίτι.\n\nΣτον Άρη λοιπόν, για πρώτη μου φορά όμως ως γυμναστής. με πολλά συμβόλαια να έχουν λήξει, μου δόθηκε η ευκαιρία να βοηθήσω στην διαδικασία των play off , δυστυχώς όμως σε μια τόσο ιδιαίτερη στιγμή για εμένα οι αγώνες γίνονταν κεκλεισμένων των θυρών λόγω covid.\n\n“Χρονομηχανή” στο Κονγκό\n\nΚαι κάπου εκεί μας δίνεται μια ακόμα πρόκληση, να βρεθούμε στο Παγκόσμιο Κύπελλο του Κατάρ. Πρόταση από την Λαϊκή Δημοκρατία του Κονγκό.\n\nΜελετάμε ως επιτελείο το υλικό της ομάδας, η οποία αποτελούνταν από παίκτες που αγωνίζονταν σε μεγάλα ευρωπαϊκά πρωταθλήματα. Μπακαμπού, Μπέμπα, Μποκανί, Κακουτά, Μαζουακού του Ολυμπιακού, Μποκού του Παναθηναϊκού. Παίκτες ικανοί να προσφέρουν σε έναν βασανισμένο λαό στιγμές χαράς και ευφορίας μέσα από επιτυχίες στο γήπεδο.\n\nΔυστυχώς όμως τα λαμπερά ονόματα δεν έχουν καμία σχέση με την εικόνα της πρωτεύουσας. Η Κινσάσα είναι από τις φτωχότερες πόλεις όπου έχω ταξιδέψει.\n\nΕικόνες που δύσκολα περιγράφονται με λόγια. Δρόμοι, κτήρια, αυτοκίνητα, όλα βγαλμένα από παρά πολλές δεκαετίες πίσω, μια εντελώς διαφορετική κουλτούρα από ό,τι είχα συναντήσει στις αραβικές χώρες.\n\nΣτο αγωνιστικό κομμάτι, σε έναν όμιλο στον οποίον, όπως κύλησαν οι αγώνες μας, έπρεπε τις δυο τελευταίες αγωνιστικές να κάνουμε το απόλυτο των νικών για να βγούμε πρώτοι και να περάσουμε στα play off του Μουντιάλ, το καταφέραμε με δυο επιβλητικές εμφανίσεις.\n\nΚερδίσαμε στο Νταρ Ες Σαλάμ την δεύτερη έως τότε Τανζανία με 0-3 και στον τελευταίο αγώνα στην Κινσάσα την πρωτοπόρο του ομίλου, Μπενίν, με 2-0 .\n\nΣε παιχνίδι κεκλεισμένων λόγο τιμωρίας, έξω από το γήπεδο είχε πάνω από 60.000 κόσμο σε κατάσταση αμόκ.\n\nΟ πρωθυπουργός της χώρας έρχεται στα αποδυτήρια και σε χρόνο ρεκόρ στήνει φιέστα στο ξενοδοχείο.\n\nΗ κλήρωση όμως δεν ήταν τόσο καλή μαζί μας και έφερε μπροστά μας το πανίσχυρο Μαρόκο του Χακίμι.\n\nΣτο εντός έδρας παιχνίδι, όπου για λόγους ασφαλείας επέτρεψαν την είσοδο μόνο σε 20.000 κόσμο, το ματς το φέραμε στα μέτρα μας. Φανήκαμε ανώτεροι των αντιπάλων μας, προηγηθήκαμε με 1-0, αλλά, ύστερα από πολλές χαμένες ευκαιρίες να διευρύνουμε το σκορ, ήρθε η ισοφάριση, με το γκολ εκτός έδρας σε ισχύ στην αφρικανική ζώνη. Παρά τις ευκαιρίες μας στην συνέχεια, το σκορ παρέμεινε στο 1-1 και έκανε τον επαναληπτικό στην Καζαμπλάνκα επικίνδυνη αποστολή.\n\nΜετά από ένα επεισοδιακό βράδυ στο ξενοδοχείο, όπου μετά τις 02:00 τα χαράματα περνούσαν αυτοκίνητα εφοδιασμένα με κάθε λογής βεγγαλικά που πετούσαν στα παράθυρά μας, έφτασε η μέρα του αγώνα. Καυτή ατμόσφαιρα, με τους Μαροκινούς να κάνουν τη νύχτα μέρα κι εμάς να μην μπορούμε να ακούσουμε τον διπλανό μας από τις φωνές. Είχαν όμως την “ευγένεια” σε κάθε ευκαιρία, επειδή είχε απίστευτη ζέστη, να μας “προσφέρουν” αμέτρητα μπουκάλια νερού, τα οποία και μας πετούσαν με πάθος!\n\nΤο 4-1 και ο αποκλεισμός ήταν κάτι που ο κόσμος δεν μπόρεσε να διαχειριστεί. Βανδάλισαν σπίτια βασικών παικτών και στους αγώνες για τα προκριματικά του Copa Africa οι σκηνές που αντικρίσαμε ήταν άκρως επικίνδυνες.\n\nΌταν στην τελευταία μας προπόνηση εισχώρησαν οπαδοί στον αγωνιστικό χώρο και η ασφάλεια της ομάδας έβγαλε όπλο και πυροβόλησε στον αέρα, η άμμος στην κλεψύδρα είχε αρχίσει να τελειώνει.\n\nΤα δυο επόμενα ματς ήταν για το επιτελείο μας διαδικαστικού χαρακτήρα και τα τελευταία μας.\n\nΤον επόμενο καιρό μπορώ να γεμίσω μπαταρίες στην αγαπημένη μου Θεσσαλονίκη και κοντά στην οικογένειά μου! Να απολαύσω τα παιχνίδια του αγαπημένου μου Άρη από την κερκίδα του Βικελίδης πίσω από τα πλέξι γκλας, κοιτάζοντας τον πάγκο από όπου ξεκίνησαν όλα!\n\nΟ Αντώνης Σαριόγλου είναι προπονητής φυσικής κατάστασης, βοηθός προπονητής ποδοσφαίρου και μεταφραστής.\n\nΕπιμέλεια κειμένου: Αλέξης Σαββόπουλος\n\nΔΙΑΒΑΣΤΕ ΕΠΙΣΗΣ:\n\nΠαναγιώτης Βούλγαρης: Γυμναστής Τριών Ηπείρων\n\nΔημήτρης Μπουρουτζήκας: 33 χρόνια, μία ανάσα\n\nΚώστας Χατζηχρήστος: Στον πλανήτη των γυμναστών\n\nΝίκος Σισμανίδης: Στον (βιο)ρυθμό του 1987!\n\nΑλέξανδρος Αλεξιάδης: Στο μυαλό του Τσέσι Λίνγκαρντ\n\nΑλέξανδρος Μανιάτογλου: Κερδισμένοι στη μετάφραση\n\nΚώστας Περγαντής: Παίζοντας το παιχνίδι\n\nΚώστας Κασταμονίτης: Μην πυροβολείτε τον αθλητή!",
    "Πένθος στην καρδιολογική κοινότητα! Συγκλονισμένη η... - Sportdog.gr - Αθλητικά Νέα": "908 views\n\nO Δρ. Ιωάννης Ν. Νανάς ήταν Ομότιμος Καθηγητής Καρδιολογίας της Ιατρικής Σχολής του ΕΚΠΑ και Πρόεδρος της εταιρείας KARDIATEC AE, η οποία έχει ως στόχο την ανάπτυξη της συσκευής υποβοήθησης της αριστερής κοιλίας PULVAD για ασθενείς με τελικού σταδίου καρδιακή ανεπάρκεια.\n\nΤο Διοικητικό Συμβούλιο της ΕΜΕΚΑ εκφράζει τη βαθύτατη θλίψη του για τον αδόκητο θάνατο του αγαπητού συναδέλφου και ενεργού μέλους της Εταιρείας μας, καθηγητή Ιωάννη Νανά. Μαζί μας πενθεί η καρδιολογική κοινότητα, οι εργαζόμενοι στο χώρο της υγείας αλλά και όλη η Ελληνική κοινωνία.\n\nΑνυστερόβουλος υπηρέτης της ιατρικής επιστήμης σημάδεψε, όσο λίγοι, την καρδιολογία της χώρας.\n\nO Δρ. Ιωάννης Ν. Νανάς ήταν Ομότιμος Καθηγητής Καρδιολογίας της Ιατρικής Σχολής του ΕΚΠΑ και Πρόεδρος της εταιρείας KARDIATEC AE, η οποία έχει ως στόχο την ανάπτυξη της συσκευής υποβοήθησης της αριστερής κοιλίας PULVAD για ασθενείς με τελικού σταδίου καρδιακή ανεπάρκεια.\n\nΜε παρότρυνση του μέντορα του Καθ. Σ. Μουλόπουλου μετεκπαιδεύτηκε στο Πανεπιστήμιο της Utah στο Τμήμα τεχνητών οργάνων υπό τον Καθηγητή κ. William Kolff. Εκεί έλαβε μεγάλη εμπειρία στη λειτουργία της τεχνητής καρδιάς αναπτύσσοντας σημαντικό πειραματικό έργο. Το 1986 επέστρεψε στη Θεραπευτική Κλινική του Γ.Π.Ν.Α «Αλεξάνδρα» όπου συνέχισε το κλινικό έργο και όπου οργάνωσε το πρώτο ιατρείο καρδιακής ανεπάρκειας.\n\nΣτις αρχές της δεκαετίας του ’90 ξεκίνησε το πρόγραμμα μεταμοσχεύσεων στην Ελλάδα ενώ εισήγαγε την πρωτογενή αγγειοπλαστική, τη μηχανική υποβοήθηση της κυκλοφορίας και πολλές ακόμα καινοτόμες κλινικές πράξεις. Την ίδια περίοδο ανέλαβε την εμφύτευση της συσκευής υποβοήθησης της αριστερής κοιλίας PULVAD σε ασθενείς και έκτοτε δούλεψε για την προώθησή της πρώτης τεχνητής καρδιάς εν Ελλάδι, μιας συσκευής εξ’ ολοκλήρου δικής του επινόησης για την αντιμετώπιση ασθενών με καρδιακή ανεπάρκεια. Ταυτόχρονα ανέπτυξε σημαντικό διδακτικό και πειραματικό έργο (>14.000 αναφορές και >300 πλήρεις εργασίες) στην Ιατρική Σχολή του ΕΚΠΑ εκπαιδεύοντας μεγάλον αριθμό καταξιωμένων Ελλήνων καρδιολόγων.\n\nΤο 2017 τιμήθηκε από την Ελληνική Καρδιολογική Εταιρεία για το έργο του στην Ελλάδα.\n\nΗταν ιδρυτής του Σωματείου ΚΕΔΑΣ (Κέντρο Διεθνούς Αλληλεγγύης και Συνεργασίας \"Άγιοι Κοσμάς και Δαμιανός\") με φιλανθρωπικό έργο στην υποσαχάριο Αφρική και συγκεκριμένα στην Ουγκάντα και την Τανζανία όπου ανεγερθησαν 2 νοσοκομεία, σχολεία και μικρά αγροτικά ιατρεία.\n\nΠρόεδρος της Εταιρείας Μελέτης και Έρευνας της Καρδιακής Ανεπάρκειας 2007-2011\n\nΑξιοπρεπής, με απαράμιλλο ήθος, πρότυπο βίου, μας αφήνει μιά σημαντική πνευματική κληρονομιά. Το αποτύπωμά του θα μείνει ανεξίτηλο στις καρδιές όλων μας.\n\nΟ Πρόεδρος και το Διοικητικό Συμβούλιο της ΕΜΕΚΑ εκφράζουν στη σύζυγο και τους οικείους του τα βαθιά τους συλλυπητήρια. Τα αισθήματα και η σκέψη μας είναι μαζί τους.\n\nΤο Δ. Σ. της ΕΜΕΚΑ\n\nΟ εκλιπών που κατάγονταν από την Αγναντερή Λάρισας, υπήρξε μια σπουδαία προσωπικότητα, που την χαρακτήριζε η πρωτοτυπία και η δημιουργικότητα και συγχρόνως η δύναμη, η καρτερία και η επιμονή στην επίτευξη των στόχων του.\n\n«Εμπνευσμένος δάσκαλος νεότερων καρδιολόγων»\n\n«Αγνός σαρακατσάνος, υπήρξε απόλυτα αυτοδημιούργητος, επιδεικνύοντας απίστευτη εργατικότητα και τόλμη στην δουλειά του. Ανέβηκε επάξια και επώδυνα όλα τα στάδια της πανεπιστημιακής ιεραρχίας και υπήρξε ο εμπνευσμένος δάσκαλος γενιών νεότερων καρδιολόγων. Ο Νανάς είναι ο πρωτοπόρος της επεμβατικής καρδιολογίας και ο ουσιαστικός πρωτεργάτης των μεταμοσχεύσεων της καρδιάς στην Ελλάδα. Το μεγάλο του επιστημονικό επίτευγμα είναι η επινόηση και κατασκευή μιας μικρής και εύχρηστης τεχνητής καρδιάς για την υποστήριξη ασθενών με ολική καρδιακή ανεπάρκεια, μέχρι να δημιουργηθούν οι προϋποθέσεις για μεταμόσχευση. Αλλά το έργο του δεν περιορίζεται εδώ.\n\nΗ ειλικρινής και αγνή χριστιανική πίστη του τον οδήγησε σε μεγάλο φιλανθρωπικό έργο στην Ελλάδα, που παραμένει κρυφό. Παράλληλα, είναι ο ιδρυτής και πρωτεργάτης του Κέντρου Διεθνούς Αλληλεγγύης & Συνεργασίας – ΚΕΔΑΣ, με το οποίο επέτυχε την ίδρυση δύο νοσοκομείων στην Ουγκάντα και Τανζανία, καθώς και σχολείων, μικρών αγροτικών ιατρείων, αρδευτικών έργων κ.λπ».\n\nΠλούσιο το έργο και το βιογραφικό του\n\nΟ Καθηγητής Γιάννης Νανάς ήταν σημαντικό στέλεχος επί πολλά έτη της Θεραπευτικής Κλινικής της Ιατρικής Σχολής του ΕΚΠΑ και στενός συνεργάτης μου στο πλαίσιο της διοίκησης της Κλινικής. Συνέβαλε καθοριστικά στην ανάπτυξη της σύγχρονης Καρδιολογίας. Υπήρξε από τους βασικούς κλινικούς και ερευνητές για την διάγνωση και αντιμετώπιση της καρδιακής ανεπάρκειας και ήταν πρωτοπόρος στη δημιουργία αντίστοιχου ιατρείου στο πλαίσιο της Θεραπευτικής Κλινικής του Νοσοκομείου Αλεξάνδρα.\n\nΥπήρξε διευθυντής της Γ’ Καρδιολογικής Κλινικής της Ιατρικής Σχολής του ΕΚΠΑ και είχε σημαντικό ρόλο στα αρχικά βήματα της λειτουργίας της Κλινικής αυτής. Η ακαδημαϊκή του διαδρομή χαρακτηρίστηκε από αριστεία, ήθος και αφοσίωση στον πάσχοντα συνάνθρωπό μας.\n\nΑποχαιρετισμός από τους συναδέλφους του\n\nΗ ανακοίνωση της Ιατρικής Σχολής του Καποδιστριακού Πανεπιστημίου Αθηνών αναφέρει τα εξής:\n\n«Με βαθιά θλίψη σας ενημερώνουμε για την αιφνίδια απώλεια του διακεκριμένου Ομότιμου Καθηγητή Καρδιολογίας Ιωάννη Νανά.\n\nΗ Ιατρική Σχολή Αθηνών εκφράζει την οδύνη για το δυσαναπλήρωτο κενό που αφήνει στην ιατρική μας οικογένεια.\n\nΔιακρίθηκε καθ’ όλη τη διάρκεια της επιστημονικής και επαγγελματικής του σταδιοδρομίας για το απαράμιλλο ήθος, την ανιδιοτέλεια και υπηρέτησε με τον βέλτιστο τρόπο το ιατρικό λειτούργημα και την Ιατρική Σχολή.\n\nΥπήρξε δάσκαλος χιλιάδων φοιτητών και καρδιολόγων και διετέλεσε Διευθυντής της Γ΄ Καρδιολογικής Κλινικής.\n\nΕιλικρινή συλλυπητήρια στη σύζυγό του Ομ. Καθηγήτρια κ. Μαρία Νανά, στον αδερφό του Ομ. Καθηγητή κ. Σεραφείμ Νανά, στους οικείους του και στην ευρύτερη ακαδημαϊκή μας οικογένεια».\n\nΑκολουθήστε το sportdog.gr στο Google News και μάθετε πρώτοι όλες τις αθλητικές ειδήσεις\n\nΔείτε όλες τις αθλητικές Ειδήσεις από την Ελλάδα και τον Κόσμο, στο sportdog.gr\n\n\n\n\n\n\n\nΣΧΟΛΙΑΣΕ ΤΟ",
    "11 Σεπτεμβρίου 2001: Η ημέρα που άλλαξε τον κόσμo – Το χρονικό των επιθέσεων στους Δίδυμους Πύργους": "Το ημερολόγιο έγραφε 11 Σεπτεμβρίου 2001. Σαν σήμερα πριν από 21 χρόνια γραφόταν η πιο μελανή σελίδα στη σύγχρονη ιστορία των ΗΠΑ. Καθιερώθηκε ως η «ημέρα που άλλαξε τον κόσμο» καθώς το χτύπημα στους Δίδυμους Πύργους ήταν πλήγμα στην καρδιά ολόκληρης της Δύσης.\n\nΜέσα σε 102 λεπτά- τόσο διήρκεσαν οι τρομοκρατικές επιθέσεις- όλεθρος, χάος και θάνατος παντού. Ο ουρανός έβρεχε στάχτη. Τα κτίρια καίγονταν. Άνθρωποι πηδούσαν από τα παράθυρα για να σωθούν αφού δεν άντεχαν τους καπνούς και τις υψηλές θερμοκρασίες.\n\nΕικόνες τρομακτικές που συγκλόνισαν ολόκληρο τον πλανήτη και οι οποίες μεταδίδονταν live. Η στιγμή που τα αεροπλάνα έπεσαν στο Παγκόσμιο Κέντρο Εμπορίου έχει χαραχτεί βαθιά στη μνήμη όλων. Τη στιγμή που οι Δίδυμοι Πύργοι κατέρρεαν σαν τραπουλόχαρτα, ήταν και εκείνη που επλήγη η καρδιά του πολιτισμένου κόσμου. Η στιγμή που ο χρόνος σταμάτησε.\n\nΤο χρονικό των επιθέσεων\n\nΗ πτήση 11 της American Airlines, ένα Boeing 767-223, απογειώθηκε από τον διάδρομο του αεροδρομίου Logan International Airport της Βοστώνης με 81 επιβάτες στις 7:59 π.μ. τοπική ώρα, με προορισμό το Λος Άντζελες. Η αεροπειρατεία στην πτήση εκδηλώθηκε στις 8:14. Στις 8:27 το αεροπλάνο άλλαξε κατεύθυνση προς τον Νότο.\n\nΗ πτήση 175 της United Airlines, ένα Boeing 767-222, απογειώθηκε από τον διάδρομο του αεροδρομίου Logan International Airport της Βοστόνης με 56 επιβάτες στις 8:14 π.μ. τοπική ώρα, με προορισμό το Λος Άντζελες.\n\nΣτις 8:42 ανέφερε πως έπιασε μια ύποπτη μετάδοση από ένα άλλο αεροπλάνο, το οποίο αποδείχθηκε πως προερχόταν από την πτήση American 11. Η αεροπειρατεία στο αεροπλάνο της United εκδηλώθηκε μεταξύ 8:42 και 8:46 τοπική ώρα. Στις 8:58 το αεροπλάνο απέκτησε πορεία προς τη Νέα Υόρκη.\n\nΗ πτήση 77 της American Airlines, ένα Boeing 757-223, απογειώθηκε από τον διάδρομο του αεροδρομίου Dulles International Airport της Ουάσινγκτον, Π.Κ. με 58 επιβάτες στις 8:20 τοπική ώρα, με κατεύθυνση το Λος Άντζελες. Η αεροπειρατεία εκδηλώθηκε μεταξύ 8:51 και 8:54.\n\nΗ πτήση 93 της United Airlines, ένα Boeing 757-222, απογειώθηκε από τον διάδρομο του αεροδρομίου Liberty International Airport του Νιούαρκ στο Νιου Τζέρσεϊ με 37 επιβάτες στις 8:42 τοπική ώρα (με καθυστέρηση 25 λεπτών), με κατεύθυνση το Σαν Φρανσίσκο.\n\nΣτις 9:24 οι πιλότοι της πτήσης έλαβαν μήνυμα από το έδαφος να είναι προσεκτικοί καθώς δύο αεροπλάνα είχαν προσκρούσει στο Παγκόσμιο Κέντρο Εμπορίου.\n\nΗ αεροπειρατεία εκδηλώθηκε στις 9:28. Στις 9:32 οι αεροπειρατές ενημέρωσαν τους επιβάτες πως το αεροπλάνο ήταν παγιδευμένο με εκρηκτικά και αφού έκλεισαν τον αυτόματο πιλότο, έστριψαν το αεροπλάνο με κατεύθυνση προς τα ανατολικά.\n\nΣτις 9:39 οι αεροπειρατές μετέδωσαν μήνυμα προς τους επιβάτες πως επέστρεφαν στο αεροδρόμιο, το οποίο όμως δεν ακούστηκε από αυτούς. Οι επιβάτες πληροφορήθηκαν από τηλεφωνήματα για τις επιθέσεις στο Παγκόσμιο Κέντρο Εμπορίου.\n\nΣτις 9:57 ξεκίνησε η αντεπίθεση των επιβατών. Στις 9:59, ο Ζιάντ Τζιράχ, που εκτελούσε χρέη πιλότου μετά την αεροπειρατεία, πραγματοποιεί ελιγμούς ανεβοκατεβάζοντας την μύτη του αεροπλάνου για να εμποδίσει τους επιβάτες να εισβάλουν στο πιλοτήριο. Στις 10:02 δίνεται η εντολή στον Τζιράχ να καταρρίψει το αεροσκάφος, καθώς οι επιβάτες είναι έτοιμοι να εισέλθουν στο πιλοτήριο.\n\nΗ διάρκεια από τη στιγμή της πρόσκρουσης του πρώτου αεροπλάνου στον Βόρειο Πύργο μέχρι την ολοκλήρωση της επίθεσης με την κατάρρευση του, ήταν 102 λεπτά.\n\nΗ πτήση 11 της American Airlines συνετρίβη πάνω στον Βόρειο Πύργο του Παγκόσμιου Κέντρου Εμπορίου στις 8:46:40 π.μ. τοπική ώρα (15:46:40 ώρα Ελλάδας), μεταξύ των ορόφων 93 και 99.\n\nΗ πτήση 175 της United Airlines συνετρίβη επάνω στον Νότιο Πύργο στις 9:02:59 π.μ. τοπική ώρα (16:02:59 ώρα Ελλάδας), γεγονός που μεταδόθηκε ζωντανά από τα περισσότερα τηλεοπτικά δίκτυα ανά τον κόσμο, που μόλις είχαν διακόψει το πρόγραμμά τους για να ενημερώσουν για την προηγούμενη πρόσκρουση.\n\nΗ πτήση 77 της American Airlines, έπεσε στο Πεντάγωνο της Αμερικής, στις 9:37:46 π.μ. τοπική ώρα (16:37:46 ώρα Ελλάδας).\n\nΝότιος Πύργος κατέρρευσε στις 9:59 π.μ (16:59 ώρα Ελλάδας).\n\nΗ πτήση 93 της United Airlines συνετρίβη σε ανοικτή περιοχή στη νοτιοδυτική Πενσιλβάνια στις 10:03:11 π.μ. τοπική ώρα (17:03:11 ώρα Ελλάδας). Όπως ανακοινώθηκε αργότερα, η πτήση αυτή κατευθυνόταν προς την Ουάσινγκτον με πιθανό στόχο το Καπιτώλιο των Ηνωμένων Πολιτειών ή τον Λευκό Οίκο, ενώ η αποτυχία των αεροπειρατών να φθάσει το αεροπλάνο στο στόχο του οφείλεται στους επιβάτες της πτήσης που προσπάθησαν να ανακτήσουν τον έλεγχο του αεροσκάφους.\n\nΟ Βόρειος Πύργος κατέρρευσε στις 10:28 π.μ. (17:28 ώρα Ελλάδας).\n\n09:17 η ομοσπονδιακή υπηρεσία της πολιτικής αεροπορίας διέταξε να κλείσουν όλα τα αεροδρόμια της χώρας. Παράλληλα στην περιοχή της Νέας Υόρκης έκλεισαν τα λιμάνια, οι γέφυρες και τα τούνελ.\n\n10:10 για προληπτικούς λόγους εκκενώθηκαν ο Λευκός Οίκος, το Καπιτώλιο, το Υπουργείο Δικαιοσύνης και όλα τα Ομοσπονδιακά κτίρια των ΗΠΑ.\n\n13:04 Ο πρόεδρος Μπους, που είχε καταφύγει στην αεροπορική βάση Μπάρκντεϊλ στη Λουιζιάνα, έθεσε τις ένοπλες δυνάμεις σε “κατάσταση ύψιστου συναγερμού” και δεσμεύθηκε “να κυνηγήσει και να τιμωρήσει τους δειλούς δράστες” των επιθέσεων. Ο πρόεδρος στη συνέχεια μεταφέρθηκε στην αεροπορική βάση Όφουτ της Νεμπράσκα, προτού επιστρέψει στον Λευκό Οίκο το βράδυ.\n\nΣτις 13:27, στην Ουάστινγκτον, ο δήμαρχος Άντονι Ουίλιαμς κήρυξε κατάσταση έκτακτης ανάγκης στην ομοσπονδιακή πρωτεύουσα.\n\nΣτις 20.30, ο πρόεδρος Μπους απευθύνθηκε στον αμερικανικό λαό: “Οι τρομοκρατικές επιθέσεις μπορεί να ταρακούνησαν τα θεμέλια των μεγαλύτερων κτιρίων μας, αλλά δεν μπορούν να αγγίξουν τα θεμέλια της Αμερικής” και δεσμεύθηκε να εντοπίσει τους υπεύθυνους, ενώ προειδοποίησε ότι η Ουάσινγκτον “δεν θα κάνει διακρίσεις” μεταξύ των τρομοκρατών και αυτών που τους προστατεύουν.\n\nΗ ουσία όμως ήταν ότι ο Βορράς είχε χτυπηθεί. Πέρα από τους 19 αεροπειρατές, στις επιθέσεις σκοτώθηκαν συνολικά 2.973 άνθρωποι, τραυματίστηκαν περίπου 6.000 και σχεδόν 24 παρέμειναν αγνοούμενοι.\n\nΟι εγκέφαλοι των επιθέσεων\n\nΟσάμα μπιν Λάντεν: Γεννημένος το 1957 στη Σαουδική Αραβία, ένα από τα 57 παιδιά του Μοχάμεντ Αουάντ μπιν Λάντεν, ενός κατασκευαστή κτιρίων, ο οποίος την εποχή της άνθισης του κατασκευαστικού τομέα στη χώρα απέκτησε τεράστια περιουσία. Το 1979 ο μπιν Λάντεν εντάχθηκε στο κίνημα των Μουτζαχεντίν ή “Μαχητών του Θεού”, που πολεμούσαν τους σοβιετικούς κατακτητές στο Αφγανιστάν.\n\nΣτα χρόνια που ακολούθησαν ριζοσπαστικοποιήθηκε ακόμη περισσότερο, με σημείο καμπής να φέρεται ότι ήταν ο Πόλεμος του Κόλπου το 1991, όταν Aμερικανοί στρατιώτες αναπτύχθηκαν στη Σαουδική Αραβία. Μετανάστευσε στο Σουδάν και το 1996 στο Αφγανιστάν, όπου έγινε σύμμαχος των Ταλιμπάν.\n\nΣτο τέλος των χρόνων του 1990, επιθέσεις που αποδόθηκαν στην αλ-Κάιντα, περιλαμβανομένων εκείνων με στόχο τις πρεσβείες των ΗΠΑ στην Κένυα και στην Τανζανία, συγκέντρωσαν τα βλέμματα της παγκόσμιας κοινότητας.\n\nΤο αμερικανικό FBI χαρακτήρισε τον μπιν Λάντεν καταζητούμενο τρομοκράτη, αλλά χωρίς επιτυχία. Οι ΗΠΑ δεν κατάφεραν να τον συλλάβουν στο Αφγανιστάν.\n\nΟι Ταλιμπάν αρνούνταν να τον παραδώσουν. Λίγο μετά τις επιθέσεις της 11ης Σεπτεμβρίου, οι ΗΠΑ εισέβαλαν στο Αφγανιστάν, αλλά ο μπιν Λάντεν διέφυγε.\n\nΠολλοί ένοπλοι ισλαμιστές τον θεοποίησαν και με μεγάλη προθυμία κατέγραφαν τα μηνύματά του, ηχητικά και οπτικά. Σκοτώθηκε από τις αμερικανικές ειδικές δυνάμεις το 2011 στη διάρκεια επιχείρησης στο Πακιστάν.\n\nΧαλίντ Σιχ Μοχάμεντ: Μεγάλωσε στο Κουβέιτ και η οικογένειά του πιστεύεται ότι καταγόταν από την ιρανο-πακιστανική μεθοριακή περιοχή. Αποφοίτησε από το πανεπιστήμιο στις ΗΠΑ το 1986. Η έκθεση για τις επιθέσεις τον περιγράφει ως έναν μορφωμένο μουσουλμάνο, ο οποίος έπεισε τον μπιν Λάντεν να γίνουν οι επιθέσεις στις ΗΠΑ χρησιμοποιώντας αεροπλάνα σε μια συνάντησή τους το 1996 στο Αφγανιστάν.\n\nΛέγεται ότι αργότερα εντάχθηκε στην αλ Κάντα επισήμως. Θεωρείται ο κύριος σχεδιαστής των επιθέσεων, ο οποίος οργάνωσε και το επικοινωνιακό κομμάτι καθώς και την χρηματοδότηση των επιθέσεων. Ο Σιχ Μοχάμεντ συνελήφθη στο Πακιστάν το 2003. Στη συνέχεια ανακρίθηκε από την CIA. Σύμφωνα με μια έκθεση της αμερικανικής Γερουσίας, βασανίστηκε στη διάρκεια των ανακρίσεων και υποβλήθηκε σε εικονικό πνιγμό 183 φορές.\n\nΜε αυτό τον τρόπο βασανισμού ρίχνεται νερό στο πρόσωπο του θύματος σε τέτοιο βαθμό ώστε να μην μπορεί να αναπνεύσει και να νομίζει ότι πνίγεται. Το 2006 ο Σιχ Μοχάμεντ μεταφέρθηκε στη φυλακή του Γκουαντάναμο. Εκεί θα δικαστεί από στρατοδικείο για τον ρόλο του στις επιθέσεις.\n\n-Ένας άλλος κρατούμενος στο Γκουαντάναμο είναι ο Ραμζί μπιν αλ-Σιμπ, ένα ακόμη μέλος του πυρήνα του Αμβούργου. Γεννημένος το 1972 ο Υεμενίτης αυτός δεν είχε λάβει αμερικανική βίζα πριν από τις επιθέσεις.\n\nΓια τον λόγο αυτό παρείχε επιμελητειακή και οικονομική υποστήριξη για τα σχέδια της οργάνωσης από την Ευρώπη, σύμφωνα με την έκθεση, και διατηρούσε επαφή με τον Σιχ Μοχάμεντ. Λίγο μετά τις επιθέσεις εγκατέλειψε το Αμβούργο. Ένα χρόνο αργότερα συνελήφθη στο Πακιστάν και βρέθηκε στα χέρια των Αμερικανών. Και αυτός βασανίστηκε από την CIA και η δίκη του ενώπιον στρατοδικείου έχει παγώσει εδώ και χρόνια.\n\nΣε δίκη στη Γερμανία\n\nΜουνίρ ελ-Μοτασαντέκ: Γεννημένος το 1977, ήταν ένας φοιτητής από το Μαρόκο και στενός φίλος των τριών πιλότων-αεροπειρατών του Αμβούργου. Ο Μοτασαντέκ συνελήφθη στις 28 Νοεμβρίου του 2001 με την κατηγορία ότι παρείχε επιμελητειακή υποστήριξη στην οργάνωση.\n\nΣτις 19 Φεβρουαρίου του 2003 το Ανώτερο Περιφερειακό Δικαστήριο στο Αμβούργο τον καταδίκασε σε 15ετή κάθειρξη για συμμετοχή σε περισσότερους από 3.000 φόνους και για συμμετοχή σε τρομοκρατική οργάνωση στην πρώτη δίκη παγκοσμίως για τις επιθέσεις της 11ης Σεπτεμβρίου. Τον Μάρτιο του 2015 η ετυμηγορία ανατράπηκε από το Γερμανικό Ομοσπονδιακό Ανώτατο Δικαστήριο.\n\nΑκολούθησαν πολλές ακόμη δίκες μέχρι που τελικώς καταδικάστηκε σε 15ετή ποινή κάθειρξης. Το 2018, λίγο πριν ολοκληρώσει την ποινή τους, απελάθηκε στο Μαρόκο. Λέγεται ότι εκεί ζει ελεύθερος.\n\nΑμπντελγκανί Μζουντί: Γεννημένος το 1972 και αυτός, είναι Μαροκινός. Συνελήφθη στο Αμβούργο στις 10 Οκτωβρίου του 2002. Λέγεται ότι διατηρούσε στενούς δεσμούς με την ομάδα του Άτα και ότι τους παρείχε επιμελητειακή υποστήριξη.\n\nΑπό τον Αύγουστο του 2003 και έπειτα κατηγορήθηκε για συμμετοχή σε διάπραξη 3.066 φόνων και για συμμετοχή σε τρομοκρατική οργάνωση. Το 2004 απαλλάχθηκε από τις κατηγορίες λόγω έλλειψης αποδεικτικών στοιχείων.\n\nΣτo μουσείο που έχει δημιουργηθεί στη μνήμη όσων έχασαν τη ζωή τους στις 11 Σεπτεμβρίου 2001 έχουν αναρτηθεί οι φωτογραφίες των 3.000 ανθρώπων που βρήκαν φριχτό θάνατο από την κατάρρευση των Δίδυμων Πύργων. Πλέον στη θέση τους είναι το νέο Κέντρο Εμπορίου και το μνημείο για τα θύματα.\n\nΠηγή: enikos.gr"
}