{
    "F1: Πώς ο Φερστάπεν μπορεί να κερδίσει το πρωτάθλημα στην Σιγκαπούρη": "Το δεύτερο παγκόσμιο πρωτάθλημα της F1 στην καριέρα του μπορεί να κατακτήσει ο Μαξ Φερστάπεν στο επερχόμενο Γκραν Πρι της Σιγκαπούρης, όμως πρέπει να υπάρξει ένας συγκεκριμένο συνδυασμός αποτελεσμάτων…\n\nΈχοντας κάνει μια εντυπωσιακή σεζόν, ο Φερστάπεν γνωρίζει ότι είναι θέμα… χρόνου να κατακτήσει τον δεύτερο τίτλο της καριέρας του, καθώς η διαφορά που έχει «χτίσει» από τους αντιπάλους του είναι τέτοια που του δίνει και το… περιθώριο λάθους. Το πλεονέκτημά του σημαίνει ότι μπορεί να ολοκληρώσει την υπεράσπιση του τίτλου του στο Γκραν Πρι της Σιγκαπούρης, ακόμα κι αν είναι ένα απίθανο σενάριο.\n\nΠιο συγκεκριμένα ο Ολλανδός πιλότος της Red Bull πρέπει να σημειώσει 22 βαθμούς περισσότερους από τον Σαρλ Λεκλέρ, 13 περισσότερους από τον Σέρχιο Πέρεζ και 6 περισσότερους από τον Τζορτζ Ράσελ.\n\nΜε πέντε αγώνες να απομένουν μετά τη Σιγκαπούρη και μέγιστο διαθέσιμους 138 βαθμούς (26 για νίκη αγώνα με ταχύτερο γύρο και οκτώ επιπλέον για τον αγώνα Sprint στο προτελευταίο Γκραν Πρι Βραζιλίας) ο Φερστάπεν φαίνεται πως θα έχει… εύκολο έργο.\n\nΠώς μπορεί να κερδίσει τον τίτλο στην Σιγκαπούρη:\n\n- Εάν κερδίσει τον αγώνα κάνοντας τον ταχύτερο γύρο (26 βαθμοί) και ο Λεκλέρκ τερματίσει όγδοος (4 βαθμοί) ή χαμηλότερα και ο Πέρεζ τερματίσει τέταρτος (12 πόντοι) ή χαμηλότερα\n\n- Εάν κερδίσει τον αγώνα χωρίς ταχύτερο γύρο (25 πόντοι) και ο Λεκλέρκ τερματίσει ένατος (2 πόντοι) ή χαμηλότερα και ο Πέρεζ τερματίσει τέταρτος (12 πόντοι) ή χαμηλότερος χωρίς ταχύτερο γύρο ή πέμπτος με ταχύτερο γύρο (11 πόντοι)\n\nΤα ρεκόρ του παρελθόντος\n\nΟ τίτλος των οδηγών της F1 έχει κατακτηθεί μόνο με πέντε αγώνες να απομένουν, μόλις δύο φορές στο παρελθόν. Ο Μίκαελ Σουμάχερ κατέχει το ρεκόρ, φορώντας το πέμπτο «στέμμα» του με έξι αγώνες να απομένουν το 2002, ενώ ο Νάιτζελ Μάνσελ κέρδισε το πρωτάθλημά του μια δεκαετία νωρίτερα με πέντε γύρους ακόμα.\n\nΟ Φερστάπεν έχει την ευκαιρία να ισοφαρίσει τον Μάνσελ, αν και η στέψη του στο Ιαπωνικό Γκραν πρι την επόμενη εβδομάδα φαίνεται πιο πιθανή, ενώ μόνο δύο οδηγοί (Σουμάχερ, 2001, 2004 και Σεμπάστιαν Φέτελ, 2011) έχουν κερδίσει το πρωτάθλημα με τέσσερις αγώνες να απομένουν.\n\n{https://twitter.com/Motorsport/status/1574315492654866433}",
    "Σιγκαπούρη: Σε υψηλό 14 ετών ο πληθωρισμός τον Αύγουστο": "Οι τιμές καταναλωτή στη Σιγκαπούρη διαμορφώθηκε στο υψηλότερο επίπεδο των τελευταίων 14 ετών τον Αύγουστο, κυρίως λόγω του υψηλότερου κόστους των ιδιωτικών μεταφορών και της ανάκαμψης του βασικού πληθωρισμού.\n\nΟ δείκτης τιμών καταναλωτή σημείωσε άνοδο 7,5% τον Αύγουστο σε σχέση με το προηγούμενο έτος, όπως ανακοίνωσε το υπουργείο Στατιστικής.\n\nΤα στοιχεία είναι αντίστοιχα με την άνοδο που σημειώθηκε τον Ιούνιο του 2008 και συγκρίνεται με τις μέσες εκτιμήσεις για αύξηση 7,2%.\n\nΤον Ιούλιο το ποσοστό του πληθωρισμού είχε διαμορφωθεί στο 7%.\n\nΤο κόστος των μεταφορών, που έχει έναν δείκτη στάθμισης 17,07%, διαμορφώθηκε στο 20,2% τον Αύγουστο. Οι τιμές των τροφίμων, που έχουν στάθμιση 21,10%, σημείωσε άνοδο 6,4%, ενώ τα έξοδα στέγασης και για λογαριασμούς κοινής ωφελείας, που αντιστοιχούν στο 28,84% του δείκτη, αυξήθηκαν 6%.\n\nΟ δομικός δείκτης τιμών καταναλωτή, διαμορφώθηκε στο 5,1% τον Αύγουστο, έναντι του 4,8% του Ιουλίου. Οι μέσες εκτιμήσεις έκαναν λόγο για άνοδο 4,9%.",
    "Η GIC από τη Σιγκαπούρη βασικός μέτοχος στον όμιλο Sani/Ikos": "Η GIC από τη Σιγκαπούρη βασικός μέτοχος στον όμιλο Sani/Ikos SANI/IKOS\n\nΜε μια ομολογουμένως εντυπωσιακή κίνηση, από αυτές, άλλωστε, που συνηθίζει η οικογένεια Ανδρεάδη, ο όμιλος Sani/Ikos, που αναπτύσσει και λειτουργεί πάνω από 2.750 δωμάτια σε 10 μοναδικά, ιδιόκτητα ξενοδοχειακά συγκροτήματα στην Ελλάδα και την Ισπανία, ενδυναμώνεται ακόμα περισσότερο.\n\nΣυγκεκριμένα, ενώ οι ιδρυτές του, Σταύρος Ανδρεάδης, Ανδρέας Ανδρεάδης και Mathieu Guillemin, παραμένουν βασικοί μέτοχοι, τα επενδυτικά σχήματα του ομίλου: Oaktree Capital Management L.P., Goldman Sachs Asset Management, Moonstone, Florac και Hermes GPE, μεταβίβασαν το μερίδιό τους στην GIC, η οποία είναι κορυφαίο διεθνές επενδυτικό ταμείο, που ιδρύθηκε το 1981 με στόχο να διασφαλίσει το οικονομικό μέλλον της Σιγκαπούρης.\n\nΔιαφήμιση\n\nΣημειώνουμε ότι η GIC διαθέτει 1.900 στελέχη σε 11 πόλεις-κόμβους της οικονομίας και διαθέτει επενδύσεις σε περισσότερες από 40 χώρες. Το χαρτοφυλάκιό της περιλαμβάνει διαφορετικές κατηγορίες περιουσιακών στοιχείων και ενεργητικών επενδύσεων παγκοσμίως, όπως: μετοχές, τίτλους σταθερού εισοδήματος, ακίνητα, ιδιωτικά επενδυτικά κεφάλαια, επιχειρηματικά κεφάλαια και υποδομές.\n\nΤώρα, με αυτή τη συναλλαγή αυτή, η οποία αναμένεται να ολοκληρωθεί έως το τέλος του 2022, έχοντας όλες τις εγκρίσεις, η αξία του ομίλου Sani/Ikos αποτιμάται στα 2,3 δισ. ευρώ.\n\nΠάντως, η διοίκηση του ομίλου Sani/Ikos παραμένει ακλόνητη, καθώς αυτή διαχειρίστηκε και την κορυφαία συναλλαγή. Διευθύνοντες Σύμβουλοι και Co-Managing Partners συνεχίζουν ο Ανδρέας Ανδρεάδης και ο Mathieu Guillemin, ενώ ο Σταύρος Ανδρεάδης γίνεται επίτιμος πρόεδρος του ομίλου.\n\nΗ GIC από τη Σιγκαπούρη βασικός μέτοχος στον όμιλο Sani/Ikos SANI/IKOS\n\nΔιαφήμιση\n\nΗ νέα στρατηγική συμμαχία με την GIC θα ενισχύσει περαιτέρω τους απαιτούμενους πόρους για την υλοποίηση του φιλόδοξου 5ετούς επενδυτικού πλάνου του ομίλου, ύψους άνω των 900 εκατ. ευρώ, που θα συμβάλει στη στήριξη των τοπικών οικονομιών και τη δημιουργία νέων θέσεων εργασίας στη Μεσόγειο.\n\nΟ όμιλος έχει εξασφαλίσει τέσσερα νέα επενδυτικά έργα (1.578 δωμάτια) για την επέκταση της μάρκας Ikos στην Ελλάδα (Κέρκυρα, Κρήτη), την Ισπανία (Μαγιόρκα) και την Πορτογαλία (Αλγκάβρε), που προγραμματίζεται να λειτουργήσουν από το 2023 έως το 2025. Στόχος του είναι η επέκταση των Sani & Ikos Resorts και σε άλλες, υψηλού προφίλ τοποθεσίες στην Ελλάδα και το εξωτερικό. Σε θέματα βιώσιμου τουρισμού, ο όμιλος Sani/Ikos έχει αναπτύξει ένα φιλόδοξο στρατηγικό πλάνο αειφορίας (ESG), ενώ είναι μέλος του Οικουμενικού Συμφώνου των Ηνωμένων Εθνών για τις επιχειρήσεις (UN Global Compact).\n\n«Είμαστε ιδιαίτερα χαρούμενοι που καλωσορίζουμε την GIC στον όμιλό μας και ανυπομονούμε να φέρουμε τη μαγεία του ομίλου Sani/Ikos σε ακόμη περισσότερους επισκέπτες στη Μεσόγειο, αλλά και ακόμη πιο πέρα. Τα τελευταία χρόνια, ο Όμιλος Sani/Ikos έχει καταγράψει μία εντυπωσιακή πορεία, με σημαντικές επενδύσεις, διεθνή ανάπτυξη και ισχυρές οικονομικές επιδόσεις. Και το κατάφερε παρά την πανδημική κρίση, χάρη στην υποστήριξη των μετόχων του, που ήταν εξαιρετικοί συνεργάτες, με τη δύναμη της διοικητικής ομάδας και των εργαζομένων του, των οποίων η αφοσίωση και το ταλέντο είναι απαράμιλλα. Κοιτώντας μπροστά, είμαστε σε θέση να εδραιώσουμε ακόμη περισσότερο την ηγετική μας θέση στη Μεσόγειο, προς όφελος των μετόχων, των ανθρώπων μας και των κοινοτήτων όπου δραστηριοποιούμαστε», δήλωσαν ο Ανδρέας Ανδρεάδης και ο Mathieu Guillemin.\n\nΟ Lee Kok Sun, Chief Investment Officer, Real Estate, της GIC, είπε: «Είμαστε βέβαιοι ότι η επένδυση αυτή θα φέρει σημαντικές αποδόσεις και θα επιβεβαιώσει την πίστη μας στον τουρισμό της Ελλάδας, αλλά και της Ευρώπης σε μακροπρόθεσμο ορίζοντα».\n\nΗ Tracy Stroh, Region Head of Europe, Real Estate, της GIC, ανέφερε, «Λόγω των ισχυρών εμπορικών σημάτων του, πιστεύουμε ότι ο όμιλος Sani/Ikos είναι σε θέση να επωφεληθεί από την ανάπτυξη του τουρισμού πολυτελείας στην περιοχή της Μεσογείου στην Ευρώπη. Ανυπομονούμε να δουλέψουμε μαζί με τη διοικητική ομάδα του Ομίλου, ώστε να φέρουμε προστιθέμενη αξία μέσα από την ενίσχυση των υφιστάμενων υποδομών και την παροχή φιλοξενίας υψηλής ποιότητας στην περιοχή».\n\nΔιαφήμιση",
    "Formula 1: Σιγκαπούρη, ο Πρόλογος…": "Στο σιρκουί πόλης της Marina Bay στη Σιγκαπούρη παρουσιάζεται μια άριστη ευκαιρία για τη Scuderia Ferrari να επιστρέψει στις νίκες.\n\nτου Σπύρου Πέττα\n\nΚαι αυτό γιατί οι κυριότερες αρετές της Ferrari F1-75, όπως η υψηλή μηχανική πρόσφυση και η πολύ καλή επιτάχυνση στις εξόδους των στροφών, εξαιτίας και του πολύ “ροπάτου” κινητήρα, απαιτούνται ιδιαίτερα στο εν λόγω σιρκουί.\n\nΣτη Σιγκαπούρη βέβαια, με τα πολλά Safety Car και τις πολλές ανακατατάξεις, οι πολυάριθμοι “στρατηγοί” του pitwall και του strategy room της Ferrari, θα δοκιμαστούν ιδιαίτερα και η Red Bull Honda, που έχει σαφές προβάδισμα στον νευραλγικό αυτόν τομέα, θα βρεθεί εκεί για να επωφεληθεί ιδιαίτερα σε κάθε πιθανό και ενδεχόμενο στραβοπάτημα της Ferrari.\n\nΗ Ferrari, πάντως, έχει θετική παράδοση επιτυχιών στη Σιγκαπούρη, προσμετρώντας τρεις νίκες, το 2010, το 2015 και το 2019, τις δύο τελευταίες με τον Φέτελ και την πρώτη με τον Αλόνζο.\n\nΌσον αφορά το midfield, το μέσον της κατάταξης δηλαδή, προσοχή στον “σπεσιαλίστα” και πολυνίκη της Σιγκαπούρης, Σεμπάστιαν Φέτελ, αλλά και στο νικητή των εκδόσεων του 2008 (τότε με Renault) και του 2010 (με Ferrari υπενθυμίζουμε), Φερνάντο Αλόνζο.\n\nΠατήστε εδώ για να δείτε τα κυριότερα στιγμιότυπα της τελευταίας έκδοσης του αγώνα, το 2019, με το τότε 1-2 της Ferrari.",
    "Η Ascott επεκτείνει στην Σιγκαπούρη τα ξενοδοχεία διαμερισμάτων Citadines": "Σύνταξη: tourismtoday.gr\n\nΗ ταχύτερα αναπτυσσόμενη επωνυμία του ομίλου της Ascott η Citadines με ξενοδοχεία διαμερισμάτων μέχρι σήμερα, γιορτάζει το άνοιγμα ενός νέου ακινήτου στη Σιγκαπούρη.\n\nΗ Ascott απέκτησε την αλυσίδα Citadines στην Ευρώπη το 2004. Έκτοτε έχει τριπλασιάσει το χαρτοφυλάκιο της με 104 ακίνητα σε λειτουργία, συμπεριλαμβανομένης της τελευταίας ναυαρχίδας της, Citadines Raffles Place Singapore, στην καρδιά της οικονομικής περιοχής της πόλης.\n\nΤο Citadines, που σημαίνει «κάτοικοι των πόλεων» στα γαλλικά, χτυπά τη χορδή στους ταξιδιώτες που αναζητούν ποιοτική ζωή στην πόλη.\n\nΜε το μότο “Για την αγάπη των πόλεων”, προσφέρει στους ταξιδιώτες την άνεση μιας εξυπηρετούμενης κατοικίας και την ευελιξία ενός ξενοδοχείου.\n\nΗ ανανεωμένη επωνυμία στηρίζεται στη δέσμευση να παρέχει στους επισκέπτες ό,τι καλύτερο έχει να ζήσουν στην πόλη, ενώ τους εμπνέει να ζουν, να εργάζονται και να παίζουν με άπειρους τρόπους.\n\nΜε έναν βελτιωμένο σκοπό της επωνυμίας, οι επισκέπτες μπορούν ακόμα να προσβλέπουν στην αξιοπιστία που συνοδεύει την εξοικείωση της φιλοξενίας Citadines, ενώ ταυτόχρονα συλλέγουν ευχάριστες αναμνήσεις από τη διαμονή τους καθώς βυθίζονται στις διαφορετικές προσωπικότητες κάθε πόλης όπου η μάρκα είναι παρούσα.\n\nΗ ανανεωμένη επωνυμία Citadines επιδιώκει να επιμελείται με συνέπεια μοναδικές εμπειρίες και προσφορές υπηρεσιών που ανταποκρίνονται καλύτερα στις ανάγκες των επισκεπτών της.",
    "Σιγκαπούρη: 2.900 τα νέα κρούσματα κορωνοϊoύ σε μια μέρα": "Στα νοσοκομεία της χώρας βρίσκονται 286 ασθενείς με Covid-19, εκ των οποίων 10 νοσηλεύονται σε μονάδες εντατικής θεραπείας (ΜΕΘ).\n\nΗ Σιγκαπούρη κατέγραψε σήμερα 2.900 νέα κρούσματα κορονοϊού, ανεβάζοντας τον συνολικό απολογισμό των μολύνσεων από την έναρξη της πανδημίας σε 1.837.090, σύμφωνα με τα στοιχεία του υπουργείου Υγείας.\n\nΣτα νοσοκομεία της χώρας βρίσκονται 286 ασθενείς με Covid-19, εκ των οποίων 10 νοσηλεύονται σε μονάδες εντατικής θεραπείας (ΜΕΘ).\n\nΤο τελευταίο 24ωρο καταγράφηκε ένας θάνατος εξαιτίας επιπλοκών της Covid-19, ανεβάζοντας τον συνολικό αριθμό των θυμάτων της νόσου στη μικρότερη χώρα της νοτιοανατολικής Ασίας σε 1.592.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Χιλιάδες κρούσματα κορωνοϊού καταγράφονται καθημερινά σε Φιλιππίνες και Σιγκαπούρη": "Συνεχίζονται να καταγράφονται χιλιάδες κρούσματα κορωνοϊού καθημερινά σε Φιλιππίνες και Σιγκαπούρη.\n\nΤο υπουργείο Υγείας των Φιλιππίνων ανακοίνωσε χθες Τετάρτη ότι το τελευταίο 24ωρο επιβεβαιώθηκαν 1.709 νέα κρούσματα κορωνοϊού, με τον συνολικό αριθμό των μολύνσεων να ανέρχεται σε 3.911.487 μέχρι σήμερα.\n\nΤα ενεργά κρούσματα υπολογίζονται σε 24.139.\n\nΆλλοι 34 ασθενείς έχασαν τη ζωή τους εξαιτίας επιπλοκών της Covid-19, ανεβάζοντας τον συνολικό απολογισμό των θυμάτων της νόσου στη χώρα σε 62.416.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΣτο νησιωτικό κράτος των 110 εκατομμυρίων κατοίκων, οι πλήρως εμβολιασμένοι κατά της Covid-19 υπολογίζονται σε 72,7 εκατομμύρια.\n\n\n\n«Καλπάζει» ο κορωνοϊός στη Σιγκαπούρη\n\nΗ Σιγκαπούρη κατέγραψε χθες Τετάρτη 2.426 νέα κρούσματα κορωνοϊού, ανεβάζοντας τον συνολικό απολογισμό των μολύνσεων από την έναρξη της πανδημίας σε 1.857.168, σύμφωνα με τα στοιχεία του υπουργείου Υγείας.\n\nΣτα νοσοκομεία της χώρας βρίσκονται 210 ασθενείς με Covid-19, εκ των οποίων εννέα νοσηλεύονται σε μονάδες εντατικής θεραπείας (ΜΕΘ).\n\nΤο τελευταίο 24ωρο καταγράφηκαν δύο θάνατοι εξαιτίας επιπλοκών της Covid-19, ανεβάζοντας τον συνολικό αριθμό των θυμάτων της νόσου στη μικρότερη χώρα της νοτιοανατολικής Ασίας σε 1.604.",
    "Σιγκαπούρη: Αυξήθηκε η απασχόληση στο β΄ τρίμηνο, στο 2,1% η ανεργία": "Η συνολική απασχόληση στη Σιγκαπούρη αυξήθηκε στο β΄ τρίμηνο, χάρη στη μεγαλύτερη αύξηση της απασχόλησης των μη κατοίκων, καθώς η χαλάρωση των περισσότερων συνοριακών περιορισμών επέτρεψε περισσότερες προσλήψεις σε τομείς που συνήθως απασχολούν περισσότερους μη κατοίκους.\n\n\"Με τη σημαντική χαλάρωση των περιορισμών για τον κορονοϊό στη Σιγκαπούρη, οι επιχειρηματικές δραστηριότητες σε τομείς που είχαν επηρεαστεί σημαντικά από την πανδημία, ανακάμπτουν. Αναμένουμε ότι η απασχόληση των μη κατοίκων θα συνεχίσει να αυξάνεται με έντονο ρυθμό καθώς φτάνει στο επίπεδο προ πανδημίας, κάτι που θα μειώσει τη στενότητα της αγοράς εργασίας\", τονίζει το υπουργείο.\n\nΗ συνολική απασχόληση αναπτύχθηκε κατά 66.500 στο β΄ τρίμηνο, σε σχέση με τηνβ αύξηση κατά 42.000 στο α΄ τρίμηνο.\n\nΗ απασχόληση των κατοίκων συνέχισε να αυξάνεται σταθερά στο β΄ τρίμηνο και τον Ιούνιο διαμορφώθηκε 4,2% υψηλότερα από το επίπεδο προ κορονοϊού.\n\nΗ απασχόληση για τους μη κατοίκους ανέκαμψε κατά 10% κάτω από το προ πανδημίας επίπεδο, ενώ η συνολική απασχόληση έφτασε το 99,5% του προ πανδημίας επιπέδου.\n\nΣυνολικά η ανεργία στη Σιγκαπούρη τον Ιούλιο παρέμεινε σταθερή στο 2,1%.",
    "Σιγκαπούρη: Ο ιός Ζίκα «επανήλθε» μετά από δύο χρόνια": "H Σιγκαπούρη κατέγραψε το πρώτο κρούσμα του ιού Ζίκα από τον Μάρτιο του 2020. Σύμφωνα με πρόσφατη ενημέρωση του Υπουργείου Υγείας της χώρας, το κρούσμα εντοπίστηκε την εβδομάδα 21 με 27 Αυγούστου.\n\nΤο ίδιο χρονικό διάστημα καταγράφηκαν στη χώρα επίσης 666 περιπτώσεις δάγκειου πυρετού. Τόσο ο ιός Ζίκα όσο και ο δάγκειος πυρετός μεταδίδονται μέσω των κουνουπιών Aedes. Ο πληθυσμός των εν λόγω κουνουπιών στη Σιγκαπούρη παρέμεινε υψηλός τον περασμένο Ιούλιο, με το National Environment Agency (NEA) να εκτιμά ότι τους προσεχείς μήνες τα κρούσματα δάγκειου πυρετού θα ακολουθήσουν αυξητική πορεία.\n\n«Ο Ζίκα είναι, γενικά, μια ήπια και αυτοπεριοριζόμενη ασθένεια. Παρ’ όλα αυτά, σπάνιες, σοβαρές νευρολογικές επιπλοκές και εμβρυϊκές ανωμαλίες έχουν συσχετιστεί με τη μόλυνση από τον ιό Ζίκα», ανέφερε το Υπουργείο Υγείας.\n\nΗ Σιγκαπούρη αποτελεί εκ των κορυφαίων κόμβων αλλαγών πληρωμάτων, συνεπώς η όλη κατάσταση συνιστάται να παρακολουθείται στενά από τους ναυτικούς.\n\nΦωτό: Hochan Sung/ Pixabay",
    "Σιγκαπούρη: Οι κρατήσεις πτήσεων αυξήθηκαν κατά… 305% ενόψει του Grand Prix": "Οι κρατήσεις πτήσεων για Σιγκαπούρη αυξήθηκαν κατά 305% ενόψει του Grand Prix!\n\nΜε το φετινό Grand Prix της Formula 1 (F1) της Σιγκαπούρης να έχει τη μεγαλύτερη συμμετοχή από τον πρώτο νυχτερινό αγώνα του το 2008, η νησιωτική πόλη είναι και πάλι έτοιμη να φιλοξενήσει εκδηλώσεις παγκόσμιας κλάσης μετά την πανδημία COVID-19 .\n\nΜε την πλειονότητα των περιορισμών για τον COVID-19 να έχουν πλέον αρθεί, οι αφίξεις επισκεπτών στη Σιγκαπούρη αυξήθηκαν για έκτο συνεχόμενο μήνα τον Ιούλιο σε 726.601, από 543.733 τον Ιούνιο, σύμφωνα με το συμβούλιο τουρισμού. Η Sojern, κορυφαίος πάροχος λύσεων ψηφιακού μάρκετινγκ για ταξίδια, μοιράζεται ταξιδιωτικές τάσεις και ιδέες ενόψει της επιστροφής του πρώτου Grand Prix σε τρία χρόνια.\n\n«Μετά από δύο χρόνια περιορισμών για τον COVID-19, είναι σαφές ότι οι παγκόσμιοι ταξιδιώτες είναι ενθουσιασμένοι που επιστρέφουν στη Σιγκαπούρη», σχολίασε η Lina Ang, διευθύνουσα σύμβουλος APAC, Sojern. «Είτε επισκέπτεστε για να ζήσετε τις συγκινήσεις του νυχτερινού αγώνα, είτε για να απολαύσετε τις άφθονες ευκαιρίες για γλέντι είτε να αφεθείτε σε ένα σημείο θεραπείας λιανικής, το «Garden City» μας είναι έτοιμο να υποδεχθεί θερμά τους επισκέπτες.\n\nΜετά τη σταθερή χαλάρωση των περιορισμών για τον COVID, οι παγκόσμιες κρατήσεις πτήσεων προς τη Σιγκαπούρη αυξήθηκαν κατά 305%* από την αρχή του 2022. Οι κρατήσεις έχουν ανακάμψει από το 13% στο 50% των επιπέδων του 2019 (όταν συγκρίνονται οι όγκοι εβδομαδιαίων κρατήσεων το 2022 έναντι του 2019), επιδεικνύοντας έντονο ενδιαφέρον για ταξίδια στον δημοφιλή προορισμό της Νοτιοανατολικής Ασίας.\n\nΣτην κορυφή της F1, η Ωκεανία, κυρίως η Αυστραλία, έχει δείξει το μεγαλύτερο ενδιαφέρον για τα ταξίδια στη Σιγκαπούρη, με άνοδο 17% το 2022 έναντι του 2019. Άλλες αξιοσημείωτες περιοχές με αύξηση μεριδίου αγοράς σε σύγκριση με τους όγκους του 2019 περιλαμβάνουν τη Νότια Ασία (+5%), τη Δυτική Ευρώπη (+3%), Μέση Ανατολή (+1%), με τη Sojern να αναμένει ότι όσο πλησιάζουμε προς την ημερομηνία F1 η ζήτηση ταξιδιών από γειτονικές περιοχές όπως η Νοτιοανατολική Ασία και η Ανατολική Ασία θα αυξηθεί επίσης.\n\nΗ Αυστραλία διατηρεί τη θέση της ως η κορυφαία χώρα καταγωγής της Σιγκαπούρης το 2022, ενώ αυξάνει το μερίδιο αγοράς της ταυτόχρονα (+18% από 18% το 2019 έναντι 36% το 2022). Σε ευθυγράμμιση, άλλες αξιοσημείωτες χώρες που κινούνται ανοδικά το 2022 είναι η Ινδία (+6% από 4% το 2019 έναντι 10% το 2022), οι Φιλιππίνες (+5% το 2022) και η Ινδονησία (-3% από 7% το 2019 έναντι 4 % το 2022), με νέες χώρες για το 2022, συμπεριλαμβανομένου του Ηνωμένου Βασιλείου και της Νότιας Κορέας στην 6η και 10η θέση αντίστοιχα. Οι Ηνωμένες Πολιτείες (8%) και η Ταϊλάνδη (6%) παραμένουν στην πρώτη πεντάδα, ενώ η Κίνα και η Ιαπωνία αποχωρούν από τις 10 πρώτες θέσεις το 2022, γεγονός που μπορεί εν μέρει να αποδοθεί στους συνεχιζόμενους περιορισμούς εισερχόμενων και εξερχόμενων ταξιδιών και στις δύο χώρες.\n\nΠοιες είναι οι συνήθειες αναζήτησης και κράτησης των ταξιδιωτών\n\nΛιγότερο από ένα μήνα από τον νυχτερινό αγώνα, η δημοτικότητα των κρατήσεων πτήσεων κινείται προς τα μέσα της εβδομάδας, κορυφώνεται την Πέμπτη, ενώ η δημοτικότητα των κρατήσεων σε ξενοδοχεία κινείται προς το τέλος της καθημερινής και προς το Σαββατοκύριακο, Πέμπτη, Παρασκευή και Σάββατο.\n\nΗ αλλαγή μπορεί να αποδοθεί σε ταξιδιώτες που επιδιώκουν να μεγιστοποιήσουν το χρόνο τους στη Σιγκαπούρη πριν από τον αγώνα για να βυθιστούν στο χωνευτήρι των πολιτισμών της πόλης. Ο χρόνος κράτησης για πτήσεις και ξενοδοχεία καταδεικνύει πολύ μελλοντικό προγραμματισμό με το 76% των κρατήσεων πτήσεων και το 88% των κρατήσεων ξενοδοχείων να γίνονται 60+ ημέρες πριν από τον αγώνα σε σύγκριση με μόνο το 36% των πτήσεων και το 12% των κρατήσεων ξενοδοχείων το 2019. Με ανάρτηση Τα πανδημικά αεροπορικά εισιτήρια σε υψηλό όλων των εποχών, μεγαλύτερο χρόνο παράδοσης μπορεί να οφείλονται σε ταξιδιώτες που επιδιώκουν να εξασφαλίσουν ευνοϊκές τιμές πτήσεων.\n\nΤαυτόχρονα, τόσο οι κρατήσεις πτήσεων όσο και ξενοδοχείων δείχνουν ενδιαφέρον για διαμονές μεγαλύτερης διάρκειας κατά την περίοδο F1 του 2022. Οι κρατήσεις πτήσεων για πέντε ημέρες αποτελούν το 19% των κρατήσεων και το 20% των κρατήσεων 8+ ημερών, με τους ταξιδιώτες να μεγιστοποιούν ίσως τη διαμονή τους υπό το πρίσμα των αυξανόμενων εξόδων διεθνών πτήσεων. Συγκριτικά, η πλειονότητα των κρατήσεων το 2019 ήταν μικρότερης διάρκειας μεταξύ 3-4 ημερών.\n\nΠοιος ταξιδεύει στη Σιγκαπούρη\n\nΗ Sojern βλέπει ότι τα επαγγελματικά ταξίδια για την περίοδο F1 του 2022 έχουν μειωθεί τόσο για τις κρατήσεις πτήσεων όσο και για τις κρατήσεις ξενοδοχείων αποτελώντας μόνο το 4% των κρατήσεων πτήσεων σε σύγκριση με 10% το 2019. Αυτό το εύρημα ευθυγραμμίζεται με μια πρόσφατη έκθεση που αναφέρει ότι οι δαπάνες για επαγγελματικά ταξίδια ενδέχεται να μην ανακάμψουν πριν – επίπεδα πανδημίας μέχρι κάποια στιγμή το 2026, δύο χρόνια αργότερα από ό,τι αναμενόταν προηγουμένως. Τόσο τα ταξίδια το Σαββατοκύριακο (51%) όσο και τα εβδομαδιαία (27%) έχουν αυξηθεί για τα ξενοδοχεία σε σύγκριση με μόλις 31% και 15% το 2019, ίσως ένα σημάδι ότι η F1 είναι μια ισχυρή έλξη για τους τουρίστες στη Σιγκαπούρη.\n\nΕξετάζοντας τα προφίλ ταξιδιωτών, οι κρατήσεις πτήσεων και ξενοδοχείων δείχνουν αντίθετη τάση το 2022 σε σχέση με το 2019. Με βάση τα δεδομένα κρατήσεων πτήσεων, τα ζευγάρια και τα οικογενειακά ταξίδια έχουν γίνει πιο δημοφιλή σε βάρος των μεμονωμένων ταξιδιών, φτάνοντας το 33% και το 18% αντίστοιχα σε σύγκριση με 28 % και 8% το 2019. Ωστόσο, οι μεμονωμένοι ταξιδιώτες εξακολουθούν να αποτελούν το μεγαλύτερο μέρος του μεριδίου αγοράς των ξενοδοχείων με 96% έναντι 48% το 2019.\n\nΙσχυρές προοπτικές για την ανάκαμψη των ταξιδιών στη Σιγκαπούρη\n\nΤα τελευταία τρία χρόνια, οι καινοτόμες ψηφιακές λύσεις της Sojern μάς έδωσαν την καλύτερη θέση για να υποστηρίξουμε τους τοπικούς εταίρους μέσω των προκλήσεων της ταξιδιωτικής ανάκαμψης. Σε όλη αυτή την πολυάσχολη περίοδο της F1 και μετά, ανυπομονούμε να συνεχίσουμε να υποστηρίζουμε τους τοπικούς συνεργάτες μας στην ταξιδιωτική τους ανάκαμψη».\n\nΚαθώς το τέλος των ταξιδιωτικών περιορισμών συνεχίζει να προκαλεί αύξηση της ζήτησης πτήσεων που υπερβαίνει την προσφορά, η είδηση ​​ότι η Singapore Airlines σχεδιάζει να αυξήσει τις υπηρεσίες σε προορισμούς σε όλο τον κόσμο είναι ευπρόσδεκτη είδηση ​​τόσο για τον κλάδο όσο και για τους ταξιδιώτες. Λειτουργώντας με συνολική χωρητικότητα επιβατών 61% τον Μάιο, σε σύγκριση με τα προ-COVID επίπεδα, ο όμιλος αναμένει να λειτουργεί με χωρητικότητα 81% σε επίπεδα προ πανδημίας μέχρι το τέλος του έτους. Η Sojern αναμένει ότι η αύξηση των υπηρεσιών της αεροπορικής εταιρείας σε προορισμούς όπως η Ινδία, το Λος Άντζελες και το Παρίσι, καθώς και οι δημοφιλείς ιαπωνικές πόλεις Τόκιο και Οσάκα, θα μειώσει τους αεροπορικούς ναύλους υψηλότερους από τον μέσο όρο και θα ενθαρρύνει περαιτέρω ταξίδια.\n\nΕνεργώντας ως βασικός εταίρος για τους παράγοντες του κλάδου που θέλουν να λάβουν υποστήριξη στη συνεχή ανάκαμψή τους, η Sojern συνεχίζει να κερδίζει μερίδιο αγοράς στη Σιγκαπούρη και στην ευρύτερη περιοχή APAC. Παρούσα στην αγορά από το 2015, το χαρτοφυλάκιο της Sojern στην πόλη-κράτος περιλαμβάνει μεγάλους ξενοδοχειακούς ομίλους όπως οι Frasers Hospitality, Accor και Hyatt, καθώς και η αεροπορική εταιρεία σημαίας Singapore Airlines, ο τίτλος χορηγός του Grand Prix της Formula One Singapore.\n\nΠηγή: tourismtoday.gr\n\nΔείτε επίσης",
    "Σιγκαπούρη: Κιτ γρήγορης εξέτασης για τον προσδιορισμό της ανοσίας έναντι του SARS-CoV-2 και των παραλλαγών του": "Σιγκαπούρη: Ομάδα επιστημόνων από τη Συμμαχία Έρευνας και Τεχνολογίας Σιγκαπούρης-ΜΙΤ (SMART), την ερευνητική επιχείρηση του ΜΙΤ στη Σιγκαπούρη, και το Τεχνολογικό Πανεπιστήμιο Nanyang της Σιγκαπούρης (NTU Σιγκαπούρης) ανέπτυξε ένα γρήγορο κιτ εξέτασης που μπορεί να πει αν ένα άτομο έχει ανοσία κατά της COVID-19 και των παραλλαγών της, με βάση τα αντισώματα που ανιχνεύονται σε δείγμα αίματος. Διαφορετικά από τα κιτ δοκιμών ART – τα οποία αναζητούν την παρουσία ιικών πρωτεϊνών που παράγονται κατά τη διάρκεια μιας λοίμωξης COVID-19 για να προσδιορίσουν αν ένα άτομο έχει μολυνθεί – αυτό το γρήγορο κιτ δοκιμών σε σημείο περίθαλψης είναι μια ορολογική εξέταση που μετρά τα αντισώματα που παράγει ο ασθενής. Απαιτεί μια σταγόνα αίματος και χρειάζεται μόλις 10 λεπτά για να δείξει αποτελέσματα, σε σύγκριση με τις 24 έως 72 ώρες που απαιτούνται για τις συμβατικές εργαστηριακές εξετάσεις.\n\nΤο κιτ εξέτασης ανιχνεύει τα επίπεδα εξουδετερωτικών αντισωμάτων έναντι του SARS-COV-2, του ιού που προκαλεί την COVID-19 και των παραλλαγών της, όπως η δέλτα και η όμικρον, και μπορεί εύκολα να προσαρμοστεί για νέες παραλλαγές που προκαλούν ανησυχία και άλλες ασθένειες στο μέλλον.\n\nΧρησιμοποιώντας μια δοκιμασία που βασίζεται σε χαρτί και είναι επικαλυμμένη με χημικές ουσίες που δεσμεύουν τα αντισώματα στο δείγμα αίματος, το κιτ εξέτασης είναι χαμηλού κόστους, γρήγορο και έχει ακρίβεια έως και 93%.\n\nΑνοίγει τον δρόμο για εξατομικευμένες στρατηγικές εμβολιασμού, όπου οι άνθρωποι θα κάνουν εμβολιασμούς και αναμνηστικά εμβόλια μόνο όταν χρειάζεται, ανάλογα με τη διακύμανση των επιπέδων αντισωμάτων και της ανοσολογικής τους αντίδρασης.\n\nΤα ευρήματα δημοσιεύθηκαν στο επιστημονικό περιοδικό Microbiology Spectrum από την κοινή ομάδα με επικεφαλής τη Διεπιστημονική Ερευνητική Ομάδα Αντιμικροβιακής Αντοχής (AMR) του SMART και τη Σχολή Βιολογικών Επιστημών του NTU, σε συνεργασία με το Εθνικό Πανεπιστημιακό Νοσοκομείο (NUH) και το Εθνικό Κέντρο Λοιμωδών Νοσημάτων (NCID) της Σιγκαπούρης και το Ινστιτούτο Τεχνολογίας της Μασαχουσέτης (MIT).\n\nΓρήγορες και ακριβείς εξετάσεις για την αντιμετώπιση των προκλήσεων\n\nΗ ύπαρξη ενός ακριβούς και γρήγορου ορολογικού τεστ μπορεί να επιτρέψει στις κυβερνήσεις και τους οργανισμούς υγειονομικής περίθαλψης να διαχειριστούν αποτελεσματικά τους περιορισμένους πόρους εμβολίων και να αντιμετωπίσουν τη διστακτικότητα στο εμβόλιο, ιδίως όσον αφορά τις πολλαπλές αναμνηστικές δόσεις.\n\nΟ εμβολιασμός αποτέλεσε αναπόσπαστο στοιχείο των στρατηγικών δημόσιας υγείας για την αντιμετώπιση της πανδημίας COVID-19, με 12,6 δισεκατομμύρια δόσεις σε 184 χώρες να έχουν χορηγηθεί από τις 9 Σεπτεμβρίου 2022. Τα εμβόλια μείωσαν τον αριθμό των θανάτων από την COVID-19 κατά 63% εντός του πρώτου έτους της διάδοσής τους, αποτρέποντας περίπου 19,8 εκατομμύρια θανάτους παγκοσμίως, σύμφωνα με έκθεση του Παγκόσμιου Οργανισμού Υγείας (ΠΟΥ).\n\nΣτη Σιγκαπούρη, το Υπουργείο Υγείας (MOH) εκτίμησε τον Φεβρουάριο του 2022 ότι τα εμβόλια COVID-19 είχαν αποτρέψει 8.000 θανάτους κατά τη διάρκεια του κύματος της παραλλαγής δέλτα το 2021, καθώς και την πρόληψη περίπου 33.000 σοβαρών κρουσμάτων και 112.000 νοσηλειών.\n\nΩστόσο, μια κλινική μελέτη της κοινής ερευνητικής ομάδας έδειξε ότι η προστασία που προσφέρουν τα διαθέσιμα σήμερα εμβόλια μειώνεται σταθερά σε διάστημα τριών μηνών, με διαφορετικό βαθμό μείωσης στα διάφορα άτομα.\n\nΗ μελέτη έδειξε ότι μετά από τρεις μήνες από ένα αναμνηστικό εμβόλιο, η απόκριση των εξουδετερωτικών αντισωμάτων (NAb) έναντι του άγριου τύπου και της δέλτα εξακολουθούσε να παραμένει υψηλή με μέση τιμή 91,8%, ενώ η μέση τιμή έναντι του βήτα και του γάμμα είχε πέσει στο 82,7 και για το όμικρον, μια μεγάλη πτώση στο 70,7%, από 92,9%.\n\nΗ εμφάνιση νέων παραλλαγών με πολύ μεγαλύτερη μεταδοτικότητα από τον ιό άγριου τύπου -όπως ο δέλτα και ο omicron- έχει επιδεινώσει το ζήτημα της χρήσης εμβολίων mRNA που έχουν αναπτυχθεί με βάση τον ιό άγριου τύπου για την ενίσχυση της ανοσίας, ιδίως όταν ορισμένα τρέχοντα εμβόλια παρουσιάζουν μειωμένη προστασία έναντι αυτών των νέων ανησυχητικών παραλλαγών (VoC).\n\nΕπιπλέον, η διστακτικότητα ως προς το εμβόλιο παραμένει σε περιορισμένα υποσύνολα του πληθυσμού, όπου οι άνθρωποι είναι επιφυλακτικοί ως προς τη λήψη του εμβολίου ή των αναμνηστικών εμβολίων λόγω του φόβου των παρενεργειών, επιδεινώνοντας περαιτέρω τη δυσκολία εφαρμογής μιας ευρείας στρατηγικής εμβολιασμού για τη δημιουργία ανοσίας αγέλης.\n\nΓια την αντιμετώπιση της διστακτικότητας του εμβολίου και της αποτελεσματικότητας του εμβολιασμού κατά των νέων παραλλαγών, θα μπορούσε να είναι πιο αποτελεσματική μια εξατομικευμένη προσέγγιση εμβολιασμού, η οποία προσφέρει αναμνηστικές δόσεις σε άτομα που εκτιμάται ότι διατρέχουν μεγαλύτερο κίνδυνο, όπως οι εργαζόμενοι στον τομέα της υγειονομικής περίθαλψης και οι ηλικιωμένοι.\n\nΓια να είναι αποτελεσματική μια εξατομικευμένη προσέγγιση, οι εργαζόμενοι στον τομέα της υγειονομικής περίθαλψης θα πρέπει να είναι σε θέση να αξιολογούν γρήγορα το επίπεδο της απόκρισης NAb έναντι των παραλλαγών σε ατομικό επίπεδο, χρησιμοποιώντας ένα εύχρηστο κιτ δοκιμών σε σημεία περίθαλψης σε κλινικές, νοσοκομεία ή κέντρα εμβολιασμού.\n\nΟ συγγραφέας της δημοσίευσης, καθηγητής Peter Preiser, συν-επικεφαλής κύριος ερευνητής στο SMART AMR και αναπληρωτής αντιπρόεδρος για τις Βιοϊατρικές και Βιοεπιστήμες στο NTU της Σιγκαπούρης, δήλωσε:\n\n“Το έργο της ομάδας μας στην ανάπτυξη ενός γρήγορου κιτ δοκιμής μας έδωσε πολύτιμες πληροφορίες σχετικά με την αποτελεσματικότητα του εμβολίου και τη μακροβιότητα της προστασίας.\n\nΗ μελέτη μας αποδεικνύει ότι το νέο μας κιτ δοκιμών μπορεί να αποτελέσει ένα ισχυρό εργαλείο, επιτρέποντας στους οργανισμούς υγειονομικής περίθαλψης να ελέγχουν τους ανθρώπους και να καθορίζουν τις ανάγκες εμβολιασμού τους, ιδίως έναντι των σημερινών και επερχόμενων παραλλαγών.\n\nΑυτό θα βοηθήσει να διασκεδάσει τους φόβους ορισμένων ανθρώπων ότι θα “υπερεμβολιαστούν με ένα αναμνηστικό εμβόλιο”, καθώς τα αποτελέσματα θα τους ενημερώνουν με ακρίβεια εάν είναι καλά προστατευμένοι έναντι της COVID-19 ή όχι”.\n\nΟ Dr. Hadley Sikes, κύριος ερευνητής του SMART AMR, αναπληρωτής καθηγητής στο MIT και συν-συγγραφέας της δημοσίευσης πρόσθεσε: “Κατά τη διάρκεια της πανδημίας, αρκετές μεγάλες μελέτες έδειξαν ότι τα επίπεδα NAb έναντι της κυρίαρχης παραλλαγής κατά τη στιγμή της μελέτης αποτελούν αξιόπιστο δείκτη προστασίας από τη μόλυνση.\n\nΟρισμένα τμήματα του πληθυσμού έχουν χαμηλή ανοχή στον κίνδυνο μόλυνσης.\n\nΤο κιτ εξέτασης που αναπτύξαμε μπορεί να παρέχει πολύτιμες, εξατομικευμένες πληροφορίες σχετικά με το πόσο γρήγορα ή πόσο αργά έχουν πέσει τα επίπεδα αντισωμάτων ενός ατόμου, επιτρέποντάς του να παραμένει ενημερωμένο για την υγεία του και, όποτε απαιτείται, να λαμβάνει την απαραίτητη αναμνηστική δόση για να προστατευτεί”.\n\nΑποδεδειγμένη αποτελεσματικότητα του κιτ εξέτασης αντισωμάτων\n\nΣτην ερευνητική τους εργασία, η ομάδα περιγράφει μια κλινική μελέτη του κιτ δοκιμασίας εξουδετέρωσης του ιού με τραβηγμένη κυτταρίνη (cpVNT), μιας εξέτασης αίματος με εξουδετερωτικά αντισώματα που έχει σχεδιαστεί για την αξιολόγηση του ανοσοπροστατευτικού προφίλ ενός ατόμου έναντι του SARS-CoV-2 και των παραλλαγών του.\n\nΜε μια σταγόνα αίματος με τρύπημα στο δάχτυλο, το κιτ εξέτασης μπορεί να αξιολογήσει το επίπεδο εξουδετερωτικών αντισωμάτων ενός ατόμου έναντι μιας συγκεκριμένης παραλλαγής COVID-19 μέσα σε 10 λεπτά, καθιστώντας αυτό ένα αποτελεσματικό, χαμηλού κόστους και εύχρηστο εργαλείο που θα επιτρέψει δοκιμές μεγάλης κλίμακας και θα μπορεί να αναπτυχθεί ευρέως οπουδήποτε ως μέρος μιας εξατομικευμένης στρατηγικής εμβολιασμού.\n\nΗ εξέταση αποκαλύπτει το επίπεδο εξουδετερωτικών αντισωμάτων του ατόμου, το οποίο μπορεί στη συνέχεια να ενημερώσει το άτομο πότε πρέπει να λάβει αναμνηστικό εμβόλιο και πόσο προσεκτικό πρέπει να είναι σχετικά με την πιθανή μετάδοση πριν από τη λήψη του.\n\nΜπορεί να χορηγηθεί από έναν απλό άνθρωπο χωρίς ιατρική κατάρτιση και δεν απαιτεί εξειδικευμένο εργαστηριακό εξοπλισμό, ανοίγοντας τον δρόμο για τη διενέργεια δοκιμών μεγάλης κλίμακας σε ευάλωτες υποομάδες του πληθυσμού, όπως οι ηλικιωμένοι.\n\nΟ συν-πρώτος συγγραφέας της δημοσίευσης και πρώην μεταδιδακτορικός συνεργάτης της SMART AMR Hoi Lok Cheng δήλωσε: “Πρόκειται για μια συναρπαστική ανακάλυψη για εμάς και για τη συνέχιση των μακροχρόνιων εργασιών μας για την ανάπτυξη αποτελεσματικών, χαμηλού κόστους και εύχρηστων δοκιμασιών NAb για την καταπολέμηση της πανδημίας COVID-19.\n\nΩς ποσοτικό τεστ που μπορεί να ανιχνεύσει επίπεδα NAb ειδικά για βασικές παραλλαγές όπως η δέλτα και η όμικρον, το cpVNT μας έδωσε πολύτιμες πληροφορίες σχετικά με την αποτελεσματικότητα των διαφόρων εμβολίων έναντι των παραλλαγών που προκαλούν ανησυχία.\n\nΑυτό το κιτ δοκιμών θα αποδειχθεί επίσης αναπόσπαστο μέρος μιας πιο εξατομικευμένης προσέγγισης εμβολιασμού που θα ωφελήσει άτομα υψηλότερου κινδύνου, όπως οι ηλικιωμένοι και οι εργαζόμενοι στον τομέα της υγειονομικής περίθαλψης.\n\nΤα άτομα αυτών των κοινοτήτων θα μπορούν να αξιολογούν σε τακτική βάση το ανοσοπροστατευτικό τους προφίλ μέσω του cpVNT, επιτρέποντάς τους να γνωρίζουν πότε μια αναμνηστική δόση μπορεί να είναι κατάλληλη ή αναγκαία.\n\nΕπιπλέον, η εν λόγω εξέταση μπορεί εύκολα να προσαρμοστεί για τον έλεγχο νέων παραλλαγών του SARS-CoV-2 που ενδέχεται να εμφανιστούν στο μέλλον”.\n\nΗ έρευνα αυτή βασίζεται σε πολυετές έργο της ομάδας SMART.\n\nΣε μια εργασία που δημοσιεύθηκε στο ιατρικό περιοδικό Communications Medicine για την ιατρική και τη δημόσια υγεία, η ομάδα έθεσε τα θεμέλια για ένα τεστ κάθετης ροής με βάση την κυτταρίνη για την ανίχνευση εξουδετερωτικών αντισωμάτων έναντι του SARS-CoV-2.\n\nΜια ξεχωριστή εργασία που δημοσιεύθηκε στο κορυφαίο περιοδικό χημικής μηχανικής Bioengineering and Translational Medicine συζήτησε την αποτελεσματικότητα της δοκιμής έναντι άλλων μεθόδων, όπως η δοκιμή εξουδετέρωσης του ιού με βάση τον ψευδοϊό (pVNT) και η δοκιμή εξουδετέρωσης του ιού με υποκατάστατο (sVNT), με ευνοϊκά αποτελέσματα.\n\nΧρησιμοποιώντας κλινικά δείγματα (συμπεριλαμβανομένων τόσο του ολικού αίματος όσο και του πλάσματος) και το Διεθνές Πρότυπο και Πίνακα Αναφοράς του Παγκόσμιου Οργανισμού Υγείας για τα αντισώματα κατά του SARS-CoV-2, η ομάδα διαπίστωσε ότι μια εξέταση ολικού αίματος όπως η cpVNT θα μπορούσε να είναι εξίσου κατατοπιστική με μια εξέταση μόνο για το πλάσμα.\n\nΚαθώς οι εξετάσεις που βασίζονται στο πλάσμα ή στον ορό απαιτούν εργαστηριακό εξοπλισμό για την επεξεργασία του δείγματος αίματος καθώς και μεγαλύτερες ποσότητες δειγμάτων αίματος που πρέπει να ληφθούν, η cpVNT είναι επομένως πιο αποδοτική ως προς τους πόρους και λιγότερο επεμβατική.\n\nΕπιπλέον, η βιωσιμότητα του cpVNT καταδεικνύει ότι οι εξετάσεις εξουδετέρωσης αντισωμάτων και οι εξετάσεις point-of-care μπορούν να διεξαχθούν με επιτυχία χρησιμοποιώντας μια τέτοια μορφή και ένα τέτοιο πρωτόκολλο – ανοίγοντας τον δρόμο για περαιτέρω ανάπτυξη και καινοτομία αυτής της πλατφόρμας για την αντιμετώπιση άλλων ασθενειών.\n\nΗ περαιτέρω ανάπτυξη του κιτ δοκιμών βρίσκεται σε εξέλιξη προκειμένου να πληροί τις απαραίτητες κανονιστικές εγκρίσεις και τα πρότυπα κατασκευής για δημόσια χρήση.\n\nΗ ομάδα που έχει αναπτύξει τις δοκιμές στη SMART έχει επίσης δημιουργήσει μια νεοφυή βιοτεχνολογική επιχείρηση, την Thrixen, η οποία αναπτύσσει τη δοκιμή σε ένα έτοιμο για εμπορική χρήση προϊόν.\n\nΗ βασική ανάπτυξη του γρήγορου τεστ έγινε στο SMART AMR μαζί με επιστήμονες του NTU, οι οποίοι βοήθησαν στον σχεδιασμό της μελέτης, παρέχοντας ειδικές προμήθειες αντιδραστηρίων και συλλογές κλινικών δειγμάτων.\n\nΤο NUH και το NCID είχαν παράσχει προμήθειες κλινικών δειγμάτων και συμβουλές σχετικά με την ιατρική χρήση του τεστ, ενώ το MIT επέβλεψε το έργο.\n\nΠΗΓΗ\n\n",
    "H Billie Eilish τραγουδά τα δύο νέα single κομμάτια της στο Cloud Forest της Σιγκαπούρης": "Πρόκειται για δύο acoustic κομμάτια, πολύ προσωπικά για την τραγουδίστρια\n\nΤα δύο νέα τραγούδια, TV και 30th, από την Billie Eilish και τον αδερφό της Finneas αποτέλεσαν έκπληξη για όλους τους φανς παγκοσμίως.\n\nΗ ίδια τα κυκλοφόρησε, ενώ βρισκόταν ήδη σε περιοδεία και ενώ ένα από αυτά το είχε τραγουδήσει live σε κάποια από τις προηγούμενες συναυλίες της. Πρόκειται για δύο acoustic κομμάτια, πολύ προσωπικά για τη Billie, στα οποία η ίδια αναμετράται τόσο με τις αναμνήσεις, όσο και με τις αναπνοές της.\n\nΗ Billie Eilish τραγουδά στο Cloud Forest της Σιγκαπούρης\n\nΚάθως λοιπόν βρισκόταν στη χώρα στο πλαίσιο της παγκόσμιας περιοδείας της, η καλλιτέχνιδα αποφάσισε να ηχογραφήσει και να βιντεοσκοπήσει τα δύο αυτά τραγούδια σε ένα από τα πιο ιδιαίτερα μέρη. Ομολογουμένως, η ατμόσφαιρα του τοπίου φαίνεται να ταιριάζει άψογα με τις δύο νέες μπαλάντες της, οι οποίες έχουν ιδιαίτερη συναισθηματική αξία για την ίδια.\n\nΌπως ανέφερε και η ίδια: «Το Cloud Forest είναι ένα από τα ομορφότερα μέρη που έχω δει ποτέ στη ζωή μου. Αυτά τα δύο τραγούδια είναι πολύ σημαντικά για εμένα για διάφορους λόγους. Αισθάνομαι μία πραγματική σύνδεση μαζί τους και μία προστατευτικότητα απέναντι τους. Έτσι, ήθελα ένα ήρεμο σκηνικό για τα τραγούδια που είναι τελικά τόσο ευαίσθητα και προσωπικά».\n\nΗ Σιγκαπούρη συγκεκριμένα ήταν ένα από τα πρώτα μέρη όπου η Eilish είχε βρεθεί ποτέ σε περιοδεία. Έκτοτε, το μέρος αυτό είναι ιδιαίτερα σημαντικό για την ίδια. To ίδιο ισχύει και για τα δύο αυτά τραγούδια που βασίζονται σε πολύ προσωπικές της εμπειρίες, τις οποίες έχει επιλέξει να μην μοιραστεί με το κοινό της.\n\nTα επόμενα βήματα της Billie Eilish\n\nΜιας και ακόμη βρίσκεται σε διαδικασία περιοδείας, δε μπορούμε να ξέρουμε τι μας επιφυλάσσει η καλλιτέχνιδα για το μέλλον. Το μόνο που γνωρίζουμε, όπως ανέφερε και η ίδια, είναι ότι διανύει μία πιο εξωστρεφή περίοδο στη ζωή της, τόσο σε προσωπικό όσο και σε επαγγελματικό επίπεδο. Μένει να δούμε πώς αυτό θα μεταφραστεί στα επόμενα βήματα της, μετά το τέλος της περιοδείας της.\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Σιγκαπούρη: άλλαξε γνώμη δυο χρόνια μετά την επιλογή των F-35B;": "Η Σιγκαπούρη, η λιλιπούτια ασιατική χώρα με έκταση μόλις 724,2 τετραγωνικά χιλιόμετρα και ως εκ τούτου και με ιδιάζοντα προβλήματα άμυνας είχε δημιουργήσει την έκπληξη το 2020, όταν είχε επιλέξει την έκδοση βραχείας/κατακόρυφης προσαπογείωσης-STOVL του JSF, το F-35B ως το επόμενο μαχητικό της.\n\nΝα θυμίσουμε ότι η Σιγκαπούρη είχε επιλέξει αρχικά μέσα στη δεκαετία του 2010 το Lightning II ως αντικαταστάτη των F-16 που διαθέτει, αν και τοποθετούσε μια τέτοια εξέλιξη στη δεκαετία του 2030, λαμβάνοντας ταυτόχρονα την απόφαση να εκσυγχρονίσει τα Fighting Falcon που διαθέτει σε Viper.\n\nΈκτοτε λίγα πράγματα είναι γνωστά για τα σιγκαπουριανά F-16V και την πρόοδο του εκσυγχρονισμού τους, καθώς η χώρα σπάνια ανακοινώνει τις επιδιώξεις της στον τομέα της άμυνας, πολύ δε περισσότερο τις υλοποιήσεις και τα χρονοδιαγράμματα προγραμμάτων.\n\nΤο 2020, σε συνέχεια της προηγούμενης απόφσης υπέρ του JSF, ανακοίνωσε την αρχική πρόθεση απόκτησης 12 F-35B, τεσσάρων παραγγελιών και 8 προαιρέσεων σε ένα «πακέτο» ύψους $2,75 δις.\n\nΗ επιλογή για την έκδοση STOVL έγινε στη βάση της επιδίωξης να απεξαρτηθεί η Αεροπορία της Σιγκαπούρης από υποδομές αεροπορικών βάσεων με μεγάλους διαδρόμους, κάτι που θεωρήθηκε καινοτόμο.\n\nΤο τι ακριβώς έχει γίνει στο μεταξύ με την «παραγγελία» των F-35B δεν είναι γνωστό, δηλαδή αν παραγγέλθηκαν ή όχι, αν και πολλές φορές αναφέρεται ότι οι παραδόσεις προβλέπονται για το 2026 με στόχο την απόκτηση επιχειρησιακής διαθεσιμότητας έως το 2029.\n\nΝωρίτερα όμως μέσα στην εβδομάδα, όπως αποκάλυψαν στελέχη του υπουργείου Άμυνας της χώρας, η Σιγκαπούρη, μετά από μια σειρά αξιολογήσεων ίσως ανατρέχει την απόφαση του 2020 για F-35B και ίσως ανατραπεί και αποκτήσει τελικά άλλη έκδοση του JSF.\n\nΑπό όσο είναι γνωστό η Σιγκαπουριανή Αεροπορία είχε στείλει παρατηρητές τους τελευταίους μήνες τόσο σε Αεροναύσταθμο του Σώματος των Πεζοναυτών στην Ιαπωνία από όπου επιχειρούν F-35B αλλά και στις ΗΠΑ και την Αυστραλία για αντίστοιχες αξιολογήσεις F-35A.\n\nΑν και δεν δόθηκαν περαιτέρω διευκρινήσεις, οι δυο άλλες εκδόσεις του JSF είναι ως γνωστόν το συμβατικής αποπροσγείωσης CTOL F-35A, το οποίο έχει συγκεντρώσει το μεγαλύτερο μέρος των παραγγελιών διεθνώς και το ναυτικό CV F-35C, το οποίο έχει σχεδιαστεί για επιχειρήσεις από αεροπλανοφόρα και έχει παραγγελθεί μόνο από τις ΗΠΑ. Παρουσιάζει όμως το πλεονέκτημα της μεταφοράς περισσότερων καυσίμων και θα μπορούσε να είναι ελκυστικό για κάποια αεροπορία για την αυξημένη αυτονομία και ακτίνα δράσης του.",
    "Με νέο πάτωμα η Alpine στη Σιγκαπούρη": "Η Alpine ετοιμάζεται να φέρει νέο, αναβαθμισμένο πάτωμα στη Σιγκαπούρη, το οποίο αναμένουν ότι θα έχει σημαντικό αντίκτυπο στον τομέα της κάθετης δύναμης.\n\nΗ ομάδα του Enstone έχει συνήθως το τέταρτο ταχύτερο μονοθέσιο φέτος και αυτή είναι και η θέση που κατέχει προς το παρόν στο Πρωτάθλημα Κατασκευαστών. 18 βαθμούς πίσω, η McLaren είναι ο μεγάλος τους αντίπαλος στη μάχη για τη διατήρησή της, με τις Red Bull, Ferrari και Mercedes να έχουν προ πολλού κατοχυρώσει την πρώτη τριάδα.\n\nΤελικά η Alpine δεν πήρε βαθμούς στην Ιταλία, επιτρέποντας στον Lando Norris να μειώσει τη διαφορά με την έβδομη θέση του. Συνολικά είχαν μια μάλλον απογοητευτική εμφάνιση που είδε τον Esteban Ocon να μην μπορεί να ανακάμψει επαρκώς ύστερα από τις ποινές του στη σειρά εκκίνησης και τον Fernando Alonso να μην μπορεί να ανταγωνιστεί τη McLaren πριν τελικά εγκαταλείψει, αλλά θεωρούν ότι αυτό είχε να κάνει κυρίως με την ιδιαίτερη φύση της Monza, η οποία δεν ταιριάζει στην A522.\n\nΟ Alan Permane φάνηκε σίγουρος ότι επρόκειτο για μεμονωμένη εμφάνιση, υποσχόμενος μια πολύ διαφορετική εικόνα στη Σιγκαπούρη, όπου η ομάδα θα έχει το προαναφερθέν νέο πάτωμα σε συνδυασμό με μια πίστα που ευνοεί περισσότερο το μονοθέσιό τους.\n\n«Οπωσδήποτε πρόκειται για μοναδική περίπτωση,» δήλωσε σχετικά με το Ιταλικό Grand Prix.\n\n«Έχουμε νέο πάτωμα για τη Σιγκαπούρη που θα μας δώσει τεράστια αύξηση στην κάθετη δύναμη. Θα είμαστε πίσω στη θέση που θα έπρεπε να είμαστε και ανυπομονούμε να δούμε τι θα γίνει εκεί και ιδιαίτερα στη Suzuka με αυτό το μονοθέσιο. Θα έχει ενδιαφέρον.»\n\nΟ Permane παραδέχτηκε πάντως ότι η έλλειψη απόδοσης στη Monza ήταν μεγαλύτερη του αναμενόμενου, ιδίως ύστερα από την πολύ καλή εμφάνιση της Alpine στο Spa.\n\nΣτάθηκε επίσης στην ανάγκη εύρεσης απαντήσεων γύρω από τη φαινομενική πτώση της ομάδας στη διάρκεια του τελευταίου σαββατοκύριακου, με τα στοιχεία από τις δοκιμές της Παρασκευής να μην αντικατοπτρίζονται σε κατατακτήριες και αγώνα.\n\n«Δεν περιμέναμε να έχουμε δυσκολίες. Νόμιζα ότι θα ήμασταν εντάξει.\n\nΉμασταν μια χαρά την Παρασκευή και αυτό είναι το θέμα, αυτό είναι που δεν καταλαβαίνουμε. Κάναμε δοκιμές για μεγάλες αποστάσεις χωρίς DRS, με πλήρη αεροδυναμική αντίσταση, και φαινόμασταν εντάξει. Ταχύτεροι από τη McLaren και ταχύτεροι από αυτούς με τους οποίους διαγωνιζόμαστε.\n\nΠροφανώς δεν ήμασταν τόσο γρήγοροι όσο οι τρεις πρώτες ομάδες αλλά δε φαινόταν να υπάρχει κάποιο μεγάλο πρόβλημα. Είχαμε σίγουρα αρκετή αντίσταση αλλά θεωρήσαμε ότι ήταν η ταχύτερη προσέγγιση και έτσι αγωνιστήκαμε.»\n\nΗ σύγκριση των γύρων του Alonso την Παρασκευή και των αντίστοιχών του την Κυριακή άφησε πολλά ερωτηματικά, τα οποία καλείται να απαντήσει η Alpine.\n\n«Νομίζω ότι πραγματικά είχαμε κάποια έλλειψη ρυθμού. Είχαμε δυσκολίες στις κατατακτήριες. Και οι δύο οδηγοί είπαν ότι έκαναν λάθη, το οποίο είναι ασυνήθιστο, οπότε προφανώς το μονοθέσιο ήταν δύσκολο στην οδήγηση.\n\nΣτον αγώνα δεν είχαμε ρυθμό και σίγουρα δεν είχαμε το ρυθμό του απογεύματος της Παρασκευής. Το απόγευμα της Παρασκευής ο Fernando δοκίμασε τα μεσαία ελαστικά και τα βρήκε φανταστικά.\n\nΉταν γρήγορος, νομίζω ότι έκανε γύρους στο 1:26.5 με γεμάτο ρεζερβουάρ, και δεν μπορούσαμε με τίποτα να το πλησιάσουμε αυτό την Κυριακή. Οπότε έχουμε δουλειά να κάνουμε για να προσπαθήσουμε να καταλάβουμε τι συνέβη.»\n\n\n\nΚαι επειδή στο F1fan.gr ποτέ δεν συμβιβαζόμαστε και θέλουμε πάντα να προχωράμε μπροστά, μπορείς να μας ακολουθήσεις στο Facebook, και στο Instagram, όπως επίσης και να γραφτείς στο εβδομαδιαίο Newsletter μας!",
    "H Σιγκαπούρη ως πρότυπος προορισμός για ιατρικό τουρισμό": "Πριν από την πανδημία, η Σιγκαπούρη προσέλκυε περίπου 500.000 ιατρικούς τουρίστες ετησίως, οι οποίοι συνεισέφεραν περισσότερα από 1 δισ. δολάρια στην οικονομία.\n\nΠερίπου το 60 % αυτών των επισκεπτών είναι από την Ινδονησία. Η χώρα, ωστόσο, αγωνίζεται να διατηρήσει το μερίδιο αγοράς της καθώς η Μαλαισία και η Ταϊλάνδη προσφέρουν φθηνότερες υπηρεσίες υγειονομικής περίθαλψης. Η χειρουργική επέμβαση bypass στη Μαλαισία κοστίζει κατά μέσο όρο 14.000 δολ. σε σύγκριση με τον μέσο όρο των 23.000 δολ. στη Σιγκαπούρη. Αιτία είναι το υψηλότερο κόστος για τους παρόχους υγειονομικής περίθαλψης της πόλης-κράτους που μεταφέρεται στους ασθενείς, καθώς οι μισθοί των γιατρών και των νοσηλευτών είναι οι υψηλότεροι στην ASEAN.\n\nΠαρά τον αυξανόμενο ανταγωνισμό, η Σιγκαπούρη θα συνεχίσει να είναι ο προτιμώμενος προορισμός σε εξειδικευμένους τομείς της ιατρικής όπως η ογκολογία, οι μεταμοσχεύσεις οργάνων, η ορθοπεδική, η καρδιολογία και η νευρολογία. Πολλοί τοπικοί πάροχοι, σε μια προσπάθεια αντιστάθμισης του υψηλότερου εγχώριου κόστους, προσπαθούν να διαφοροποιήσουν τις δραστηριότητές τους τα τελευταία χρόνια επενδύοντας στην παρουσία τους στο εξωτερικό, ιδίως στη μεγάλη αγορά της Ινδονησίας.\n\nΝα σημειωθεί ότι ο Παγκόσμιος Οργανισμός Υγείας κατατάσσει το σύστημα υγειονομικής περίθαλψης της Σιγκαπούρης ως το 6ο καλύτερο στον κόσμο στην Έκθεση Παγκόσμιας Υγείας (World Health Report 2022). Μεταξύ 2009 και 2016, το μερίδιο της κυβέρνησης στις δαπάνες για την υγεία αυξήθηκε από περίπου 32 % σε 41 % λόγω των αυξημένων δημόσιων επιδοτήσεων, οι οποίες προορίζονταν να συμβάλλουν στη μείωση των ιδιωτικών δαπανών.\n\nΟ κλάδος της υγειονομικής περίθαλψης της Σιγκαπούρης αναγνωρίζεται ως ένας από τους καλύτερους στον κόσμο, λόγω ενός συνδυασμού παραγόντων – ισχυρής ρυθμιστικής κυβερνητικής παρέμβασης, συνεισφορών από ιατρικούς αποταμιευτικούς λογαριασμούς και συστήματος επιμερισμού κόστους μεταξύ του ιδιωτικού και του δημόσιου τομέα. Οι βασικές στρατηγικές της κυβέρνησης στοχεύουν στον μετασχηματισμό του τομέα της υγειονομικής περίθαλψης μέσω συστημάτων πληροφορικής, ισχυρής κλινικής έρευνας, βελτίωσης της μακροχρόνιας περίθαλψης και μετάβασης προς εξειδικευμένη φροντίδα.\n\nΟι πληροφορίες προέρχονται από το Γραφείο Οικονομικών και Εμπορικών Υποθέσεων στη Σιγκαπούρη.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n",
    "Island Oil: 30άρησε και το γιορτάζει από Αθήνα μέχρι Σιγκαπούρη!": "Με τριάντα χρόνια αδιάλειπτης πορείας, ξεκινώντας το ταξίδι της από το νησί της Αφροδίτης, η Island Oil δραστηριοποιείται σε παγκόσμιο επίπεδο στο physical bunkering και στο εμπόριο ναυτιλιακών καυσίμων γιορτάζοντας φέτος με σειρά εκδηλώσεων τα τριακοστά γενέθλια της.\n\nΗ αρχή των εορτασμών ξεκίνησε από την Αθηναϊκή Ριβιέρα, όπου τα στελέχη της εταιρείας υποδέχθηκαν συνεργάτες, ανθρώπους της ναυτιλίας και εκπροσώπους των μέσων ενημέρωσης, σε μια βραδιά με λάμψη αλλά και υπερηφάνεια για τα ως τώρα επιτεύγματα της εταιρείας.\n\n«Πέρα από μια μεγάλη ευκαιρία για να γιορτάσουμε, θεωρούμε ότι αυτές οι εκδηλώσεις αποτελούν και μια ευκαιρία για να στοχαστούμε: θέλουμε να αναλογιστούμε τι έχουμε κάνει καλά και τι μπορούμε να κάνουμε καλύτερα», δήλωσε ο κ. Χρυσόστομος Παπαβασιλείου, ιδρυτής και Διευθύνων Σύμβουλος της Island Oil.\n\nΓια την ιστορία η Island Oil ιδρύθηκε το 1992 στην Κύπρο και μέσα από μία δυναμική πορεία ανάπτυξης διατηρεί σήμερα γραφεία σε συνολικά οκτώ χώρες, έχοντας ένα ισχυρό αποτύπωμα στη διεθνή αγορά.\n\nΤο γραφείο της εταιρείας στην Ελλάδα λειτουργεί από το 1999, ενώ έχει ακόμα παρουσία σε χώρες όπως η Ρουμανία, η Σιγκαπούρη, το Ισραήλ, το Ηνωμένο Βασίλειο, η Κίνα και η Ουκρανία. «Θελήσαμε να ξεκινήσουμε τις εορταστικές εκδηλώσεις μας από την Ελλάδα. Άλλωστε εδώ ανοίξαμε το πρώτο μας γραφείο εκτός Κύπρου και θέλω να εκφράσω τις ευχαριστίες και την ευγνωμοσύνη μου για όλους του καλούς συνεργάτες που έχουμε όλα αυτά τα χρόνια», τόνισε ο κ. Παπαβασιλείου.\n\nΜε περισσότερα από 120 άτομα προσωπικό για την στελέχωση των γραφείων στις 8 χώρες παρουσίας της, με πάνω από 150 άτομα που αποτελούν τα πληρώματα των 12 ιδιόκτητων πλοίων και με τρεις σταθμούς προμήθειας καυσίμων σε Κύπρο, Ισραήλ και Ρουμανία, η Island Oil έχει να παρουσιάσει μια τριανταετή ιστορία ανάπτυξης με σταθερούς ρυθμούς και σε υγιή βάση. Η εταιρεία επιλέγει σταθερά να δίνει μέρισμα από την ανάπτυξη της στους ανθρώπους της και στην κοινωνία, προτάσσοντας την βιώσιμη ανάπτυξη και την ανθρωποκεντρική κουλτούρα.\n\nΣε αυτή την κατεύθυνση, αφουγκαζόμενος τις ανάγκες του σήμερα αλλά και τις προκλήσεις του αύριο, ο Όμιλος Island Oil αναγνωρίζει την ανάγκη να μειώσει το ανθρακικό αποτύπωμά του και να απεμπλακεί σταδιακά από τα ορυκτά καύσιμα. Για τον σκοπό αυτό, διερευνά τη δυνατότητα να προσφέρει εναλλακτικές και πιο βιώσιμες λύσεις καυσίμων στο εγγύς μέλλον και συνεργάζεται με μια ερευνητική ομάδα που μελετά το υδρογόνο ως εναλλακτικό καύσιμο για τη ναυτιλιακή βιομηχανία.\n\nΠαράλληλα, επενδύει σε μια κοινοπραξία που ερευνά τρόπους εισαγωγής του βιομεθανίου ως καυσίμου σε βιομηχανικές εγκαταστάσεις, μικρά πλοία και οχήματα. «Στόχος μας είναι να αυξήσουμε τον αριθμό των πελατών κατά 20% μέσα στα επόμενα τρία χρόνια και να αυξήσουμε τον όγκο μας σε 3.000.000 mt έως το2026», επεσήμανε με αφορμή τους εορτασμούς ο ιδρυτής και Διευθύνων Σύμβουλος της εταιρείας, περιγράφοντας τους επόμενους στόχους. Οι εορταστικές εκδηλώσεις για τα 30 χρόνια της εταιρείας θα συνεχιστούν στην Κύπρο στις 23 Σεπτεμβρίου και στη Σιγκαπούρη στις 6 Οκτωβρίου.",
    "Τοποθέτησε 9 κλιματιστικά στο διαμέρισμα του, προκάλεσε μούχλα στους τοίχους των γειτόνων του": "Photo taken in Mecca, Saudi Arabia\n\nΠαράπονα δέχεται από τους γείτονές του ένας άνδρας από τη Σιγκαπούρη καθώς τα 9 κλιματιστικά που έχει τοποθετήσει στο διαμέρισμά του έχουν προκαλέσει μούχλα στους τοίχους των διαμερισμάτων των γειτόνων του.\n\nΟ κλιματισμός είναι απαραίτητος στην Σιγκαπούρη, καθώς τα καλοκαίρια στην χώρα της Ασίας είναι αρκετά ζεστά και με υψηλή υγρασία. Συνήθως μια ή δύο μονάδες είναι αρκετές για ένα τυπικό διαμέρισμα, αλλά ένας ντόπιος χρησιμοποίησε εννέα κλιματιστικά για να παραμείνει το διαμέρισμά του δροσερό.\n\nΔιαφήμιση\n\nΗ θερμοκρασία στο σπίτι του άνδρα έπεσε στους 18 βαθμούς Κελσίου, κάτι που σύμφωνα με πληροφορίες προκάλεσε σχηματισμό μούχλας στους τοίχους των γειτονικών διαμερισμάτων.\n\n«Πρέπει να καθαρίζουμε το πάτωμα τρεις φορές την ημέρα. Είναι πονοκέφαλος», είπε ο Λιού, ο γείτονας του άνδρα του οποίου το διαμέρισμα είναι στον επάνω όροφο, στην Shin Min Daily News.\n\nΟ ίδιος και η σύζυγός του είπαν ότι καθαρίζουν καθημερινά τους τοίχους τους οι οποίοι έχουν πιάσει μούχλα λόγω της υγρασίας. Επίσης, είπαν ότι τα πλακάκια δαπέδου έχουν σπάσει λόγω της διαφοράς θερμοκρασίας.\n\n. Shin Min Daily\n\nΔιαφήμιση\n\nΟ «κακός» γείτονας, ένας συνταξιούχος, 63 ετών, που νοίκιασε το διαμέρισμα τεσσάρων δωματίων, είπε στους δημοσιογράφους ότι έχει ρύθμιση την θερμοκρασία στους 18 βαθμούς Κελσίου και αυτό τον βοηθάει να ζει άνετα στο ζεστό κλίμα της Σιγκαπούρης. Ο άνδρας, με το επώνυμο Χουάνγκ, πρόσθεσε ότι είχε διαγνωστεί με καρκίνο του ήπατος και η χαμηλή θερμοκρασία βοηθάει στην ενίσχυση του ανοσοποιητικού του.\n\n«Υπάρχουν πέντε κλιματιστικά στο σαλόνι, δύο στο κύριο υπνοδωμάτιο και από ένα στα υπόλοιπα δύο δωμάτια», παραδέχτηκε ο Χουάνγκ, λέγοντας ότι πλήρωσε 7.200 δολάρια μόνο για να εγκαταστήσει τις εννέα μονάδες.\n\n«Οι γείτονές μου είναι όλοι εναντίον μου», είπε ο Χουάνγκ στο Shin Min Daily News, προσθέτοντας ότι μετακόμισε από το διαμέρισμα στις 17 Σεπτεμβρίου.\n\nΩστόσο, δεν θα εγκαταλείψει την άνεσή του, λέγοντας ότι πήρε οκτώ από τα κλιματιστικά μαζί του.",
    "ΣΙΓΚΑΠΟΥΡΗ ΠΡΟΓΝΩΣΤΙΚΑ (24/09/22) 【LIVE STREAMING ▶️】": "Η Σιγκαπούρη είναι μία από τις πιο αδύναμες ομάδες της Ασίας. Το επιβεβαίωσε και το μεσημέρι της Τρίτης γνωρίζοντας τη συντριβή 4-0 από το Βιετνάμ. Η Ινδία έδειξε καλά στοιχεία στα προκριματικά του Κυπέλλου Ασίας και πλέον προετοιμάζεται για τα τελικά της διοργάνωσης. Περιμένουμε να επικρατήσει έστω και δύσκολα σήμερα.",
    "Albon – Δύσκολα θα είμαι έτοιμος για την Σιγκαπούρη": "Ο οδηγός της Williams, Alex Albon είπε ότι ελπίζει να αγωνιστεί στο Grand Prix της Σιγκαπούρης μετά την απουσία του από εκείνο της Ιταλίας λόγο σκωληκοειδίτιδας, αλλά αναγνώρισε ότι αυτό θα ήταν δύσκολο.\n\nΟ 26χρονος Albon αντικαταστάθηκε στην Monza Από τον Ολλανδό Nyck de Vries, ο οποίος στο ντεμπούτο του τερμάτισε στην ένατη θέση.\n\nO Ταϊλανδός βγήκε από το νοσοκομείο την Τρίτη και αναρρώνει από τότε στο σπίτι του στο Μόνακο ενώ έχει ξεκινήσει προετοιμασία για το Grand Prix της Σιγκαπούρης στις 30 Σεπτεμβρίου.\n\n“Αισθάνομαι αρκετά καλά, νιώθω εντάξει.” είπε σε μήνυμα του στα social media.\n\n“Προφανώς το Σάββατο είχα ένα μικρό πρόβλημα και οι γιατροί έκαναν καταπληκτική δουλειά. Είμαι πολύ ευγνώμων που με έκαναν καλά και βγήκα από το νοσοκομείο την Τρίτη.”\n\n“Είμαι στο Μόνακο από τότε. Ξεκίνησα να περπατάω και ο στόχος είναι να είμαι έτοιμος για την Σιγκαπούρη, που θα είναι πολύ δύσκολα.”\n\n“Είναι ένας από τους δυσκολότερο αγώνες στους οποίους πηγαίνουμε.”\n\n“Αλλά ας στοχεύουμε ψηλά και ας δούμε τι θα γίνει.” Πρόσθεσε ο Albon.\n\nΔιαβάστε όλα τα νέα της Formula 1 εδώ, ενώ πλέον μπορείτε να μας βρείτε στο Instagram, YouTube, Tik Tok, Discord και Twitter.",
    "Σιγκαπούρη: 1.176 νέα κρούσματα κορωνοϊού σε 24 ώρες": "Αγαπητοί φίλοι,\n\nΣτο Euro2day.gr θέλουμε η επικοινωνία μας να είναι αυτή που έχετε επιλέξει.\n\nΣεβόμενοι τις αλλαγές στην Ευρωπαϊκή Νομοθεσία* αλλά και με γνώμονα τη συνεχή προσπάθεια για παροχή των βέλτιστων δυνατών υπηρεσιών, έχετε τον απόλυτο έλεγχο των ενημερώσεων που λαμβάνετε και μπορείτε να τις αλλάξετε ανά πάσα στιγμή.\n\nΜείνετε μαζί μας\n\nΟρίστε εδώ τον τρόπο που θέλετε να επικοινωνούμε\n\nΜην ξεχνάτε ότι η εγγραφή σας σας δίνει τέσσερα βασικά πλεονεκτήματα:\n\n\n\nΧαρτοφυλάκια\n\nAlerts\n\nMy Stocks\n\nNewsletters\n\nΕυχαριστούμε για την προτίμησή σας.\n\n*Το GDPR είναι ο νέος Ευρωπαϊκός Κανονισμός περί Προστασίας Δεδομένων Προσωπικού Χαρακτήρα (EE 2016/679) που τίθενται σε ισχύ από τις 25 Μαΐου 2018 για όσες εταιρείες τηρούν βάσεις δεδομένων. Τηρώντας λοιπόν, τους κανόνες εμπιστευτικότητας και απορρήτου, σύμφωνα με τη γενική Δήλωση Απορρήτου και Προστασίας Δεδομένων Προσωπικού Χαρακτήρα πρέπει να έχουμε την ρητή συγκατάθεσή σας ώστε να τηρούμε τα στοιχεία με σκοπό την επικοινωνία μαζί σας.\n\nΘέλετε να διαγράψετε το λογαριασμό σας; Κάντε κλικ εδώ.",
    "Ηarbor Lab: Η Start up για λιμάνια που «αγκυροβόλησε» σε Κοπεγχάγη, Αμβούργο, Σιγκαπούρη": "Από τους πρώτους, angel investors στην εταιρεία, ήταν ο εφοπλιστής Γιάννης Μαρτίνος.\n\nΣε θετικό έδαφος, παρά το «νεαρό της ηλικίας της», μόνο δύο χρόνια, προχωρά η Start up Harbor Lab, με ιδρυτή τον Αντώνη Μαλαξιανάκη, βγαίνοντας, πλέον, από την ελληνική επικράτεια και εγκαινιάζοντας, μέσα στον Σεπτέμβριο, συνεργασίες με εταιρείες πλοίων σε Ευρώπη και Ασία.\n\nΈχοντας λανσάρει ένα καινοτόμο, για τον κλάδο, λογισμικό το οποίο φτιάχτηκε για να αυτοματοποιήσει τον έλεγχο των λιμενικών εξόδων (disbursements accounting-DA) των ναυτιλιακών εταιρειών, βοηθώντας στην εξοικονόμηση χρημάτων, κάτι το οποίο γίνεται όλο και απαραίτητο τα τελευταία χρόνια, κατάφερε να προσελκύσει το ενδιαφέρον εταιρειών όπως η Star Bulk και η Signal.\n\nΕπί της ουσίας, η εν λόγω εταιρεία είναι μια νεοφυής επιχείρηση, η οποία έχει δημιουργήσει ένα καινοτόμο λογισμικό που βοηθά τις πλοιοκτήτριες εταιρείες και τις εταιρείες διαχείρισης πλοίων να μειώσουν τα λιμενικά έξοδά τους, αλλά και τον χρόνο που χρειάζονται για να ολοκληρώσουν τον ελέγχου των εξόδων αυτών, αυτοματοποιώντας και βελτιστοποιώντας τις διαδικασίες τους.\n\nΧαρακτηριστικό είναι ότι, παρά το γεγονός ότι ιδρύθηκε εν μέσω πανδημίας, τον Ιανουάριο του 2020, εξασφαλίζοντας για την αρχή της λειτουργίας της κεφάλαια από angel investrors, όπως ο εφοπλιστής Γιάννης Μαρτίνος, η εν λόγω επιχείρηση κατάφερε σταδιακά να ενδυναμωθεί, έχοντας εν έτει 2022, πλέον, 26 εργαζομένους και 5 εκατ. ευρώ τζίρο.\n\nΠρόσφατα, μάλιστα, στο portfolio της εταιρείας προστέθηκαν εταιρείες πλοίων στην Κοπεγχάγη, το Αμβούργο και τη Σιγκαπούρη, ενώ πληροφορίες θέλουν τη γκάμα συνεργατών από το εξωτερικό να μεγαλώνει ακόμα περισσότερο μέχρι το τέλος του 2022.\n\nΑξιοσημείωτο είναι, ότι, παρά το ‘’νεαρό’’ της ηλικίας της, η εν λόγω start up προωθεί και την κατάρτιση των εργαζομένων στον κλάδο.\n\nΜέσω της Harbor Lab Academy, γίνονται δεκτοί φοιτητές του ναυτιλιακού και οικονομικού κλάδου, οι οποίοι παρακολουθούν ποικίλα σεμινάρια πάνω στη λειτουργία του λογισμικού στα πλοία. Ήδη υπάρχει συνεργασία με το Οικονομικό Πανεπιστήμιο Αθηνών και το ιδιωτικό κολέγιο Alba, ενώ γίνεται ανάλογη προσπάθεια για σύμπραξη με το πανεπιστήμιο Πειραιά και το πανεπιστήμιο Αιγαίου.",
    "Τα λιμάνια με τη μεγαλύτερη διακίνηση εμπορευματοκιβωτίων": "Η εκτόξευση του διακινούμενου όγκου εμπορευματοκιβωτίων μεταξύ Ασίας και ΗΠΑ αντανακλάται στην κατάταξη των λιμένων με τη μεγαλύτερη διακίνηση το α’ εξάμηνο του 2022.\n\nΤο εν λόγω χρονικό διάστημα, η Σαγκάη παρέμεινε στην κορυφή των λιμανιών με τη μεγαλύτερη διακίνηση εμπορευματοκιβωτίων, καθώς μέσω αυτού διακινήθηκαν 22,54 εκατ. TEUs, σύμφωνα με δεδομένα της Alphaliner. Mε 18.406.900 TEUs, η Σιγκαπούρη κατέλαβε τη δεύτερη θέση, ενώ το δεύτερο μεγαλύτερο λιμάνι της Κίνας, το Νινγκμπό-Ζουσάν, βρέθηκε τρίτο στη σχετική λίστα, με τη διακίνηση να ανέρχεται σε 17.400.000 TEUs, σημειώνοντας αύξηση 8,8% έναντι του α’ εξαμήνου του 2021.\n\nΗ Alphaliner σημειώνει ότι το χάσμα μεταξύ Σιγκαπούρης και Νινγκμπό-Ζουσάν μειώθηκε φέτος στα 1,08 εκατ. TEUs έναντι 2,7 εκατ. TEUs έναν χρόνο πριν και 4 εκατ. TEUs πριν από την πανδημία. Μάλιστα ο κινεζικός λιμένας ξεπέρασε τη Σιγκαπούρη στη διακίνηση εμπορευματοκιβωτίων το β’ τρίμηνο, απόρροια κυρίως των lockdown στη Σαγκάη τον Απρίλιο και τον Μάιο. Το Νινγκμπό-Ζουσάν επωφελήθηκε από τα περιοριστικά μέτρα στη Σαγκάη, καθώς πολλά containerships προσπάθησαν να αποφύγουν τις καθυστερήσεις στον εν λόγω λιμένα. Πάντως, παρά την επιστροφή της Σαγκάης στην «ενεργό δράση» τον περασμένο Ιούλιο, η διακίνηση εμπορευματοκιβωτίων στο Νινγκμπό-Ζουσάν σημείωσε άνοδο 26%, στα 3,28 εκατ. TEUs τον ίδιο μήνα.\n\nΣενζέν (14,4 εκατ. TEUs) και Τσινγκτάο (12,47 εκατ. TEUs) έκλεισαν την κορυφαία πεντάδα των λιμανιών εμπορευματοκιβωτίων για το α’ εξάμηνο. Από ευρωπαϊκής πλευράς, συναντάται το Ρότερνταμ στην 11η θέση, η Αμβέρσα στη 13η θέση και το Αμβούργο στην 20ή θέση.",
    "Ποια πόλη είναι πλέον το κορυφαίο χρηματοπιστωτικό κέντρο στον κόσμο – Οι top 20": "Η Σιγκαπούρη ξεπέρασε το Χονγκ Κονγκ ως το πλέον ελκυστικό χρηματοπιστωτικό στην Ασία και το τρίτο στον κόσμο, σύμφωνα με μια νέα έκθεση που τοποθετεί τη Νέα Υόρκη και το Λονδίνο στην πρώτη και τη δεύτερη θέση αντίστοιχα.\n\nΤο Χονγκ Κονγκ υποχώρησε στην τέταρτη θέση, καθώς δέχθηκε ισχυρό οικονομικό πλήγμα από τους αυστηρούς περιορισμούς λόγω Covid αλλά και από μία σημαντική φυγή ταλέντων, ενώ το Σαν Φρανσίσκο ανέβηκε δύο θέσεις για να ολοκληρώσει την πρώτη πεντάδα του Παγκόσμιου Δείκτη Χρηματοοικονομικών Κέντρων.\n\nΤο Χονγκ Κονγκ προσπαθεί να ανακτήσει τη θέση του ως παγκόσμιου χρηματοοικονομικού κόμβου, καθώς συνεχίζει να ακολουθεί το παράδειγμα της Κίνας στην προσπάθεια να περιορίσει στο ελάχιστο τα κρούσματα κορωνοϊού, την ώρα που ο υπόλοιπος κόσμος εφαρμόζει πλέον όλο και και λιγότερα περιοριστικά μέτρα.\n\nΜια σύνοδος κορυφής των παγκόσμιων τραπεζιτών τον Νοέμβριο, που αποσκοπεί στην αποκατάσταση της εμπιστοσύνης προς την πόλη, εξασφάλισε συμμετοχές από περίπου 20 κορυφαίες εταιρείες του πλανήτη.\n\nΩστόσο, η αβεβαιότητα γύρω από τη χαλάρωση των μέτρων καραντίνας, η οποία έχει διατηρήσει τον αριθμό των επισκεπτών σε χαμηλά επίπεδα, κάνει τους συμμετέχοντες να διστάζουν.\n\nΗ Σιγκαπούρη, από την άλλη πλευρά, αναμένεται να δεχθεί πάνω από 4 εκατομμύρια επισκέπτες το 2022.\n\nΜια σειρά σημαντικών εκδηλώσεων, όπως το Milken Institute Asia Summit, το Forbes Global CEO Conference και το Grand Prix της Σιγκαπούρης θα συμβάλουν στην ανάδειξη της πόλης ως ταξιδιωτικού προορισμού.\n\nΟι κινεζικές πόλεις Σαγκάη, Πεκίνο και Σενζέν διατήρησαν τις θέσεις τους στην κατάταξη του top 10 του GFCI, παρά τα ιδιαίτερα αυστηρά μέτρα Covid που έχουν ουσιαστικά αποκόψει τη χώρα από τον υπόλοιπο κόσμο. Άλλα αξιοσημείωτα ευρήματα της έκθεσης ήταν: Το Παρίσι επέστρεψε στην πρώτη 10άδα, ενώ το Τόκιο υποχώρησε στη 16η θέση. Το Σίδνεϊ ανέβηκε 10 θέσεις στην κατάταξη και έφτασε στην 13η θέση. Το Ντουμπάι και το Άμπου Ντάμπι κυριάρχησαν στη Μέση Ανατολή, καταλαμβάνοντας τη 17η και 32η θέση αντίστοιχα.\n\nΤα ρωσικά χρηματοπιστωτικά κέντρα υποχώρησαν σημεντικά ως αποτέλεσμα του πολέμου στην Ουκρανία, με τη Μόσχα να υποχωρεί 22 θέσεις στην 73η και την Αγία Πετρούπολη να υποχωρεί 17 θέσεις.\n\nΟ δείκτης, που διαμορφώθηκε από τις δεξαμενές σκέψης Z/Yen Partners και το China Development Institute, κατατάσσει 119 χρηματοπιστωτικά κέντρα και χρησιμοποιεί δεδομένα που συλλέγονται από χιλιάδες επαγγελματίες του χρηματοοικονομικού κλάδου.\n\nΤα 20 κορυφαία χρηματοοικονομικά κέντρα\n\n1. Νέα Υόρκη, ΗΠΑ\n\n2. Λονδίνο, Ηνωμένο Βασίλειο\n\n3. Σιγκαπούρη Χονγκ Κονγκ\n\n4. Σαν Φρανσίσκο, ΗΠΑ\n\n5. Σανγκάη, Κίνα\n\n6. Λος Άντζελες, ΗΠΑ\n\n7. Πεκίνο, Κίνα\n\n8. Σενζέν, Κίνα\n\n9. Παρίσι, Γαλλία\n\n10. Σεούλ, Νότια Κορέα\n\n11. Σικάγο, ΗΠΑ\n\n12. Σίδνεϊ, Αυστραλία\n\n13. Βοστώνη, ΗΠΑ\n\n14. Ουάσιγκτον DC,\n\n15. ΗΠΑ Τόκιο,\n\n16. Ιαπωνία Ντουμπάι,\n\n17. Ηνωμένα Αραβικά Εμιράτα\n\n18. Φρανκφούρτη, Γερμανία\n\n19. Άμστερνταμ, Ολλανδία\n\n20. Γενεύη, Ελβετία\n\nΔιαβάστε ακόμα:\n\nΝέο πρόγραμμα εθελουσίας εξόδου «τρέχει» η Τράπεζα Πειραιώς – Τι προβλέπει\n\nΕπιμένει ο Πούτιν στην ρητορική των πυρηνικών – Αντιπολεμικές διαδηλώσεις και άγρια καταστολή στη Μόσχα\n\nΤι πρέπει να προσέξετε εάν κάνετε δωρεές χρημάτων στα παιδιά σας",
    "Επιστρέφει δυναμικά στην Ελλάδα η Scoot | Τα σχέδια για το 2023": "της Εύας Οικονομάκη\n\nΣε τροχιά ανάκαμψης, μετά τη διετία κατά την οποία κυριάρχησε η πανδημία του κορωνοϊού, με την Ελλάδα να επανέρχεται στο κάδρο της ανάπτυξή του, βρίσκεται o όμιλος Singapore Airlines (SIA), ο οποίος εξυπηρετεί την ελληνική αγορά μέσω της εταιρείας χαμηλού κόστους Scoot.\n\nΌπως τόνισαν στο πλαίσιο σχετικής ενημέρωσης εκπρόσωποι της εταιρείας, τα δρομολόγια της SIA στην Ευρώπη έχουν αποκατασταθεί, ενώ έχουν επίσης ξεκινήσει πτήσεις προς το Λονδίνο, το Μιλάνο και το Παρίσι, με ταυτόχρονη προσθήκη διαθέσιμων θέσεων για τη Βαρκελώνη και την Αθήνα.\n\nΗ Scoot, η μοναδική αεροπορική εταιρεία που προσφέρει απευθείας πτήσεις μεταξύ Αθήνας και Σιγκαπούρης, εκτελεί πλέον το δρομολόγιο μεταξύ των δύο πόλεων 4 φορές την εβδομάδα. Πριν από την πανδημία, στο πλαίσιο της επέκτασής της στην ελληνική αγορά, η Scoot εκτελούσε 5 πτήσεις την εβδομάδα. Μάλιστα, όπως ανέφεραν οι επικεφαλής της SIA, η εταιρεία αναμένεται να αυξήσει εκ νέου τη συχνότητά της την επόμενη σεζόν, εξετάζοντας παράλληλα το ενδεχόμενο καθημερινής σύνδεσης μεταξύ των δύο προορισμών, δεδομένου ότι η ζήτηση τόσο των εισερχόμενων όσο και των εξερχόμενων ταξιδιωτών αυξάνεται σταδιακά. Πάντως, κατά τη χειμερινή περίοδο 2022-2023, η Scoot θα πραγματοποιεί δύο πτήσεις την εβδομάδα μεταξύ Αθήνας και Σιγκαπούρης, αρχής γενομένης από τις 27 Οκτωβρίου έως τον Απρίλιο του 2023.\n\nΥπενθυμίζεται ότι η Scoot επέλεξε την Αθήνα ως τον πρώτο της ευρωπαϊκό προορισμό όταν ανακοινώθηκαν τα σχέδια επέκτασής της στην Ευρώπη το 2016.\n\n«Εχουμε πολλούς ταξιδιώτες από τη Σιγκαπούρη και την Αυστραλία που ταξιδεύουν με τις πτήσεις της Scoot προς την Αθήνα για διακοπές, αλλά ταυτόχρονα παρατηρούμε μια αυξανόμενη τάση Ελλήνων που ταξιδεύουν στην Ασία και την Αυστραλία μέσω Scoot», τόνισε, μεταξύ άλλων ο περιφερειακός offline manager της SIA για την Ευρώπη, Kardien De Werker.\n\nΗ ανάκαμψη\n\nΟ όμιλος κατάφερε το τρίμηνο Απριλίου-Ιουνίου να καταγράψει ισχυρές επιδόσεις, τάση που συνεχίστηκε και τον Ιούλιο. Σύμφωνα με τον περιφερειακό αντιπρόεδρο της εταιρείας στην Ευρώπη, Sek Eng Lee, η ζήτηση για αεροπορικά ταξίδια παρέμεινε ισχυρή κατά τη διάρκεια της περιόδου αιχμής του καλοκαιριού σε όλους τους προορισμούς προς τους οποίους εκτελεί δρομολόγια η εταιρεία, με εξαίρεση την περιοχή της Ανατολικής Ασίας, όπου οι ταξιδιωτικοί περιορισμοί παραμένουν σε ισχύ, επηρεάζοντας άμεσα ορισμένες βασικές αγορές.\n\nΑναφερόμενος στην ανάκαμψη της SIA, ο Sek Eng Lee τόνισε ότι ο όμιλος έχει επιτύχει δύο σημαντικά ορόσημα, την απόδοσή του το πρώτο τρίμηνο (Απρίλιος-Ιούνιος) και η επιβατική κίνηση του Ιουλίου. Η SIA το α’ τρίμηνο σημείωσε λειτουργικά κέρδη 556 εκατ. δολαρίων, γεγονός που αποδίδεται στην απότομη αύξηση της ζήτησης για αεροπορικά ταξίδια, από τη στιγμή που η Σιγκαπούρη άνοιξε πλήρως τα σύνορά της στους εμβολιασμένους ταξιδιώτες τον Απρίλιο του 2022.\n\nΗ SIA και η Scoot μετέφεραν 5,1 εκατ. επιβάτες κατά τη διάρκεια του πρώτου τριμήνου, αριθμός 14 φορές υψηλότερος από ό,τι ένα χρόνο πριν, με την αύξηση να ανέρχεται 158,2% σε σχέση με το προηγούμενο τρίμηνο. Τον Ιούλιο, δε, ο όμιλος μετέφερε περισσότερους από 2 εκατ. επιβάτες, με άνοδο 7,5% σε σχέση με τον προηγούμενο μήνα.\n\n«Αυτή ήταν η πρώτη φορά που περάσαμε τα 2 εκατομμύρια από τότε που ξεκίνησε η πανδημία», ανέφερε ο Kardien De Werker.\n\nΕνδεικτικά της ανάκαμψης της εταιρείας είναι τα νούμερα πληρότητας που κατέγραψε ο όμιλος τους προηγούμενους μήνες. Συγκεκριμένα, η πληρότητα της SIA τον Ιούλιο έφτασε στο 87,4%, το δεύτερο υψηλότερο μηνιαίο ποσοστό στην ιστορία του ομίλου.\n\nΗ χωρητικότητα του ομίλου SIA τον Ιούλιο έφτασε το 67% του 2019 διεθνώς, με τους επικεφαλής της εταιρείας να αναμένουν ότι μέχρι το τέλος του β’ τριμήνου θα έχει επιτευχθεί η αποκατάσταση του 76% των προ πανδημίας επιπέδων.",
    "Ιατρική τεχνολογία: Η Σιγκαπούρη θα δοκιμάσει νέες τεχνολογίες υγείας με χρηματοδότηση 1,7 εκατομμυρίων δολαρίων": "Οι νέες τεχνολογίες υγειονομικής περίθαλψης πρόκειται να δοκιμαστούν σε συνεργασία με τις ομάδες δημόσιας υγειονομικής περίθαλψης στη Σιγκαπούρη για πιθανή μελλοντική υιοθέτηση και εφαρμογή σε μεγάλη κλίμακα. Συνολικά χορηγήθηκε χρηματοδότηση ύψους 2,4 εκατομμυρίων SG (1,7 εκατομμυρίων δολαρίων) σε έξι λύσεις σχεδόν έτοιμες για την αγορά στο πρόσφατο Healthcare InnoMatch 2022 που διοργανώθηκε από το Κέντρο Καινοτομίας στην Υγεία και υποστηρίζεται από το Υπουργείο Υγείας και το Ίδρυμα Temasek.\n\nΧρηματοδοτήσεις για την εξέλιξη της ιατρικής τεχνολογίας\n\nΤο Healthcare InnoMatch, το οποίο κυκλοφόρησε πέρυσι, είναι μια ετήσια πρόκληση που συγκεντρώνει τεχνολογικές προτάσεις από νεοφυείς και μικρές και μεσαίες επιχειρήσεις για την επίλυση των πιεστικών προκλήσεων στον τομέα της υγειονομικής περίθαλψης και τη μεταμόρφωση του μέλλοντος της υγειονομικής περίθαλψης. Για πρώτη φορά στη δεύτερη χρονιά της, η εκδήλωση είδε και τις τρεις ομάδες δημόσιας υγειονομικής περίθαλψης στη Σιγκαπούρ, National Healthcare Group (NHG), National University Health System (NUHS) και Singapore Health Services (SingHealth), να συνεργάζονται για να αξιολογήσουν τη σκοπιμότητα του προτεινόμενου έργα.\n\nΤα ακόλουθα έξι έργα κέρδισαν περισσότερες από 250 εφαρμογές σε όλο τον κόσμο:\n\nPreSAGE από την Connex Healthcare (σε συνεργασία με την NHG) – Λύση βασισμένη σε εικόνα με τεχνητή νοημοσύνη για την πρόβλεψη και την πρόληψη πτώσεων σε νοσοκομεία, γηροκομεία και κατοικίες.\n\nFxMammo by FathomX (συνεργασία με NUHS) – Εργαλείο υποστήριξης AI για την ανάλυση μαστογραφιών στην έγκαιρη ανίχνευση του καρκίνου του μαστού.\n\nΣύστημα Διαχείρισης Ανάκτησης KIMIA από την Kinexcs (σε συνεργασία με την SingHealth) – λύση διαχείρισης μετεγχειρητικής αποκατάστασης για απομακρυσμένη παρακολούθηση της κατάστασης των αρθρώσεων του ασθενούς. Έρχεται με μια έξυπνη φορητή συσκευή αισθητήρα και έναν ψηφιακό θεραπευτή τεχνητής νοημοσύνης που καθοδηγεί τους χρήστες στην άσκηση και εντοπίζει τις επιπλοκές μετά την επέμβαση.\n\nNuCalm (σε συνεργασία με το SingHealth) – τεχνολογία βασισμένη στη νευροεπιστήμη που έχει αποδειχθεί κλινικά ότι μειώνει το στρες και βελτιώνει την ποιότητα του ύπνου.\n\nQTX Magnetic Mitohormesis από την QuantumTX (σε συνεργασία με την NUHS) – τεχνολογία ενεργοποίησης μυο-μιτοχονδρίων που παρέχει συμπληρωματική μυϊκή ενεργοποίηση για τη βελτίωση της αποκατάστασης μετά το εγκεφαλικό και της λειτουργικής ανεξαρτησίας.\n\nUs2.AI (σε συνεργασία με το NHG και το SingHealth) – λογισμικό αυτοματοποιημένου καρδιακού υπερήχου για τη διάγνωση καρδιακής ανεπάρκειας.\n\nΟι έξι νικητές έχουν συνδυαστεί με τουλάχιστον ένα σύμπλεγμα δημόσιας υγειονομικής περίθαλψης όπου μπορούν να προσαρμόσουν περαιτέρω τις προσφορές τους και να λάβουν σχόλια από παρόχους και ασθενείς. Η συνεργασία έχει σχεδιαστεί για να επιταχύνει την ανάπτυξη των τεχνολογιών τους σχεδόν έτοιμες για αγορά και να τις προετοιμάσει για μεγάλης κλίμακας εφαρμογή και εμπορευματοποίηση στη Σιγκαπούρη και πέρα ​​από αυτήν.\n\nTο Τεχνολογικό Πανεπιστήμιο Nanyang της Σιγκαπούρης, η Υπηρεσία Επιστήμης, Τεχνολογίας και Έρευνας και η NHG ξεκίνησαν πρόσφατα μια άλλη πρωτοβουλία για την υποστήριξη της καινοτομίας στη βιοϊατρική τεχνολογία. Οι οργανισμοί κυκλοφόρησαν τη θερμοκοιτίδα 15 εκατομμυρίων δολαρίων SG (10,7 εκατομμύρια δολάρια) που ονομάζεται co11ab στο Health City Novena στην Ιατρική Σχολή Lee Kong Chian του NTU Singapore. Με στόχο να είναι πλήρως λειτουργικό το πρώτο τρίμηνο του 2023, το co11ab θα παρέχει στις νεοφυείς επιχειρήσεις πρόσβαση στην τεχνογνωσία του κλάδου, την καθοδήγηση και τη χρηματοδότηση για να αναπτύξουν τις ιδέες και τις ιδέες τους σε προϊόντα.\n\nΠΗΓΗ\n\n",
    "Βαθμολογία F1: Στο +116 ο Φερστάπεν και πάει για… κούπα στη Σιγκαπούρη!": "Πρόβα... τίτλου έκανε στη Μόντσα ο Μαξ Φερστάπεν! Με τη νίκη του στο ιταλικό Grand Prix, ο Ολλανδός πιλότος της Red Bull Racing, έφτασε τους 335 βαθμούς στη σεζόν και ξέφυγε στο +116 από τον δεύτερο Σαρλ Λεκλέρ (219).\n\n\n\nΑυτό σημαίνει ότι με τον κατάλληλο συνδυασμό στο νυχτερινό αγώνα της ασιατικής χώρας, ο Super Max θα μπορέσει ακόμα και να σηκώσει την κούπα! Είναι τυπικά θέμα χρόνου, αφού με έξι «στροφές» να απομένουν, τίποτα δεν μπορεί να του στερήσει το back to back.\n\n\n\nΣτο πρωτάθλημα των κατασκευαστών τώρα, η Red Bull Racing έχει ξεφύγει με +139 από τη Ferrari και ο τίτλος μοιάζει πρακτικά ότι δεν μπορεί να χαθεί.\n\n\n\nΔείτε τη βαθμολογία οδηγών και κατασκευαστών:\n\n\n\n",
    "Σιγκαπούρη: 2.271 νέα κρούσματα κορωνοϊού σε 24 ώρες": "Αγαπητοί φίλοι,\n\nΣτο Euro2day.gr θέλουμε η επικοινωνία μας να είναι αυτή που έχετε επιλέξει.\n\nΣεβόμενοι τις αλλαγές στην Ευρωπαϊκή Νομοθεσία* αλλά και με γνώμονα τη συνεχή προσπάθεια για παροχή των βέλτιστων δυνατών υπηρεσιών, έχετε τον απόλυτο έλεγχο των ενημερώσεων που λαμβάνετε και μπορείτε να τις αλλάξετε ανά πάσα στιγμή.\n\nΜείνετε μαζί μας\n\nΟρίστε εδώ τον τρόπο που θέλετε να επικοινωνούμε\n\nΜην ξεχνάτε ότι η εγγραφή σας σας δίνει τέσσερα βασικά πλεονεκτήματα:\n\n\n\nΧαρτοφυλάκια\n\nAlerts\n\nMy Stocks\n\nNewsletters\n\nΕυχαριστούμε για την προτίμησή σας.\n\n*Το GDPR είναι ο νέος Ευρωπαϊκός Κανονισμός περί Προστασίας Δεδομένων Προσωπικού Χαρακτήρα (EE 2016/679) που τίθενται σε ισχύ από τις 25 Μαΐου 2018 για όσες εταιρείες τηρούν βάσεις δεδομένων. Τηρώντας λοιπόν, τους κανόνες εμπιστευτικότητας και απορρήτου, σύμφωνα με τη γενική Δήλωση Απορρήτου και Προστασίας Δεδομένων Προσωπικού Χαρακτήρα πρέπει να έχουμε την ρητή συγκατάθεσή σας ώστε να τηρούμε τα στοιχεία με σκοπό την επικοινωνία μαζί σας.\n\nΘέλετε να διαγράψετε το λογαριασμό σας; Κάντε κλικ εδώ.",
    "Διεθνές «κυνηγητό» για τη σύλληψη του ιδρυτή της Terraform": "Ο Κουόν φέρεται να είχε διαφύγει στη Σιγκαπούρη εντός του 2022, αλλά οι αρχές της Σιγκαπούρης ανέφεραν στις 17 Σεπτεμβρίου πως δεν βρίσκεται στο κρατίδιο.\n\nΗ κυβέρνηση της Νότιας Κορέας ανακοίνωσε πως έλαβε από την Interpol διεθνές ένταλμα «κόκκινου συναγερμού» για τον εντοπισμό και τη σύλληψη ιδρυτή της Terraform, Ντο Κουόν, για το σκάνδαλο της πλατφόρμας blockchain Terraform Labs, της εταιρείας πίσω από το αλγοριθμικό stablecoin TerraUST, μετά τη θεαματική κατάρρευση του νωρίτερα φέτος.\n\nΗ κατάρρευση της πλατφόρμας του Terra τον Μάιο οδήγησε σε συνολικές απώλειες περίπου 60 δισ. δολαρίων για το UST και το «αδελφό»-κρυπτονόμισμα luna. Το UST, ένα αμφιλεγόμενο stablecoin που υποτίθεται πως έπρεπε να συνδέεται με σταθερή ισοτιμία 1:1 με το αμερικανικό δολάριο, αποσυνδέθηκε από την τιμή στόχο του στα μέσα Μαΐου και προκάλεσε ένα ευρύτερο selloff στην αγορά των κρυπτονομισμάτων από το οποίο ο χώρος των ψηφιακών assets δεν έχει ακόμη ανακάμψει.\n\nΟι αρχές της Νότιας Κορέας έχουν κατηγορήσει τον Κουόν και πέντε ακόμα άτομα για εγκλήματα, όπως αυτό της παραβίασης των νόμων των κεφαλαιακών αγορών. Σύμφωνα με το Bloomberg, ο Κουόν φέρεται να είχε διαφύγει στη Σιγκαπούρη εντός του 2022, αλλά οι αρχές της Σιγκαπούρης ανέφεραν στις 17 Σεπτεμβρίου πως δεν βρίσκεται στο κρατίδιο.\n\nΤον Ιούνιο, είχε γίνει γνωστό πως η ανώτατη εισαγγελία της Ν. Κορέας είχε απαγορεύσει την έξοδο από την χώρα στον Κουόν αλλά και σε στελέχη της εταιρείας του.",
    "ΣΙΓΚΑΠΟΥΡΗ ΠΡΟΓΝΩΣΤΙΚΑ (21/09/22) 【LIVE STREAMING ▶️】": "Ο άσος ήταν αρχικά στις επιλογές μας, αλλά τελικά θα κάνουμε πίσω. Το Βιετνάμ έχει τον πρώτο λόγο θεωρητικά λόγω έδρας, όμως θα κάνει αρκετές δοκιμές. Η Σιγκαπούρη ταξίδεψε με 23 παίκτες που αποτελούν τον κορμό της εθνικής και αντιμετωπίζει τον αγώνα με σοβαρότητα. Στα 2-3 G.",
    "Πετρέλαιο: Πτώση στα 85 δολάρια το βαρέλι από τον Ιανουάριο": "Φωτογραφία αρχείου DADO RUVIC via REUTERS\n\nΚάτω από τα 85 δολάρια το βαρέλι υποχώρησαν σήμερα οι τιμές του πετρελαίου, το χαμηλότερο επίπεδο από τον Ιανουάριο του 2022, πριν τη μεγάλη άνοδο που ακολούθησε μετά τον πόλεμο στην Ουκρανία.\n\nΤα συμβόλαια μελλοντικής εκπλήρωσης του αργού πετρελαίου Brent για τον Νοέμβριο υποχώρησαν 1,35 δολάρια ή 1,57%, στα 84,80 δολάρια το βαρέλι για πρώτη φορά από τις 14 Ιανουαρίου.\n\nΔιαφήμιση\n\nΤα συμβόλαια μελλοντικής εκπλήρωσης του αμερικανικού αργού West Texas Intermediate (WTI) για παράδοση Νοεμβρίου υποχώρησαν 1,15 δολάρια ή 1,46%, στα 77,59 δολάρια το βαρέλι. Το WTI υποχώρησε στα 77,21 $, το χαμηλότερο από τις 6 Ιανουαρίου.\n\nΚαι τα δύο συμβόλαια υποχώρησαν περίπου 5% την Παρασκευή.\n\nΤην ίδια στιγμή η ισχυροποίηση του δολαρίου, έναντι του ευρώ της λίρας και του γεν, σε υψηλό 20ετίας, τείνει να περιορίσει τη ζήτηση για πετρέλαιο σε δολάρια, καθώς οι αγοραστές που χρησιμοποιούν άλλα νομίσματα πρέπει να ξοδέψουν περισσότερα για να αγοράσουν αργό.\n\nΟι κεντρικές τράπεζες σε πολλές χώρες που καταναλώνουν πετρέλαιο, συμπεριλαμβανομένων των Ηνωμένων Πολιτειών, των μεγαλύτερων καταναλωτών αργού στον κόσμο, αύξησαν τα επιτόκια για να καταπολεμήσουν τον αυξανόμενο πληθωρισμό γεγονός που προκαλεί φόβους για ύφεση.\n\nΟ Sugandha Sachdeva, αντιπρόεδρος του τομέα εμπορευμάτων της Religare Broking. αναμένει ότι οι τιμές του WTI θα μπορούσαν να βρουν ένα κατώτατο όριο στα 75 δολάρια το βαρέλι, ενώ για το Brent, τα 80 δολάρια θα λειτουργήσουν ως μαξιλάρι.\n\nΔιαφήμιση\n\nΟι ταραχές στην αγορά πετρελαίου που προκλήθηκαν μετά τον πόλεμο στην Ουκρανία και το εμπάργκο της Ευρωπαϊκής Ένωσης στο ρωσικό πετρέλαιο από τον Δεκέμβριο, συνέβαλλαν στην στήριξη των τιμών.\n\nΟ διευθύνων σύμβουλος του ενεργειακού εμπόρου Vitol, Russell Hardy, δήλωσε ότι οι θαλάσσιες μεταφορές καυσίμων επηρεάζονται από τις αντίστοιχες ρωσικών πετρελαϊκών προϊόντων που αναμένεται να διοχετευτούν στην Ασία και τη Μέση Ανατολή.\n\nΕπιπλέον, ο Χάρντι είπε σε διάσκεψη πετρελαίου στη Σιγκαπούρη ότι περισσότερα από ένα εκατομμύριο βαρέλια ημερησίως (bpd) αργού πετρελαίου των ΗΠΑ αναμένεται να οδηγηθούν προς την Ευρώπη για να καλύψουν το κενό στις ρωσικές προμήθειες.\n\nΗ προσοχή όλων στρέφεται πλέον στον ΟΠΕΚ+ που θα συναντηθούν στις 5 Οκτωβρίου, αφού συμφώνησαν να μειώσουν την παραγωγή τους στην τελευταία συνάντηση.\n\nΌμως, δεδομένου ότι ο ΟΠΕΚ+ παράγει πολύ κάτω από τη στοχευμένη παραγωγή του, οποιαδήποτε νέα μείωση ενδέχεται να μην έχει μεγάλο αντίκτυπο στην προσφορά.\n\nΔιαφήμιση",
    "Emirates: Η Premium Οικονομική Θέση σε πτήσεις προς πέντε ακόμη πόλεις από τον Δεκέμβριο": "Η Emirates αξιοποιεί τα πρόσφατα αναβαθμισμένα αεροσκάφη A380, που διαθέτουν την Premium Οικονομική Θέση, για πτήσεις από και προς Νέα Υόρκη (JFK), Ώκλαντ, Μελβούρνη, Σαν Φρανσίσκο και Σιγκαπούρη, ενώ προσθέτει την Premium Οικονομική Θέση και προς Λονδίνο και Σίδνεϊ.\n\nΗ αεροπορική εταιρεία θα αυξήσει τις πτήσεις των εμβληματικών αεροσκαφών A380 σε 42 πόλεις, με περισσότερες από 400 αναχωρήσεις πτήσεων σε εβδομαδιαία βάση, το μεγαλύτερο πρόγραμμα πτήσεων που έχει διεξάγει μέχρι σήμερα, με 85 αεροσκάφη A380 να αναμένεται να αξιοποιηθούν μέχρι το τέλος του έτους\n\nΗ Emirates εγκαινιάζει τον Δεκέμβριο τα αναβαθμισμένα αεροσκάφη A380, τα οποία διαθέτουν τις πλέον σύγχρονες καμπίνες της Premium Οικονομικής Θέσης σε πτήσεις προς πέντε νέους προορισμούς – τη Νέα Υόρκη (JFK), το Σαν Φρανσίσκο, τη Μελβούρνη, το Ώκλαντ και τη Σιγκαπούρη. Επιπλέον, η αεροπορική εταιρεία αναμένεται να προσθέσει περισσότερες Premium Οικονομικές Θέσεις σε δρομολόγια πτήσεων προς το Χίθροου του Λονδίνου και το Σίδνεϊ, καθώς τα αναβαθμισμένα αεροσκάφη θα ενταχθούν στα δρομολόγια τωv συγκεκριμένων πτήσεων.\n\nΣτόχος της αεροπορικής εταιρείας είναι να προσφέρει σε περισσότερους επιβάτες της την ευκαιρία να ζήσουν την ξεχωριστή ταξιδιωτική εμπειρία της περίφημης Premium Οικονομικής Θέσης. Βάσει του πλάνου της αεροπορικής, αναμένεται να τεθούν σε λειτουργία 85 αεροσκάφη A380 έως τον Δεκέμβριο, ώστε να εξυπηρετήσουν την ταξιδιωτική ζήτηση στο τέλος του έτους.\n\nΤα αναβαθμισμένα αεροσκάφη A380 της Emirates με την Premium Οικονομική Θέση προς το JFK της Νέας Υόρκης, το Σαν Φρανσίσκο, τη Μελβούρνη, το Ώκλαντ και τη Σιγκαπούρη θα λειτουργούν ως εξής:\n\nΣτη Νέα Υόρκη (JFK), το πρόσφατα αναβαθμισμένο αεροσκάφος A380 θα είναι διαθέσιμο για τις πτήσεις EK 203 και EK 204 από την 1η Δεκεμβρίου.\n\nΣτο Ώκλαντ, η Emirates θα εγκαινιάσει τις Premium Οικονομικές Θέσεις στις πτήσεις EK 448 και EK 449 από τις 15 Ιανουαρίου 2023.\n\nΑπό την 1η Φεβρουαρίου 2023, η Μελβούρνη θα γίνει ο δεύτερος προορισμός της Αυστραλίας που θα εξυπηρετείται από το αεροσκάφος A380, το οποίο θα παρέχει την Premium Οικονομική Θέση στις πτήσεις ΕΚ 406 και ΕΚ 407.\n\nΤο Σαν Φρανσίσκο θα αποτελέσει τον δεύτερο προορισμό των ΗΠΑ που θα εξυπηρετείται από το αναβαθμισμένο αεροσκάφος A380 με το ανανεωμένο εσωτερικό, μέσω των πτήσεων EK 225 και EK 226, από τις 15 Φεβρουαρίου 2023.\n\nΤο αναβαθμισμένο αεροσκάφος A380 της Emirates με την Premium Οικονομική Θέση θα προσγειωθεί για πρώτη φορά στη Σιγκαπούρη την 1η Μαρτίου 2023, μέσω των πτήσεων EK 354 και EK 355.\n\nΕπίσης, η Emirates θα επικαιροποιήσει τον προγραμματισμό της για το Χίθροου του Λονδίνου, το Σίδνεϊ και το JFK της Νέας Υόρκης με τα αναβαθμισμένα αεροσκάφη A380, ως ακολούθως:\n\nΑπό τις 15 Δεκεμβρίου 2022, το Σίδνεϊ θα αποτελέσει την πρώτη πόλη του δικτύου της Emirates που θα προσφέρει την Premium Οικονομική Θέση σε όλες τις πτήσεις, αξιοποιώντας τα αναβαθμισμένα αεροσκάφη της στις πτήσεις EK 414 και EK 415.\n\nΑπό την 1η Ιανουαρίου 2023, το Χίθροου στο Λονδίνο θα εξυπηρετείται με το τρίτο καθημερινό δρομολόγιο, που θα διαθέτει την Premium Οικονομική Θέση, στις πτήσεις EK 005 και EK 006.\n\nΑπό τις 15 Μαρτίου 2023, η Emirates θα χρησιμοποιεί το δεύτερο αεροσκάφος A380 με Premium Οικονομικές Θέσεις από και προς Νέα Υόρκη (JFK) στις πτήσεις EK 201 και EK 202.\n\nΕπιπρόσθετα, η Emirates θα εγκαινιάσει στις 26 Μαρτίου 2023 το αεροσκάφος A380 με τις Premium Οικονομικές Θέσεις στο Κράισττσερτς, ως επέκταση του δρομολογίου από το Ντουμπάι στο Σίδνεϊ, στις πτήσεις EK 412 και EK 413.\n\nΕνίσχυση των παρεχόμενων υπηρεσιών στα αεροσκάφη A380\n\nΜε την ταξιδιωτική ζήτηση να αυξάνεται, η Emirates επιδιώκει να προσφέρει στους επιβάτες της περισσότερες επιλογές και αναβαθμισμένη ταξιδιωτική εμπειρία, ενισχύοντας τις υπηρεσίες που παρέχονται στα αεροσκάφη A380 σε 42 προορισμούς έως το τέλος Μαρτίου 2023. Παράλληλα, η αεροπορική εταιρεία βελτιστοποιεί το δίκτυό της, ώστε να ανταποκρίνεται στην υψηλή ζήτηση, και ενισχύει τα υπάρχοντα προγράμματά της σε περισσότερες από 400 αναχωρήσεις αεροσκαφών A380 από το Ντουμπάι, προσφέροντας 460.000 θέσεις στα εν λόγω αεροσκάφη σε εβδομαδιαία βάση έως τον Μάρτιο του 2023, συμπεριλαμβανομένων 81.000 θέσεων στις premium καμπίνες της, με στόχο την καλύτερη άνεση των επιβατών.\n\nΜέχρι το τέλος του έτους, η αεροπορική εταιρεία θα εξυπηρετεί περίπου το ένα τρίτο του δικτύου της με 85 αεροσκάφη A380, καθώς αναμένεται να προσθέσει περισσότερους προορισμούς στο δίκτυο της όπως το Χιούστον, το Μπανγκαλόρ, το Περθ, το Ώκλαντ, το Χονγκ Κονγκ και η Κουάλα Λουμπούρ, ενώ θα ανακοινωθούν επιπλέον πόλεις εντός των επόμενων εβδομάδων. Μέσω της διευρυμένης λίστας προορισμών, η Emirates θα έχει ανακτήσει το 75% του δικτύου που εξυπηρετούσαν τα αεροσκάφη A380 πριν από την πανδημία. Επίσης, η αεροπορική εταιρεία αυξάνει τη συχνότητα των πτήσεων της προς δημοφιλείς πόλεις που εξυπηρετούνται ήδη από το εμβληματικό της αεροσκάφος, καθιστώντας τη λειτουργία της ακόμη πιο ανθεκτική και σταθερή.",
    "Επιδίωξη μιας «πράσινης» Ρόδου": "Γράφει η\n\nΜαρία-Νικολέτα Σουλούνια\n\nαπόφοιτος του μεταπτυχιακούπρογράμματος σπουδών\n\n“International Tourism Management\" του Cardiff Metropolitan University\n\nΘερινή Κυριακή.\n\nΑπολαυστική.\n\nΛυτρωτική ανάπαυση στη δροσερή\n\nσυντροφιά της θάλασσας.\n\nΤο απέραντο γαλάζιο χαρίζει γενναιόδωρα\n\nναυάγιο σε κάθε τι μακάβριο.\n\nΜες τη νηνεμία, ρευστή σα λάδι,\n\nσε αγκαλιάζει με χάδι.\n\nΤο σώμα ελαφραίνει. Η ψυχή ευφραίνει.\n\nΜα και σε αναταραχή , αγχολυτική.\n\nΟργιασμένη μεν αλλά λυρική .\n\nΜες τους αφρούς της αφουγκράζεται\n\nκανείς τους ιαματικούς ήχους της ανάσυρσης.\n\nΉχοι λεπτοί ,γλυκείς σαν φυσαλίδες\n\nπου αναδύονται γλήγορα στην επιφάνεια ενός παγωμένου στομίου ποτηριού,\n\nγαργαλώντας τα ξηραμένα χείλη ενός\n\nδιψασμένου...\n\nΕπίγειοι ήχοι χαμένου παραδείσου.\n\nΑκροατές αυτών οι παραθεριστές , παρέα με τα τζιτζίκια κάτω από τα αλμυρίκια.\n\nΞαφνικά μια φωνή διέκοψε την\n\nακουστική πανδαισία.\n\n«Ντονατς,μπύρες, φρούτα!» κραύγασε\n\nο ηλιοκαμένος πλανόδιος πωλητής\n\nπερνώντας ανάμεσα στους ξεκούραστους λουόμενους και\n\nτο κληροδότημά τους.\n\nΧάμω, σωρεία αποτσίγαρων και πεταμένων πλαστικών βουτηγμένων στην άμμο και κει πιο πέρα τα παιδιά αυτών.\n\nΠιτσιρίκια χαρούμενα και αθώα έχτιζαν\n\nκάστρα απάνω στην αμμουδιά.\n\nΕύθραυστα κτίσματα, όνειρα σύντομα και απατηλά που σε λίγο θα τα παρέσερνε η θάλασσα.\n\nΓιατί η θάλασσα όπως η υπόλοιπη φύση όσο μεγαλόψυχη και αν είναι, πάντα από τον πυθμένα της θα αναδύεται, και ό,τι λύματα μαζεύει με τα κύματα θα τα ανασέρνει στην επιφάνεια της ανθρώπινης αδράνειας.\n\nΤο σκηνικό αυτό είναι γνώριμο σε κάθε παραλία της χώρας μας και ιδιαίτερα του νησιού μας . Μια εικόνα οξύμωρη, σε αντιδιαστολή με την περήφανη διεκδίκηση του τίτλου μας, ως «ναυαρχίδα τουρισμού».\n\nΚαι όμως δυστυχώς αυτή είναι η πραγματικότητα ,εφόσον η κύρια προτεραιότητα της κάθε διοίκησης που έχει περάσει στο νησί είναι η βραχυπρόθεσμη τουριστική «άνοδος».\n\nΑκόμα ένας λόγος που οδηγεί στη δυσοίωνη αυτή πραγματικότητα, είναι η μονομερής προσέγγιση της σχέσης του περιβάλλοντος με την οικονομική ανάπτυξη. Η οπισθοδρομική αυτή τακτική υφίσταται διότι, διαφοροποιούμε την οικονομική ανάπτυξη από την περιβαλλοντική, και ως εκ τούτου δίνουμε πρώτα σημασία στην οικονομική άνθιση στην περίπτωση του νησιού μας, στην τουριστική ανάπτυξη που αγγίζει τις διαστάσεις του υπερτουρισμού θέτοντας έτσι σε υψηλό κίνδυνο τη βιωσιμότητα.\n\nΣυνηθίζουμε να ασχολούμαστε με τα υπόλοιπα μείζονα θέματα όπως τη φροντίδα του περιβάλλοντός μας, μετά το πέρας της τουριστικής σεζόν εφόσον και αν θα έχει απομείνει κάποιο κεφάλαιο προς αξιοποίηση για επένδυση. Αντίθετα όμως, συνιστάται η σύγχρονη προσέγγιση της σχέσης περιβάλλοντος με την οικονομική /τουριστική άνθιση εφόσον, το περιβάλλον μαζί με την οικονομία αποτελούν συγκοινωνούντα δοχεία και επομένως η σχέση τους είναι αμφίδρομη.\n\nΧώρες οικονομικά καταξιωμένες όπως η Ελβετία, ο Καναδάς και η Σιγκαπούρη με υψηλό ΑΕΠ και HDI ή αλλιώς «δείκτη ανθρώπινης ανάπτυξης», και υψηλή περιβαλλοντική υποδομή διακρίνονται για το βιοτικό τους επίπεδο, διότι έχουν αναγνωρίσει την αλληλένδετη σχέση μεταξύ της περιβαλλοντικής και οικονομικής ανάπτυξης .\n\nΧώρες σαν τις παραπάνω, όχι μόνο αξιοποιούν τον ήδη υπάρχοντα φυσικό πλούτο, αλλά δημιουργούν συνεχώς νέες πράσινες κοιτίδες ακόμη και εντός του κέντρου των πόλεών τους, όπως για παράδειγμα η Σιγκαπούρη. Η Σιγκαπούρη έχει δημιουργήσει μια μοντέρνα όαση ποικιλόμορφης χλωρίδας στο κέντρο της , που ονομάζεται “Gardens by the Bay” όπου φιλοξενούνται 1.5 εκατομμύρια είδη φυτών από όλο τον κόσμο και μέχρι στιγμής το έχουν επισκεφθεί 75 εκατομμύρια επισκέπτες από το άνοιγμά της.\n\nΕπιπλέον, δεν είναι τυχαίο ότι οι παραπάνω χώρες όπως πολλές άλλες αναπτυγμένες χώρες, μπορεί να μην αντλούν πρωτίστως την οικονομική τους ισχύ από τον τουρισμό, όπως συμβαίνει με την Ελλάδα, όμως διακρίνονται για την προτίμησή τους στην προσφορά οικολογικού τουρισμού.\n\nΒάσει επιστημονικών ερευνών τα έσοδα του παγκόσμιου οικοτουρισμού που το 2019 εκτιμήθηκαν σε 181,1 δισ.θα αυξηθούν μέχρι το 2027 στα 333,8 δισ.\n\nΜάλιστα, σύμφωνα με την επιστημονική στατιστική έρευνα που εκπονήθηκε από την Altiant, φημισμένη εταιρεία ερευνών μαρκετινγκ για αγορά ειδών πολυτελείας, το 52% των εύπορων τουριστών προτιμά να ξοδέψει παραπάνω για να διανυκτερεύσει σε ξενοδοχεία που υιοθετούν οικολογικές πρακτικές.\n\nΕνώ, βάσει της έρευνας που διεξήγε η Virtuoso , γνωστή συμβουλευτική επιχείρηση για πολυτελή ξενοδοχεία, το 70% των ευκατάστατων ταξιδιωτών επιλέγουν προορισμούς που διακρίνονται για τον βιώσιμο τουρισμό τους.\n\nΌμως, η περιβαλλοντική ανάπτυξη πέρα από την οικονομική άνθιση, συνδράμει κυρίως στη μακροπρόθεσμη κοινωνική ευημερία με τη βελτίωση της ποιότητας ζωής.\n\nΕπομένως, οφείλουμε και εμείς ως δραστήριοι και αυτόβουλοι πολίτες να αποκτήσουμε οικολογική συνείδηση, γιατί όλοι μας είμαστε παιδιά της φύσης και έχουμε χρέος προς αυτήν.\n\nΜπορούμε λοιπόν, να συμβάλουμε στη μείωση του αποτυπώματος άνθρακα. Το αποτύπωμα άνθρακα είναι το μέσο μέτρησης των εκπομπών των αερίων του θερμοκηπίου που απελευθερώνονται στην ατμόσφαιρα. Το διοξείδιο του άνθρακα και το μεθάνιο είναι η κύρια κατηγορία εκείνων των επιβλαβών αερίων που ευθύνονται για την κλιματική αλλαγή.\n\nΗ εκπομπή αυτών των αερίων είναι το αποτέλεσμα του τρόπου ζωής που έχουμε επιλέξει ως καταναλωτές.\n\nΠιο συγκεκριμένα, αυτός ο τρόπος ζωής αφορά τις καταναλωτικές συνήθειές μας όπως για παράδειγμα τη μετακίνησή μας, τη διατροφή μας, την αξιοποίηση ενέργειας και το ρουχισμό μας.\n\nΆρα, για παράδειγμα μπορούμε να αποφεύγουμε την άσκοπη μετακίνηση και αντί αυτής, εάν η απόσταση είναι μικρή και ο καιρός ευνοϊκός, να καταφεύγουμε στην ποδηλασία, στο περπάτημα ή στα ηλεκτρικά πατίνια. Ή να επιλέγουμε τα μέσα μαζικής μετακίνησης αντί το αυτοκίνητό μας, σε περίπτωση που δεν έχουμε ηλεκτρικό όχημα.\n\nΑκόμη, μπορούμε να μονώσουμε καλύτερα το σπίτι μας ή να εγκαταστήσουμε ηλιακό θερμοσίφωνα ή να αγοράσουμε πιο εύκολα «έξυπνες» ενεργειακά οικολογικές συσκευές για θέρμανση, αντί να προτιμάμε τις πιο παραδοσιακές μορφές θέρμανσης όπως για παράδειγμα το τζάκι , εφόσον η κυβέρνηση επιδοτεί τα νοικοκυριά για όλες τις παραπάνω επιλογές.\n\nΒάσει του προγράμματος «Εξοικονομώ-Αυτονομώ 2022» που χρηματοδοτείται από κονδύλια της Ευρωπαικής Ένωσης, οι δικαιούχοι ήταν 85.578 νοικοκυριά και το ποσό του προϋπολογισμού ανήλθε στα 1,2δισ.(ποσοστό αύξησης 94% σε σχέση με τις επιδοτήσεις των προηγούμενων χρόνων).\n\nΉ μπορούμε να αγοράζουμε ρούχα από εταιρείες που γνωρίζουμε ότι προάγουν τη βιώσιμη ανάπτυξη. Για παράδειγμα υπάρχουν εταιρείες ρουχισμού που στην παραγωγική τους διαδικασία τηρούν πρακτικές που μειώνουν το αποτύπωμα άνθρακα ή πωλούν ρούχα ανακυκλώσιμα φυσικής προέλευσης.\n\nΕναλλακτικά, βάσει της επίσημης ιστοσελίδας του ευρωπαϊκού κοινοβουλίου η μείωση του αποτυπώματος άνθρακα μπορεί επίσης να επιτευχθεί από την αναδάσωση, από την αύξηση της γενικής χλωρίδας στο βαθμό όπου θα προάγεται η ουδετερότητα άνθρακα. Η ουδετερότητα άνθρακα θα είναι πραγματική όταν ο ρυθμός εκπομπών του διοξειδίου του άνθρακα θα είναι ίσος με τον ρυθμό απορρόφησής του.\n\nΤα δάση είναι ζωτικά, διότι απελευθερώνουν μικρότερη ποσότητα άνθρακα στην ατμόσφαιρα σε σχέση με κείνη που αντλούν. Σημειωτέο, τα δάση μαζί με τους ωκεανούς απορροφούν 9,5-11 γιγατόνους διοξειδίου του άνθρακα ετησίως.\n\nΆρα, για να συμβάλουμε και εμείς στην επίτευξη της ουδετερότητας του άνθρακα, θα μπορούσαμε για παράδειγμα όχι μόνο να εγγραφούμε σε περιβαλλοντικές ομάδες αλλά και να εγγράψουμε και τα παιδιά μας, όπως για παράδειγμα στην ομάδα «Πολίτες για μια πράσινη Ρόδο» ή στην ομάδα «Σύλλογος Προστασίας Περιβάλλοντος νήσου Ρόδου» μεταξύ άλλων, και κάθε μήνα να αναλαμβάνουμε την αναδάσωση, τον καθαρισμό παραλιών και ιστορικών περιοχών με φυσικό πλούτο.\n\nΟι παραπάνω ενέργειες φυσικά πρέπει να υιοθετούνται και από τις επιχειρήσεις εκτός από τα νοικοκυριά. Μέσω του επιχειρησιακού προγράμματος ΕΣΠΑ «Ερευνώ-Καινοτομώ 2021-2027» θα δοθούν ευρωπαϊκά κονδύλια για τη στήριξη ελληνικών επιχειρήσεων στην προσπάθειά τους να μειώσουν το αποτύπωμα άνθρακα.\n\nΈπειτα της συμφωνίας του Παρισιού που αποτελεί την πρώτη παγκόσμια δεσμευτική συμφωνία 195 χωρών συμπεριλαμβανόμενων και ευρωπαϊκών για τον περιορισμό της υπερθέρμανσης στους 1.5 βαθμούς Κελσίου, ακολούθησε η συμφωνία European Green Deal το 2019 που στοχεύει στη μείωση του αποτυπώματος άνθρακα κατά 55 % μέχρι το 2030 και στην επίτευξη της ουδετερότητας του άνθρακα μέχρι το 2050.\n\nΓια τον λόγο αυτό, οι ελληνικές επιχειρήσεις από την 1η Ιανουαρίου 2024 συμπεριλαμβανομένων των τουριστικών, θα υποχρεούνται να υποβάλουν στην κυβέρνηση ετήσια έκθεση καταγραφής του αποτυπώματος άνθρακα.\n\nΣε περίπτωση μη συμμόρφωσης, θα επιβάλλεται πρόστιμο, το οποίο δεν θα υπερβαίνει το 0,1% των ετήσιων εσόδων της εταιρείας. Ενώ,σε περίπτωση που οι εταιρείες δεν παράγουν την επιθυμητή μείωση αποτυπώματος άνθρακα, θα τους επιβάλλεται πρόστιμο μέγιστου ύψους 0,5% των ετήσιων εσόδων της εταιρείας.\n\nΣτον τουρισμό συγκεκριμένα, πολλά ξένα πρακτορεία γνωρίζοντας τα παραπάνω, προτείνουν στους ξενοδόχους την απόκτηση πράσινων πιστοποιητικών π.χ green key/eco label προκειμένου να προσελκύσουν ακόμη και την ολοένα αυξανόμενη μερίδα οικολόγων ταξιδιωτών.\n\nΟι παραπάνω ενέργειες χρήζουν άμεσης ανάληψης σε ατομικό,επιχειρησιακό και κοινωνικό επίπεδο, ιδιαίτερα λόγω της έκθεσης των αποτελεσμάτων από επιστημονικές στατιστικές έρευνες γεωλόγων, φυσιοδιφών και ζωολόγων που κρούουν επίμονα τον κώδωνα του κινδύνου. Βάσει των επιστημονικών ερευνών αυτή τη στιγμή, στη Γη έχει απομείνει μόνο το 35% της συνολικής χλωρίδας και πανίδας.\n\nΠιο συγκεκριμένα, την περίδο1937-1997 η αύξηση του πληθυσμού κατά 143% , οδήγησε στη μείωση της χλωρίδας και πανίδας κατά 30 %. Ενώ τα τελευταία 13 χρόνια (1997-2020) η άνοδος του πληθυσμού κατά 39% επέφερε την απώλεια της χλωρίδας και πανίδας κατά 24%, αρκετή, σχεδόν την ίδια με αυτήν των προηγούμενων 60 χρόνων!\n\nΗ επιδίωξη λοιπόν μιας πράσινης Ρόδου, δεν είναι ζήτημα ηθικής επιλογής, αλλά μονόδρομος προκειμένου να απαγκιστρωθούμε από την τάση μας να λατρεύουμε σαν διψασμένοι το προσωρινό «ωραίο», τα αμμώδη κάστρα. Μόνο έτσι θα μπορέσουμε να πλεύσουμε ως πραγματική ναυαρχίδα τουρισμού για να καταλάβουμε το επόμενο οχυρό. Αυτό της κοινωνικής ευμάρειας.",
    "Βιομηχανία αναβολικών στην Ελλάδα: 2,5 εκατ. χάπια κατέσχεσε η ΕΛΑΣ": "Ποσότητα μαμούθ 2,5 εκατ. αναβολικών κατάσχεσε η ΕΛΑΣ σε Αθήνα και Θεσσαλονίκη. Τα μέλη της οργάνωσης δραστηριοποιούνταν, τουλάχιστον από το έτος 2015, σύμφωνα με την Αστυνομία.\n\nΤα σκευάσματα περιείχαν παράνομες και απαγορευμένες αναβολικές και άλλες ουσίες, επικίνδυνες για τη δημόσια υγεία. Οι πυρήνες ήταν σε Αττική και Θεσσαλονίκη, ενώ διατηρούσαν και άλλους σε Ευρώπη, Η.Π.Α και Ασία. Προμηθεύονταν τις πρώτες ύλες από τη Μολδαβία και τη Βουλγαρία, μέσω ταξιδιωτικού γραφείου και εταιρειών ταχυμεταφορών. Και έκαναν εξαγωγές σε πολλές χώρες: Ηνωμένες Πολιτείες Αμερικής, Ηνωμένο Βασίλειο, Βέλγιο Γερμανία, Καναδά, Γαλλία, Ιταλία, Ισπανία, Ολλανδία, Ρουμανία, Χιλή, Μολδαβία, Κίνα, Ισραήλ, Λίβανο, Κολομβία, Σιγκαπούρη, Ιρλανδία και Αυστραλία, όπως ανακοίνωσε η ΕΛΑΣ.\n\nΑναλυτικά η ανακοίνωση της ΕΛΑΣ:\n\n«Από τη Διεύθυνση Οικονομικής Αστυνομίας εξαρθρώθηκε εγκληματική οργάνωση διεθνικού χαρακτήρα, η οποία δραστηριοποιούνταν στην παρασκευή, διακίνηση και διάθεση στην Ελλάδα και στο εξωτερικό, παράνομων αναβολικών και άλλων φαρμακευτικών σκευασμάτων.\n\nΓια την υπόθεση συνελήφθη βασικό μέλος της οργάνωσης, σε βάρος του οποίου σχηματίστηκε δικογραφία για τα αδικήματα της εγκληματικής οργάνωσης, της πλαστογραφίας, καθώς και για παραβάσεις των νομοθεσιών για τη νομιμοποίηση εσόδων από εγκληματικές δραστηριότητες και για τον ερασιτεχνικό και επαγγελματικό αθλητισμό, ενώ στη δικογραφία που σχηματίστηκε περιλαμβάνονται ακόμα πέντε μέλη της οργάνωσης.\n\nΌπως προέκυψε από την πολύμηνη και συστηματική έρευνα, τα μέλη της οργάνωσης, τουλάχιστον από το έτος 2015, δραστηριοποιούνταν στην προμήθεια, κατοχή, παρασκευή, διακίνηση και εμπορία σκευασμάτων, που περιείχαν παράνομες και απαγορευμένες αναβολικές και άλλες ουσίες, επικίνδυνες για τη δημόσια υγεία, καθώς και παράνομων και πλαστών φαρμακευτικών σκευασμάτων με σκοπό την αποκόμιση παράνομου περιουσιακού οφέλους.\n\nΤα μέλη της οργάνωσης ακολουθούσαν συγκεκριμένη μεθοδολογία δράσης (modus operandi) ως ακολούθως:\n\nδιαρθρώνονταν σε δύο τριμελείς πυρήνες σε Αττική και Θεσσαλονίκη, ενώ διατηρούσαν και έτερους πυρήνες σε Ευρώπη, Η.Π.Α και Ασία, παρασκεύαζαν τα αναβολικά σε τρεις αποθηκευτικούς χώρους – παρασκευαστήρια σε Αττική και Θεσσαλονίκη, προμηθεύονταν τις πρώτες ύλες από τη Μολδαβία και τη Βουλγαρία, μέσω ταξιδιωτικού γραφείου και εταιρειών ταχυμεταφορών, εμπορεύονταν τα προϊόντα μέσω ιστοσελίδων που διαχειρίζονταν τα μέλη της οργάνωσης, καθώς και μέσω κρυπτογραφημένων διευθύνσεων ηλεκτρονικής αλληλογραφίας, τοποθετούσαν τα παράνομα φαρμακευτικά σκευάσματα σε δέματα με στοιχεία αποστολέων ανύπαρκτα πρόσωπα και εταιρείες, μετέφεραν τα δέματα με οχήματα της οργάνωσης και πραγματοποιούσαν την αποστολή τους μέσω ελληνικών ταχυδρομείων, δηλώνοντας ψευδή στοιχεία αποστολέα, χρησιμοποιούσαν για τις πληρωμές εταιρείες μεταφορών χρημάτων, ενώ για την περαιτέρω διακίνηση των εγκληματικών εσόδων τη μέθοδο πληρωμών «Hawala», χρησιμοποιούσαν κρυπτογραφημένες διαδικτυακές εφαρμογές και ψευδώνυμα για τις μεταξύ τους επικοινωνίες.\n\nΗ δράση της οργάνωσης δεν περιοριζόταν στην Ελλάδα, αλλά επεκτεινόταν και στο εξωτερικό (Ηνωμένες Πολιτείες Αμερικής, Ηνωμένο Βασίλειο, Βέλγιο Γερμανία, Καναδά, Γαλλία, Ιταλία, Ισπανία, Ολλανδία, Ρουμανία, Χιλή, Μολδαβία, Κίνα, Ισραήλ, Λίβανο, Κολομβία, Σιγκαπούρη, Ιρλανδία και Αυστραλία) όπου εντοπίστηκε μεγάλος αριθμός αποστολών δεμάτων.\n\nΗ αποδόμηση της εγκληματικής οργάνωσης πραγματοποιήθηκε στο πλαίσιο ευρείας κλίμακας αστυνομικής επιχείρησης με τη συμμετοχή στελέχους της Europol, χθες, Πέμπτη 22 Σεπτεμβρίου 2022, σε περιοχές της Αττικής.",
    "Αυτή είναι η πόλη με τους περισσότερους δισεκατομμυριούχους": "Η Νέα Υόρκη ανακηρύχθηκε ως «η πλουσιότερη πόλη του πλανήτη» για το 2022, καθώς διαθέτει 59 δισεκατομμυριούχους και 345.600 εκατομμυριούχους, συμπεριλαμβανομένων 737 ατόμων με καθαρή αξία περιουσίας άνω των 100 εκατομμυρίων δολαρίων, όπως έγινε γνωστό την Παρασκευή (16/09).\n\nΣυγκεκριμένα, σύμφωνα με σχετική έκθεση της εταιρείας Henley & Partners, η οποία συμβουλεύει τους εύπορους ανθρώπους σε θέματα ιθαγένειας και διαμονής, κατέταξε τις 20 πλουσιότερες πόλεις του κόσμου για το 2022. Επομένως, οι ΗΠΑ κυριάρχησαν στην εν λόγω κατηγορία με έξι πόλεις να περιλαμβάνονται στην πρώτη εικοσάδα: τη Νέα Υόρκη, το Σαν Φρανσίσκο, το Λος Άντζελες, το Σικάγο, το Χιούστον και το Ντάλας. Πάντως, η πρώτη πεντάδα των πλουσιότερων πόλεων του κόσμου περιλαμβάνει κατά σειρά – εκτός από τη Νέα Υόρκη – το Τόκιο, το Σαν Φρανσίσκο, το Λονδίνο και τη Σιγκαπούρη.\n\nΝέα Υόρκη: Η πλουσιότερη πόλη του πλανήτη\n\nΗ αμερικανική μεγαλούπολη φιλοξενεί 345.600 εκατομμυριούχους, συμπεριλαμβανομένων 737 εκατομμυριούχων με πλούτο τουλάχιστον 100 εκατομμυρίων δολαρίων ΗΠΑ και 59 δισεκατομμυριούχων. Η Νέα Υόρκη είναι το οικονομικό κέντρο των ΗΠΑ και η πλουσιότερη πόλη στον κόσμο με βάση διάφορες μετρήσεις. Φιλοξενεί, επίσης, τους δύο μεγαλύτερoυς χρηματιστηριακούς δείκτες του κόσμου με βάση την κεφαλαιοποίηση της αγοράς, δηλαδή τον Dow Jones και τον Nasdaq. Ίσως το πιο αξιοσημείωτο είναι ότι ο συνολικός ιδιωτικός πλούτος που κατέχουν οι κάτοικοι της πόλης, υπερβαίνει τα 3 τρισεκατομμύρια δολάρια ΗΠΑ – υψηλότερος ακόμα και από τον συνολικό ιδιωτικό πλούτο που κατέχουν οι περισσότερες μεγάλες χώρες της G20.\n\nΑκόμα, η Νέα Υόρκη περιλαμβάνει πέντε δήμους (Μπρονξ, Μπρούκλιν, Μανχάταν, Κουΐνς και Στάτεν Άιλαντ) και εκεί βρίσκονται μερικοί από τους πιο διάσημους δρόμους στον κόσμο, συμπεριλαμβανομένης της 5ης Λεωφόρου στο Μανχάταν, όπου οι τιμές των διαμερισμάτων μπορεί να ξεπεράσουν τα 28.000 δολάρια ανά τετραγωνικό μέτρο. Θα πρέπει να σημειωθεί ότι υπάρχουν αρκετές περιοχές στα προάστια, δηλαδή βρίσκονται ακριβώς έξω από τη Νέα Υόρκη, και διαθέτουν, επίσης, μεγάλο μέρος του πλούτου της περιοχής.\n\n\n\nΣτιγμιότυπο από το Μανχάταν που βρίσκεται στη Νέα Υόρκη.\n\nΤόκιο: Η ιαπωνική πρωτεύουσα στη δεύτερη θέση\n\nΕπισημαίνεται ότι το Τόκιο έχει 304.900 εκατομμυριούχους κατοίκους, συμπεριλαμβανομένων 263 εκατομμυριούχων και 12 δισεκατομμυριούχων. Ο σχετικά χαμηλός αριθμός των δισεκατομμυριούχων σε σύγκριση με τις περισσότερες άλλες πόλεις της λίστας δείχνει ότι ο πλούτος είναι σχετικά ομοιόμορφα κατανεμημένος στην πρωτεύουσα της Ιαπωνίας. Μάλιστα, στις μεγάλες εταιρείες που εδρεύουν στο Τόκιο, περιλαμβάνονται η Honda, η Hitachi, η Mitsubishi, η Softbank και η Sony.\n\n\n\nΆποψη του Τόκιο, της πρωτεύουσας της Ιαπωνίας.\n\nΚόλπος του Σαν Φρανσίσκο: Η περιοχή που παρουσιάζει άνοδο την τελευταία δεκαετία\n\nΠάντως, η περιοχή του Κόλπου του Σαν Φρανσίσκο, που περιλαμβάνει την πόλη του Σαν Φρανσίσκο και τη Σίλικον Βάλεϊ, φιλοξενεί 276.400 εκατομμυριούχους, συμπεριλαμβανομένων 623 εκατομμυριούχων και 62 δισεκατομμυριούχων. Η Σίλικον Βάλεϊ, όπου ζει μεγάλος αριθμός δισεκατομμυριούχων από τον τομέα της Τεχνολογίας, έχει εύπορες περιοχές όπως είναι το Άθερτον. Η περιοχή αυτή ανεβαίνει σταθερά στη λίστα με τις πιο πλούσιες πόλεις κατά την τελευταία δεκαετία και αναμένεται ότι θα φτάσει στην κορυφή μέχρι το 2040.\n\n\n\nΤο τεχνολογικό πάρκο της Apple στη Σίλικον Βάλεϊ, η οποία βρίσκεται στο Σαν Φρανσίσκο.\n\nΛονδίνο: Εξακολουθεί να αποτελεί κορυφαίο πόλο έλξης εκατομμυριούχων\n\nΗ πλουσιότερη πόλη στον κόσμο για πολλά χρόνια, καθώς σήμερα 272.400 εκατομμυριούχοι εδρεύουν στο Λονδίνο. Αυτός ο αριθμός, βέβαια, περιλαμβάνει 406 εκατομμυριούχους και 38 δισεκατομμυριούχους. Τα σπίτια και τα διαμερίσματα που έχουν θέα στα πάρκα του Λονδίνου, όπως το Χάιντ Πάρκ, είναι για ιδιαίτερα εύπορα άτομα. Παρ' όλα αυτά, πρέπει να σημειωθεί ότι παρατηρείται σταθερή εκροή εκατομμυριούχων κατά την τελευταία δεκαετία, με πολλούς να εγκαταλείπουν την πόλη για κοντινές περιοχές και υπάρχουν διάφοροι πιθανοί λόγοι γι' αυτό, όπως είναι η αύξηση της εγκληματικότητας στη βρετανική πρωτεύουσα.\n\n\n\nΗ Γέφυρα του Λονδίνου.\n\nΣιγκαπούρη: Η φιλική προς τις επιχειρήσεις πόλη-κράτος\n\nΜε την 5η θέση παγκοσμίως, η Σιγκαπούρη είναι η δεύτερη πόλη με εκατομμυριούχους στην Ασία μετά το Τόκιο. Συγκεκριμένα, στην πόλη καταγράφονται 249.800 εκατομμυριούχοι, συμπεριλαμβανομένων 336 εκατομμυριούχων και 26 δισεκατομμυριούχων, και έτσι η πόλη-κράτος θεωρείται ευρέως ως η πιο φιλική προς τις επιχειρήσεις σε όλο τον κόσμο και είναι ένας από τους κορυφαίους προορισμούς για τους πάμπλουτους ανθρώπους του πλανήτη. Μάλιστα, μόνο για το 2022 προβλέπεται μια καθαρή εισροή περίπου 2.800 ατόμων με πολύ μεγάλη περιουσία.\n\n\n\nΆποψη της περιοχής Marina Bay στη Σιγκαπούρη.\n\nΗ λίστα με τις 10 πλουσιότερες πόλεις του κόσμου για το 2022\n\nΝέα Υόρκη – ΗΠΑ\n\nTόκιο – Ιαπωνία\n\nΚόλπος του Σαν Φρανσίσκο – ΗΠΑ\n\nΛονδίνο – Ηνωμένο Βασίλειο\n\nΣιγκαπούρη – Σιγκαπούρη\n\nΛος Άντζελες – ΗΠΑ\n\nΣικάγο – ΗΠΑ\n\nΧιούστον – ΗΠΑ\n\nΠεκίνο – Κίνα\n\nΣαγκάη – Κίνα\n\nΠηγή εσωτερικών φωτογραφιών: Unsplash | @mdisc @thetalkinglens @carlesrgm @charlespostiaux @huchenme",
    "Κρυπτονομίσματα: Ένταλμα σύλληψης για τον άνθρωπο πίσω από το κραχ του Τerra Luna": "Δικαστήριο της Νότιας Κορέας εξέδωσε ένταλμα σύλληψης για τον Ντο Κουόν, συνιδρυτή των κρυπτονομισμάτων Terra Luna και TerraUSD, όπως μεταδίδει το BBC. Η θεαματική κατάρρευσή τους πριν από κάποιους μήνες είχε σκορπίσει τρόμο στους επενδυτές, που είδαν την αξία πολλών ακόμη ψηφιακών νομισμάτων να καταποντίζεται.\n\nΟι εισαγγελικές αρχές πιστεύουν ότι η Terraform Labs, που έχει την έδρα της στη Σιγκαπούρη, έχει παραβιάσει τους κανόνες της κεφαλαιαγοράς. Το Terra Luna έχασε το 99% της αξίας του τον Μάιο και συμπαρέσυρε και το TerraUSD.\n\nΟ Κουόν δεν ήταν άμεσα διαθέσιμος για σχόλιο στο BBC. Ωστόσο εκπρόσωπος των νοτιοκορεατικών εισαγγελικών αρχών είιπε στο BBC ότι όντως έχει εκδοθεί ένταλμα σύλληψης για τον Κουόν, αλλά και για ακόμη 5 άτομα που συνδέονται με την υπόθεση. Αρνήθηκε να αποκαλύψει πόσο κοντά στις συλλήψεις είναι οι αρχές.\n\nΤοπικά μέσα ενημέρωσης ανέφεραν πως υπάρχουν υποψίες ότι ο Κουόν έχει καταφύγει στη Σιγκαπούρη - η οποία και δεν διαθέτει συμφωνία έκδοσης υπόπτων με τη Νότια Κορέα. Σε πρόσφατη συνέντευξή του στο Coinage ο ίδιος δεν είχε αποκαλύψει βεβαίως πού βρίσκεται. Αλλά είχε επισημάνει πως είναι «λίγο δύσκολο» να αποφασίσει εάν θα επιστρέψει στη Νότια Κορέα. Ισχυρίστηκε επίσης ότι δεν είχε έρθει ποτέ σε επικοινωνία με αστυνομικούς ή εισαγγελικούς λειτουργούς.\n\nΥπενθυμίζεται ότι το Terra Luna είδε την αξία του να υπερβαίνει τα 100 δολάρια για να καταρρεύσει στα 0,09 δολάρια στα μέσα Μαΐου. Ακολούθησε η κατάρρευση του stablecoin, TerraUSD. Οι εταιρείες των stablecoins προσπαθούν να διασφαλίσουν ότι τα ψηφιακά νομίσματά τους θα μένουν σε απόλυτη ισοτιμία (1:1) με το αμερικανικό δολάριο. Ωστόσο το Terra έπεσε κάτω από αυτό το όριο (έως και τα 40 σεντς ανά 1 δολάριο). Ήταν τέτοιο το σοκ από την πτώση του, που προκλήθηκαν μαζικές ρευστοποιήσεις στην αγορά κρυπτονομισμάτων, με την τμή μεγάλων κρυπτονομισμάτων, όπως τα Bitcoin, Ether και Tether να κατρακυλά.\n\nnaftemporiki.gr",
    "Εκτοξεύονται και πάλι οι αεροπορικές κρατήσεις προς το Χονγκ Κονγκ": "Όσοι φθάνουν από το εξωτερικό απαγορεύεται να μπουν σε μπαρ και εστιατόρια για τρεις ημέρες. Αν και μπορούν να πάνε στη δουλειά τους ή το σχολείο, πρέπει και πάλι να κάνουν πολλά τεστ COVID κατά την πρώτη εβδομάδα μετά την άφιξή τους.\n\nΤο Χονγκ Κονγκ ετοιμάζεται να καταγράψει αύξηση στα ταξίδια, αφού το παγκόσμιο χρηματοπιστωτικό κέντρο ήρε σήμερα το μέτρο για την Covid-19 που προβλέπει την υποχρεωτική καραντίνα σε ξενοδοχείο για όσους φθάνουν από το εξωτερικό, με τις εταιρίες ταξιδίων να καταγράφουν αύξηση κατά 10 φορές στα αιτήματα για κρατήσεις.\n\nΟι περιορισμοί ήρθησαν για πρώτη φορά μετά από δυόμιση και πλέον χρόνια αφού ο κυβερνήτης της μητρόπολης Τζον Λι δήλωσε την περασμένη εβδομάδα ότι όσοι φθάνουν από το εξωτερικό μπορούν να επιστρέψουν σπίτι τους ή να αναζητήσουν το κατάλυμα της επιλογής τους αλλά θα πρέπει να παρακολουθούν την κατάσταση της υγείας τους για τρεις ημέρες.\n\n«Το περίμενα αυτό σχεδόν τρία χρόνια», δήλωσε η 58χρονη Μπάρμπαρα Βαν Μοπς, κάτοικος του Χονγκ Κονγκ, που έφθασε από την Μπανγκόγκ. «Ο υπόλοιπος κόσμος έχει ανοίξει και άρα το Χονγκ Κονγκ χρειάζεται να ανοίξει τώρα και να επιστρέψει στην ομαλότητα, διότι είναι ένα εκπληκτικό μέρος για να ζει κανείς».\n\nΌσοι έφθαναν από το εξωτερικό στο Χονγκ Κονγκ ήταν προηγουμένως αναγκασμένοι να μείνουν έως και τρεις εβδομάδες σε ξενοδοχεία καραντίνας με δικά τους έξοδα, αν και σταδιακά η περίοδος αυτή μειώθηκε στις τρεις ημέρες.\n\nΩστόσο, ακόμα και με τη σημερινή αλλαγή το Χονγκ Κονγκ απέχει πολύ από τον υπόλοιπο κόσμο σε ό,τι αφορά την άρση των περιορισμών.\n\nΌσοι φθάνουν από το εξωτερικό απαγορεύεται να μπουν σε μπαρ και εστιατόρια για τρεις ημέρες. Αν και μπορούν να πάνε στη δουλειά τους ή το σχολείο, πρέπει και πάλι να κάνουν πολλά τεστ COVID κατά την πρώτη εβδομάδα μετά την άφιξή τους.\n\nΤο Συμβούλιο του Τουριστικού Κλάδου του Χονγκ Κονγκ αναμένει, ωστόσο, ότι τα εξερχόμενα ταξίδια θα αυξηθούν έως και 50% τους επόμενους μήνες, δήλωσε η γενική διευθύντρια Φάνι Γεούνγκ στο δημόσιο δίκτυο RTHK. Ο αριθμός των εξερχόμενων πτήσεων μπορεί, ωστόσο, να είναι ένας παράγοντας που θα περιορίσει την αύξηση, προειδοποίησε η Γεούνγκ, ενώ ο εισερχόμενος τουρισμός πιθανόν να μην αυξηθεί πολύ, λόγω των περιορισμών που ισχύουν στη μητρόπολη.\n\nΗ ιστοσελίδα ταξιδίων Expedia Hong Kong ανέφερε ότι οι αναζητήσεις για Ιαπωνία αυξήθηκαν 10 φορές την περασμένη εβδομάδα ενώ αυτές για την Ταϊβάν σχεδόν διπλασιάστηκαν. Σύμφωνα με το Trip.com, οι αναζητήσεις για πτήσεις αυξήθηκαν κατά 95 φορές αυτή την εβδομάδα στην ιστοσελίδα του στο Χονγκ Κονγκ, με το Τόκιο, την Μπανγκόγκ, την Οζάκα και τη Σιγκαπούρη να εμφανίζονται ως οι βασικοί προορισμοί.",
    "Η Singapore Airlines επιστρέφει δυναμικά": "Ηλέκτρα Αλευρίτη\n\nΤην ανάκαμψη της αεροπορικής εταιρείας και το ενδιαφέρον της για την Ελλάδα, με τις απευθείας πτήσεις της Scoot (θυγατρική της Singapore Airlines) από Αθήνα για Σιγκαπούρη, τόνισαν εκπρόσωποι της Singapore Airlines.\n\nΣυνάντηση με εκλεκτούς δημοσιογράφους είχαν σε ξενοδοχείο της Αθήνας εκπρόσωποι της Singapore Airlines όπου είχαν την ευκαιρία να μοιραστούν νέα της εταιρείας, να συζητήσουν για τα τελευταία χρόνια της πανδημίας και τον αντίκτυπο στις αερομεταφορές αλλά και κάνουν γνωστό το άνοιγμα της Σιγκαπούρης προς τους τουρίστες μετά από δύο χρόνια σκληρών ταξιδιωτικών περιορισμών.\n\nΣτη συνάντηση συμμετείχαν ο κ. Sek Eng Lee, Περιφερειακός Αντιπρόεδρος Ευρώπης της Singapore Airlines, ο Kardien De Werker, Regional Offline Manager της Ευρώπης στην Singapore Airlines και o Δημήτρης Δημητρίου από την Asian Aviation (GSA της Singapore Airlines και της Scoot στην Ελλάδα).\n\nO κ. Sek Eng Lee ξεκίνησε λέγοντας ότι η Singapore Airlines κατέκτησε πρόσφατα δύο ορόσημα στην ιστορία της, με πρώτο τα οικονομικά αποτελέσματά της, κάνοντας το δεύτερο μεγαλύτερο ρεκόρ σε κέρδη από τον Απρίλιο έως τον Ιούνιο 2022, ενώ το δεύτερο ορόσημο ήταν η επιβατική κίνηση του Ιουλίου του 2022. Συγκεκριμένα, όπως είπε, η Singapore Airlines μετέφερε τον Ιούλιο πάνω από 2 εκατομμύρια επιβάτες, κάτι που συνέβη πρώτη φορά από τότε που ξεκίνησε η πανδημία.\n\n«Εχουμε ανακτήσει την επιβατική κίνηση σε σημαντικό βαθμό, πετάμε ξανά σε μεγάλες πόλεις όπως το Λονδίνο και το Μόναχο και τα χειρότερα είναι πίσω μας», συνέχισε. «Τον καιρό της πανδημίας ευτυχώς είχαμε το cargo, όπου μεταφέραμε πολύ σημαντικές προμήθειες, όπως φαγητό και εμβόλια, ενώ παράλληλα στρατηγική μας κίνηση ήταν να είμαστε έτοιμοι για όταν θα αρθούν οι ταξιδιωτικοί περιορισμοί. Ετσι, κάτι σημαντικό που αποφασίσαμε, ήταν να ξεκινήσουμε να πετάμε σε ευρωπαϊκούς προορισμούς στο τέλος του 2021, και εννοώ ενώνοντας ευρωπαϊκές πόλεις, όπως για παράδειγμα το Αθήνα-Βερολίνο με την Scoot.»\n\n«Στο σήμερα, έχουμε πια ανακτήσει τις πτήσεις μας προς Μιλάνο και Βαρκελώνη, όσον αφορά στην Ευρώπη, ενώ έχουμε προσθέσει κι άλλες πτήσεις από Αθήνα προς την Σιγκαπούρη με την Scoot non stop», κατέληξε.\n\nΤέλος, ο κ. Sek Eng Lee μίλησε φυσικά και για τα καινούρια A380s, ένα νέο προϊόν, για την εταιρεία όπως είπε, που θα φέρει καινούρια ταξιδιωτική εμπειρία όσον αφορά στην πολυτέλεια του επιβάτη.",
    "Απώλειες για τρίτη διαδοχική συνεδρίαση στην Ασία": "Υποχωρούν για τρίτη διαδοχική συνεδρίαση τα ασιατικά χρηματιστήρια την Παρασκευή μετά τις μαζικές αυξήσεις επιτοκίων σε Ασία και Ευρώπη που ακολούθησαν την απόφαση της αμερικανικής Federal Reserve την Τετάρτη να αυξήσει τα επιτόκια της κατά 75 μονάδες βάσης.\n\nΜια παγκόσμια τάση για σύσφιξη της νομισματικής πολιτικής ενόψει ενός πρωτοφανούς ράλι του πληθωρισμού έχει προκαλέσει κλυδωνισμούς στις αγορές που ανησυχούν για τις αντοχές της παγκόσμιας οικονομίας.\n\nΣτο Χονγκ Κονγκ ο δείκτης Hang Seng χάνει 0,5%, ενώ στην ηπειρωτική Κίνα ο Shanghai Composite υποχωρεί σε ποσοστό 0,4%.\n\nΟι αγορές στην ιαπωνία παρέμειναν κλειστές σήμερα λόγω αργίας.\n\nΟ Kospi της Νότιας Κορέας κατρακυλά 1,7%, ενώ στην Αυστραλία ο S&P/ASX 200 σημειώνει βουτιά 1,9%. Οι δείκτες σε Νέα Ζηλανδία, Σιγκαπούρη, Ταϊβάν, Μαλαισία και Ινδονησία επίσης υποχωρούν.\n\nΟι βαριές απώλειες ακολουθούν το αρνητικό κλείσιμο χθες των δεικτών της Wall Street μετά την απόφαση της Fed αυτή την εβδομάδα να αυξήσει τα επιτόκια της για πέμπτη φορά φέτος, με αρκετές άλλες αυξήσεις να ακολουθούν.\n\nΗ Fed οδήγησε το βασικό της επιτόκιο στο 3% με 3,25%, ενώ οι προβλέψεις που έδωσε στη δημοσιότητα έδειξαν ότι περιμένει περαιτέρω αυξήσεις των επιτοκίων της στο 4,4% μέχρι το τέλος του έτους.",
    "Ferrari: Το νέο πρόσωπο που μπαίνει στην F1": "Μπορεί η Ferrari να μάχεται με την Mercedes για την δεύτερη θέση στο παγκόσμιο πρωτάθλημα της F1, καθώς η Red Bull έχει ξεφύγει στην βαθμολογία, όμως αυτό δεν σημαίνει ότι δεν κοιτάζει το μέλλον.\n\nΠιο συγκεκριμένα, η «Σκουντερία» γνωστοποίησε ότι ο test driver (πιλότος δοκιμών) Ρόμπερτ Σβάρτζμαν αναμένεται να καθίσει στο ένα από τα δύο μονοθέσια για την πρώτη επίσημη περίοδο ελεύθερων δοκιμαστικών στο φετινό Γκραν Πρι του Όστιν.\n\nΟ 22χρονος θα πάρει την πρώτη του… γεύση από ένα επίσημο αγωνιστικό τριήμερο της f1, οδηγώντας την Ferrari F1-75 με την οποία είναι εξοικειωμένος λόγω των δοκιμών που έκανε φέτος στο Mugello τον Ιούλιο και στο Fiorano τον Σεπτέμβριο, μαζί με τον αναπληρωματικό οδηγό Αντόνιο Τζοβινάτσι.\n\nΟ Σβάρτζμαν τερμάτισε δεύτερος στο Πρωτάθλημα της Formula 2 πέρσι και θα λάβει μέρος σε δύο διαδικασίες FP1 για τη Ferrari, προκειμένου να αποκτήσει εμπειρία και να νιώσει άνετα με το όχημα σε περίπτωση που η ομάδα θελήσει να το προωθήσει σε μια από τις δύο θέσεις της.\n\nΣημειώνεται ότι το επόμενο αγωνιστικό Σαββατοκύριακο είναι στις 1-2 Οκτωβρίου στην Σιγκαπούρη, ενώ ακολουθεί αυτό της Ιαπωνίας (8-9/10) και στην συνέχεια το Γκραν Πρι των ΗΠΑ στο Όστιν (23-24/10).\n\n«Ο Ρόμπερτ Σβάρτζμαν είναι ο άνθρωπος που θα καθίσει στο μονοθέσιο», είπε ο Διευθυντής αγώνων Laurent Mekies, «Είναι μια καλή ευκαιρία γιατί σε αγώνες όπως η Σιγκαπούρη χρειάζεται μεγαλύτερη εμπειρία και τεχνικά χαρακτηριστικά που διαθέτουν οι πιλότοι που αισθάνονται άνετα σε ένα μονοθέσιο της F1. Έτσι επιλέξαμε τις ΗΠΑ για να του δώσουμε την ευκαιρία να τρέξει και να μάθει το όχημα».\n\nΤι διεκδικεί η Ferrari;\n\nΣημειώνεται ότι απομένουν μόλις 6 αγώνες για να ολοκληρωθεί το φετινό πρωτάθλημα της F1, με την Ιταλική ομάδα να δίνει μάχη για να κρατηθεί μπροστά από την Mercedes στην κατάταξη των κατασκευαστών.\n\nΑναλυτικότερα, η Ferrari έχει 406 βαθμούς ενώ πίσω της στην Τρίτη θέση βρίσκεται η Mercedes με 371, έχοντας στην σύνθεσή της τον Τζορτζ Ράσελ ο οποίος διατηρεί ένα εξαιρετικό σερί καθώς σε όποιον αγώνα τερματίζει βρίσκεται εντός της πρώτης πεντάδας.\n\nΑντίθετα τα ζητήματα αξιοπιστίας του μονοθεσίου της «Σκουντερία» και ορισμένες στρατηγικές αποφάσεις, την έχουν κάνει να… ξεχάσει την μάχη για το πρωτάθλημα, καθώς η Red Bull βρίσκεται 174 βαθμούς μπροστά της έχοντας τον Μαξ Φερστάπεν σε εξαιρετική φόρμα.",
    "Formula 1: Πέρασε το βράδυ στην εντατική ο Άλμπον, επιστρέφει στη δράση στη Σιγκαπούρη": "Στοιχηματική εμπειρία… όπως θα ήθελες να είναι!\n\nΠαίξε Νόμιμα - 21+ | ΑΡΜΟΔΙΟΣ ΡΥΘΜΙΣΤΗΣ: ΕΕΕΠ | ΚΙΝΔΥΝΟΣ ΕΘΙΣΜΟΥ & ΑΠΩΛΕΙΑΣ ΠΕΡΙΟΥΣΙΑΣ | ΓΡΑΜΜΗ ΒΟΗΘΕΙΑΣ ΚΕΘΕΑ: 2109237777 | ΠΑΙΞΕ ΥΠΕΥΘΥΝΑ\n\nΟ Άλεξ Άλμπον δεν έδωσε το παρόν στην Μόντσα αφού χρειάστηκε να κάνει χειρουργείο σκωληκοειδίτιδας την Κυριακή το πρωί.\n\nΩστόσο όπως ενημέρωσε η Williams, ο Άλμπον είχε πρόβλημα στο αναπνευστικό λόγω της αναισθησίας και έτσι χρειάστηκε να περάσει το βράδυ στην εντατική.\n\nΟ Ταϊλανδός ξέφυγε από τον κίνδυνο και έτσι μετά την αποθεραπεία του θα επιστρέψει σε ρυθμούς F1 εν όψει του Grand Prix της Σιγκαπούρης.",
    "Κρυπτονομίσματα: Σε χαμηλό 2ετίας το Bitcoin - Χωρίς τέλος το sell off στο Ether": "Διαβάστε αναλυτικά στο\n\nΚλείσιμο\n\nΔιευρύνονται οι απώλειες στα κρυπτονομίσματα και σήμερα Δευτέρα, λόγω της νέας υποχώρησης του Ether που είναι το δεύτερο μεγαλύτερο ψηφιακό νόμισμα, αλλά και ενός κύματος νομισματικής σύσφιξης που εκτείνεται από τις ΗΠΑ ως την Ευρώπη.Το Ether υποχωρεί έως και 6,2% και πασχίζει να κρατήσει τα 1.300 δολάρια στη Σιγκαπούρη.Τοέκανε βουτιά 6,7% στα 18.500 δολάρια νωρίτερα στο Λονδίνο.XRP, Avalanche και Polkadot κατέγραψαν ακόμα χειρότερες απώλειες.",
    "Δείκτης Οικονομικής Ελευθερίας: Η Ελλάδα στην 85η θέση ανάμεσα σε 165 χώρες και τελευταία στην ΕΕ": "Στην κορυφή του δείκτη βρίσκονται και φέτος το Χονγκ Κονγκ και η Σιγκαπούρη, καταλαμβάνοντας την 1η και τη 2η θέση αντιστοίχως.\n\nΠτώση εννέα θέσεων καταγράφει η Ελλάδα στη φετινή μελέτη του Δείκτη Οικονομικής Ελευθερίας, που δημοσιεύει το Κέντρο Φιλελεύθερων Μελετών (ΚΕΦίΜ), σε συνεργασία με το καναδικό Ινστιτούτο Fraser. Ειδικότερα, η χώρα μας καταλαμβάνει την 85η θέση μεταξύ 165 χωρών, και την τελευταία θέση ανάμεσα σε όλα τα κράτη-μέλη της ΕΕ, με την αμέσως προηγούμενη χώρα στην ΕΕ, Πολωνία, να βρίσκεται 5 θέσεις πιο ψηλά. Για την κατάταξη δε, αξιοποιήθηκαν δεδομένα του 2020.\n\nΑναλυτικώς, η κατάταξη της Ελλάδας στα πέντε βασικά πεδία του δείκτη είναι:\n\n*Μέγεθος του κράτους: 153η θέση\n\n*Κράτος δικαίου και ιδιοκτησιακά δικαιώματα: 54η θέση\n\n*Πρόσβαση σε ισχυρό νόμισμα: 75η θέση\n\n*Ελευθερία στο διεθνές εμπόριο: 18η θέση\n\n*Ρυθμιστικό περιβάλλον στην τραπεζική πίστη, τα εργασιακά και την επιχειρηματικότητα: 143η θέση.\n\nΣτην κορυφή του δείκτη βρίσκονται και φέτος το Χονγκ Κονγκ και η Σιγκαπούρη, καταλαμβάνοντας την 1η και τη 2η θέση αντιστοίχως. Η Ελβετία, η Νέα Ζηλανδία και η Δανία συμπληρώνουν την πεντάδα των χωρών με τις καλύτερες επιδόσεις παγκοσμίως.\n\nΠιο κάτω, στην 7η θέση είναι οι ΗΠΑ, στην 12η η Ιαπωνία, στην 25η η Γερμανία, στην 44η η Ιταλία, στην 54η η Γαλλία. 'Αλλες ισχυρές χώρες του πλανήτη είναι χαμηλότερα, όπως η Ινδία (89η), η Ρωσία (94η), η Βραζιλία (114η) και η Κίνα (116η).\n\nΓια την έκθεση και τις φετινές επιδόσεις, ο πρόεδρος του ΚΕΦίΜ, Αλέξανδρος Σκούρας δήλωσε: «Η πτώση εννέα θέσεων που καταγράφει φέτος η Ελλάδα στον Δείκτη Οικονομικής Ελευθερίας μπορεί ως ένα βαθμό να οφείλεται στο μέγεθος της έκτακτης κρατικής στήριξης για την ενίσχυση της οικονομίας, όμως σε κάθε περίπτωση είναι μια πολύ ανησυχητική εξέλιξη που πρέπει να λειτουργήσει ως συναγερμός για τους αρμόδιους για τη χάραξη πολιτικών και ευρύτερα τους πολίτες της χώρας».\n\nΠαράλληλα, ο νομικός και μέλος του Διοικητικού Συμβουλίου του ΚΕΦίΜ, Τάσος Αβραντίνης επεσήμανε ότι η Ελλάδα από το 2000 έχει πέσει 50 θέσεις ως προς την οικονομική ελευθερία, γεγονός που, όπως σημειώνει μεταξύ άλλων, «υπονομεύει σοβαρά τις αναπτυξιακές προοπτικές της χώρας, αλλά και τις ευκαιρίες δημιουργίας και προκοπής για τις Ελληνίδες και τους Έλληνες».\n\nΤι είναι ο Δείκτης Οικονομικής Ελευθερίας\n\nΟ Δείκτης Οικονομικής Ελευθερίας μετρά τον τρόπο με τον οποίο οι πολιτικές και οι θεσμοί των 165 χωρών του Δείκτη υποστηρίζουν την οικονομική ελευθερία. Το Ινστιτούτο Fraser εκπονεί την ετήσια μελέτη για την Οικονομική Ελευθερία στον Κόσμο σε συνεργασία με ένα δίκτυο ανεξάρτητων ερευνητικών και εκπαιδευτικών ινστιτούτων από περίπου 100 χώρες, μεταξύ των οποίων είναι το ΚΕΦίΜ. Πρόκειται για μια πρωτότυπη μέτρηση της οικονομικής ελευθερίας, που υπολογίζεται βάσει των θεσμών και των πολιτικών που εφαρμόζει κάθε χώρα σε πέντε πεδία:\n\nτο μέγεθος του κράτους,\n\nτο κράτος δικαίου και τα ιδιοκτησιακά δικαιώματα,\n\nτην πρόσβαση σε ισχυρό νόμισμα,\n\nτην ελευθερία στο διεθνές εμπόριο, και\n\nτο ρυθμιστικό περιβάλλον στην τραπεζική πίστη, τα εργασιακά και την επιχειρηματικότητα.",
    "": "",
    "Κίνα: Κοντά σε χαμηλό 14 ετών το γιουάν – Έτοιμη για παρέμβαση η κεντρική τράπεζα": "Οι traders προετοιμάζονται για περισσότερα μέτρα από την κεντρική τράπεζα της Κίνας, καθώς το γιουάν προσεγγίζει το χαμηλότερο επίπεδο σε διάρκεια 14 ετών.\n\nΤο γιουάν έχει χάσει περίπου 4% της αξίας του τον τελευταίο μήνα, διαπραγματευόμενο σε επίπεδο που απέχει μόλις 1% από το 7,2 ανά δολάριο, επίπεδο που έχει να επαναλάβει από το 2008. Η κεντρική τράπεζα έχει ήδη αυξήσει τις άμυνές της, όμως μέχρι στιγμής δεν έχουν βοηθήσει και πολύ στο να ανακόψουν την πτωτική πορεία του νομίσματος. Εάν το νόμισμα διασπάσει αυτό το «ψυχολογικό φράγμα», τότε οι νομισματικές αρχές είναι πολύ πιθανόν να λάβουν περισσότερα μέτρα για να σταματήσουν την υποτίμηση, σε μία εξέλιξη που απειλεί να ενθαρρύνει την φυγή κεφαλαίου και να αποσταθεροποιήσει τις χρηματοοικονομικές αγορές.\n\n«Οι παίκτες της αγορές φοβούνται πολύ το σορτάρισμα του γιέν και ιστορικά η κεντρική τράπεζα παρεμβαίνει για να προστατεύσει το γιουάν», ανέφερε αναλυτής της StoneX Group στη Σιγκαπούρη.\n\nΤα στοιχήματα κατά του γιουάν αποτελούν μία σύνηθη στρατηγική φέτος καθώς το νόμισμα έχει υποχωρήσει 11%. Οδεύει προς τη μεγαλύτερη ετήσια πτώση από το 1994, όταν η Κίνα ενοποίησε την αγορά συναλλάγματος, που οδήγησε σε μία υποτίμηση 30% της επίσημης συναλλαγματικής ισοτιμίας της. Η σημερινή πτώση αντανακλά τη μεγάλη απόκλιση στις νομισματικές Κίνας και ΗΠΑ. Η κεντρική τράπεζα της Κίνας έχει μειώσει τα επιτόκια για να στηρίξει την οικονομία της που έχει γονατίσει από την πανδημία του κορωνοϊού και την επιβράδυνση στην αγορά στέγης, ενώ η Φέντεραλ Ριζέρβ ακολουθεί επιθετική νομισματική πολιτκή για να αντιμετωπίσει τον υψηλό πληθωρισμό.\n\nΤο γιουάν όμως δεν είναι το μοναδικό νόμισμα που δέχεται πιέσεις από το δολάριο, το οποίο βρίσκεται σε υψηλό 20 ετών. Η βρετανική στερλίνα άγγιξε ιστορικό χαμηλό έναντι του δολαρίου, ενώ η κεντρική τράπεζα της Ιαπωνίας παρενέβη την προηγούμενη εβδομάδα για να στηρίξει το γιέν για πρώτη φορά από το 1998, όταν το νόμισμά της υποχώρησε κάτω από τα 145 ανά δολάριο.\n\nΗ κεντρική τράπεζα της Κίνας έχει ήδη σηματοδοτήσει τη δυσαρέσκειά της από την πτώση του γιουάν. Σήμερα, επέβαλε μία απαίτηση αποθεμάτων κινδύνου στο 20% στις τράπεζες όταν πωλούν προθεσμιακά συναλλάγματος σε πελάτες, καθιστώντας έτσι πιο ακριβά τα στοιχήματα κατά του γιέν μέσω παραγώγων.\n\nmoneyreview.gr με πληροφορίες από Bloomberg\n\nΑκολουθήστε το Money Review στο Google News",
    "Ν. Κεραμέως: Στη Νέα Υόρκη για τη Σύνοδο του ΟΗΕ για την Εκπαίδευση": "Στη Νέα Υόρκη θα βρεθεί η υπουργός Παιδείας, Νίκη Κεραμέως, από τις 16 έως τις 19 Σεπτεμβρίου, συμμετέχοντας στη Σύνοδο Κορυφής για τον Μετασχηματισμό της Εκπαίδευσης (Transforming Education Summit) που συγκαλεί ο γγ του Οργανισμού Ηνωμένων Εθνών, Αντόνιο Γκουτέρες.\n\nΗ κ. Κεραμέως θα παρευρεθεί ως εκπρόσωπος της κυβέρνησης σε μία σειρά από συνεδρίες, καθώς και στο κλείσιμο της Ολομέλειας, το Σάββατο 17 Σεπτεμβρίου, στη θεματική του ψηφιακού μετασχηματισμού της εκπαίδευσης, ως επικεφαλής από κοινού με την Σιγκαπούρη, σύμφωνα με σχετική ανακοίνωση του υπουργείου Παιδείας.\n\nΩς μέλος του «Mission 4.7», «ενός δικτύου εκπροσώπων από τη διεθνή πολιτική σκηνή, τον ακαδημαϊκό χώρο, την κοινωνία των πολιτών και τον επιχειρηματικό κόσμο, που στοχεύει στην επιτάχυνση του μετασχηματισμού της εκπαίδευσης», σύμφωνα με την ανακοίνωση, θα πάρει μέρος σε εκδήλωση που διοργανώνεται στο Πανεπιστήμιο Κολούμπια.\n\nΚατά τη διάρκεια της παραμονής της, η κ. Κεραμέως προβλέπεται να επισκεφθεί start-up επιχειρήσεις που ειδικεύονται σε ψηφιακά εκπαιδευτικά εργαλεία και να έχει διμερείς συναντήσεις με υπουργούς Παιδείας άλλων κρατών και μέλη της ακαδημαϊκής κοινότητας.\n\nΚατά την προετοιμασία της Συνόδου, η Ελλάδα, διά του υπουργείου Παιδείας και Θρησκευμάτων, «διαδραμάτισε καίριο ρόλο, ως μέλος της Συμβουλευτικής Επιτροπής της Συνόδου και ως από κοινού επικεφαλής (μαζί με τη Σιγκαπούρη) σε μία από τις πέντε κεντρικές θεματικές ενότητες για την ψηφιακή μάθηση και τον μετασχηματισμό της εκπαίδευσης», αναφέρεται στην ανακοίνωση. Ακόμα, το υπουργείο διοργάνωσε δύο γύρους εθνικών διαβουλεύσεων και συμμετείχε ενεργά στην προπαρασκευαστική Σύνοδο Κορυφής υπουργών Παιδείας στο Παρίσι, τον περασμένο Ιούνιο.",
    "TripAdvisor: Οι 5 πρώτοι ταχύτερα αναπτυσσόμενοι προορισμοί παγκοσμίως": "Tα εξωτικά νησιά Turks και Caicos (ένα Βρετανικό υπερπόντιο έδαφος του Ηνωμένου Βασιλείου στην Καραϊβική) είναι οι ταχύτερα αναπτυσσόμενοι ταξιδιωτικοί προορισμοί στον κόσμο, σύμφωνα με πρόσφατα στοιχεία τoυ TripAdvisor σε περισσότερους από 2.700 καταναλωτές.\n\nΗ έρευνα πραγματοποιήθηκε σε συνεργασία με την Qualtrics, μια πλατφόρμα Διαχείρισης Εμπειριών Πελατών που παρέχει εργαλεία για τη διεξαγωγή ερευνών στο διαδίκτυο και τη δημιουργία σχετικών αναφορών.\n\nΕρεύνησε ταξιδιωτικούς καταναλωτές από την Ιαπωνία, την Ιταλία, τη Σιγκαπούρη, το Ηνωμένο Βασίλειο, την Αυστραλία—και φυσικά τις Ηνωμένες Πολιτείες.\n\nΠαράλληλα, το Χο Τσι Μινχ συγκαταλέγεται ανάμεσα στους κορυφαίους ταξιδιωτικούς προορισμούς στο Βιετνάμ.\n\nΗ Σιγκαπούρη, το Λονδίνο και η Μπανγκόκ συμπληρώνουν την πρώτη πεντάδα.\n\nΤα αποτελέσματα της έρευνας σχετίζονται με αναζητήσεις που πραγματοποιήθηκαν στην πλατφόρμα του TripAdvisor για ταξίδια μεταξύ 1 Σεπτεμβρίου 2022 — 30 Νοεμβρίου 2022.\n\nΣιγκαπούρη\n\nΜπανγκόκ\n\nΛονδίνο\n\nΔείτε επίσης",
    "Russell – “Η 2η θέση στο πρωτάθλημα δεν έχει σημασία”": "Ο George Russell δήλωσε ότι δεν έχει σημασία 2η θέση στο πρωτάθλημα των οδηγών χωρίς νίκη και είπε ότι το Circuit of the Americas είναι η μεγάλη ευκαιρία για την πρώτη νίκη της Mercedes φέτος\n\nΣε μια χρονιά που δεν πάει καλά για την Mercedes, ο George Russell αποτελεί εξαίρεση. Ο νεαρός Βρετανός οδηγός της Mercedes έχει κερδίσει με άξιο τρόπο τον τίτλο του πιο ανεβασμένου οδηγού στο φετινό grid. Ο Russell κέρδισε στο Hungaroring την πρώτη pole position της καριέρας του, κερδίζοντας στο τέλος τις 2 Ferrari. Παράλληλα ο Russell είναι σταθερός στα αποτελέσματα του.\n\nΣτην βαθμολογία των οδηγών ο Goerge Russell είναι στην 4η θέση, με 203 βαθμούς και απέχει 16 βαθμούς από τον 2ο Charles Leclerc. Στη Σιγκαπουρή ενδέχεται να έχουμε και μαθηματικά πρωταθλητή για 2η συνεχομενή φορά τον Max Verstappen. Ο Ολλανδός οδηγός της Red Bull χρειάζεται 22 βαθμούς για να αναδειχθεί και μαθηματικά παγκόσμιος πρωταθλήτης.\n\nΟ Russell είπε ότι επιθυμεί να κερδίζει αγώνες με την Mercedes, παρά να κατακτήσει τη 2η θέση στο φετινό πρωτάθλημα. Επιπλέον δήλωσε ότι ο στόχος για την Mercedes είναι να αντιμετωπίσει την Ferrari στους κατασκευαστές\n\n“Η 2η θέση στο πρωτάθλημα δεν έχει τεράστια σημασία, για να είμαι ειλικρινής. Εμείς είμαστε εδώ για να κερδίζουμε αγώνες“, δήλωσε ο Russell.\n\n“Κανένας δε θυμάται πιο τερμάτισε δεύτερος στο πρωτάθλημα. Εάν μου δίνετε την δυνατότητα να επιλέξω ανάμεσα σε νίκες μέσα στη σεζόν και τη βαθμολογήση εκτός του top 3 και την περίπτωση να τερμάτισω 2ος στο πρωτάθλημα χωρίς νίκες, εγώ θα επέλεγα τις νίκες στους αγώνες. Θα τις πάρουμε, είμαι σίγουρος ότι θα τις πάρουμε“.\n\n“Προφανέστατα και ο στόχος για την Mercedes είναι να προσπαθήσουμε να αντιμέτωπισουμε την Ferrari στο πρωτάθλημα των κατασκευαστών. Αλλά για μένα προσωπίκα ο στόχος είναι άλλος. Εγώ είμαι εδώ για να κερδίζω. Δυστυχώς όμως αυτό είναι λίγο απρόσιτο, όσον αφορά την εξέλιξη του πρωταθλήματος φέτος“.\n\nΗ F1 εισέρχεται μετά την διακοπή των 19 ημέρων (η δράση αρχίζει ξανά στις 30/9 με τις ελεύθερες δοκιμές) στο τελευταίο κομμάτι της σεζόν. Έως τις 20 Νοεμβρίου θα πραγματοποιηθούν 6 Grand Prix σε Σιγκαπούρη (30/9 με 2/10), Ιαπωνία (7 με 9/10), ΗΠΑ (21 με 23/10), Μεξικό (28 με 30/10), Βραζιλία (11 με 13/11) και Ηνωμένα Αραβικά Εμιράτα (18 με 20/11).\n\nΟ George Russell θεωρεί ότι η πίστα “Circuit of the Americas” είναι η τελεία για την Mercedes, ούτως ώστε η Γερμανική ομάδα να αναδειχτεί για πρώτη φορά φέτος νικήτρια με την W13 Hybrid\n\n“Δεν υπάρχει κανένα στοιχείο που θα έλεγα ότι μου έρχεται στο μυαλό. Η Σιγκαπούρη θα μπορούσε να είναι ενδιαφέρουσα περίπτωση. Ωστόσο το σιρκουί της “Marina Bay”, είναι ιστορικά μια πίστα όπου η Mercedes έχει ταλαιπωρηθεί λίγο και γνωρίζουμε ότι στα σιρκουί πόλης φέτος δεν τα πήγαμε τόσο καλά“.\n\n“Ως ομάδα, σημειώνουμε τεράστια πρόοδο αυτή τη στιγμή και καταλαβαίνουμε το μονοθέσιο όλο και περισσότερο, και ελπίζουμε, καθώς εξελίσσουμε το μονοθέσιο περαιτέρω. Μπορούμε να αποκτήσουμε κάποια περαιτέρω κέρδη. Θα έλεγα το Austin σίγουρα. Το Austin θα μπορούσε να είναι μια πίστα που μας ταιριάζει, αλλά πραγματικά δεν ξέρω“.\n\nSingapore training? No sweat 😉 pic.twitter.com/zbfXhcPbZl — George Russell (@GeorgeRussell63) September 20, 2022\n\nΔιαβάστε όλα τα νέα της Formula 1 εδώ, ενώ πλέον μπορείτε να μας βρείτε στο Instagram, YouTube, Tik Tok, Discord και Twitter.",
    "Formula 1: Οι ημερομηνίες και οι πίστες των 6 αγώνων που απομένουν μέχρι το τέλος της σεζόν": "Δείτε το υπόλοιπο φετινό πρόγραμμα της F1, πληροφορίες για κάθε πίστα και όλα όσα έγιναν στους αντίστοιχους περσινούς αγώνες.\n\nΈχουμε ήδη απολαύσει 16 συναρπαστικά Γκραν Πρι της Formula 1 φέτος και απομένουν άλλα έξι για το τέλος της σεζόν, η οποία ολοκληρώνεται στις 20 Νοεμβρίου με το GP Ηνωμένων Αραβικών Εμιράτων.\n\nΔείτε παρακάτω τα υπόλοιπα GP της χρονιάς μαζί με χρήσιμες πληροφορίες για κάθε πίστα, αλλά και όλα όσα έγιναν στους αντίστοιχους περσινούς αγώνες.\n\n2 Οκτωβρίου: GP Σιγκαπούρης, Μαρίνα Μπέι\n\nΗ πίστα Μαρίνα Μπέι (2022) ©FORMULA1.COM\n\nΠρώτο F1 GP: 2008\n\nΜήκος πίστας: 5,063 km\n\nΓύροι: 61\n\nΣυνολική διαδρομή: 308,706 km\n\nΡεκόρ γύρου: Κέβιν Μάγκνουσεν, 1:41,905 (2018)\n\nΝικητής 2019: Σεμπάστιαν Φέτελ\n\nΤο GP Σιγκαπούρης δεν έγινε το 2021 λόγω της πανδημίας του COVID-19\n\nΤο 2008, η Σιγκαπούρη είχε την τιμή να φιλοξενήσει τον πρώτο νυχτερινό αγώνα στην ιστορία της F1, με τον Φερνάντο Αλόνσο να παίρνει μια αμφιλεγόμενη νίκη. Ήταν το περίφημο σκάνδαλο Crashgate, όταν αποκαλύφθηκε ότι ο Νέλσον Πικέ Τζιούνιορ, δεύτερος οδηγός της Renault, πήρε εντολή από τον διευθυντή της ομάδας Φλάβιο Μπριατόρε και τον αρχιμηχανικό Πατ Σάιμοντς, να προκαλέσει ατύχημα ώστε να ευνοηθεί, εν αγνοία του, ο Αλόνσο και να κερδίσει.\n\nΤο ανώμαλο οδόστρωμα σε συνδυασμό με την υψηλή υγρασία, ανεβάζει πολύ το βαθμό δυσκολίας για τους οδηγούς, οι οποίοι χάνουν μέχρι και 3 κιλά κατά τη διάρκεια του αγώνα.\n\n9 Οκτωβρίου: GP Ιαπωνίας, Σουζούκα\n\nΗ πίστα της Σουζούκα (2022) ©FORMULA1.COM\n\nΠρώτο F1 GP: 1987\n\nΜήκος πίστας: 5,807 km\n\nΓύροι: 53\n\nΣυνολική διαδρομή: 307,471 km\n\nΡεκόρ γύρου: Λιούις Χάμιλτον, 1:30.983 (2019)\n\nΝικητής 2019: Βάλτερι Μπότας\n\nΤο GP Ιαπωνίας δεν έγινε το 2021 λόγω της πανδημίας του COVID-19\n\nΤο 1962, ο Σοϊχίρο Χόντα, θέλοντας να μετατρέψει τη Honda σε κατασκευαστή αυτοκινήτων, αποφάσισε ότι η εταιρεία του θα πρέπει να έχει τη δική της πίστα δοκιμών. Η Σουζούκα έκανε την πρώτη της εμφάνιση το 1987, στην F1. Η πίστα διακρίνεται για την ταχύτητά της και την εξαιρετικά ενδιαφέρουσα χάραξη, αποτελώντας μια πραγματική πρόκληση για τους οδηγούς.\n\n23 Οκτωβρίου: GP ΗΠΑ, Όστιν\n\nΗ πίστα του Όστιν / ΗΠΑ (2022) ©FORMULA1.COM\n\nΠρώτο F1 GP: 2012\n\nΜήκος πίστας: 5,513 km\n\nΓύροι: 56\n\nΣυνολική διαδρομή: 308,405 km\n\nΡεκόρ γύρου: Σαρλ Λεκλέρ, 1:36.169 (2019)\n\nΝικητής 2021: Μαξ Φερστάπεν\n\nΘυμηθείτε τι συνέβη στο GP ΗΠΑ το 2021\n\nΣτη χώρα των πιο extreme αγώνων του μηχανοκίνητου αθλητισμού, η Formula 1 έμοιαζε βαρετή. Όμως, τελικά, το 2012 μπήκε στο καλεντάρι, με το Circuit of The Americas που φιλοξένησε το πρώτο γκραν πρι των ΗΠΑ, έπειτα από το αγώνα του 2007 στην Ινδιανάπολη. Η πολύ, πολύ φαρδιά στροφή 1 ευνοεί τις προσπεράσεις, ενώ πολλές στροφές θυμίζουν αντιγραφή από άλλες πίστες.\n\n30 Οκτωβρίου: GP Μεξικού, Μέξικο Σίτι\n\nΗ πίστα του Μεξικό (2022) ©FORMULA1.COM\n\nΠρώτο F1 GP: 1963\n\nΜήκος πίστας: 4,304 km\n\nΓύροι: 71\n\nΣυνολική διαδρομή: 305,354 km\n\nΡεκόρ γύρου: Βάλτερι Μπότας, 1:17.774 (2021)\n\nΝικητής 2021: Μαξ Φερστάπεν\n\nΘυμηθείτε τι συνέβη στο GP του Μεξικού το 2021\n\nΤο Autodromo Hermanos Rodriguez βρίσκεται πάνω από 2 χιλιόμετρα από την επιφάνεια της θάλασσας, βάζοντας σε τεράστια δοκιμασία οδηγούς και κινητήρες, λόγω του μειωμένου οξυγόνου. Η χάραξη ακολουθεί στο μεγαλύτερο μέρος την αρχική πίστα του 1959.\n\n13 Νοεμβρίου: GP Βραζιλίας, Ιντερλάγκος\n\nΗ πίστα του GP Βραζιλίας (2022) ©FORMULA1.COM\n\nΠρώτο F1 GP: 1973\n\nΜήκος πίστας: 4,309 km\n\nΓύροι: 71\n\nΣυνολική διαδρομή: 305,879 km\n\nΡεκόρ γύρου: Βάλτερι Μπότας, 1:10.540 (2018)\n\nΝικητής 2021: Λιούις Χάμιλτον\n\nΘυμηθείτε τι συνέβη στο GP Βραζιλίας το 2021\n\nΣτην πατρίδα του “Θεού” Αϊρτον Σένα, έχουν διαδραματιστεί εντυπωσιακές σκηνές, καθώς η Βραζιλία έκλεινε, ορισμένες χρονιές, τη χρονιά της F1. Η πιο χαρακτηριστική στιγμή, είναι ο χαμένος τίτλος του Φελίπε Μάσα, με τη Ferrari, το 2008. Το Autodromo Jose Carlos Pace ή Interlagos, όπως το ξέρουν οι περισσότεροι, κατασκευάστηκε το 1938. Το πρώτο γκραν πρι πραγματοποιήθηκε το 1973, με νικητή τον Βραζιλιάνο Εμερσον Φιτιπάλντι. Το σιρκουί είναι εντυπωσιακό και μια στροφή φέρει το όνομα του αείμνηστου Αϊρτον Σένα.\n\n20 Νοεμβρίου: GP Ηνωμένων Αραβικών Εμιράτων, Γιας Μαρίνα\n\nΗ πίστα του Γιας Μαρίνα (2022) ©FORMULA1.COM\n\nΠρώτο F1 GP: 2009\n\nΜήκος πίστας: 5,281 km\n\nΓύροι: 58\n\nΣυνολική διαδρομή: 306,183 km\n\nΡεκόρ γύρου: Μαξ Φερστάπεν, 1:26.103 (2021)\n\nΝικητής 2021: Μαξ Φερστάπεν\n\nΘυμηθείτε τι συνέβη στο GP του Άμπου Ντάμπι το 2021\n\nΦινάλε του πρωταθλήματος στο Αμπού Ντάμπι, όπως και πέρσι, όπου κρίθηκε με αμφιλεγόμενο τρόπο ο τίτλος υπέρ του Φερστάπεν, στον τελευταίο γύρο! Η ευθεία μήκους 1,2 km μεταξύ των κλειστών στροφών 5 και 6 αποτελεί ιδανικό σημείο για προσπεράσεις. Δυνατό φρενάρισμα απαιτείται ακόμη στις στροφές 10,11 και 12. Αξίζει επίσης να σημειωθεί ότι το μησί Γιας, εκτός από την πίστα, διαθέτει 7 ξενοδοχεία, ένα εντυπωσιακό θεματικό πάρκο της Ferrari, εμπορικό κέντρο, υδάτινο πάρκο, γήπεδο γκολφ και πολλά άλλα…"
}