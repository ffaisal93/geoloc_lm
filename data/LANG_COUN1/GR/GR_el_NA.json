{
    "Οι ανακαλύψεις πετρελαίου της Shell και της Total στη Ναμίμπια πιθανότατα ανέρχονται σε δισεκατομμύρια βαρέλια": "Οι υπεράκτιες ανακαλύψεις πετρελαίου και φυσικού αερίου της Ναμίμπια από την TotalEnergies και τη Shell έχουν εμπορικές ποσότητες, πιθανότατα δισεκατομμύρια βαρέλια, δήλωσε την Παρασκευή ο υπουργός Ορυχείων και Ενέργειας της χώρας της νότιας Αφρικής, σύμφωνα με το πρακτορείο Reuters.\n\nΚαι οι δύο εταιρείες ανακοίνωσαν νωρίτερα φέτος ότι είχαν κάνει \"σημαντικές\" ανακαλύψεις στα ανοιχτά της Ναμίμπια και ότι επί του παρόντος κάνουν εκτιμήσεις.\n\nΟι εταιρείες δεν ανέφεραν λεπτομερώς τις ποσότητες που βρέθηκαν, αλλά μια πηγή δήλωσε στο Reuters ότι η ανακάλυψη της Total ήταν πάνω από 1 δισ. βαρέλια πετρελαίου.",
    "Η Χριστίνα Αντωνιάδου είναι η Ελληνίδα που βρέθηκε στην Ναμίμπια": "Λευτέρης Θεοδωρακόπουλος\n\n16/09/2022 12:15\n\nΗ Χριστίνα Αντωνιάδου είναι μια γυναίκα δυναμική, πολυταξιδεμένη και πολυγραφότατη.\n\nΟι εμπειρίες της στην Αφρική αποτελούν παράθυρο στον κόσμο. Η ίδια μιλάει στο Newsbomb.gr για έναν από τους πιο χαρακτηριστικούς σταθμούς της Ναμίμπια.\n\nΧαρακτηριστικό για τις γυναίκες της φυλής Ναμίμπια είναι το καφέ-κόκκινο χρώμα του σώματος τους και των μαλλιών τους\n\nΗ Ναμίμπια είναι μια χώρα πολύ ιδιαίτερη, η οποία μάλιστα προσελκύει και παραγωγές του Hollywood. Στην έρημο Namib της Ναμίμπια είναι γυρισμένη η ταινία επιστημονικής φαντασίας Mad Max Fury Road με την πανέμορφη Charlize Theron.\n\nΗ Ελληνίδα συγγραφέας με μια νεαρή γυναίκα της φυλής Ναμίμπια\n\n«Η Jacaranda ανθίζει πάντα την άνοιξη, δηλαδή τον Οκτώβριο», είναι ένα από τα βιβλία της και εξηγεί πως μέσα από αυτό ξεδιπλώνονται αφρικανικές ιστορίες όπως της έζησε.\n\nΜια γυναίκα της φυλής Ναμίμπια κρατά αγκαλιά το παιδί της\n\nΗ γραφή της Χριστίνας Αντωνιάδου αλλά και η διήγηση των εμπειριών της είναι μωσαϊκά πολιτισμού, ενός πολιτισμού ιδιαίτερου που φέρει έναν χαρακτήρα με στοιχεία που δεν συνάπτουν με αυτά του δυτικού κόσμου και εκεί ξετυλίγεται μια όμορφη διαφορετικότητα. «Λένε για αυτή την ήπειρο: “Africa grows on you“ και είναι αλήθεια», αναφέρει χαρακτηριστικά στην συνέντευξη της.\n\nΧριστίνα ταξίδεψες στην Ναμίμπια στην Αφρική. Γιατί επέλεξες αυτή την χώρα;\n\n«Βασικά έχω βάλει στόχο κάθε χρόνο να πραγματοποιώ 3 ταξίδια σε μέρη που δεν έχω βρεθεί ποτέ πριν: σε ένα ελληνικό νησί, σε μια ευρωπαϊκή πόλη και να κάνω ένα υπερατλαντικό ταξίδι. Οπότε κάποια στιγμή θα ερχόταν αναπόφευκτα και η σειρά της Ναμίμπια… το 2016.\n\nΤότε ήταν η πρώτη φορά που πήγα στη Ναμίμπια. Όσο ζούσα στη Νότια Αφρική είχα «πεταχτεί» για λίγες ημέρες, μιας και είναι «δίπλα». Η Ναμίμπια διαθέτει τη δεύτερη χαμηλότερη πυκνότητα πληθυσμού, μετά από την Μογγολία συνεπώς παρουσιάζει τεράστιο ενδιαφέρον ως προς τα τοπία της. Τότε είχα επισκεφτεί την έρημο Namib που θεωρείται η παλιότερη έρημος στον κόσμο. Πολύ εντυπωσιακή είναι η περιοχή γύρω από το Sossusvlei με την γνωστή νεκρή λίμνη Deadvlei. Εκεί βρίσκονται ξηρά δέντρα που είναι νεκρά εδώ και 700 χρόνια. Έτσι προέκυψε και η ονομασία. Έφτασα στο Deadvlei αφού πριν είχα ανέβει στον αμμόλοφο Big Daddy, που συγκαταλέγεται στους ψηλότερους στον κόσμο. Αξέχαστη εμπειρία! Απίθανη θέα!\n\nΤότε όμως μου είχε μείνει απωθημένο ότι δεν είχα επισκεφτεί τα υπόλοιπα τοπία της Ναμίμπια, κυρίως την ακτή Skeleton Coast αλλά και την φυλή Himba που βρίσκεται στο βορρά της χώρας στα σύνορα με την Αγκόλα. Όταν προέκυψε φέτος τον Απρίλιο το ταξίδι με μια ομάδα από Θεσσαλονίκη έκανα βαλίτσα… and off we went!».\n\nΤι είδες που σου έκανε εντύπωση;\n\n« Όλη η χώρα σ’ αφήνει άφωνη. Αυτά τα τοπία όπου κυριαρχεί ξεραΐλα και η καφέ-κόκκινη απόχρωση είναι μοναδικά. Ακόμη και στην υπόλοιπη ήπειρο της Αφρικής δεν θα βρεις παρόμοιες εικόνες. Ο συνδυασμός των αμμόλοφων με τον Ατλαντικό Ωκεανό είναι κάτι το ιδιαίτερο είτε το διασχίζεις παραλιακά με 4x4 είτε πετάς από πάνω με μικρό αεροπλάνο. Γενικά είναι η φύση της Ναμίμπια τόσο εντυπωσιακή που σου χαράζεται βαθιά στην ψυχή. Δεν είναι καθόλου τυχαίο ότι το Hollywood προτιμάει τα τοπία της Ναμίμπια για τα γυρίσματα ταινιών. Από τις πιο γνωστές παραγωγές που έχουν γίνει στην έρημο Namib είναι η ταινία επιστημονικής φαντασίας Mad Max Fury Road με την πανέμορφη Charlize Theron που τυχαίνει να είναι και Νοτιοαφρικάνα».\n\nΗ φυλή που ζει εκεί είναι λίγο σε άγρια κατάσταση. Ήταν δυνατή εμπειρία;\n\n«Δεν θα έλεγα ότι οι Himba είναι σε άγρια κατάσταση. Απλά ζουν απομονωμένοι από τον δυτικό τρόπο ζωής. Έχει τεράστιο ενδιαφέρον να τους γνωρίσεις και να παρατηρήσεις από κοντά τον τρόπο ζωής τους. Το πρώτο που αντιλαμβάνεται κανείς στον οικισμό των Himba είναι η εμφάνιση των νεαρών γυναικών. Οι κοπέλες είναι όλες πανέμορφες, πανύψηλες και διαθέτουν απίστευτα καλλίγραμμα σώματα τα οποία κάλλιστα θα μπορούσαν να αποτελούν το εισιτήριο τους για μια πετυχημένη καριέρα στις παγκόσμιες πασαρέλες. Το χαρακτηριστικό γνώρισμα των Himba είναι ότι τους λείπουν τα 4 κάτω μπροστινά δόντια. Σε μικρή ηλικία τους τα βγάζουν με ένα κομμάτι ξύλο χωρίς προηγουμένως να έχει εφαρμοστεί κάποιο είδος νάρκωσης. Είναι μια παράδοση που κρατάει από την εποχή της αποικιοκρατίας. Τότε θεωρούσαν ότι με αυτό τον τρόπο θα γλυτώνανε από τους Πορτογάλους αποικιοκράτες που στην περιοχή της Αγκόλας κυνηγούσανε τους πρόγονούς τους για να τους μεταφέρουν ως σκλάβους στις φυτείες της τότε πορτογαλικής αποικίας Βραζιλίας. Η αξία ενός σκλάβου εξαρτιόταν από την ποιότητα των δοντιών του. Οπότε βγάζοντας τα δόντια είχαν ελπίδες να μείνουν στην πατρίδα τους, αφού θα τους θεωρούσαν ακατάλληλους ως σκλάβους.\n\nΑυτό που κάνει επίσης μεγάλη εντύπωση είναι η κόμμωσή των γυναικών. Είναι από τις πιο περίτεχνες κομμώσεις που έχω δει στην Αφρική! Και δεν έχω δει λίγες. Όσες γυναίκες είναι παντρεμένες έχουν πολλές μακριές λεπτές κοτσίδες που από τη ρίζα και για 30 περίπου πόντους είναι τυλιγμένες με μια ειδική καφέ-κόκκινη λάσπη. Στο τέλος κάθε κοτσίδας το μαλλί είναι ξέπλεκο και ξεπροβάλλει σγουρό και ατίθασο στο φυσικό του μαύρο χρώμα χωρίς να είναι καλυμμένο με λάσπη. Στο κεφάλι πάνω είναι τοποθετημένο ένα κομμάτι δέρμα, ένα είδος κορώνας που το ονομάζουν Erembe και το οποίο τοποθετείται στο κεφάλι όταν η κοπέλα μπει στην εφηβεία.\n\nΧαρακτηριστικό για τις γυναίκες της φυλής είναι το καφέ-κόκκινο χρώμα του σώματος τους και των μαλλιών τους. Τρίβουν συγκεκριμένη πέτρα που έχει το χρώμα της ώχρας. Ανακατεύουν μετά τη σκόνη με τοπικά βότανα και ζωικό λίπος και την ζεσταίνουν για να δέσει. Έτσι λοιπόν παρασκευάζουν οι γυναίκες την εντυπωσιακή και λιπαρή πάστα Otjize, με την οποία αλείφουν τα κορμιά. Έτσι η επιδερμίδα τους έχει μόνιμα το χαρακτηριστικό καφέ-κόκκινο χρώμα. Με αυτόν τον τρόπο προστατεύονται από το ζεστό και ξηρό κλίμα, από τις ακτίνες του ηλίου και από τα κουνούπια. Επίσης είναι ένδειξη καθαριότητας και ενυδάτωσης. Μια άλλη πληροφορία που έχω είναι ότι αυτή η πάστα αποτρέπει την τριχοφυΐα στο κορμί, που σημαίνει ότι οποιαδήποτε αποτρίχωση είναι περιττή. Ούτε laser, ούτε κερί λοιπόν για να απαλλαγείς από τις ενοχλητικές τρίχες σε πόδια και χέρια».\n\nΣε ποιες άλλες χώρες της Αφρικής έχεις ταξιδέψει;\n\n«Έχω ταξιδέψει στις χώρες που βρίσκονται «κοντά» στη Νότια Αφρική, μιας και ζούσα στο Johannesburg 3 χρόνια. Οπότε έχω πάει Mozambique, Zambia, Zimbabwe, Namibia, Botswana αλλά και σε χώρες που βρίσκονται βορειότερα όπως Uganda, Kenya, Tanzania και Zanzibar. Στους επόμενους μου στόχους είναι οι χώρες Rwanda και Kongo. Έχω πάει και στις χώρες που βρίσκονται πιο κοντά στην Ευρώπη όπως Morocco. Πάντως οι Αφρικανοί που γνώρισα θεωρούν ότι η Αφρική φτάνει μέχρι την Σαχάρα και ό,τι βρίσκεται πάνω από την έρημο είναι Αραβία. Σύμφωνα με αυτούς η πραγματική Αφρική βρίσκεται λοιπόν κάτω από τον ισημερινό. Και δεν έχουν άδικο».\n\nΗ Αφρική είναι μια ήπειρος ιδιαίτερη; Σε κάνουν πιο δυνατή αυτά σου τα ταξίδια;\n\n«Καλή ερώτηση. Ζώντας στην Αφρική γνωρίζεις την χώρα αλλά φυσικά και τον κόσμο της με τα καλά και τα λιγότερο καλά της. Λένε για αυτή την ήπειρο: “Africa grows on you“ και είναι αλήθεια. Όσο περισσότερο την γνωρίζεις, τόσο μεγαλώνει η αγάπη σου για αυτήν. Εγώ την λάτρεψα και όποτε συναντώ Αφρικανό στο δρόμο αυτομάτως απλώνεται ένα πλατύ χαμόγελο στο πρόσωπό μου.\n\nΔεν μπορώ να πω αν αυτά τα ταξίδια με κάνουν πιο δυνατή. Σίγουρα πάντως έχουν αλλάξει τον τρόπο που αντιμετωπίζω άγνωστες χώρες ή ανθρώπους που προέρχονται από εκεί. Μου αρέσει να γνωρίζω νέες χώρες και τους ανθρώπους της. Είναι μια διαδικασία πολύ ενδιαφέρουσα γιατί παρατηρείς και τον εαυτό σου μέσα σ’ αυτήν».\n\n«Η Jacaranda ανθίζει πάντα την άνοιξη, δηλαδή τον Οκτώβριο», είναι ένα από τα βιβλία σου. Τι συμβολίζει και από που εμπνεύστηκες τον τίτλο;\n\n«Η αρχική ιδέα ήταν να περιγράψω την ζωή μου στο Johannesburg και την επαφή μου με τον κόσμο. Παρατηρούσα και περιέγραφα την καθημερινότητα και τους καθημερινούς ανθρώπους: Λευκούς, Μαύρους, Ασιάτες, Coloureds. Και μέσα σε αυτή την πολυπολιτισμική κοινωνία εγώ, μια ανίδεη Ευρωπαία, κάνω την μία γκάφα μετά την άλλη ζώντας την μία εμπειρία μετά την άλλη.\n\nΌταν ολοκλήρωσα τις short stories χρειαζόμουν τίτλο για το βιβλίο. Έτσι επέλεξα το χαρακτηριστικό δέντρο του Johannesburg και της Pretoria: την Jacaranda. Η ιστορία αυτού του υπέροχου μοβ δέντρου είναι η εξής: Τέλος του 19ου αιώνα στη Νότια Αφρική χρειάζονταν ξυλεία άφθονη για την εξόρυξη χρυσού. Επειδή τα αφρικάνικα δέντρα δεν ήταν κατάλληλα, η πιο «εύκολη» λύση ήταν να φέρουν από την Αργεντινή την Jacaranda γιατί όχι μόνο μεγαλώνει γρήγορα αλλά γίνεται και πελώρια. Μπορεί ο χρυσός να σώθηκε μετά από σχεδόν 1,5 αιώνα αλλά οι νοτιοαφρικανικές πόλεις τον Οκτώβριο και τον Νοέμβριο εξακολουθούν να είναι βουτηγμένες στο μοβ. Πρόκειται για μια εικόνα που αφήνει άφωνο οποιονδήποτε την αντικρύσει για πρώτη φορά. Μια μοβ πανδαισία που απλώνεται από άκρη σε άκρη στο κέντρο της πόλης. Πάντα τον Οκτώβριο και τον Νοέμβριο. Έτσι λοιπόν μου ήρθε η ιδέα να συμπεριλάβω το αγαπημένο αυτό δέντρο στον τίτλο του βιβλίου μου και να προσθέσω και την εποχή που ανθίζει, δηλαδή τον Οκτώβριο. Για ευρωπαϊκά δεδομένα ακούγεται περίεργο να ανθίζει κάτι τον φθινόπωρο. Έλα μου ντε που στο νότιο ημισφαίριο όλα είναι ανάποδα: ο χειμώνας είναι τον Ιούλιο και τον Αύγουστο, το καλοκαίρι αντίστοιχα τον Δεκέμβριο και τον Ιανουάριο, ο βορεινός άνεμος φέρνει ζέστη ενώ ο Νοτιάς φέρνει κρύο. Είναι πολλές οι διαφορές που φαίνονται περίεργες σε μια Ευρωπαία. Ο τίτλος του βιβλίου φανερώνει τις διαφορές μεταξύ βόρειου και νότιου ημισφαιρίου στη σκιά του χαρακτηριστικού δέντρου της Νότιας Αφρικής, της Jacaranda».\n\nΟ κόσμος μας είναι γεμάτος διακρίσεις; Πως το εισπράττεις μετά από τα ταξίδια σου;\n\n«Διακρίσεις με την έννοια του ρατσισμού; Της διαφορετικότητας; Κοίτα, επικρατεί ευρέως η άποψη ότι η γνωριμία με άλλους πολιτισμούς σε βοηθάει να ανοίξεις τους ορίζοντές σου, σε κάνει πιο ανεκτικό και καλύτερο άνθρωπο. Ότι γενικά τα ταξίδια φέρνουν τον κόσμο πιο κοντά. Ισχύουν όλα αυτά σε μεγάλο βαθμό. Από την άλλη αν ο ταξιδιώτης-τουρίστας έχει προκατάληψη απέναντι σε μια θρησκεία ή σε έναν πολιτισμό, δύσκολα το ταξίδι θα τον θεραπεύσει από αυτό. Όπως ισχύει και ανάποδα για τον ταξιδιώτη που θεωρεί ότι όλοι οι πολιτισμοί που δεν υπάγονται στον δυτικό κόσμο είναι καλύτεροι. Μόνο και μόνο επειδή δεν ανήκουν στη Δύση. Άκουσα για παράδειγμα κάποιον Ευρωπαίο να θαυμάζει τους κατοίκους στην Uganda και να λέει: «Είναι πιο όμορφοι από τους λευκούς, χορεύουν καλύτερα, τραγουδάνε τέλεια και είναι καλύτεροι αθλητές. Γενικά σε όλα οι Αφρικανοί είναι καλύτεροι από εμάς.» Αυτή η τοποθέτηση είναι εξίσου αμφισβητήσιμη όπως και η αντίθετη που θεωρεί ότι οι Λευκοί ή οι Άγγλοι ή οι Αρχαίοι Έλληνες είναι οι καλύτεροι σε όλα. Κάθε άνθρωπος είναι μια οντότητα και έχει δυνατά και αδύνατα σημεία. Συνεπώς καλά θα κάνουμε να μην γενικεύουμε είτε ταξιδεύουμε σε άλλες χώρες είτε όχι».\n\nΠοιο είναι το επόμενο ταξίδι που ετοιμάζεις; Και πότε θα είναι αυτό;\n\n«Η επόμενη χώρα που θα επισκεφτώ θα είναι η Venezuela, διότι την Λατινική και Κεντρική Αμερική τις γνωρίζω ελάχιστα. Έχω πάει μόνο στη Βραζιλία και στο Μεξικό. Οπότε ήρθε η ώρα να συμπληρώσω το puzzle και να ξεκινήσει η γνωριμία και με αυτή την ήπειρο. Φυσικά είναι εντελώς άλλο πράγμα να ζεις σε μια ξένη χώρα όπως έζησα στη Νότια Αφρική και άλλο είναι να επισκέπτεσαι μια χώρα για λίγες μόνο εβδομάδες. Όπως και να έχει ανυπομονώ να δω την άγρια φύση και τον υψηλότερο καταρράχτη του κόσμου, τον λεγόμενο Angel Falls που γκρεμίζεται από σχεδόν χίλια μέτρα καταγής. Περιμένω να ζήσω δυνατές εμπειρίες στη Venezuela και ίσως προκύψει και κάποια ιστορία που θα την εντάξω σε ένα από τα επόμενά μου ταξιδιωτικά βιβλία. Το δεύτερο μου βιβλίο περιλαμβάνει τις εμπειρίες που είχα σε διάφορα σημεία της γης όπως Bora-Bora, Bhutan, Tanzania, USA και σε πολλές άλλες χώρες. Θα κυκλοφορήσει σύντομα με τον τίτλο «Βαλίτσα και… φύγαμε» και είναι γραμμένο κι αυτό με χιούμορ και αυτοσαρκασμό όπως η Jacaranda μου».\n\nΑν μπορούσες να αλλάξεις κάτι στον κόσμο τι θα ήταν αυτό;\n\n«Τι θα άλλαζα στον κόσμο… το βλέπω δύσκολο ως ακατόρθωτο. Είναι ήδη μεγάλο βήμα όταν καταφέρνουμε να αλλάξουμε κάτι στον εαυτό μας. Οπότε ας ξεκινήσει ο καθένας από τον καθρέφτη του και τα αρνητικά που κουβαλάει και τα σκορπάει δεξιά και αριστερά. Μόνο τότε θα αλλάξει ο κόσμος και θα γίνει καλύτερος. Προσωπικά πάντως και μεγαλώνοντας πορεύομαι με δύο φράσεις στη ζωή: «Η πολλή ανάλυση φέρνει παράλυση.» και «Δεν θέλω να έχω δίκαιο. Την ησυχία μου θέλω.» Δεν επιμένω πλέον όπως έκανα παλιότερα. Ούτε και προσπαθώ να πείσω κάποιον για κάτι. Αφήνω τα πράγματα να τσουλήσουν μόνα τους και πάνε μια χαρά…».",
    "Η Ναμίμπια βλέπει τα πετρελαϊκά έργα της TotalEnergies και της Shell να ξεκινούν την παραγωγή σε 4 χρόνια": "Οι ανακαλύψεις πετρελαίου από την TotalEnergies και τη Shell στα ανοικτά των ακτών της Ναμίμπια θα μπορούσαν να ξεκινήσουν την παραγωγή σε τέσσερα χρόνια, δήλωσε ο υπουργός Ενέργειας της Ναμίμπια Tom Alweendo σε συνέδριο στο Ντακάρ την Πέμπτη, σύμφωνα με το πρακτορείο Reuters.\n\nΟ Alweendo δήλωσε ότι η Ναμίμπια είχε συμφωνήσει με τις εταιρείες ότι θα πρέπει να ξεκινήσουν την παραγωγή το συντομότερο δυνατό.",
    "Οικογένεια συγκινεί, κάνουν τον γύρο του κόσμου γιατί ξέρουν ότι τα παιδιά τους θα χάσουν την όρασή τους": "Μια οικογένεια από τον Καναδά ξεκίνησε ένα ταξίδι ενός έτους σε όλο τον κόσμο, προτού η κόρη τους και οι δύο γιοι τους χάσουν την όρασή τους λόγω μιας σπάνιας γενετικής πάθησης.\n\nΟι γονείς ανακάλυψαν ότι η μεγαλύτερη κόρη τους, η 12χρονη Μία Λεμέι Πελετιέ, πάσχει από retinitis pigmentosa -κάτι που θα την αφήσει τυφλή μέχρι τα 30 της χρόνια- όταν άρχισε να δυσκολεύεται να βλέπει τα βράδια το 2018. Την επόμενη χρονιά τα αδέρφια της, ο 7χρονος Κόλιν και ο 5χρονος Λόρεντ, διαγνώστηκαν με την ίδια ασθένεια, ενώ ο μεγαλύτερος γιος του Λέο ευτυχώς γλίτωσε.\n\nΗ μητέρα τους, Έντιθ Λεμέι, η οποία εργάζεται στον κλάδο των οικονομικών στο Κεμπέκ, δήλωσε ότι όταν τα παιδιά της διαγνώστηκαν με την ασθένεια, ήταν η καταλυτική στιγμή για ένα παγκόσμιο ταξίδι, προκειμένου να γεμίσουν το μυαλό τους με «οπτικές αναμνήσεις» πριν επιδεινωθεί η όρασή τους.\n\nΈτσι, λοιπόν, η οικογένεια ξεκίνησε τις διακοπές της τον Μάρτιο και μέχρι στιγμής έχουν επισκεφθεί τη Ναμίμπια, τη Ζάμπια, την Τανζανία, την Τουρκία, τη Μογγολία και τώρα βρίσκονται στην Ινδονησία. Αρχικά, είχαν προγραμματίσει να ξεκινήσουν με ένα ταξίδι από τη Ρωσία και την Κίνα το 2020, αλλά αυτό ακυρώθηκε λόγω της πανδημίας του κορωνοϊού.\n\nΓιατί επέλεξαν να ταξιδέψουν σε όλον τον κόσμο\n\nΜέσα από αυτό το ταξίδι, όπως λέει η Λεμέι, θέλει να δώσει στα παιδιά της, πέρα από μια πλούσια τράπεζα αναμνήσεων, να τους δείξει πως, όσο δύσκολη κι αν είναι η ζωή τους, είναι τυχερά και μόνο που έχουν τρεχούμενο νερό στο σπίτι τους και μπορούν να πηγαίνουν κάθε μέρα στο σχολείο.\n\nΚαταγράφοντας τα ταξίδια τους στα μέσα κοινωνικής δικτύωσης, λέει πως είναι υπέροχο να βλέπει τα παιδιά του να δένονται μεταξύ τους, ωστόσο παραδέχεται ότι είναι «σκληρή δουλειά» το να είναι μαζί τους 24 ώρες το 24ωρο. Μάλιστα, όπως λέει, ο μικρότερος γιος της την έχει… τρελάνει στις ερωτήσεις, με αποτέλεσμα να σκέφτεται εάν θα ήταν καλύτερα να πηδήξει από το παράθυρο του λεωφορείου για να γλιτώσει.\n\nΗ σπάνια ασθένεια από την οποία πάσχουν τα παιδιά\n\nΗ retinitis pigmentosa είναι μια σπάνια γενετική πάθηση, κατά την οποία τα κύτταρα του αμφιβληστροειδούς -του φωτοευαίσθητου τμήματος του ματιού- αρχίζουν τα καταρρέουν. Τα συμπτώματά της συνήθως εμφανίζονται για πρώτη φορά στην παιδική ηλικία με προβλήματα όρασης τη νύχτα, με την όραση να χειροτερεύει με την πάροδο του χρόνου. Δεν υπάρχει θεραπεία για τη συγκεκριμένη νόσο και σε ορισμένες περιπτώσεις οι ασθενείς τυφλώνονται μέχρι τα 30 τους χρόνια.\n\nΗ Λεμέι και ο σύζυγός της Σεμπάστιαν Πελετιέ πήραν την ιδέα για τις διακοπές σε όλον τον κόσμο όταν ένας ειδικός τούς πρότεινε να μεγιστοποιήσουν τις «οπτικές αναμνήσεις» για τα παιδιά. Σε συνέντευξή της στο CNN, η μητέρα δήλωσε: «Σκέφτηκα: «Δεν θα δείξω στη Μία έναν ελέφαντα σε ένα βιβλίο, αλλά θα την πάω να δει έναν πραγματικό ελέφαντα». Και θα γεμίσω την οπτική της μνήμη με τις καλύτερες, τις πιο όμορφες εικόνες που μπορώ. Υπάρχουν σπουδαία πράγματα που μπορούμε να κάνουμε στο σπίτι, αλλά δεν υπάρχει τίποτα καλύτερο από τα ταξίδια».\n\nΗ οικογένεια έκανε αρχικά ένα ταξίδι γύρω από τον ανατολικό Καναδά τον Ιούλιο του 2021, και φέτος τον Μάρτιο ξεκίνησαν τελικά το ετήσιο ταξίδι τους, ξεκινώντας από τη Ναμίμπια. Την περασμένη εβδομάδα βρέθηκαν στην Ινδονησία και δεν σχεδιάζουν να επιστρέψουν στον Καναδά τους επόμενους 6 μήνες.\n\nΈχουν ετοιμάσει μια λίστα με τις δραστηριότητες που θέλουν να δοκιμάσουν, με την 12χρονη κόρη τους να θέλει να κάνει ιππασία, ενώ ο 5χρονος Λόρεντ είπε ότι θέλει να πιει χυμό πάνω σε μια καμήλα.\n\nΌσο για την ασθένεια και τα παιδιά, γνωρίζουν για την πάθησή τους. Η Μία το ξέρει από τα επτά της χρόνια, ενώ τα δύο μικρότερα το έμαθαν πρόσφατα. «Ο μικρός μου με ρώτησε: «Μαμά, τι σημαίνει να είσαι τυφλός; Θα μπορώ να οδηγήσω αυτοκίνητο;» Είναι πέντε ετών. Αλλά σιγά-σιγά καταλαβαίνει τι ακριβώς συμβαίνει» λέει η μητέρα τους.\n\nΠηγή: iefimerida.gr\n\nΑκολουθήστε το στο Google News και μάθετε πρώτοι όλες τις ειδήσεις.",
    "Τα -επισήμως εξαφανισμένα- τσιτάχ επιστρέφουν στην Ινδία μετά από 70 χρόνια - Με πτήση από τη Ναμίμπια": "Τα τσιτάχ εμφανίζονται ξανά στην Ινδία για πρώτη φορά μετά από 70 ολόκληρα χρόνια, οπότε και κηρύχθηκαν επισήμως εξαφανισμένο είδος.\n\nΜια αγέλη οκτώ γατόπαρδων έφτασε από τη Ναμίμπια στην Ινδία με αφορμή τα γενέθλια του πρωθυπουργού, Ναρέντρα Μόντι, σήμερα, Σάββατο.\n\nΘα μπουν σε κατάσταση καραντίνας για διάστημα ενός μήνα προτού απελευθερωθούν σε εθνικό πάρκο της κεντρικής Ινδίας.\n\nΤο ταχύτερο θηλαστικό της ξηράς, που μπορεί να φτάσει ταχύτητα 113 χλμ/ώρα, μοιράζονταν τα δάση και τις ζούγκλες της Ινδίας με άλλα αιλουροειδή, όπως λιοντάρια και τίγρεις. Ωστόσο, το 1952 κηρύχθηκαν επισήμως είδος εξαφανισμένο.\n\nΕίναι η πρώτη φορά που ένα μεγάλο σαρκοβόρο μετακινείται από μία ήπειρο σε άλλη, σε μια προσπάθεια επανάκαμψης του πληθυσμού τους στην άγρια ινδική φύση.\n\nΣυνολικά, τουλάχιστον 20 τσιτάχ θα φτάσουν στην Ινδία από τη Νότια Αφρική και τη Ναμίμπια - «σπίτι» άνω του ενός τρίτου του παγκόσμιου πληθυσμού γατόπαρδων που φτάνει τα 7.000 τσιτάχ.\n\nFacebook Twitter Το ειδικά διαμορφωμένο Cat plane που μετέφερε από τη Ναμίμπια στην Ινδία τα οκτώ αιλουροειδή\n\nΗ πρώτη «παρτίδα» των οκτώ, πέντε θηλυκών και τριών αρσενικών, είναι ηλικίας μεταξύ 2 και έξι χρόνων.\n\nΣτο ταξίδι τους από την Αφρική, συνόδευσαν τα άγρια αιλουροειδή κτηνίατροι, ειδική άγριας ζωής και τρεις βιολόγοι, σε μια διηπειρωτική πτήση ένδεκα ωρών σε τροποποιημένο Boeing 747 - το λεγόμενο “Cat plane” που, μάλιστα, είναι ζωγραφισμένο σαν τεράστιος γατόπαρδος.\n\nΑπό το Γκουαλιόρ όπου θα προσγειωθεί το αεροσκάφος, τα τσιτάχ θα μεταφερθούν με ελικόπτερο στο Εθνικό Πάρκο Κούνο όπου θα απελευθερωθούν παρουσία αντιπροσωπείας με επικεφαλής τον Ινδό πρωθυπουργό.\n\nΤο νέο τους καταφύγιο, ένα προστατευμένο πάρκο 750 τετραγωνικών χιλιομέτρων, περίπου 320 χιλιόμετρα νοτίως του Νέου Δελχί, επιλέχθηκε λόγω των άφθονων θηραμάτων και των απέραντων λιβαδιών.\n\n«Πρόκειται μια ιστορική, παγκόσμια πρώτη μεταφορά που αλλάζει το παιχνίδι. Είμαι όλοι παραπάνω από ενθουσιασμένοι γιατί αυτό συμβαίνει την επέτειο των 75 χρόνων της ινδικής ανεξαρτησίας» ανέφερε για το πρώτο αυτό διηπειρωτικό πρότζεκτ μεταφοράς ο ύπατος αρμοστής στη Ναμίμπια, Πρασάντ Αγκρουάλ.\n\nΜε πληροφορίες από BBC/Guardian",
    "Η Ακτή Σκελετών. Το μεγαλύτερο νεκροταφείο πλοίων": "Στα βορειοδυτικά της Ναμίμπια, υπάρχει μια ακτή απόκοσμη αλλά και γοητευτική. Bρίσκεται κοντά σε έρημο και, συγχρόνως, βρέχεται από τα νερά του Ατλαντικού Ωκεανού.\n\nΤην αποκαλούν “Ακτή των Σκελετών” (“Skeleton Coast”). Ξεκινά από τα βόρεια σύνορα της Ναμίμπια με την Αγκόλα και συνεχίζει 300 μίλια νότια μέχρι την πρώην γερμανική αποικιακή πόλη Σβακοπμούντ.\n\nΗ περιοχή, που έχει ανακηρυχθεί εθνικό πάρκο από το 1971 και καλύπτει έκταση πάνω από 16.000 τετραγωνικά χιλιόμετρα, δεν έχει αποκτήσει τυχαία το όνομά της. Σε όλο σχεδόν το μήκος της ακτής, συναντά κανείς οστά από φάλαινες και φώκιες και απομεινάρια ναυαγίων.\n\nΗ Ακτή Σκελετών θεωρείται το μεγαλύτερο νεκροταφείο πλοίων του κόσμου.\n\nΤο μέρος που έγινε φόβος και τρόμος των ναυτικών\n\nΟι Βουσμάνοι, μία από τις αρχαιότερες φυλές του κόσμου που κατοικεί στην ευρύτερη περιοχή, περιγράφουν τις ακτές της Ναμίμπια ως τη “γη που ο Θεός δημιούργησε ενώ ήταν έξω φρενών”.\n\nΟι Πορτογάλοι θαλασσοπόροι, από τη μεριά τους, τις έδωσαν το προσωνύμιο “πύλες της κολάσεως”.\n\nΤο εξαιρετικά θερμό και ξηρό κλίμα, τα ισχυρά θαλάσσια ρεύματα, η συχνά έντονη ομίχλη και τα τεράστια κύματα του Ατλαντικού ανέκαθεν αποτελούσαν τεράστια πρόκληση και κίνδυνο για τους ναυτικούς που προσπαθούσαν να πλεύσουν γύρω από το Ακρωτήριο της Καλής Ελπίδας και, κατόπιν, να φτάσουν στην Ινδία.\n\n“Η έκταση της ακτογραμμής είναι μια παράξενη και όμορφη υπενθύμιση ότι, τελικά, είμαστε ανίσχυροι απέναντι στη φύση και τον χρόνο“, αναφέρουν οι New York Times σε σχετικό αφιέρωμά τους.\n\nΤα ναυάγια της περιοχής\n\nΗ ονομασία της ακτής επινοήθηκε από τον συγγραφέα Τζον Χένρι Μαρς. Έδωσε σε ένα βιβλίο του, στο οποίο εξιστορούσε το ναυάγιο του πλοίου Dunedin Star, τον τίτλο “Skeleton Coast“. Από το 1944, λοιπόν, που το βιβλίο εκδόθηκε για πρώτη φορά, η περιοχή έμεινε πλέον γνωστή ως “Ακτή των Σκελετών”.\n\nΤο Dunedin Star ήταν ένα βρετανικό μεταγωγικό πλοίο που ξεκίνησε το ταξίδι του από το λιμάνι του Λίβερπουλ στις 9 Νοεμβρίου 1942. Μετέφερε πυρομαχικά και προμήθειες για τη 8η Βρετανική Στρατιά στη Μέση Ανατολή.\n\nΣτις 29 Νοεμβρίου, το πλοίο εξόκειλε σε έναν ύφαλο κοντά στην ακτή. Τα μέλη του πληρώματος και οι επιβάτες σώθηκαν ύστερα από τιτάνιες προσπάθειες, καθώς χρειάστηκε η συνδρομή ρυμουλκού και αεροσκάφους. Τα απομεινάρια του πλοίου που ρυμουλκήθηκε στέκουν μέχρι σήμερα σκουριασμένα στην ακτή.\n\nΈνα ακόμη διάσημο ναυάγιο της Ακτής Σκελετών είναι το γερμανικό πλοίο Eduard Bohlen, το οποίο, λόγω έντονης ομίχλης, ναυάγησε στις 5 Σεπτεμβρίου 1909.\n\nΈνα μεγάλο μέρος του είναι θαμμένο κάτω από την άμμο, ωστόσο αυτό δεν μειώνει το πόσο εντυπωσιακό παραμένει πάνω από έναν αιώνα μετά.\n\nΕξίσου εντυπωσιακό είναι και το ναυάγιο του πλοίου Zeila, που εξόκειλε τον Αύγουστο του 2008, κοντά στον κόλπο Henties. Σε αντίθεση με τα δύο προηγούμενα ναυάγια, βρίσκεται μέσα στη θάλασσα. “Χτυπιέται” από τα ορμητικά κύματα του Ατλαντικού και “φιλοξενεί” δεκάδες μαύρους κορμοράνους.\n\nΑποικία χιλιάδων φωκιών\n\nΠαρ’ όλ’ αυτά, η Ακτή των Σκελετών δεν αποπνέει μόνο τον αέρα του θανάτου. Στο ακρωτήριο Cape Cross, γεννιούνται και διαβιούν χιλιάδες νοτιοαφρικανικές καφέ φώκιες. Πρόκειται για μία από τις μεγαλύτερες αποικίες στον κόσμο.\n\nΚοντά στην Ακτή Σκελετών, δεν είναι ασυνήθιστο να συναντήσει κανείς λιοντάρια, ύαινες και άλλα ζώα που ξεπηδούν από τις αμμολόφους της ερήμου Ναμίμπ, μία από τις πιο άνυδρες περιοχές του πλανήτη.\n\nΣτην έρημο Ναμίμπ υπάρχει και η περίφημη πόλη-φάντασμα, η οποία χτίστηκε στα χρόνια που η Ναμίμπια αποτελούσε γερμανική αποικία με το όνομα “Γερμανική Νοτιοδυτική Αφρική” και σήμερα είναι εγκαταλελειμμένη και θαμμένη στην άμμο.\n\nΗ Ακτή Σκελετών έχει αποτελέσει αντικείμενο πολλών ντοκιμαντέρ άγριας ζωής, όπως το “Survivors Of The Skeleton Coast” του National Geographic.\n\nΣτις μέρες μας, το Εθνικό Πάρκο της Ακτής Σκελετών αποτελεί έναν ιδιαίτερα δημοφιλή τουριστικό προορισμό όχι μόνο της Ναμίμπια, αλλά και ολόκληρης της Αφρικής.\n\nΩστόσο, για να προστατευτεί το οικοσύστημα από την ανθρώπινη δραστηριότητα, έχει οριστεί ως ανώτατο όριο επισκεπτών ανά έτος τα 800 άτομα.\n\nΠηγή εικόνων κεντρικής φωτογραφίας: Youtube\n\nΑκολουθήστε τη mixanitouxronou.gr στο Google News και μάθετε πρώτοι όλες τις ειδήσεις Διαβάστε τις σημαντικότερες Ειδήσεις από την Ελλάδα και τον Κόσμο, στη mixanitouxronou.gr",
    "Ο άνθρωπος που χαρτογραφεί περιοχές που δεν υπάρχουν στο Google Maps": "Έχετε δει το σπίτι της παιδικής σας ηλικίας στο Street View των Google Maps;\n\nΕνώ οι διευθύνσεις στην Αμερική και την Ευρώπη είναι συνήθως εύκολο να βρεθούν και να προβληθούν, μεγάλες εκτάσεις γης στην Αφρική και την Ασία παραμένουν χωρίς χαρτογράφηση στην μητέρα της αναζήτησης του διαδικτύου.\n\nΟ Tawanda Kanhema digital strategist και φωτογράφος από την Ζιμπάμπουε ήρθε αντιμέτωπος με το γεγονός αυτό όταν θέλησε να δείξει το πατρικό του σπίτι, ψηφιακά, σε έναν φίλο του, στη Χαράρε, την πρωτεύουσα της Ζιμπάμπουε.\n\nΕμπνευσμένος, ο φωτογράφος από το Μπέρκλεϊ επέστρεψε στη Ζιμπάμπουε για να συμπληρώσει τον χάρτη. Συνεργαζόμενος με την Google και το Insta360, ο Kanhema ταξίδεψε περίπου 2.000 μίλια με τα πόδια, με σκάφος, το αυτοκίνητο και τον αέρα—όλα αυτά για να καταγράψει το περιβάλλον που μεγάλωσε με μια κάμερα.\n\n\n\n\n\nΟ Kanhema για το project εξήγησε στο NPR: «βρήκα αρκετά ενοχλητικό το γεγονός ότι πολλές χώρες στην περιοχή δεν ήταν στον χάρτη… Θα πρέπει να κάνουμε περισσότερα για να διασφαλίσουμε ότι αυτές οι κοινότητες εκπροσωπούνται».\n\nTα Google Maps χρησιμοποιούν τον δικό τους στόλο καμερών για να καταγράφουν θέα στο δρόμο σε αρκετές περιοχές και ιδιαίτερα σε μητροπολιτικές περιοχές με πολύ κόσμο και προσβάσιμους δρόμους. Ωστόσο, ο κόσμος είναι ένα τεράστιο μέρος και η ανάγκη για ακριβή απεικόνιση και ψηφιακούς χάρτες αυξάνεται αρκετά ανεξάρτητα από το πού ζει κανείς.\n\nΕπιπλέον, η εκπροσώπηση στα Google Maps μπορεί να είναι ένα όφελος για τον τουρισμό μιας περιοχής.\n\n\n\n\n\nΧρησιμοποιώντας κάμερες που δανείστηκαν από την Google και το Insta360, ο Kanhema ξεκίνησε να χαρτογραφεί τη Ζιμπάμπουε. Σε ένα μικρό μέρος του ταξιδιού τον ακολούθησε ένα συνεργείο κάμερας της Google που κατέγραψε την επική του διαδρομή πάνω από αμμόλοφους και στους δρόμους της πόλης.\n\nΟ Kanhema κρατούσε την κάμερα στην πλάτη του ενώ έκανε πεζοπορία, ποδηλασία και ιππασία ATV. Χρησιμοποίησε επίσης αυτοκίνητα, βάρκες και ελικόπτερα για να καλύψει διάφορα εδάφη.\n\nΤο ταξίδι του κάλυψε πάνω από 2.000 μίλια και χάρη σε αυτό υπάρχουν τα 500 μίλια Street View που είναι πλέον διαθέσιμα σε όλη τη Ζιμπάμπουε και στα Google Maps. Η κάλυψη των εξόδων γι αυτή την αποστολή έγινε κυρίως με δικά του χρήματα, συγκεκριμένα ξόδεψε περίπου 5.000 δολάρια.\n\nΚατά τη διάρκεια των ταξιδιών του - που συνεχίστηκαν στη Ναμίμπια - ο Kanhema απαθανάτισε πλάνα από πολλές γραφικές απόψεις. Γύρισε τους εμβληματικούς καταρράκτες Victoria, έναν από τους μεγαλύτερους καταρράκτες του κόσμου που βρίσκεται κατά μήκος των συνόρων της Ζάμπια και της Ζιμπάμπουε. Με κάμερα σε ταχύπλοο, συνάντησε έναν ελέφαντα και ιπποπόταμους κατά μήκος του ποταμού Zambezi.\n\n\n\n\n\nΟ Kanhema κατέγραψε επίσης ένα ναυάγιο — το διάσημο ναυάγιο Zeila κατά μήκος της ακτής της Ναμίμπια. Μετά τα ταξίδια του στη Ζιμπάμπουε, ο Kanhema συνέχισε να καταγράφει τον μη χαρτογραφημένο πλανήτη, δημιουργώντας έναν ιστότοπο με αυτές τις εικονικές περιηγήσεις. Τα ταξίδια του περιλαμβάνουν επίσης χαρτογράφηση εκατοντάδων μιλίων του Βόρειου Οντάριο.\n\nΌπως είπε ο Kanhema στο Good Morning America: «Ένας χάρτης δεν είναι ποτέ οριστικός και δεν ολοκληρώνεται ειδικά με τα τωρινά δεδομένα. Οι άνθρωποι προσθέτουν συνεχώς περισσότερο πλαίσιο, περισσότερες προοπτικές, προσθέτουν περισσότερες φωνές για τις αναπαραστάσεις αυτών των τόπων και έτσι για μένα είναι απλώς μια απαλή, σταδιακή και ρεαλιστική βελτίωση στην ψηφιακή κάλυψη των τοποθεσιών στην Αφρική.»\n\n\n\nΠηγή: modernmet",
    "Αδιανόητο: Στο κοινοβούλιο της Θουριγγίας στην Γερμανία ζήτησαν κουβέρτες για να ζεσταθούν!": "Ένα περιστατικό που έλαβε χώρα κατά την διάρκεια της συνεδρίασης του κοινοβουλίου του ομοσπονδιακού κρατιδίου της Θουριγγίας στην Γερμανία, δείχνει χαρακτηριστικά τις τρτοκοσμικές καταστάσεις που θα ζήσουμε σε Ελλάδα και Ευρώπη λόγων των επιλογών του Κ.Μητσοτάκη, του Όλαφ Σολτς και άλλων κυβερνήσεων να επιβάλουν κυρώσεις κατά της Ρωσίας.\n\nΟι Γερμανοί πολιτικοί ζητούσαν κουβέρτες για να συνεδριάσουν για να μην… πεθάνουν από το κρύο!\n\nΗ πρόεδρος του κοινοβουλίου του ομοσπονδιακού κρατιδίου Birgit Pommer είπε ότι χωρίς θέρμανση στους εσωτερικούς χώρους κάνει ήδη πολύ κρύο και ο Σεπτέμβριος δεν έχει τελειώσει ακόμη!\n\nΤότε είπε πως υπάρχουν κουβέρτες και κάλεσε τους άνδρες συναδέλφους της να τις αφήσουν για τις γυναίκες (προφανώς μπροστά στο κρύο τα ζητήματα ισότητας οπισθοχωρούν).\n\nΗ Birgit Pommer, ζήτησε στους άνδρες στην αίθουσα να αφήσουν τις κουβέρτες στις γυναίκες, και πρόσθεσε: «Την επόμενη φορά θα βρούμε σίγουρα έναν κανονισμό για όλους για να αντέχουμε τις θερμοκρασίες εδώ, που καθόμαστε για οκτώ ή εννιά ώρες».\n\nΑυτά όλα συμβαίνουν στην υποτίθεται πλουσιότερη χώρα της ΕΕ. Δεν πρόκειται για κάποια χώρα τύπου… Ναμίμπια, αν και μάλλον στην Ναμίμπια πρέπει να έχουν ξεκινήσει να γελούν μαζικά με το χάλι που περιμένει την Ευρώπη.\n\nDecken im Thüringer Landtag.Hört selbst… pic.twitter.com/377lO4R1LK — sonny boy (@seebeutel) September 23, 2022\n\nΟι ιστορικοί του μέλλοντος θα έχουν μεγάλες απορίες γιατί οι Ευρωπαίοι σύρθηκαν και επέλεξαν να προωθήσουν τα συμφέροντα των Αμερικανών και να αγνοήσουν παντελώς τα συμφέροντα των λαών τους και να τους αναγκάσουν να ζήσουν σε συνθήκες που είχαν ζήσει αμέσως μετά το τέλος του καταστρεπτικού Β’ ΠΠ.",
    "Ένα ελληνικό νησί στους 11 προορισμούς με τις καλύτερες παραλίες στον κόσμο για τους Γερμανούς": "Μία νέα διεθνή διάκριση απέσπασαν η Ελλάδα και η Νάξος μέσα στο καλοκαίρι. Σύμφωνα με το δημοφιλές γερμανικό μέσο Reisenexclusiv.com, η Νάξος κατατάσσεται στην τρίτη θέση ανάμεσα στους πιο περιζήτητους προορισμούς του κόσμου για τις ονειρεμένες παραλίες τους.\n\nΗ λίστα προέκυψε έπειτα από έρευνα των δημοσιογράφων σε Γερμανούς ταξιδιώτες που αναζητούν αυθεντικές ταξιδιωτικές εμπειρίες και προορισμούς χωρίς μαζικό τουρισμό. Ειδικότερα, το περιοδικό εστιάζει στην παραλία Πλάκα της Νάξου με την αστραφτερή χρυσαφένια άμμο και τα σαγηνευτικά γαλαζοπράσινα νερά της που είναι ιδανική τόσο για ηλιοθεραπεία, όσο και για θαλάσσια σπορ. Συμπληρωματικά ο κατάλογος περιλαμβάνει την Κεράλα της Ινδίας, τη Ναμίμπια, τη Σκωτία, τη Καμπότζη, το Όρεγκον, τα νησιά Κέιμαν, τη Γρενάδα της Καραϊβικής, τη γερμανική νήσο Ζυλτ, τη Χαβάη, το Ρίο Ντε Τζανέιρο και το νησί Γουίτσαντεϊ στην Αυστραλία.\n\nΠαράλληλα η Νάξος προβάλλεται το τελευταίο διάστημα στη Γαλλία ως το ελληνικό νησί που διαθέτει τα πάντα. Ο Quentin Lafon δημοφιλής Γάλλος ταξιδιωτικός μπλόγκερ και φωτογράφος, ταξίδεψε στο μεγαλύτερο νησί των Κυκλάδων με τη φροντίδα του Γραφείου ΕΟΤ Γαλλίας σε συνεργασία με τον Δήμο Νάξου και Μικρών Κυκλάδων, προκειμένου να απαθανατίσει φωτογραφικά τη Νάξο και να δημιουργήσει τον «πεντάλογο» του ιδανικού προορισμού. Σύμφωνα με τον Γάλλο blogger, η ηλιόλουστη Νάξος προσφέρεται για μοναδικές εξερευνήσεις μέσα από τα λευκά χωριά, τα ελαιόδεντρα, τις ονειρεμένες παραλίες και τα εντυπωσιακά αρχαιολογικά μνημεία που προκαλούν δέος.\n\nΌπως ανέφερε ο αντιδήμαρχος Τουρισμού του δήμου Νάξου & Μικρών Κυκλάδων, Βαγγέλης Κατσαράς «η τρέχουσα τουριστική χρόνια ξεκίνησε πολύ δυναμικά με αύξηση 200% στις ακτοπλοϊκές αφίξεις σε σχέση με το 2019 για τον Μάιο και αναμένεται να συνεχιστεί με ικανοποιητικές επιδόσεις και μετά τον Αύγουστο».\n\nΠηγή: ΑΠΕ-ΜΠΕ",
    "Έρευνα: Πάνω από 10,5 εκατομμύρια παιδιά έχουν χάσει έναν γονέα λόγω κορονοϊού": "Πάνω από 10,5 εκατομμύρια παιδιά έχουν χάσει τον έναν ή και τους δύο γονείς τους κατά τη διάρκεια της πανδημίας του κορονοϊού – σχεδόν διπλάσια από τις προηγούμενες εκτιμήσεις – σύμφωνα με έρευνα που δημοσιεύτηκε στο επιστημονικό περιοδικό «JAMA Pediatrics».\n\nΣυγκεκριμένα, η Νοτιοανατολική Ασία και η Αφρική υπέστησαν το μεγαλύτερο ποσοστό απωλειών, με ένα στα 50 παιδιά να επηρεάζεται σε σύγκριση με ένα στα 150 παιδιά στην Αμερική.\n\nΜεταξύ των χωρών με τα υψηλότερα ποσοστά θανάτων γονέων και ατόμων που φροντίζουν ένα παιδί είναι η Βολιβία, το Περού, η Ναμίμπια, η Αίγυπτος, η Βουλγαρία, η Νότια Αφρική, ο Ισημερινός, το Εσουατίνι, η Μποτσουάνα και η Γουιάνα, σύμφωνα με τη μελέτη. Πριν από την πανδημία, εκτιμάται ότι υπήρχαν 140 εκατομμύρια ορφανά παιδιά παγκοσμίως.\n\nΤα παιδιά σε χώρες με χαμηλότερα ποσοστά εμβολιασμού και υψηλότερα ποσοστά γονιμότητας ήταν πιο πιθανό να επηρεαστούν, σύμφωνα με την ανάλυση, η οποία βασίζεται στην καταγραφή θανάτων που είχαν υπερβεί τον αναμενόμενο αριθμό απωλειών. Οι αριθμοί λαμβάνουν υπόψη τους θανάτους που συνέβησαν από τον Ιανουάριο του 2020 έως τον Μάιο του 2022 και προέκυψαν μέσω της συνεργασίας μεταξύ ειδικών του Παγκόσμιου Οργανισμού Υγείας, της Παγκόσμιας Τράπεζας, των Κέντρων Ελέγχου και Πρόληψης Νοσημάτων και του Imperial College του Λονδίνου, μεταξύ άλλων.\n\nΗ επικεφαλής συγγραφέας Σούζαν Χίλις, πρώην επιδημιολόγος του CDC που τώρα εργάζεται στο Πανεπιστήμιο της Οξφόρδης, χαρακτήρισε τα ευρήματα «απογοητευτικά» και κάλεσε τους ηγέτες του κόσμου να δώσουν προτεραιότητα στα ορφανά παιδιά παρέχοντάς τους οικονομική, εκπαιδευτική και ψυχική υποστήριξη.\n\n«Όταν έχεις τόσους πολλούς θανάτους και δεν φροντίσεις τα παιδιά, αποδυναμώνεις τον ιστό μιας κοινωνίας», δήλωσε.\n\nΣτην επιστολή τους, η ίδια και οι συν-συγγραφείς της έγραψαν ότι «ενώ επενδύονται δισεκατομμύρια δολάρια στην πρόληψη των θανάτων που σχετίζονται με την COVID-19, γίνονται ελάχιστα για τη φροντίδα των παιδιών που μένουν πίσω».\n\nΕπισημαίνουν δε, ότι οι συνέπειες για τα παιδιά μπορεί να είναι καταστροφικές, όπως η παραμονή σε ένα ίδρυμα, η κακοποίηση, το τραύμα, τα προβλήματα ψυχικής υγείας, η εφηβική εγκυμοσύνη, η ελλιπής εκπαίδευση και οι μολυσματικές ασθένειες.\n\nΠΗΓΗ: Washington Post",
    "Εσύ θα τολμούσες να πας; – Αυτές είναι οι δέκα πιο επικίνδυνες παραλίες του κόσμου": "Πολλές φορές αρκεί η θέα ενός τοπίου με γαλαζοπράσινα νερά και χρυσαφένια άμμο για να μας γαληνεύσει.\n\nΟι παρακάτω παραλίες- παρόλο που εντυπωσιάζουν με την ξεχωριστή ομορφιά τους- είναι μέρη που έχουν αποδειχθεί εξαιρετικά επικίνδυνα, πολλές φορές και θανατηφόρα για τους επισκέπτες τους ανά τα χρόνια.\n\nΑυτές είναι δέκα από τις πιο επικίνδυνες παραλίες σε όλο τον κόσμο που σίγουρα δεν συνιστώνται για ταξιδιώτες που επιζητούν την ασφάλεια και την ηρεμία στις διακοπές τους.\n\n1. Παραλία Hanakapiai – Χαβάη\n\nΤο νούμερο ένα στη λίστα είναι η παραλία «Hanakapiai» που βρίσκεται στη Χαβάη, στο νησί Kauai. Αυτό το μέρος αποτελεί μία τρανταχτή απόδειξη πως η ομορφιά μπορεί εύκολα να μας εξαπατήσει. Από μακριά μοιάζει πράγματι με επίγειο παράδεισο. Ο χαρακτηρισμός αυτός όμως διαφέρει αρκετά από την πραγματικότητα. Για πολλούς αποτελεί ίσως την πιο επικίνδυνη παραλία στο κόσμο.\n\nΤα ισχυρά ρεύματα των ωκεανών στη περιοχή δημιουργούν δυνατά και ψηλά κύματα, τα οποία τις περισσότερες φορές αποδεικνύονται θανατηφόρα για όσους επιχειρούν να κολυμπήσουν στα εντυπωσιακά νερά.\n\nΑπό το 1970 έχουν πνιγεί πάνω από τριάντα άνθρωποι ενώ τα ρεύματα της θάλασσας είναι ενίοτε τόσο ισχυρά, που οι σοροί από τουλάχιστον 15 θύματα, δεν έχουν βρεθεί ακόμη.\n\nΣτο δρόμο για την παραλία υπάρχει ταμπέλα που ενημερώνει ότι έχουν πνιγεί άνθρωποι και προειδοποιεί τους λουόμενους για την επικινδυνότητα του μέρους.\n\n2. Skeleton Coast – Ναμίμπια\n\nΗ «παραλία του Σκελετού», όπως ονομάζεται, χαρακτηρίζεται ως ένα από τα πιο αφιλόξενα και εχθρικά μέρη στη γη. Βρίσκεται στο νοτιοδυτικό τμήμα της Ναμίμπια και εκτείνεται μέχρι το νότιο τμήμα της Ανγκόλα. Πολλοί αναφέρονται σε αυτή ως τη «Γη που ο Θεός έφτιαξε νευριασμένος» ή τις «πύλες του θανάτου».\n\nΘεωρείται μία από τις πιο δύσκολα προσβάσιμες παραλίες αφού κανείς πρέπει να διανύσει αρκετά χιλιόμετρα στην έρημο προκειμένου να φτάσει.\n\nΓια αιώνες σαπίζουν στην ακτή αμέτρητοι σκελετοί από φάλαινες και φώκιες που έχουν ξεβράσει τα κύματα του Ατλαντικού και πλοία που έχουν ναυαγήσει στην περιοχή εξαιτίας του τρομακτικού ρεύματος «Benguela», ενώ στα νερά κολυμπούν έντεκα διαφορετικά είδη καρχαρία έτοιμα να επιτεθούν στους τολμηρούς κολυμβητές.\n\nΟύτε στην ακτή επικρατεί ασφάλεια. Εκτός από τη θέα του τρομακτικού φόντου με τα ναυάγια και τους σκελετούς ο επισκέπτης θα κληθεί να αντιμετωπίσει και κάποιους πρακτικούς κινδύνους…τις τίγρεις, τις ύαινες, τα λιοντάρια και τα υπόλοιπα αρπακτικά που περιπλανώνται αμέριμνα στο τοπίο.\n\n3. Cape Tribulation – Αυστραλία\n\nΤο Cape Tribulation είναι μια γνωστή παραλία της Αυστραλίας που αποτελεί βιότοπο για πολλά άγρια ζωντανά πλάσματα γεγονός που την καθιστά εξαιρετικά επικίνδυνη.\n\nΗ ειδική ένδυση είναι αναγκαία προϋπόθεση για κάποιον που επιχειρεί να κολυμπήσει στα νερά, αν θέλει να γλυτώσει από τις δηλητηριώδεις μέδουσες. Διαδεδομένοι στη περιοχή, είναι και οι κροκόδειλοι του θαλασσινού νερού.\n\nΟι ντόπιοι συμβουλεύουν τους επισκέπτες της παραλίας να αποφύγουν σε κάθε περίπτωση το κολύμπι και κυρίως στις εκβολές των ποταμών.\n\nΈξω από τα νερά συναντάει κανείς τα πουλιά «Cassowary», που έχουν χαρακτηριστεί ως τα πιο επικίνδυνα πτηνά στο κόσμο. Οι καζούρες όπως και ονομάζονται στα ελληνικά είναι μεγάλα πουλιά που δεν πετούν. Τα νύχια είναι σαν στιλέτο και αυτό τους δίνει τη δυνατότητα να επιτίθενται και να ξεκοιλιάζουν τους επισκέπτες. Τέλος το μέρος είναι γεμάτο από δέντρα που φαίνονται εκ πρώτης όψεως ακίνδυνα, όμως τσιμπούν άσχημα με τα φύλλα τους.\n\n4. New Smyrna – Φλόριντα\n\nΗ παραλία της New Smyrna είναι μία πολύ γνωστή παραλία στη Φλόριντα. Αποτελεί ένα ιδανικό μέρος για τους λάτρεις του surf και φημίζεται για το ζεστό της κλίμα. Κατέχει όμως και έναν άλλο τίτλο, αυτόν της πρώτης σε επιθέσεις καρχαρία στον κόσμο.\n\nΟι surfers που συρρέουν στις ακτές του Ατλαντικού της Φλόριντα για τα επικά swells, το κάνουν αποκλειστικά με δική τους ευθύνη αφού η παραλία είναι μια από τις πιο επικίνδυνες στον κόσμο λόγω των καρχαριών.\n\n‘Εχει σημειωθεί τεράστιος αριθμός επιθέσεων αλλά μέχρι στιγμής καμία από αυτές δεν ήταν θανατηφόρα.\n\nΟι τολμηροί κολυμβητές και οι surfers μπορεί να επιστρέφουν ξανά και ξανά, σε καμία περίπτωση όμως η παραλία της New Smyrna δεν αποτελεί ιδανικό προορισμό για τους ταξιδιώτες που θέλουν να κολυμπούν με ασφάλεια.\n\n5. Fraser Island – Αυστραλία\n\nΟι παραλίες του νησιού Fraser, το οποίο βρίσκεται στην Αυστραλία, δεν προτείνονται για χαλαρούς κατσκηνωτές. Οι παραλίες του νησιού φαίνεται να κρύβουν διάφορους κινδύνους τόσο μέσα όσο και έξω από τα νερά.\n\nΔηλητηριώδεις αράχνες και κροκόδειλοι που επιτίθενται σε ανθρώπους αποτελούν τους «συγκατοίκους» των επισκεπτών που αποφασίζουν να κατασκηνώσουν στις παραλίες του νησιού.\n\nΤα τελευταία χρόνια επίσης, το νησί έχει κατακλυστεί από το «irukandji», ένα από τα πιο δηλητηριώδη είδη μεδουσών στον κόσμο. Οι άνθρωποι που έχουν τσιμπηθεί από αυτά τα μικροσκοπικά θαλάσσια πλάσματα εμφανίζουν συμπτώματα όπως κοιλιακό άλγος, εμετό, εφίδρωση, άγχος, υπέρταση, πνευμονικό οίδημα και, σε ακραίες περιπτώσεις, θανατηφόρα καρδιακή ανακοπή. Τα τελευταία χρόνια, έχουν αναφερθεί αρκετές επιθέσεις ιρουκάντζι στο νησί.\n\nΤο νησί φιλοξενεί επίσης 25-30 αγέλες «ντίνγκο», ένα είδος σκύλου που προέρχεται από την Αυστραλία που είναι γνωστό πως επιτίθεται σε ανθρώπους. Επιπλέον, η παραλία φιλοξενεί μεγάλους λευκούς καρχαρίες, μέδουσες και δηλητηριώδεις τσούχτρες.\n\nΣυνιστάται στους επισκέπτες να μην κολυμπούν στο νερό γιατί είναι πιθανό να συναντήσουν κάποιο από αυτά τα επικίνδυνα θαλάσσια πλάσματα. Η περιοχή άλλωστε είναι απομακρυσμένη και δύσκολα μπορεί να λάβει κανείς ιατρική βοήθεια σε περίπτωση έκτακτης ανάγκης.\n\n6. Gansbaai – Nότια Αφρική\n\nΣτη Νότια Αφρική υπάρχουν πολλές παραλίες που είναι επικίνδυνες λόγω των καρχαριών. Η παραλία «Gansbaai» γνωστή και ως η «πρωτεύουσα» του Μεγάλου Λευκού Καρχαρία αποτελεί για πολλά χρόνια βιότοπο για τα πιο επικίνδυνα θαλάσσια θηλαστικά. Αρκετοί τουρίστες τραυματίστηκαν από τους καρχαρίες κατά την επίσκεψη τους εκεί. Κάποιοι λίγοι τολμηροί επισκέπτονται το μέρος και δηλώνουν πως βρίσκουν τους κινδύνους συναρπαστικούς. Το σίγουρο είναι πως η κατάδυση στον βυθό χωρίς ειδική προστασία απαγορεύεται αυστηρά.\n\n7. Playa Zipolite – Μεξικό\n\nΗ δυτική ακτή του Μεξικού έχει μια ξεχωριστή ομορφιά. Αυτό ισχύει και με το παραπάνω για τη νότια παραλιακή πόλη Zipolite, όπου οι ταξιδιώτες συρρέουν για να εξερευνήσουν τους βραχώδεις λόφους και τις απόκρημνες ακτές.\n\nΗ παραλία Zipolite είναι μία από τις ελάχιστες παραλίες γυμνισμού στο Μεξικό. Το καλύτερο που έχουν να κάνουν οι επισκέπτες είναι να απολαύσουν την ηλιοθεραπεία τους αλλά και τη χαλαρότητα που προσφέρει το μέρος και να… παραλείψουν το κολύμπι και τις βουτιές στη θάλασσα.\n\nΤα κύματα και τα ρεύματα είναι πολύ δυνατά και αλλάζουν συνεχώς κατεύθυνση, γεγονός που καθιστά το κολύμπι δύσκολο και εξαιρετικά επικίνδυνο, κάτι που μαρτυρούν οι κόκκινες σημαίες που είναι τοποθετημένες στην ακτογραμμή. Επιπλέον μια ομάδα από διασώστες βρίσκονται στην παραλία για να βοηθήσουν σε περίπτωση που υπάρξει ανάγκη.\n\n8. Kilauea Beach – Χαβάη\n\nΜια παραλία της Χαβάης, με μαύρη άμμο, βρίσκεται δίπλα σε ένα από τα πιο ενεργά ηφαίστεια του κόσμου που εκρήγνυται συνεχώς εδώ και 35 χρόνια. Ολόκληρη η λάβα εκτοξεύεται στα νερά τα οποία φτάνουν και τους 100 βαθμούς Κελσίου και είναι απλησίαστα για τον άνθρωπο ακόμη και τις πιο κρύες μέρες του χειμώνα.\n\n9. Chowpatty Beach – Ινδία\n\nΗ παραλία «Chowpatty» στην Ινδία είναι γνωστή επειδή είναι μια από τις πιο τοξικές παραλίες στον κόσμο.\n\nΕίναι αρκετά δημοφιλής στους ντόπιους αλλά οι περισσότεροι τουρίστες την αποφεύγουν εξαιτίας αυτού. Όλα τα σκουπίδια και τα ακατέργαστα λύματα της γύρω περιοχής μολύνουν τα νερά.\n\nΗ Βομβάη έχει περίπου 18 εκατομμύρια κατοίκους και είναι μια από τις πιο πυκνοκατοικημένες πόλεις του κόσμου, οπότε μπορείτε να φανταστείτε την ποσότητα των απορριμμάτων που παράγει και δυστυχώς καταλήγουν στο νερό.\n\nΣύμφωνα με τον Pradip Patade, συνιδρυτή της Marine Life of Mumbai, τα ρεύματα του ανέμου φέρνουν σκουπίδια από τη θάλασσα και το πετρέλαιο ξεβράζεται επίσης στην ακτή. Επιπλέον, υπάρχουν σωροί από πλαστικά μπουκάλια στην ακτή.\n\n10. Παραλίες ποταμού Αμαζονίου – Βραζιλία\n\nΗ ζούγκλα του Αμαζονίου είναι ένα από τα πιο δημοφιλή μέρη για τους σκληροπυρηνικούς τυχοδιώκτες.\n\nΤα νερά στις παραλίες της περιοχής όμως φιλοξενούν ηλεκτροφόρα χέλια, πιράνχας, ανακόντα και άλλους επικίνδυνους ζωντανούς οργανισμούς.",
    "Αποστολή στο καταφύγιο Hornstrandir της Ισλανδίας φωτογραφίζοντας αρκτικές αλεπούδες!": "Ο φωτογράφος Donal Boyd, επιχείρησε να πάει στο φυσικό καταφύγιο Hornstrandir στην Ισλανδία, για να απαθανατίσει αρκτικές αλεπούδες.\n\nΜε καταγωγή από τη Βοστώνη, αλλά και κάτοικος της Ισλανδίας, ο Boyd δεν φοβάται κανένα παγωμένο περιβάλλον. Αυτό όμως δεν σημαίνει ότι απομακρύνεται από τη ζέστη. Η δουλειά του Boyd στο Erindi Private Game Reserve στη Ναμίμπια, όπου φωτογράφισε τσιτάχ και άλλα αφρικανικά ζώα, εντυπωσιάζει εξίσου.\n\nΤο Hornstrandir είναι το πιο απομακρυσμένο καταφύγιο της Ισλανδίας. Οι αρκτικές αλεπούδες απολαμβάνουν προστασία εκεί, από τη δεκαετία του 1990.\n\nΔεδομένου ότι κανείς δεν ζει μόνιμα στο Hornstrandir, μια χερσόνησο στο βορειοδυτικό άκρο της Ισλανδίας, οι αλεπούδες του καταφυγίου δεν είναι τόσο ντροπαλές στην παρουσία των ανθρώπων.\n\nΑυτό, επέτρεψε στον Boyd να συγκεντρώσει σημαντικό αριθμό εντυπωσιακών φωτογραφιών, καθώς οι ακομπλεξάριστες αλεπούδες του έκαναν τη χάρη να εμφανιστούν, αφού συνήθως βγαίνουν προς αναζήτηση φαγητού κατά μήκος της ακτής.\n\nΟ μεγάλος αριθμός αλεπούδων στο Hornstrandir εξηγείται επίσης από τον πυκνό πληθυσμό των θαλασσοπουλιών, τα οποία αποτελούν τροφή για τις αλεπούδες.\n\nΗ φωτογράφηση άγριας ζωής σε επαγγελματική βάση, απαιτεί μεγάλη ποικιλία φακών, πολλαπλά σώματα φωτογραφικών μηχανών, ένα γερό τρίποδο και ένα γιγαντιαίο σακίδιο πλάτης για να μεταφέρετε όλο αυτό τον εξοπλισμό στο βραχώδες, τραχύ Hornstrandir.\n\nΤο Donal Boyd Studio, μια εταιρεία παραγωγής μέσων μαζικής ενημέρωσης που φέρνει κοντά τους ανθρώπους, τη φύση και την άγρια ζωή, βοήθησε τον Boyd σε αυτό του το έργο.\n\nΜε τον σκηνοθέτη και διευθυντή φωτογραφίας Frank Nieuwenhuis, οι εικόνες από την τελευταία ισλανδική εκδρομή του Boyd, αποκτούν μεγαλύτερη διάσταση.\n\nΑυτοί οι δύο καλλιτέχνες αποτελούν μια ισχυρό καλλιτεχνικό δίδυμο.\n\nΟ Boyd προσφέρει τις εκτυπώσεις φωτογραφιών του προς πώληση στην ιστοσελίδα του.\n\nΤο 2022, ο Boyd δημιούργησε το The Earth Advocate Fund. Μέσω αυτού του ταμείου, ο Boyd δωρίζει το 10% των εσόδων του σε προσπάθειες διάσωσης ανά τον κόσμο.\n\nΔείτε περισσότερες εικόνες του ίδιου, εδώ.\n\nTo pttlgr στηρίζεται για την λειτουργία του στους αναγνώστες του!\n\nΜπορείς να βοηθήσεις με μία μικρή δωρεά!\n\nΥποστηρίξτε το pttlgr ακόμα και με μόλις 1€ – χρειάζεται μόνο ένα λεπτό. Εάν μπορείτε, σκεφτείτε να μας υποστηρίξετε με ένα ποσό κάθε μήνα.\n\nΣας ευχαριστούμε.\n\nΣτηρίξτε το pttlgr και την προσπάθεια μας για έγκυρη και άμεση ενημέρωση ακολουθώντας μας\n\nσε Instagram, YouTube και Facebook!\n\nΑκολουθήστε το pttlgr στα Google News, εδώ!\n\nΔες την εβδομαδιαία μας φωτογραφική εκπομπή Angle of View στο YouTube ή άκουσε την ως Podcast σε Spotify, Google ή Apple!\n\nΚάνε Εγγραφή / Subscribe στο κανάλι μας στο YouTube, αποκλειστικά για φωτογραφία και φωτογραφικό εξοπλισμό!\n\nΠριν φύγετε δείτε",
    "Live Free or Die Hard (Soundtrack)": "Ο John McClane επέστρεψε! Ακολουθώντας την μοίρα του Rocky και προλειαίνοντας το έδαφος για την έλευση του νέου Rambo, ο σκληροτράχηλος αστυνομικός με τις φονικές ατάκες επιστρέφει για τέταρτη φορά και τα βάζει με τρομοκράτες νέας γενιάς, ακόμα και αν ο ίδιος ενδεχομένως δεν μπορεί να χρησιμοποιήσει ούτε ΑΤΜ χωρίς βοήθεια. Και σαν να μην του έφταναν όλα αυτά, πρέπει να προστατεύσει και τον nerd μπούλη Justin Long που θα σώσει τον κόσμο, αν δεν πεθάνει από την τρομάρα του που θα δει σφαίρες εκτός counterstrike…\n\nΣτο τέταρτο μέρος της φημισμένης σειράς ο αγαπημένος μας McClane τα κάνει όλα: δέρνει, πυροβολεί, καταστρέφει ελικόπτερα και αεροπλάνα και όλα αυτά με την ψυχραιμία επαγγελματία ακροβάτη. Φήμες που τον ήθελαν σε μια σκηνή να ανοίγει χρηματοκιβώτιο με τα δόντια, η οποία όμως κόπηκε στο τελικό μοντάζ μετά τις διαμαρτυρίες της κεντρικής ευρωπαϊκής τράπεζας, ελέγχονται ως αναληθείς. Έτσι και αλλιώς ο John είναι εδώ, το ίδιο και οι ατάκες του και το ost του Die Hard 4.0 πλαισιώνει μουσικά όλα αυτά τα υπερβολικά που τον βλέπουμε να ξανακάνει και τον απολαμβάνουμε για άλλη μια φορά…\n\nΣτο μουσικό score λοιπόν ο Marco Beltrami προσπαθεί να πιάσει τον παλμό της ταινίας, συνθέτοντας μουσική ορχηστρική και συνοδευτική, ότι πρέπει δηλαδή για να μην αποσπάσει την προσοχή μας ή του John από την δράση και την ένταση της φετινής καλοκαιρινής του περιπέτειας. Δυστυχώς το κλισέ όμως που λειτουργεί υπέρ της ταινίας, καταδικάζει το soundtrack, εγκλωβίζοντας όλα τα κλισέ της μουσικής του είδους στα 18 κομμάτια της παρούσης συλλογής και φέρνοντας το χασμουρητό στα χείλη μου.\n\nΓιατί ναι μεν στην αίθουσα κατευθυνθήκαμε και πάλι για να απολαύσουμε τον McClane να τα βάζει με όλους και με όλα και αναπαράγοντας τα κλισέ της μεγαλειότητάς του, να κερδίζει τελικά την παρτίδα, αλλά στο soundtrack που γίνεται ακριβώς το ίδιο πράγμα, κουραζόμαστε. Για να μην παρεξηγηθώ όμως πρέπει να πω ότι η μουσική συνοδεύει την ταινία καλύτερα από ball boy ποδοσφαιριστή σε τελικό Champions League, αλλά όταν τα χέρια τους αφήνονται, μαζί με την σύνδεση χάνεται και το όποιο ενδιαφέρον.\n\nΟ Beltrami μας ξαναλέει τα ίδια με τις μουσικές του φράσεις, δεν καταφέρνει να κάνει κάποια υπέρβαση ή να φτιάξει ένα κομμάτι που θα ξεχωρίσει και έτσι σύσσωμο το soundtrack βυθίζεται σε μια τυπικότητα, την οποία δεν μπορώ να αγνοήσω. Δεν λέω καλό σαν συνοδευτικό για voiceover με θέμα τον Εμφύλιο στην Ναμίμπια, αλλά από την άλλη πόσοι από εσάς δουλεύετε για την μουσική επένδυση του δελτίου ειδήσεων της ΝΕΤ; 3; Ε οκ, εσείς αγοράστε το…\n\nΟι υπόλοιποι όμως αφεθείτε για άλλη μια φορά στις εξυπνάδες του γερό-Willis (όχι του μαύρου θερμαστή, του Bruce), στήστε αυτί και αν ότι ακούσετε σας κεντρίσει το ενδιαφέρον, πλησιάστε την παρούσα συλλογή με δική σας ευθύνη. Η υπόλοιποι απομακρυνθείτε γιατί το Die Hard 4.0 ost είναι πιο deja-vu και από τον Denzel Washington…\n\nΒαθμολογία: 5.5/10\n\nLive Free or Die Hard Soundtrack Track Listing",
    "Οταν ο οίκος Gucci συνάντησε τον Ιερώνυμο Μπος": "Στον Μαξ Ζίντεντοπφ προσέφυγε ο Αλεσσάντρο Μισέλ, διευθυντής δημιουργικού του Gucci, για την καμπάνια της φετινής κολεξιόν Décor του οίκου. Ο λόγος για τον καλλιτέχνη, σχεδιαστή, εκδότη, σκηνοθέτη, πολυτομεακό εννοιολογικό καλλιτέχνη – βίντεο, φωτογραφία, γλυπτική, μεταξύ πολλών άλλων – και ιδρυτή της έκδοσης τέχνης ORDINARY. με έδρα το Λονδίνο και με καταγωγή από την Γερμανία και την Ναμίμπια. Με σαφή αναφορά στο τρίπτυχο «Ο Κήπος των Γήινων Απολαύσεων» του Ιερώνυμου Μπος, ο ίδιος φωτογράφισε έναν «Κήπο Απολαύσεων» για τον ιταλικό οίκο.",
    "Παραλίες: Αυτές είναι οι δέκα πιο επικίνδυνες του κόσμου": "Πολλές φορές αρκεί η θέα ενός τοπίου με γαλαζοπράσινα νερά και χρυσαφένια άμμο για να μας γαληνεύσει.\n\nΟι παρακάτω παραλίες- παρόλο που εντυπωσιάζουν με την ξεχωριστή ομορφιά τους- είναι μέρη που έχουν αποδειχθεί εξαιρετικά επικίνδυνα, πολλές φορές και θανατηφόρα για τους επισκέπτες τους ανά τα χρόνια.\n\nΑυτές είναι δέκα από τις πιο επικίνδυνες παραλίες σε όλο τον κόσμο που σίγουρα δεν συνιστώνται για ταξιδιώτες που επιζητούν την ασφάλεια και την ηρεμία στις διακοπές τους.\n\n1. Παραλία Hanakapiai – Χαβάη\n\n\n\nΤο νούμερο ένα στη λίστα είναι η παραλία «Hanakapiai» που βρίσκεται στη Χαβάη, στο νησί Kauai. Αυτό το μέρος αποτελεί μία τρανταχτή απόδειξη πως η ομορφιά μπορεί εύκολα να μας εξαπατήσει. Από μακριά μοιάζει πράγματι με επίγειο παράδεισο. Ο χαρακτηρισμός αυτός όμως διαφέρει αρκετά από την πραγματικότητα. Για πολλούς αποτελεί ίσως την πιο επικίνδυνη παραλία στο κόσμο.\n\nΤα ισχυρά ρεύματα των ωκεανών στη περιοχή δημιουργούν δυνατά και ψηλά κύματα, τα οποία τις περισσότερες φορές αποδεικνύονται θανατηφόρα για όσους επιχειρούν να κολυμπήσουν στα εντυπωσιακά νερά.\n\nΑπό το 1970 έχουν πνιγεί πάνω από τριάντα άνθρωποι ενώ τα ρεύματα της θάλασσας είναι ενίοτε τόσο ισχυρά, που οι σοροί από τουλάχιστον 15 θύματα, δεν έχουν βρεθεί ακόμη.\n\n\n\nΣτο δρόμο για την παραλία υπάρχει ταμπέλα που ενημερώνει ότι έχουν πνιγεί άνθρωποι και προειδοποιεί τους λουόμενους για την επικινδυνότητα του μέρους.\n\n\n\n\n\n\n\n\n\n2. Skeleton Coast – Ναμίμπια\n\n\n\nΗ «παραλία του Σκελετού», όπως ονομάζεται, χαρακτηρίζεται ως ένα από τα πιο αφιλόξενα και εχθρικά μέρη στη γη. Βρίσκεται στο νοτιοδυτικό τμήμα της Ναμίμπια και εκτείνεται μέχρι το νότιο τμήμα της Ανγκόλα. Πολλοί αναφέρονται σε αυτή ως τη «Γη που ο Θεός έφτιαξε νευριασμένος» ή τις «πύλες του θανάτου».\n\nΘεωρείται μία από τις πιο δύσκολα προσβάσιμες παραλίες αφού κανείς πρέπει να διανύσει αρκετά χιλιόμετρα στην έρημο προκειμένου να φτάσει.\n\nΓια αιώνες σαπίζουν στην ακτή αμέτρητοι σκελετοί από φάλαινες και φώκιες που έχουν ξεβράσει τα κύματα του Ατλαντικού και πλοία που έχουν ναυαγήσει στην περιοχή εξαιτίας του τρομακτικού ρεύματος «Benguela», ενώ στα νερά κολυμπούν έντεκα διαφορετικά είδη καρχαρία έτοιμα να επιτεθούν στους τολμηρούς κολυμβητές.\n\n\n\nΟύτε στην ακτή επικρατεί ασφάλεια. Εκτός από τη θέα του τρομακτικού φόντου με τα ναυάγια και τους σκελετούς ο επισκέπτης θα κληθεί να αντιμετωπίσει και κάποιους κινδύνους... τις ύαινες, τα λιοντάρια και τα υπόλοιπα αρπακτικά που περιπλανώνται αμέριμνα στο τοπίο.\n\n\n\n3. Cape Tribulation – Αυστραλία\n\nΤο Cape Tribulation είναι μια γνωστή παραλία της Αυστραλίας που αποτελεί βιότοπο για πολλά άγρια ζωντανά πλάσματα γεγονός που την καθιστά εξαιρετικά επικίνδυνη.\n\n\n\nΗ ειδική ένδυση είναι αναγκαία προϋπόθεση για κάποιον που επιχειρεί να κολυμπήσει στα νερά, αν θέλει να γλυτώσει από τις δηλητηριώδεις μέδουσες. Διαδεδομένοι στη περιοχή, είναι και οι κροκόδειλοι του θαλασσινού νερού.\n\nΟι ντόπιοι συμβουλεύουν τους επισκέπτες της παραλίας να αποφύγουν σε κάθε περίπτωση το κολύμπι και κυρίως στις εκβολές των ποταμών.\n\nΈξω από τα νερά συναντάει κανείς τα πουλιά «Cassowary», που έχουν χαρακτηριστεί ως τα πιο επικίνδυνα πτηνά στο κόσμο. Οι καζούρες όπως και ονομάζονται στα ελληνικά είναι μεγάλα πουλιά που δεν πετούν. Τα νύχια είναι σαν στιλέτο και αυτό τους δίνει τη δυνατότητα να επιτίθενται και να ξεκοιλιάζουν τους επισκέπτες. Τέλος το μέρος είναι γεμάτο από δέντρα που φαίνονται εκ πρώτης όψεως ακίνδυνα, όμως τσιμπούν άσχημα με τα φύλλα τους.\n\n\n\n4. New Smyrna – Φλόριντα\n\nΗ παραλία της New Smyrna είναι μία πολύ γνωστή παραλία στη Φλόριντα. Αποτελεί ένα ιδανικό μέρος για τους λάτρεις του surf και φημίζεται για το ζεστό της κλίμα. Κατέχει όμως και έναν άλλο τίτλο, αυτόν της πρώτης σε επιθέσεις καρχαρία στον κόσμο.\n\nΟι surfers που συρρέουν στις ακτές του Ατλαντικού της Φλόριντα για τα επικά swells, το κάνουν αποκλειστικά με δική τους ευθύνη αφού η παραλία είναι μια από τις πιο επικίνδυνες στον κόσμο λόγω των καρχαριών.\n\n'Εχει σημειωθεί τεράστιος αριθμός επιθέσεων αλλά μέχρι στιγμής καμία από αυτές δεν ήταν θανατηφόρα.\n\nΟι τολμηροί κολυμβητές και οι surfers μπορεί να επιστρέφουν ξανά και ξανά, σε καμία περίπτωση όμως η παραλία της New Smyrna δεν αποτελεί ιδανικό προορισμό για τους ταξιδιώτες που θέλουν να κολυμπούν με ασφάλεια.\n\n\n\n\n\n5. Fraser Island – Αυστραλία\n\nΟι παραλίες του νησιού Fraser, το οποίο βρίσκεται στην Αυστραλία, δεν προτείνονται για χαλαρούς κατσκηνωτές. Οι παραλίες του νησιού φαίνεται να κρύβουν διάφορους κινδύνους τόσο μέσα όσο και έξω από τα νερά.\n\nΔηλητηριώδεις αράχνες και κροκόδειλοι που επιτίθενται σε ανθρώπους αποτελούν τους «συγκατοίκους» των επισκεπτών που αποφασίζουν να κατασκηνώσουν στις παραλίες του νησιού.\n\nΤα τελευταία χρόνια επίσης, το νησί έχει κατακλυστεί από το «irukandji», ένα από τα πιο δηλητηριώδη είδη μεδουσών στον κόσμο. Οι άνθρωποι που έχουν τσιμπηθεί από αυτά τα μικροσκοπικά θαλάσσια πλάσματα εμφανίζουν συμπτώματα όπως κοιλιακό άλγος, εμετό, εφίδρωση, άγχος, υπέρταση, πνευμονικό οίδημα και, σε ακραίες περιπτώσεις, θανατηφόρα καρδιακή ανακοπή. Τα τελευταία χρόνια, έχουν αναφερθεί αρκετές επιθέσεις ιρουκάντζι στο νησί.\n\nΤο νησί φιλοξενεί επίσης 25-30 αγέλες «ντίνγκο», ένα είδος σκύλου που προέρχεται από την Αυστραλία που είναι γνωστό πως επιτίθεται σε ανθρώπους. Επιπλέον, η παραλία φιλοξενεί μεγάλους λευκούς καρχαρίες, μέδουσες και δηλητηριώδεις τσούχτρες.\n\nΣυνιστάται στους επισκέπτες να μην κολυμπούν στο νερό γιατί είναι πιθανό να συναντήσουν κάποιο από αυτά τα επικίνδυνα θαλάσσια πλάσματα. Η περιοχή άλλωστε είναι απομακρυσμένη και δύσκολα μπορεί να λάβει κανείς ιατρική βοήθεια σε περίπτωση έκτακτης ανάγκης.\n\n6. Gansbaai – Nότια Αφρική\n\nΣτη Νότια Αφρική υπάρχουν πολλές παραλίες που είναι επικίνδυνες λόγω των καρχαριών. Η παραλία «Gansbaai» γνωστή και ως η «πρωτεύουσα» του Μεγάλου Λευκού Καρχαρία αποτελεί για πολλά χρόνια βιότοπό τους. Αρκετοί τουρίστες τραυματίστηκαν από τους καρχαρίες κατά την επίσκεψη τους εκεί. Κάποιοι λίγοι τολμηροί επισκέπτονται το μέρος και δηλώνουν πως βρίσκουν τους κινδύνους συναρπαστικούς. Το σίγουρο είναι πως η κατάδυση στον βυθό χωρίς ειδική προστασία απαγορεύεται αυστηρά.\n\n\n\n7. Playa Zipolite – Μεξικό\n\nΗ δυτική ακτή του Μεξικού έχει μια ξεχωριστή ομορφιά. Αυτό ισχύει και με το παραπάνω για τη νότια παραλιακή πόλη Zipolite, όπου οι ταξιδιώτες συρρέουν για να εξερευνήσουν τους βραχώδεις λόφους και τις απόκρημνες ακτές.\n\nΗ παραλία Zipolite είναι μία από τις ελάχιστες παραλίες γυμνισμού στο Μεξικό. Το καλύτερο που έχουν να κάνουν οι επισκέπτες είναι να απολαύσουν την ηλιοθεραπεία τους αλλά και τη χαλαρότητα που προσφέρει το μέρος και να... παραλείψουν το κολύμπι και τις βουτιές στη θάλασσα.\n\nΤα κύματα και τα ρεύματα είναι πολύ δυνατά και αλλάζουν συνεχώς κατεύθυνση, γεγονός που καθιστά το κολύμπι δύσκολο και εξαιρετικά επικίνδυνο, κάτι που μαρτυρούν οι κόκκινες σημαίες που είναι τοποθετημένες στην ακτογραμμή. Επιπλέον μια ομάδα από διασώστες βρίσκονται στην παραλία για να βοηθήσουν σε περίπτωση που υπάρξει ανάγκη.\n\n8. Kilauea Beach – Χαβάη\n\n\n\n\n\nΜια παραλία της Χαβάης, με μαύρη άμμο, βρίσκεται δίπλα σε ένα από τα πιο ενεργά ηφαίστεια του κόσμου που εκρήγνυται συνεχώς εδώ και 35 χρόνια. Ολόκληρη η λάβα εκτοξεύεται στα νερά τα οποία φτάνουν και τους 100 βαθμούς Κελσίου και είναι απλησίαστα για τον άνθρωπο ακόμη και τις πιο κρύες μέρες του χειμώνα.\n\n\n\n\n\n\n\n9. Chowpatty Beach – Ινδία\n\n\n\nΗ παραλία «Chowpatty» στην Ινδία είναι γνωστή επειδή είναι μια από τις πιο τοξικές παραλίες στον κόσμο.\n\nΕίναι αρκετά δημοφιλής στους ντόπιους αλλά οι περισσότεροι τουρίστες την αποφεύγουν εξαιτίας αυτού. Όλα τα σκουπίδια και τα ακατέργαστα λύματα της γύρω περιοχής μολύνουν τα νερά.\n\nΗ Βομβάη έχει περίπου 18 εκατομμύρια κατοίκους και είναι μια από τις πιο πυκνοκατοικημένες πόλεις του κόσμου, οπότε μπορείτε να φανταστείτε την ποσότητα των απορριμμάτων που παράγει και δυστυχώς καταλήγουν στο νερό.\n\nΣύμφωνα με τον Pradip Patade, συνιδρυτή της Marine Life of Mumbai, τα ρεύματα του ανέμου φέρνουν σκουπίδια από τη θάλασσα και το πετρέλαιο ξεβράζεται επίσης στην ακτή. Επιπλέον, υπάρχουν σωροί από πλαστικά μπουκάλια στην ακτή.\n\n\n\n10. Παραλίες ποταμού Αμαζονίου – Βραζιλία\n\n\n\nΗ ζούγκλα του Αμαζονίου είναι ένα από τα πιο δημοφιλή μέρη για τους σκληροπυρηνικούς τυχοδιώκτες.\n\nΤα νερά στις παραλίες της περιοχής όμως φιλοξενούν ηλεκτροφόρα χέλια, πιράνχας, ανακόντα και άλλους επικίνδυνους ζωντανούς οργανισμούς.\n\nΚαλό θα ήταν λοιπόν... να αποφευχθούν οι βουτιές στα εντυπωσιακά κατά τα άλλα νερά. Δε θα είναι καθόλου αναζωογονητικές αντιθέτως υπάρχει περίπτωση να αποδειχθούν θανατηφόρες.\n\nΠΗΓΗ",
    "Έλληνες πατριώτες και Γερμανόδουλοι προδότες": "Εμφανίστηκαν στα μέσα κοινωνικής δικτύωσης τα γνωστά απόβλητα, προδότες με κουκούλες που παριστάνουν τους πατριώτες, για να εξυβρίσουν τα τρία περήφανα ελληνόπουλα με τα ελληνικά ονόματα και το Νιγηριανό επίθετο: Τον Γιάννη τον Κώστα και τον Θανάση Αντετοκούμπο.\n\nΑιτία; Η καταγωγή τους.\n\nΠρόκειται για τους Γερμανόδούλους προδότες που αποτελούν την μάστιγα του έθνους από την ώρα που η Ελλάδα απελευθερώθηκε από τον τουρκικό ζυγό.\n\nΕίναι οι ίδιοι που ακρωτηριάζουν και προδίδουν την μεγαλύτερη ελληνική αυτοκρατορία, την Βυζαντινή, ισχυριζόμενοι πως «δεν ήταν ελληνική». Κάνοντας έτσι το μεγαλύτερο χατίρι των Γερμανών και των τούρκων που πάσχισαν εδώ και αιώνες με τους ντόπιους προδότες ώστε να αποκόψουν την Ελλάδα από το ιστορικό της εύρος. Που φτάνει μέχρι τα βάθη της Ασίας.\n\nΕίναι οι ίδιοι οι προδότες που μεθοδικά αποκρύπτουν την μεγάλη ιστορική αλήθεια: Ότι οι Έλληνες έχουν περισσότερα κοινά με τους γηγενείς της Αφρικής, από ότι με τους «άρειους», φιλότουρκους νομάδες της Ευρώπης.\n\nΟ ισχυρότατος δεσμός των Ελλήνων και των γηγενών της Αφρικής με την μητέρα γη, είναι το μεγαλύτερο κοινό στοιχείο. Είναι αυτός ο άρρηκτος δεσμός που έγραψε τις χρυσές σελίδες του ηρωισμού για τις οποίες είμαστε περήφανοι, για τις οποίες λεγόμαστε Ελλήνες. Οι Έλληνες είναι αυτοί που επέλεγαν τον δρόμο της θυσίας για να υπερασπίσουν την Μητέρα γη, την πατρίδα τους. Παρόμοιες χρυσές σελίδες γράφουν ακόμα και σήμερα οι χριστιανοί της Νιγηρίας, απέναντι στην λαίλαπα των ισλαμοφασιστών που υποθάλπουν η Τουρκία και η Γερμανία. Με δεκάδες χιλιάδες νεκρούς και επικές στιγμές ηρωισμού που οι πραγματικοί Έλληνες μπορούν να νιώσουν στο πετσί τους, στο εθνικό τους υποσυνείδητο, στην συλλογική τους μνήμη.\n\nΣτα σκλαβοπάζαρα των Οθωμανών, σέρνονταν αλυσοδεμένα τα ελληνόπουλα μαζί με τα παιδιά της Αφρικής. Ούτε Γερμανοί, ούτε «υπερβόρειοι». Σφαγή της Χίου, των Ψαρών και της Σαμοθράκης, από τους οθωμανούς, έζησαν μόνον οι γηγενείς της Αφρικής, από το ίδιο μαχαίρι.\n\nΗ γενοκτονία που διέπραξαν οι Γερμανοί στην Ελλάδα κατά την κατοχή, μπορεί να συγκριθεί μόνο με την γενοκτονία που διέπραξαν πάλι οι Γερμανοί στη Ρωσία και στην Ναμίμπια. Και φυσικά, το Ολοκαύτωμα. Γι’ αυτό οι γερμανόφιλοι προδότες, παρέα με τους «μαύρους», μισούν και τους Εβραίους.\n\nΣτα κάτεργα της αυτοκρατορίας, σάπιζαν παρέα τα ελληνόπουλα της Κύπρου και τα παιδιά της Κένυας. Που έγραψαν αντίστοιχες σελίδες ηρωισμού. Όμως, ελληνόφωνοι πίθηκοι μιλούν απαξιωτικά για τους Μάου Μάου, αλλά δακρύζουν για την βασίλισσα Ελισάβετ..\n\nΤα τρία αυτά παλικάρια λοιπόν που τίμησαν το Εθνόσημο, ο Γιάννης, ο Κώστας και ο Θανάσης, είναι η επιτομή του ελληνικού πνεύματος, του ελληνικού γένους. Παιδιά μαρτύρων, χριστιανών της Νιγηρίας, που βρήκαν στην Ελλάδα όχι μόνο τη φυσική αλλά και την πνευματική τους πατρίδα. Και η Ελλάδα αντίστοιχα, βρήκε τα πνευματικά της παιδιά.\n\nΑυτά τα παιδιά, σφυρηλατημένα με τις αρχές του ελληνισμού και της ορθοδοξίας, έχοντας σταγονίδια τους όχι το χρώμα, αλλά το νόημα της θυσίας όπως την δίδαξε ο Χριστός και ο Λεωνίδας, είναι η δόξα της Ελλάδας.\n\nΟι Γερμανοδουλοι φασίστες είναι η ντροπή της πατρίδας και η μάστιγα της.",
    "Τα σύννεφα που η ύπαρξή τους έγινε γνωστή από δορυφόρους": "Έχουμε αναφερθεί σε παλαιότερο άρθρο μας για τα σπάνια ακτινόμορφα νέφη (Actinoform Clouds) τα οποία δεν θα τα γνωρίζαμε αν δεν υπήρχαν οι δορυφορικές φωτογραφίες . Αυτό, διότι τα συστήματα νεφών Actinoform είναι αδύνατο να αναγνωριστούν από το έδαφος επειδή εμφανίζονται σε μεγάλες κλίμακες – μερικές φορές εκτείνονται σε μήκος 300 χιλιομέτρων (180 μίλια) σε χαμηλά στρώματα που συνήθως συναντώνται στον ανοιχτό ωκεανό.\n\nΣτις 11 Μαρτίου 2022, το Visible Infrared Imaging Radiometer Suite (VIIRS) στον δορυφόρο NOAA-20 κατέγραψε την παραπάνω την εικόνα δύο ακτινομορφών νεφών στα δυτικά των νησιών Alejandro Selkirk και Robinson Crusoe καθώς και δίνες Karman. Το σύννεφο πιο ανατολικά έχει ένα κλασικό ακτινομορφικό σχήμα, ενώ το άλλο στα βορειοδυτικά έχει μια πιο γραμμική και διάχυτη μορφή. Δεν είναι ξεκάθαρο γιατί αναπτύσσονται ακτινομορφικά σύννεφα, αλλά εμφανίζονται συνήθως σε σταθερό αέρα κατά μήκος των δυτικών ακτών των μεγάλων χερσαίων μαζών. Οι ερευνητές υποψιάζονται ότι τα ωκεάνια ρεύματα και η θερμοκρασία του νερού παίζουν ρόλο στον σχηματισμό τους.\n\nΤα άλλα εντυπωσιακά σύννεφα που εμφανίστηκαν και αποτυπώνονται στην φωτογραφία αφορούν τις αχνές σειρές δίνων von Kármán εμφανίστηκαν στα βόρεια των δύο νησιών. Τα σπειροειδή μοτίβα σύννεφων σχηματίζονται όταν οι άνεμοι εκτρέπονται γύρω από ψηλές περιοχές, συχνά νησιά, που αναδύονται από τον ωκεανό και έχουμε αναφερθεί επίσης εκτεταμένα και γιαυτό το θέμα.\n\nΤα δύο νησιά κάτω από τα σύννεφα είναι ηφαιστειακά βουνά στα ανοικτά των ακτών της Χιλής. Το νησί Alejandro Selkirk πήρε το όνομά του από έναν Σκωτσέζο ναύτη που πέρασε τέσσερα χρόνια ως ναυαγός στο γειτονικό νησί, αφού ο καπετάνιος του τον εγκατέλειψε μετά από καυγά. Η δοκιμασία του Alexander Selkirk (που γράφεται επίσης Selcraig) χρησίμευσε ως μερική έμπνευση για το μυθιστόρημα The Life and Adventures of Robinson Crusoe. Κάποτε γνωστό ως Más a Tierra, το μικρότερο από τα νησιά μετονομάστηκε σε Robinson Crusoe το 1966 προς τιμήν του βιβλίου.\n\nΌλες οι δορυφορικές εικόνες με τα ακτινόμορφα νέφη είναι πολύ σπάνιες ενώ η λέξη φυσικά προέρχεται από την ελληνική λέξη που σημαίνει σύννεφο με μορφή σαν αυτή της ακτίνας (ακτινόμορφο). Η Ελληνική γλώσσα βλέπετε, εξακολουθεί να συμβάλλει στις ονομασίες και των νεφικών σχηματισμών με το πλούσιο λεξιλόγιο της . Τα σύνννεφα αυτά αποτελούν ομάδες χαμηλών νεφών (1-2 Km ύψους ) που οργανώνονται σε ξεχωριστή ακτινική δομή. Μερικές φορές το σύστημα αυτών των νεφών εμφανίζεται με δομή που μοιάζει με φύλλα ή με μοτίβο «ακτίνων-οδόντων» , όπως στις παραπάνω εικόνες , με ακτινωτή δομή που τότε ονομάζεται «actiniae».\n\nΟι πρώτες αναφορές των ακτινόμορφων νεφών προήλθαν από μια δορυφορική εικόνα του 1962 που καταγράφηκε από το τηλεοπτικό δορυφόρο παρατήρησης V (TIROS V) της NASA. Τα σύννεφα μπορούν να διαρκέσουν έως και 72 ώρες και συσχετίζονται συχνά με ψιλόβροχο. Πληρέστερη εξέταση έδειξε ότι τα ακτινοφόρα σύννεφα συμβαίνουν παγκοσμίως σχεδόν σε όλες τις περιοχές , ιδιαίτερα στις δυτικές ακτές των ηπείρων – στο Περού, στη Ναμίμπια στην Αφρική, στη Δυτική Αυστραλία και στη Νότια Καλιφόρνια. Αυτά τα συστήματα νεφών διατηρούνται κοντά στις ακτές , και σε κάποιες περιπτώσεις εισέρχονται στην ξηρά και δημιουργούν το φαινόμενο του June Gloom τον Ιούνιο για το οποίο θα μιλήσουμε μια άλλη φορά. Αυτά τα συστήματα νεφών πάντως σπάνια σχηματίζονται κοντά στον ισημερινό.\n\nΠηγή: news247.gr",
    "Φέντερερ: Ο δεκάλογος του «βασιλιά Ρότζερ» που αναβάθμισε το τένις! (video)": "Ο σπουδαίος Ρότζερ Φέντερερ ανακοίνωσε πως ρίχνει τίτλους τέλους, μετά το Laver Cup (23-25/9) στην γεμάτη επιτυχίες καριέρα του και το BN Sports επιχειρεί να του πει το δικό του αντίο, μέσα από ένα «βασιλικό» top-10.\n\nΌλα τα ωραία κάποτε τελειώνουν. Τι συμβαίνει όμως με τα μυθικά; Μένουν στην ιστορία γιατί έχουν αφήσει ανεξίτηλο το στίγμα τους. Έτσι θα συμβεί και με τον Ρότζερ Φέντερερ, δίχως αμφιβολία. Μπορεί να αφήσει τη ρακέτα από το χέρι του μετά από 20 (όσα και τα grand slams του) και πλέον χρόνια μιας τεράστιας καριέρας, ωστόσο τα επιτεύγματά του και κάποιες παραστάσεις του θα συνεχίσουν να αποτελούν διδαχή για τους νεότερους και γλυκιά ανάμνηση για τους πρεσβύτερους.\n\nΤο τέλος πλησίαζε, ήταν κοινό μυστικό. Ένας προαναγγελθέν γεγονός που έμενε να οριστικοποιηθεί, κάτι που επέλεξε ο ίδιος ο Φέντερερ να κάνει το μεσημέρι της Πέμπτης (15/9). To ΒΝ Sports ετοίμασε έναν δεκάλογο για να τον αποχαιρετήσει, στο λιγότερο που θα μπορούσε να κάνει για έναν άνθρωπο που επαναπροσδιόρισε το τένις, έναν GOAT του αθλήματος.\n\n\n\nTo my tennis family and beyond,\n\n\n\nWith Love,\n\nRoger pic.twitter.com/1UISwK1NIN — Roger Federer (@rogerfederer) September 15, 2022\n\nΤο έναυσμα ως… ball boy\n\nΌχι δεν είναι παραμύθι, αλλά η πραγματικότητα. Όπως παραδέχθηκε και ο ίδιος στην ανακοίνωση της συνταξιοδότησής του από το τένις, συνεισέφερε ως ball boy κατά τη διάρκεια τουρνουά και Masters στην Βασιλεία και οι εικόνες που ζούσε, του έδιναν ακόμα μεγαλύτερο κίνητρο. «Συνήθιζα να βλέπω τους αθλητές με μία αίσθηση θαυμασμού. Ήταν σαν γίγαντες για μένα και κάπου εκεί άρχισα να ονειρεύομαι. Αυτά τα όνειρα ήταν που με οδήγησαν να προσπαθώ περισσότερο και που άρχισα να πιστεύω στον εαυτό μου».\n\n\n\n\"At heart, I am always going to be a ball boy\" - Roger Federer ❤️ pic.twitter.com/YjfUB8ypDC — Luigi Gatto (@gigicat7_) September 15, 2022\n\nΑπό τα τζούνιορ έδειξε τι θα επακολουθούσε\n\nΑπό νωρίς φάνηκε ότι το Γουίμπλνετον ήταν το αγαπημένο του τουρνουά, αφού το 1998 κέρδισε τον τίτλο στην κατηγορία juniors τόσο στο μονό όσο και στο διπλό (μαζί με τον Όλιβερ Ρόχους). Μάλιστα την ίδια χρονιά έφτασε μέχρι τον τελικό και του US Open, όμως ο Ντέιβιντ Ναλμπάντιαν τον κέρδισε. Παρά ταύτα τα επιτεύγματά του έκαναν «κρότο», κατακτώντας συνολικά 4 ITF τίτλους τζούνιορ και φτάνοντας στην κορυφή του ranking πριν η φήμη του περάσει σε επαγγελματικό επίπεδο ανδρών.\n\n\"It all started for me here. I played the quallies here in '99, the juniors in '98. Always loved coming here, you know.\" -#Federer#AusOpen pic.twitter.com/tzBVUqk8ce — #AusOpen (@AustralianOpen) January 29, 2017\n\n19 years since #Federer won the #Wimbledon Juniors title... Would be apt to grab Grand Slam No.19 today pic.twitter.com/oXGn0PYfSK — Alex Sharp (@Sharpy_89) July 16, 2017\n\nΟ πρώτος από τους 103 συνολικά τίτλους\n\nΈπρεπε να περάσουν τρία περίπου χρόνια από το ντεμπούτο του (στη γενέτειρά του Βασιλεία και το Swiss Indoors) για να κατακτήσει τον πρώτο του τίτλο στο μονό. Αυτός ήρθε στις αρχές του Φλεβάρη του 2001 στο Μιλάνο, αφού είχε προηγηθεί βέβαια στο Challenger Tour το 1999 στο διπλό με τον Ολλανδό Σαντέρ Γκροέν, ανήμερα των 18ων γενεθλίων του. Ο Φέντερερ είχε ήδη συμμετάσχει σε Grand Slam φυσικά ενώ η αρχή θα είχε γίνει νωρίτερα αν δεν τον κέρδιζε ο Μαρκ Ροσέ στη Μασσαλία το 2000.\n\n\n\n1 - On this day in 2001, Roger #Federer won his first ATP title in Milan against Julien Boutter in final: he is one amongst two players with 100+ career tournaments won (103) in the Open Era, alongside Jimmy Connors (109). Inception.#ATP #ATPTour pic.twitter.com/GfQckKQMXO — OptaAce (@OptaAce) February 4, 2022\n\nΗ εκκίνηση της αυτοκρατορίας!\n\nΣτα court του Λονδίνου και του Wimbledon ήρθε ο πρώτος grand slam τίτλος. Ο Ελβετός, έπρεπε να ξεπεράσει το εμπόδιο του Άντι Ρόντικ στα ημιτελικά και του Μαρκ Φιλιππούση στον τελικό, πράγμα που έκανε. Αν και κυνήγησε το No1 δεν είχε έρθει ακόμα η ώρα, η οποία βέβαια δεν άργησε να φανεί.\n\nThe day Sue Barker made #Federer cry - after he beat Mark Philippoussis to win his very first Grand Slam title at Wimbledon in 2003.\n\n\n\nIt's almost TWENTY years ago!pic.twitter.com/cXoBnN3xph — Andy Schooler (@SchoolerSport) September 15, 2022\n\n\n\nΤην αμέσως επόμενη χρονιά, τα σάρωσε σχεδόν όλα. Κατέκτησε 3/4 Όπεν (το γαλλικό μόνο του ξέφυγε) και έγινε ο πρώτος τενίστας που το κατάφερνε μετά τον Ματς Βιλαντερ το 1988. Συνολικά έφτασε μέχρι το τέλος της διαδρομής σε 11 τουρνουά σε ένα χρόνο, με ρεκόρ 74-6, ανεβαίνοντας ταυτόχρονα και στην κορυφή του ranking.\n\nΤο έντονο φιλανθρωπικό του έργο\n\nΑπό πολύ μικρή ηλικία, ο Ρότζερ Φέντερερ έδειξε την ευαίσθητη και καλοσυνάτη πλευρά του εαυτού του. Από το 2003 είναι πρόεδρος του ιδρύματος που φέρει το όνομά του (Roger Fereder Foundation) και υποστηρίζει εκπαιδευτικά προγράμματα σε χώρες της νότιας Αφρικής και της Ελβετίας. Το RFF ασχολείται με σχολικά προγράμματα σε έξι χώρες της Αφρικής (Νότια Αφρική, Λεσότο, Μαλάουι, Ζιμπάμπουε, Ναμίμπια, Ζάμπια) και έχει βοηθήσει πάνω από 1,9 εκατομμύρια παιδιά, να λάβουν καλύτερη ποιότητα στην πρωτοβάθμια εκπαίδευση τους.\n\nRoger Federer is an incredible player & will end his career with more than $1 billion in earnings.\n\n\n\nBut he has also spent ~$15 million to open 80+ schools in Africa & donated $1 million to provide 64,000 African children meals while schools were closed due to COVID.\n\n\n\nLegendary ? pic.twitter.com/w29kFmiQkM — Joe Pompliano (@JoePompliano) September 15, 2022\n\nO συγκλονιστικός χαμένος τελικός του 2008 στο Wimbledon και η επόμενη χρονιά που έγραψε ιστορία\n\nTo 2008 ταλαιπωρήθηκε από λοιμώδη μονοπυρήνωση και πόνους στη μέση, γεγονότα που δεν του επέτρεπαν να βρίσκεται στο 100 %. Παρόλα αυτά, κέρδισε τον Άντι Μάρει στον τελικό του αμερικανικού όπεν και κατέκτησε μαζί με τον Στάνισλαβ Βαβρίνκα το χρυσό μετάλλιο στους Ολυμπιακούς Αγώνες του Πεκίνο. Έναν και κάτι μήνα πριν, είχε παίξει έναν αλησμόνητο σε εξέλιξη τελικό με το αντίπαλο δέος, Ραφαέλ Ναδάλ, στο Wimbledon, που δεν… έλεγε να τελειώσει και ο οποίος ολοκληρώθηκε με νίκη του Ισπανού σε 6 παρά κάτι ώρες παιχνιδιού στο μισοσκόταδο του Λονδίνου.\n\n\n\nΤο 2009 ξεκινούσε με ένα τεράστιο στόχο. Την κατάκτηση τουλάχιστον δύο Grand Slams και την προσπέραση του Πιτ Σάμπρας στην κορυφή της λίστας. Φανταστείτε τι έγινε. Ο Φέντερερ τα κατάφερε. Μπορεί να μην ξεκίνησε ιδανικά τη σεζόν αφού ο Ναδάλ τον κέρδισε στη Μελβούρνη ωστόσο «πήρε το αίμα» του πίσω στο Παρίσι. Έστω και αν χρειάστηκε ο Σόντερλινγκ να κάνει τη μισή δουλεία και να «πετάξει» εκτός συνέχειας τον κορυφαίο του είδους, Ράφα. Αυτό ήταν και το μοναδικό Rolland Garros που πανηγύρισε. Ο 15 τίτλος GS ήρθε στο αγαπημένο του Λονδίνο και ο Φέντερερ έγραψε ιστορία. Ο Ελβετός βέβαια έχει έναν ακόμα λόγο για να θυμάται το 2009 αφού παντρεύτηκε την Μίρκα και μαζί απέκτησαν τις δίδυμες κόρες τους.\n\n\n\n\n\nΤο Νο1 ήταν το δεύτερο «σπίτι» του\n\nΟ Φέντερερ δεν είχε υψοφοβία. Αισθανόταν καλά στο Νο1 του ranking και όταν έφτανε σε αυτό, «ξεχνούσε» να κατέβει. Ο Ρότζερ έμεινε στην κορυφή του ATP Ranking για 310 εβδομάδες συνολικά, από το Φεβρουάριο του 2004 που «σκαρφάλωσε» για πρώτη φορά εκεί. Από αυτές, οι 237 ήταν συνεχόμενες, αποτελώντας φυσικά ρεκόρ το οποίο δύσκολα θα σπάσει. Μάλιστα αποτελεί και το γηραιότερο αθλητή που έχει βρεθεί ποτέ στο No1, σε ηλικία 36 ετών και 10 μηνών. Με μία λέξη αειθαλής.\n\n? 24 years.\n\n? 1526 singles matches.\n\n? 1,251 wins.\n\n? 310 weeks as No. 1.\n\n? 103 titles.\n\n2️⃣0️⃣ Grand Slams.\n\n? 0 match retirements.\n\n\n\nRoger. Federer.@rogerfederer | #RForever pic.twitter.com/fJsAafHVCi — ATP Tour (@atptour) September 15, 2022\n\nΗ χρονιά της «αναγέννησης» που ήταν και η τελευταία\n\nΚαι ενώ όλα ήταν μετέωρα για την κατάσταση στην οποία θα γυρνούσε μετά από ένα μακρύ διάστημα απουσίας, εκείνος απέδειξε εμφατικά γιατί είναι GOAT. Το 2017 κατέκτησε τον πέμπτο του τίτλο στη Μελβούρνη και τον πρώτο μετά από μία πενταετία για να ακολουθήσει τον Αύγουστο το 8ο και τελευταίο Wimbledon, επικρατώντας άνετα του Τσίλιτς στον τελικό, στο οποίο είναι πολυνίκης.\n\n\n\n\n\nΈσοδα που… ζαλίζουν\n\nΟ Ελβετός άσος αποσύρεται από την ενεργό δράση έχοντας κερδίσει 131 εκατομμύρια δολάρια από έπαθλα σε αυτή την 24ετη του καριέρα. Ο αριθμός αυτός τον καθιστά τρίτο στην λίστα πίσω από τον Τζόκοβιτς (159 εκατομμύρια) και το Ναδάλ (132), ωστόσο η δημοτικότητά του και οι επιχειρηματικές του κινήσεις τον κάνουν κατά πολύ πλουσιότερο. Σύμφωνα με το Forbes κάθε χρόνο που περνάει βλέπει τον τραπεζικό του λογαριασμό κατά 90 εκατομμύρια δολάρια αυξημένο, όντας φυσικά πρωτοπόρος στο χώρο του τένις. Φιγουράρει στην 7η θέση των πιο υψηλά αμειβόμενων αθλητών για το 2022 (δύο χρόνια πίσω ήταν στην κορυφή της λίστας), ενώ στο άθλημά του είναι πρώτος επί 17 συναπτά έτη.\n\nRoger Federer will retire as tennis’ greatest of all-time — financially speaking, at least https://t.co/DToaLZdtpG — Brett Knight (@thebrettknight) September 15, 2022\n\nΚεφάλαιο τραυματισμοί\n\nΤο τένις είναι ένα εξαιρετικά επίπονο άθλημα, με τεράστια και συνεχή σωματική πίεση. Παιχνίδια που μπορεί να κρατήσουν για ώρες και αθλητές που καταπονούν συνεχώς το σώμα τους. Μέχρι αυτό να «διαμαρτυρηθεί» όπως βλέπουμε ότι συμβαίνει και στην περίπτωση του Ναδάλ.\n\n\n\nΤη διετία 2013-14 εμφανίστηκαν τα πρώτα προβλήματα τραυματισμού για τον «βασιλιά», με τον ίδιο να ταλαιπωρείται από έντονους πόνους στη μέση. Το 2016 ήρθε και η πρώτη επέμβαση στο γόνατο εξαιτίας ρήξης στο μηνίσκο μετά από έναν χαμένο ημιτελικό στην Αυστραλία από τον Τζόκοβιτς. Και ενώ επέστρεφε πλήρως, ξανατραυματίστηκε και έχασε όλο το υπόλοιπο της σεζόν , πέφτοντας μάλιστα για πρώτη φορά εκτός top-10. Στο φινάλε του 2018 είχε κάποιους πόνους στο χέρι, ενώ από το 2020 και μετά πιο συχνά ήταν «απών» παρά έπαιρνε μέρος. Χωρίς βέβαια να εγκαταλήπει ΠΟΤΕ αγώνα.\n\nRoger Federer, winner of 20 Grand Slam titles, has announced his retirement from tennis at the age of 41 after a string of injurieshttps://t.co/OxofiBPic6 pic.twitter.com/0rYPdG3pyl — Financial Times (@FinancialTimes) September 15, 2022\n\nΤα γόνατά του είχαν ταλαιπωρηθεί και αναγκαστικέ μετά το χαμένο προημιτελικό στο Γουίμπλεντον από το Χουρκάζ (έγινε ο γηραιότερος σε ηλικία 39 ετών που φτάνει ως εκεί) να διαβεί ξανά την πόρτα του χειρουργείου μήπως και καταφέρει να επιμηκύνει το τέλος. Το σώμα του όμως αρνείτο κατηγορηματικά και πεισματικά και ουσιαστικά τον ανάγκασε να πάρει την απόφαση να αποσυρθεί από τα court.\n\n\n\nwww.bnsports.gr",
    "Οικογένεια κάνει τον γύρο του κόσμου προτού τα τρία παιδιά χάσουν την όρασή τους": "Η κόρη τους Μία ήταν τριών ετών όταν η Εντίθ και ο Σεμπαστιάν Πελετιέ από το Κεμπεκ του Καναδά παρατήρησαν για πρώτη φορά οτι είχε προβλήματα όρασης.\n\nΜετά από εξετάσεις διαπιστώθηκε οτι πάσχει απο μελαγχρωστική αμφιβληστροειδίτιδα, μια σπάνια γενετική διαταραχή που προκαλεί απώλεια ή μείωση της όρασης με την πάροδο του χρόνου.\n\n\n\nΑπό την ίδια πάθηση πάσχουν και τα άλλα δύο παιδιά τους. Ο Κολίν, 7 ετών και ο Λοράν 5 ετών ενώ ο Λεό, 9 ετών, δεν πάσχει απο την ασθένεια.\n\n\"Δεν μπορείς να κάνεις τίποτα πραγματικά\", λέει η Εντίθ εξηγώντας ότι επί του παρόντος δεν υπάρχει θεραπεία ή αποτελεσματικά φάρμακα για να επιβραδύνουν την εξέλιξη της πάθησης. \"Δεν ξέρουμε πόσο γρήγορα θα πάει, αλλά περιμένουμε να έχουν χάσει εντελώς της όρασή τους ώς τα μέσα της ζωής τους\".\n\nΤο ζευγάρι εστίασε την προσοχή του στο να βοηθήσει τα παιδιά να αποκτήσουν τις δεξιότητες που θα χρειάζονταν για τη ζωή τους. Ο ειδικός της Μία, του πρώτου παιδιού που διαγνώστηκε με την ασθένεα, τους συνέστησε να μεριμνήσουν ωστε η κόρη τους να αποκτήσει \"οπτικές αναμνήσεις\".\n\n\n\n\"Σκέφτηκα οτι δεν θα της δείξω τον ελέφαντα σε βιβλίο, θα την πάω να δεί εναν αληθινό ελέφαντα. Θα γεμίσω τις \"οπτικές αναμήσεις\" με τις καλύτερες και πιο όμορφες εικόνες μπου μπορώ να βρω\" εξήγησε η Εντιθ.\n\nΜαζί με τον σύζυγό της άρχισαν να κάνουν σχέδια για να περάσουν ένα χρόνο ταξιδεύοντας σε όλο τον κόσμο με τα παιδιά τους. Αποταμίευαν χρήματα ενώ τους ήρθε ένα αναπάντεχο δώρο, όταν πουλήθηκε η εταιρία στην οποία εργαζόταν και είχε μετοχές ο Σεμπαστιάν.\n\nΗ εξαμελής οικογένεια αρχικά επρόκειτο να ξεκινήσει τον Ιούλιο του 2020 και είχε σχεδιάσει ένα ταξίδι, που περιελάμβανε πολλά μέρη, μεταξύ αυτών η Ρωσία και η Κίνα.\n\nΩστόσο, αναγκάστηκαν να καθυστερήσουν το ταξίδι τους για αρκετά χρόνια λόγω των ταξιδιωτικών περιορισμών που επέφερε η πανδημία και άλλαξαν τους προορισμούς τους πολλές φορές. Όταν τελικά έφυγαν από το Μόντρεαλ τον Μάρτιο του 2022, είχαν ελάχιστα σχέδια.\n\n\"Στην πραγματικότητα φύγαμε χωρίς δρομολόγιο\", λέει η Εντιθ. Ωστόσο είχαν κατά νου αυτά που ήθελαν να ζήσουν τα παιδιά, όπως η Μία που ήθελε να κάνει ιππασία ή ο Λοράν που ήθελε να ανέβει σε καμήλα.\n\nΠρώτος σταθμός η Ναμίμπια, όπου βρέθηκαν κοντά σε ελέφαντες, ζέβρες και καμηλοπαρδάλεις. Στη συνέχεια η Ζάμπια, μετά η Τανζανία και κατόπιν η Τουρκία όπου έμειναν ένα μήνα. Μετά πήγαν Μογγολία, πριν φτάσουν στην Ινδονησία.\n\n\"Έχουμε δει απίστευτα ζώα στην Αφρική, προσπαθούμε να δουν πράγματα που δεν θα έβλεπαν στο σπίτι τους και να έχουν τις πιο απίστευτες εμπειρίες\" είπε ο Σεμπαστιάν.\n\nΕκτός από το γεγονός οτι έχουν δει όμορφα αξιοθέατα ενώ η όραση των παιδιών είναι ακόμα δυνατή, το ζευγάρι ελπίζει ότι το ταξίδι θα τα βοηθήσει να αναπτύξουν δεξιότητες.\n\n«Θα χρειαστεί να είναι πραγματικά ανθεκτικοί σε όλη τους τη ζωή», προσθέτει η Εντίθ επισημαίνοντας ότι η Mία, ο Κολίν και ο Λοράν θα πρέπει συνεχώς να προσαρμόζονται, καθώς η όρασή τους θα χειροτερεύει.\n\nΤο ζευγάρι ελπίζει ότι το να περάσουν χρόνο σε διαφορετικές χώρες και να δουν διαφορετικούς πολιτισμούς θα κάνει τα παιδιά να νιώσουν τυχερά, παρά τις δυσκολίες που μπορεί να έρθουν αργότερα στη ζωή τους καθώς η όρασή τους θα επιδεινώνεται.\n\nΗ οικογένεια εξιστορεί το ταξίδι της μέσω των social media, δημοσιεύοντας τακτικές ενημερώσεις στους λογαριασμούς της στο Facebook και στο Instagram.\n\nΕνώ η οικογένεια σχεδιάζει να επιστρέψει στο Κεμπέκ τον ερχόμενο Μάρτιο, λένε ότι προσπαθούν να μην σκέφτονται τόσο πολύ μπροστά. Στην πραγματικότητα, η ικανότητα να ζει κανείς τη στιγμή είναι ένα από τα βασικά πράγματα που έχει μάθει η οικογένεια τους τελευταίους μήνες.\n\nΠηγή: news247.gr",
    "Θέατρο Εμπρός: 10ο International Video Poetry Festival": "Είσοδος Δωρεάν με ελεύθερη συνεισφορά\n\nTo International Video Poetry Festival γιορτάζει δέκα χρόνια δημιουργικών συνεργασιών με περισσότερους από 2000 καλλιτέχνες από 85 χώρες συνολικά, ένα πανόραμα σύγχρονης τέχνης που αποτελεί το πιο επιτυχημένο και δημοφιλές φεστιβάλ του είδους στον κόσμο. Ο κινηματογράφος, η ποίηση και η μουσική συναντιούνται με σκοπό να επικοινωνήσουν τους κοινωνικούς, οικολογικούς, αντιαποικιοκρατικούς, φεμινιστικούς και ΛΟΑΤΚΙ αγώνες της εποχής μας- την έμπνευση, τα όνειρα, τις ιδέες και τις ελπίδες όλων μας.\n\nΣτο φετινό τετραήμερο φεστιβάλ 200 καλλιτέχνες από 64 χώρες προβάλλουν ταινίες, ντοκιμαντέρ και video art ενώ τριάντα από αυτούς ταξιδεύουν στην Αθήνα για να παρουσιάσουν την δουλειά τους στο αθηναϊκό κοινό προσφέροντας δωρεάν ταινίες, performances, σεμινάρια, ποιητικές αναγνώσεις και ομιλίες στο International Video Poetry Festival από τις ΗΠΑ, την Ινδία, την Σιγκαπούρη, το Ιράν, την Χιλή, το Βιετνάμ, την Αγγλία, την Αλβανία, το Μεξικό, το Ισραήλ, τη Ναμίμπια, τη Βενεζουέλα, την Ιαπωνία, τη Βραζιλία, το Καναδά, το Περού, την Μποτσουάνα, τη Γαλλία, την Ισπανία, τη Λευκορωσία και την Πολωνία.\n\nΤο σύνολο των εκδηλώσεων του φεστιβάλ είναι δωρεάν με ελεύθερη συνεισφορά. Το Ινστιτούτο Πειραματικών Τεχνών μας καλεί σε αυτό τον μαγικό σημείο συνάντησης.\n\nΑναλυτικά το πρόγραμμα του 10 ο INTERNATIONAL VIDEO POETRY FESTIVAL\n\nhttps://theinstitute.info/?p=5226",
    "Σπ. Αλεξόπουλος: Η μεγάλη στροφή στην πυρηνική ενέργεια": "Οι εξελίξεις των τελευταίων ημερών κάνουν όλο και πιο πιθανή μία ριζική επανεξέταση του ζητήματος της παραγωγής ενέργειας από πυρηνικά εργοστάσια. Η λογική λέει πως στους επόμενους μήνες θα δούμε χώρες όπως η Γερμανία και η Ιαπωνία να μαλακώνουν την πολύ αυστηρή στάση που έχουν τηρήσει τα τελευταία δέκα χρόνια και να δέχονται την επαναλειτουργία εργοστασίων, την παράταση ζωής άλλων και πιθανώς να εξετάζουν την πιθανότητα κατασκευής νέων. Από την άλλη μεριά, οι χώρες που δεν την εγκατέλειψαν ποτέ, όπως η Γαλλία, σίγουρα θα διστάσουν να περιορίσουν το μέγεθος της πυρηνικής βιομηχανίας όπως φαινόταν πως θα γίνει πριν έναν χρόνο.\n\nΑπό την άλλη μεριά του Ατλαντικού, οι κινήσεις της κυβέρνησης Μπάιντεν δείχνουν πως και εκεί η πυρηνική ενέργεια ετοιμάζεται για μία σημαντική επιστροφή. Όλα αυτά βέβαια είναι περισσότερο εικασίες και εκτιμήσεις, που όμως συγκεντρώνουν μεγάλες πιθανότητες επαλήθευσης. Στην Κίνα όμως έχουμε συγκεκριμένα κυβερνητικά σχέδια για τη σημαντική επέκταση της χρήσης πυρηνικών εργοστασίων για την παραγωγή ηλεκτρικού ρεύματος.\n\nΤο 2021 τα 54 πυρηνικά εργοστάσια είχαν ισχύ 52 Gigawatt και αντιπροσώπευαν το 5% της συνολικής ισχύος του συστήματος παραγωγής ενέργειας της χώρας. Οι αρχές έχουν στόχο να φτάσουν τα 70 GW μέχρι το 2025, ενώ ένα πολύ φιλόδοξο σχέδιο που έχουν καταρτίσει ερευνητές που σχετίζονται με τις κρατικές υπηρεσίες οικονομικού σχεδιασμού προβλέπει τεράστια ανάπτυξη του τομέα μέχρι το 2050. Συγκεκριμένα, προβλέπει πως για να επιτευχθεί ο στόχος για μηδενικές εκπομπές διοξειδίου του άνθρακα, η ισχύς των πυρηνικών εργοστασίων θα πρέπει να έχει φτάσει μέχρι τότε τα 550 GW με σκοπό να αντιπροσωπεύει το 28% της συνολικής εγκατεστημένης ισχύος, με την αιολική και την ηλιακή ενέργεια να αντιπροσωπεύουν το 21% και 17% αντίστοιχα.\n\nΔεν είναι και πολύ εύκολο να προβλέψουμε σε τι βαθμό θα επαληθευθούν όλες αυτές οι εκτιμήσεις και κατά πόσο τα σχέδια θα εκτελεστούν με επιτυχία. Είναι όμως λογικό να υποθέσουμε πως η πυρηνική ενέργεια δεν θα εξαφανιστεί σύντομα από τον χάρτη και θα συνεχίσει να παίζει μικρό αλλά σημαντικό ρόλο στα συστήματα παραγωγής ενέργειας σε πολλές χώρες του κόσμου.\n\nΕιδικά στην Ευρώπη, η σημασία της πυρηνικής βιομηχανίας έγινε ξαφνικά πολύ μεγάλη μετά την πολύμηνη και συνεχιζόμενη ταλαιπωρία μας με το ρωσικό φυσικό αέριο. Ας μην ξεχνάμε πως η κυβέρνηση του Ηνωμένου Βασιλείου ανακοίνωσε πριν μερικές μέρες την οριστικοποίηση των σχεδίων κατασκευής ενός μεγάλου πυρηνικού εργοστασίου ισχύος 3,2 GW στο Sizewell της ανατολικής Αγγλίας.\n\nΗ επιστροφή της πυρηνικής ενέργειας στο προσκήνιο ακούγεται ως αρκετά λογική και επιθυμητή εξέλιξη σε όποιον λαμβάνει στα σοβαρά υπόψη του την ενεργειακή ασφάλεια της χώρας του, παρά τους εύλογους προβληματισμούς για την τύχη των πυρηνικών αποβλήτων και την ανάγκη χρήσης μεγάλων ποσοτήτων νερού για την ψύξη των αντιδραστήρων.\n\nΕπειδή όμως έχουμε γίνει κάπως σοφότεροι την τελευταία διετία, στο μυαλό μας έρχεται μία ερώτηση: στην περίπτωση που αποφασίσουμε να στηριχθούμε στην πυρηνική ενέργεια, είμαστε σίγουροι πως θα μπορούμε να προμηθευόμαστε όσο ουράνιο χρειαζόμαστε από αξιόπιστους προμηθευτές που δεν θα αποφασίσουν ξαφνικά να μας εκβιάσουν; Για να είμαστε δε πιο συγκεκριμένοι, όταν αναφερόμαστε σε ουράνιο, το οποίο είναι το βασικό καύσιμο για τους αντιδραστήρες, εννοούμε ουράνιο ανεπεξέργαστο (όπως εξορύσσεται) και επεξεργασμένο ώστε να μπορεί να χρησιμοποιηθεί ως καύσιμο.\n\nΜε λίγο ψάξιμο και με τη βοήθεια άρθρων του Bloomberg και του Reuters και πινάκων και στατιστικών μεγεθών από την Παγκόσμια Πυρηνική Ένωση (World Nuclear Association, WNA) και την αμερικανική κυβερνητική υπηρεσία Energy Information Association (EIA) μπορούμε εύκολα να πάρουμε μία γενική αντιπροσωπευτική εικόνα της κατάστασης. Τα πράγματα είναι απλά: αν οι δυτικές χώρες θέλουν πραγματικά να αναπτύξουν την πυρηνική βιομηχανία τους και να νοιώθουν ασφαλείς όσον αφορά την προμήθεια του απαραίτητου ουρανίου, έχουν να κάνουν πολλή και δύσκολη δουλειά. Από τα στοιχεία της WNA μαθαίνουμε πως στο «δυτικό μπλοκ» (για τις σημερινές ανάγκες το ορίζουμε ως το άθροισμα των χωρών της Βορείου Αμερικής, της Ευρώπης και ορισμένων ανεπτυγμένων ασιατικών χωρών) παράγεται το 74,2% της ενέργειας από πυρηνικά εργοστάσια ανά τον κόσμο.\n\nΣτο «αυταρχικό μπλοκ» που αποτελείται από τις χώρες της πρώην ΕΣΣΔ, την Κίνα, το Πακιστάν και το Ιράν, παράγεται το 23,5% και σε όλες τις υπόλοιπες χώρες, τις «αδέσμευτες» παράγεται το υπόλοιπο 2,3%. Αυτό από μόνο του δεν λέει πολλά, αλλά η συνέχεια είναι πολύ διαφωτιστική. Στο δυτικό μπλοκ παράγεται μόνο το 19,4% του ουρανίου, στο αυταρχικό μπλοκ το 62% και στις αδέσμευτες χώρες το υπόλοιπο 18,6%. Προφανώς λοιπόν, το δυτικό μπλοκ βασίζεται σε σημαντικό βαθμό σε εισαγωγές από χώρες του αυταρχικού μπλοκ για την προμήθεια του απαραίτητου καυσίμου για τα πυρηνικά εργοστάσια.\n\nΌπως έχουμε μάθει πολύ καλά τους τελευταίους μήνες, αυτή η συνταγή δεν είναι πολύ καλή. Πριν προχωρήσουμε παραπέρα βέβαια, πρέπει να σημειώσουμε πως η μεγάλη συμμετοχή του αυταρχικού μπλοκ οφείλεται στο γεγονός πως το Καζακστάν παράγει το 45% του ουρανίου παγκοσμίως. Δεδομένου του ότι η χώρα είναι σχεδόν περικυκλωμένοι ανάμεσα στην Κίνα και τη Ρωσία, είναι φανερό πως όσο καλές προθέσεις και να έχει δεν μπορεί να θεωρηθεί ασφαλής πηγή προμηθειών. Ενδιαφέρον επίσης είναι πως ουσιαστικά το σύνολο της δυτικής παραγωγής προέρχεται, σχεδόν ισομερώς, από την Αυστραλία και τον Καναδά.\n\nΤο επόμενο λογικό ερώτημα είναι το εξής: έχουν οι δυτικές χώρες τη δυνατότητα να παράγουν μόνες τους το απαραίτητο ουράνιο και, δευτερευόντως, υπάρχει δυνατότητα εξασφάλισης ουρανίου από αδέσμευτες χώρες; Η απάντηση και στα δύο ερωτήματα είναι υπό προϋποθέσεις καταφατική. Κοιτάζοντας τον κατάλογο με τα παγκόσμια αποθέματα ουρανίου βλέπουμε πως στο δυτικό μπλοκ βρίσκεται το 45%, στο αυταρχικό μπλοκ το 29% και στις αδέσμευτες χώρες το 26%.\n\nΤο γεγονός πως το Καζακστάν έχει τόσο δεσπόζουσα θέση στην παραγωγή δεν οφείλεται τόσο στα σημαντικότατα αποθέματά του που ανέρχονται στο 15% των παγκοσμίων αλλά στο γεγονός ότι είναι πολύ πιο εύκολη και οικονομική η εξόρυξή τους. Αν λοιπόν, όπως διαβάζουμε στο Bloomberg, η τιμή του ουρανίου διατηρηθεί για μεγάλο διάστημα πάνω από τα 30 δολάρια/λίβρα, είναι πολύ πιθανόν να δούμε την ενεργοποίηση των ορυχείων της Αυστραλίας, όπου βρίσκεται το 28% των γνωστών αποθεμάτων και του Καναδά, όπου βρίσκεται το 9%. Από τις αδέσμευτες χώρες, μεγάλη σημασία έχουν η Ναμίμπια, με το 7% των αποθεμάτων και το 12% της παραγωγής, ο Νίγηρας με το 4% των αποθεμάτων και της παραγωγής, η Νότιος Αφρική και η Βραζιλία με το 5% των αποθεμάτων και ελάχιστη παραγωγή.\n\nΤο ζήτημα της ασφάλειας των προμηθειών ουρανίου για τις δυτικές χώρες είναι πολύ σημαντικό. Η αναφορά μας στα προβλήματα που θα μπορούσαν να εμφανιστούν στο Καζακστάν μπορεί να είναι υποθετική αλλά η αναταραχή στις περιοχές της Αφρικής στο κάτω μέρος της ερήμου Σαχάρας είναι απολύτως πραγματική. Ο Νίγηρας βρίσκεται πολύ κοντά στο Μάλι όπου δρουν διάφορες ομάδες ανταρτών.\n\nΗ Γαλλία προμηθεύεται το μεγαλύτερο μέρος της παραγωγής ουρανίου του Νίγηρα για τα εργοστάσιά της. Μάλιστα η Areva, η γαλλική κρατική εταιρεία πυρηνικής ενέργειας έχει δικό της ορυχείο μέσα στη χώρα. Ένα πραξικόπημα στη χώρα θα μπορούσε να φέρει τη Γαλλία σε πολύ δύσκολη θέση. Τώρα αν η παρουσία των Ρώσων μισθοφόρων του Wagner Group στο Μάλι μπορεί να έχει σχέση με το ουράνιο του Νίγηρα και τη Γαλλία είναι κάτι που δεν ξέρουμε, αλλά ομολογούμε πως έχει περάσει από το μυαλό μας.\n\nΤο συμπέρασμα είναι μάλλον ξεκάθαρο. Αν οι δυτικές χώρες αποφασίσουν να δώσουν πάλι έμφαση στη χρήση πυρηνικών εργοστασίων για παραγωγή ηλεκτρικής ενέργειας, θα πρέπει πρώτα να φροντίσουν να δημιουργήσουν τις δικές τους εφοδιαστικές αλυσίδες και να μη βασιστούν μόνο σε προμηθευτές τους οποίους δεν μπορούν να ελέγξουν.\n\nΘα πρέπει λοιπόν να πείσουν κατ’ αρχάς την κοινή γνώμη στις χώρες τους πως η ανάπτυξη ορυχείων ουρανίου είναι απαραίτητη για την ενεργειακή ασφάλειά τους και βέβαια, να πείσουν πως τα ορυχεία θα γίνουν με τρόπο που δεν θα προκαλέσει υπερβολική ζημιά στο περιβάλλον. Αν δεν καταφέρουν αυτά τα δύο πράγματα, ίσως να μην πρέπει καν να ξεκινήσουν την προσπάθεια αναζωογόνησης της πυρηνικής βιομηχανίας, γιατί θα κινδυνεύσουν στο μέλλον να βρεθούν σε θέση ανάλογη με την τωρινή της Ευρώπης στο ζήτημα του φυσικού αερίου.\n\n(liberal.gr)",
    "Οι πληγές του Β’ Παγκοσμίου Πολέμου και η ευθύνη της σύγχρονης Γερμανίας": "Υπάρχουν εγκλήματα που δεν μπορούν να συγχωρεθούν πλήρως και δεν μπορούν να ξεχαστούν. Ο χρόνος δεν απαλλάσσει τον θύτη από την υποχρέωση να αποζημιώσει το θύμα. Ακόμη και αν τα εγκλήματα είναι δύσκολο να μετρηθούν.\n\nΔεν κατανοούν όλες οι χώρες της Δυτικής Ευρώπης όλο το μέγεθος της τραγωδίας που προκάλεσε ο Β’ Παγκόσμιος Πόλεμος στην Πολωνία. Από τη δυτική οπτική γωνία, η σύγκρουση μπορεί να θεωρηθεί ως μια σειρά από μάχες, μετακινήσεις στρατευμάτων και πολιτικές αποφάσεις. Για εμάς, ήταν πρωτίστως ένα σύνολο εγκλημάτων, θηριωδιών και καταστροφών, καθώς και χαμένων για πάντα ευκαιριών για ανάπτυξη.\n\nΑπό την αρχή, ο Β’ Παγκόσμιος Πόλεμος ήταν ένα εν ψυχρώ έγκλημα που σχεδιάστηκε με στόχο τη φυσική εξόντωση ολόκληρων εθνών και την καταστροφή ολόκληρων χωρών.\n\nΦυσικά, ο πόλεμος έφερε παντού θάνατο και καταστροφή. Αλλά στην Ανατολική Ευρώπη αυτή η τρομερή εποχή ήταν εκατό φορές χειρότερη από ό,τι στη Γαλλία, το Βέλγιο, την Ολλανδία ή τη Δανία. Αν και είναι δυσνόητο σήμερα, τρεις γενιές νωρίτερα η ναζιστική Γερμανία αρνήθηκε στους Πολωνούς το δικαίωμα στη ζωή. Μας θεώρησαν μια φυλή σκλάβων, στους οποίους μπορούσαν ατιμώρητοι να διαπράττουν φρικτά εγκλήματα και πειράματα.\n\nΗ φυλετική προκατάληψη, η αίσθηση ανωτερότητας και οι αποικιοκρατικές φιλοδοξίες του Γ΄ Ράιχ οδήγησαν στη μεγαλύτερη τραγωδία στην ιστορία της χώρας μου. Γκρέμισαν τις ευκαιρίες και τις ελπίδες ενός ολόκληρου έθνους. Η Πολωνία ακόμα και σήμερα αντιμετωπίζει τις συνέπειες αυτού του πολέμου. Και θα συνεχίσει να παλεύει με αυτές για πολύ καιρό ακόμη, αφότου οι τελευταίοι αυτόπτες μάρτυρες εκείνης της απάνθρωπης εποχής θα έχουν φύγει από τη ζωή.\n\nΣύμφωνα με το γερμανικό Generalplan Ost οι Πολωνοί στην πλειονότητά τους επρόκειτο να εξοντωθούν και το μικρό μέρος που θα έμενε ζωντανό περιοριζόταν για τον ρόλο των σκλάβων σε καταναγκαστική εργασία. Αυτό το εγκληματικό σχέδιο εφαρμόστηκε από την πρώτη κιόλας μέρα του Β’ Παγκοσμίου Πολέμου. Ακόμα και οι πρώτες βόμβες που έπεσαν στην Πολωνία στις 4.40 π.μ. της 1ης Σεπτεμβρίου 1939 δεν στόχευαν στρατιωτικές εγκαταστάσεις, αλλά το νοσοκομείο και τις πολυκατοικίες της ανυπεράσπιστης πόλης Βιέλουν. Οι Γερμανοί έριξαν 380 βόμβες συνολικού βάρους 46 τόνων στην ήσυχη πόλη που κοιμόταν. Ηταν μια σαδιστική, φρικτή γενοκτονία.\n\nΗδη από τις πρώτες μέρες του πολέμου η Βέρμαχτ και οι βοηθητικές μονάδες αποτελούμενες από απλούς Γερμανούς έκαιγαν ζωντανά ανυπεράσπιστα παιδιά και γυναίκες.\n\nΣε μια διάσημη φωτογραφία από τον Σεπτέμβριο του 1939 ο αμερικανός φωτογράφος Julien Bryan απαθανάτισε ένα 12χρονο κορίτσι από την Πολωνία, την Kazimiera Kostewicz, να θρηνεί πάνω από το πτώμα τής όχι πολύ μεγαλύτερης αδελφής της Αννας, η οποία πυροβολήθηκε από γερμανό στρατιώτη.\n\nΥπήρχαν εκατομμύρια τέτοια παιδιά στην Πολωνία που θρηνούσαν γονείς, αδέρφια, φίλους. Την ίδια στιγμή, εκατομμύρια γονείς θρηνούσαν τα δικά τους παιδιά εξαιτίας του πολέμου. Ηταν μια φρικτή σφαγή που οι Γερμανοί διέπραξαν σε μεγάλο βαθμό σε απλούς, αθώους πολίτες.\n\nΗ πραγματικότητα της Πολωνίας υπό γερμανική κατοχή συνίστατο σε συνεχή εγκλήματα, σφαγές αμάχων, τεράστια λεηλασία της πολωνικής περιουσίας, κλοπές περισσoτέρων από 500.000 πινάκων ζωγραφικής, γλυπτών και άλλων έργων τέχνης. Κάπου, σε ένα γερμανικό σπίτι ή αρχοντικό, το έργο του Rafael Santi «Πορτρέτο ενός νεαρού άνδρα» κρέμεται μέχρι σήμερα.\n\nΗ πραγματικότητα της Πολωνίας υπό γερμανική αιχμαλωσία ήταν η μετατροπή ολόκληρων πόλεων σε ερείπια, η καταστροφή πολιτιστικών και θρησκευτικών χώρων, οι συλλήψεις στους δρόμους, οι εκτελέσεις παραδειγματισμού, τα ιατρικά πειράματα σε κρατούμενους και αιχμαλώτους, η απαγωγή των παιδιών από τους γονείς τους (τουλάχιστον 200.000 παιδιά) και η μεταφορά τους στο Ράιχ με σκοπό τη «γερμανοποίησή» τους. Τέλος, η κατασκευή στο πολωνικό έδαφος μιας τρομερής μηχανής θανάτου: των στρατοπέδων συγκέντρωσης.\n\nΟι εγκληματικές πράξεις βίας είχαν ονομαστεί και σχεδιαστεί λεπτομερώς: Intelligenzaktion, Sonderaktion ή Außerordentliche. Befriedungsaktion. Ολες ήταν οργανωμένες γερμανικές επιχειρήσεις κατά των ελίτ του πολωνικού λαού: καθηγητών, δικηγόρων, γιατρών, μηχανικών, δασκάλων ή αρχιτεκτόνων. Μόνο στην επιχείρηση Tannenberg, τους πρώτους μήνες του πολέμου, οι Γερμανοί δολοφόνησαν περίπου 55.000 πολωνούς πολίτες, συμπεριλαμβανομένων αξιωματούχων όλων των βαθμίδων, τοπικών ακτιβιστών, δασκάλων, αστυνομικών και εκπροσώπων πολλών άλλων επαγγελμάτων, σημαντικών για την οργάνωση του κράτους. Κατά τη διάρκεια των έξι ετών, περισσότεροι από 5,2 εκατομμύρια πολίτες της χώρας μου δολοφονήθηκαν και ο πληθυσμός μειώθηκε κατά περίπου 12 εκατομμύρια.\n\nΣτο τέλος του πολέμου η Πολωνία βρέθηκε με μια εντελώς κατεστραμμένη οικονομία και βιομηχανία, με τις πόλεις της ισοπεδωμένες. Τι απέγιναν αυτοί που έσπειραν τον τρόμο στην Πολωνία; Συχνά γίνονταν τοπικοί άρχοντες στη μεταπολεμική Δυτική Γερμανία και ζούσαν άνετα, αποφεύγοντας κάθε ευθύνη για τα εγκλήματα που διέπραξαν. Οπως ο Heinz Reinefahrt, ένας από τους δήμιους της Εξέγερσης της Βαρσοβίας, που μετά τον πόλεμο έγινε δήμαρχος της πόλης Βέστερλαντ στο γνωστό νησί Ζιλτ, και αργότερα έγινε μέλος του Landtag στο Σλέσβιχ-Χόλσταϊν. Ο Heinz Reinefarth είναι μόνο ένα από τα αμέτρητα παραδείγματα του τρόπου με τον οποίον ο Β΄ Παγκόσμιος Πόλεμος τελείωσε πραγματικά, δηλαδή με μεγάλη αδικία. Οι υπαίτιοι του πιο αιματηρού πολέμου της παγκόσμιας Ιστορίας δεν λογοδότησαν ποτέ πλήρως.\n\nΑυτός είναι ο λόγος για τον οποίο σήμερα θέτουμε το θέμα των επανορθώσεων, το θέμα της αποζημίωσης για τα γερμανικά εγκλήματα κατά του πολωνικού λαού και των πολωνών πολιτών. Εγκλήματα που δεν πρέπει ποτέ να ξεχαστούν. Εχοντας ως οδηγό τη δικαιοσύνη και τη διατήρηση του μνήμης των θυμάτων, ετοιμάσαμε την Εκθεση για τις απώλειες που υπέστη η Πολωνία ως αποτέλεσμα της γερμανικής επίθεσης και κατοχής κατά τη διάρκεια του Β’ Παγκοσμίου Πολέμου 1939-1945. Αυτή η τρίτομη έκθεση είναι το αποτέλεσμα 4 και πλέον ετών εργασίας από μια ειδικά διορισμένη ομάδα εμπειρογνωμόνων. Πρόκειται για έναν απολογισμό του κλεμμένου μέλλοντος της Πολωνίας.\n\nΤο μάθημα που πρέπει να πάρουμε από τον Β’ Παγκόσμιο Πόλεμο είναι ότι τα εγκλήματα που είναι στη λήθη, που δεν κατονομάζονται, που δεν δικάζονται και δεν τιμωρούνται μπορούν να γίνουν προάγγελος των επόμενων. Εγκλήματα πολέμου διαπράττονται και σήμερα μπροστά στα μάτια όλης της Ευρώπης – από τα ρωσικά στρατεύματα στον ουκρανικό λαό. Οι σημερινοί βάρβαροι πρέπει να γνωρίζουν ότι δεν θα αποφύγουν την ευθύνη για τα εγκλήματά τους, για τις γενοκτονίες, τις καταστροφές και τις λεηλασίες. Πρέπει να γνωρίζουν ότι αναπόφευκτα θα κληθούν ενώπιον της Δικαιοσύνης.\n\nΗ Γερμανία διατηρεί εδώ και πολλά χρόνια τη θέση ότι το θέμα των πολεμικών επανορθώσεων έχει διευθετηθεί εδώ και πολύ καιρό. Ωστόσο, μόλις πρόσφατα η Γερμανία αποφάσισε να αποζημιώσει τις εθνοτικές ομάδες Herero και Nama για τη γενοκτονία στη Ναμίμπια πάνω από έναν αιώνα πριν. Μετά από σχεδόν 50 χρόνια η Γερμανία συμφώνησε επίσης να καταβάλει επανορθώσεις στις οικογένειες των θυμάτων για τις τρομοκρατικές επιθέσεις κατά ισραηλινών αθλητών στη διάρκεια των Ολυμπιακών Αγώνων του Μονάχου. Δεν έχει σημασία αν έχουν περάσει 10, 50 ή 100 χρόνια. Αυτό που έχει σημασία είναι να υπάρχει πραγματική λογοδοσία.\n\nΟποιαδήποτε συζήτηση σχετικά με τις επανορθώσεις πρέπει επίσης να λαμβάνει υπόψη αυτές τις κινήσεις των γερμανικών αρχών. Τα θύματα της ολοκληρωτικής μηχανής πολέμου της Γερμανίας αξίζουν όχι μόνο τον ίδιο σεβασμό και την ίδια μνήμη με τα θύματα της αποικιοκρατίας ή της τρομοκρατίας. Το αδιανόητο μέγεθος της καταστροφής που προκλήθηκε στην Πολωνία μεταξύ 1939 και 1945 καθιστά τις επανορθώσεις για τις απώλειες μια διαδικασία που θα διαρκέσει χρόνια.\n\nΜετά τον Β’ Παγκόσμιο Πόλεμο λέμε «ποτέ ξανά» κάθε χρόνο, και όμως οι επανορθώσεις για τον πολωνικό λαό δεν έγιναν ποτέ πραγματικότητα. Με μια υπαρξιακή έννοια, αυτές οι απώλειες δεν μπορούν να αποτιμηθούν ή να αποζημιωθούν. Αλλωστε, ποιος είναι ικανός να υπολογίσει το τίμημα της ανθρώπινης ζωής; Εδώ μόνο η Ιστορία μπορεί να κρίνει τους θύτες. Ωστόσο, υπάρχει και η ευθύνη των κοινωνιών και των κρατών. Αυτή η ευθύνη μπορεί σίγουρα να μετρηθεί και να υπολογιστεί. Πιστεύουμε ότι αυτή η ευθύνη για τα αδικήματα που διαπράχθηκαν είναι το θεμέλιο για την οικοδόμηση ενός κοινού μέλλοντος μεταξύ των εθνών. Είναι αδύνατο να κοιτάξουμε προς το μέλλον χωρίς να αποκατασταθεί η αλήθεια για το παρελθόν. Θέλουμε να προχωρήσουμε και πρέπει να το κάνουμε. Αλλά ο μόνος δρόμος που μας οδηγεί μπροστά είναι ο δρόμος της αλήθειας. Ελπίζω ότι μόλις μπήκαμε σε αυτό το μονοπάτι και ότι με αυτόν τον τρόπο θα μπορέσουμε να κλείσουμε ένα από τα πιο σκοτεινά κεφάλαια στην Ιστορία της Πολωνίας, της Ευρώπης και του κόσμου.\n\nΟ κ. Ματέους Μοραβιέτσκι είναι\n\nο πρωθυπουργός της Πολωνίας.",
    "Αποτελέσματα από αγώνες στο εξωτερικό": "Έντονη ήταν η αγωνιστική κίνηση τις τελευταίες ημέρες, καθώς διεξήχθησαν πολλά μίτινγκ στο εξωτερικό και σημειώθηκαν πολλές καλές επιδόσεις.\n\nΤο Stivostime σας μεταφέρει τα κυριότερα αποτελέσματα από αγώνες που έγιναν τις προηγούμενες ημέρες σε διάφορες χώρες ανά τον κόσμο.\n\nΒΡΑΖΙΛΙΑ: Στο πρωτάθλημα Ν. Αμερικής Κ18 στο Σάο Πάολο ξεχώρισες η νίκη του Βραζιλιάνου Πάουλο Ενρίκε ντα Σίλβα στα 110μ. εμπόδια με 13.71. Ακόμη στη δισκοβολία νικητής ήταν ο Κολομβιανός Χουάν Νταβίντ Μοντάνιο με 60,84μ. και στο μήκος η Βραζιλιάνα Βανέσα Σένα ντος Σάντος με 6,39μ. (+0,4).\n\nΒΡΕΤΑΝΙΑ: Ο Τζέικομπ Κιπλίμο έγινε ο πρώτος δρομέας από την Ουγκάντα που κερδίζει το Great North Run που έγινε στο Νιούκαστλ στα 10 μίλια τερματίζοντας σε 59.33. Ο Αιθίοπας Σέλεμον Μπαρέγκα ήταν δεύτερος σε 60.39 και τρίτος ο συμπατριώτης του Κενενίσα Μπεκέλε με 61.01. Στις γυναίκες η Κενυάτισσα Έλεν Ομπίρι υπερασπίστηκε τον τίτλο της τερματίζοντας πρώτη σε 67.05. Δεύτερη ήταν η συμπατριώτισσά της Πέρες Τζεπτσίρτσιρ με 67.07 και τρίτη η Αλμάζ Αγιάνα από την Αιθιοπία με 67.10.\n\nΓΕΡΜΑΝΙΑ: Σε μίτινγκ στο Μπέκουμ η Φινλανδή πρωταθλήτρια Ευρώπης Βίλμα Μούρτο κέρδισε στο επί κοντώ με 4,60μ. Δεύτερη ήταν η Ουκρανή Μαρίνα Κιλίπκο με 4,40μ. και τρίτη η Σουηδέζα Μιχαέλα Μέγερ με 4,35μ.\n\nΕΛΒΕΤΙΑ: Το φετινό World Athletics Continental Tour για το 2022 τελείωσε στην Ευρώπη με το μίτινγκ στην Μπελιντσόνα και απομένει ένα ακόμη στην Ιαπωνία. Ο αγώνας Gala dei Catelli ανήκει στην κατηγορία WACT Silver και ξεχώρισαν τρία ρεκόρ αγώνα. Τα πέτυχαν ο Βραζιλιάνος Άλισον ντος Σάντος στα 400μ. εμπόδια με 47.61, ο Φιλιππινέζος Έρνεστ Ομπιένα με 5,81μ. στο επί κοντώ και ο Νοτιοαφρικανός Γουέιντ βαν Νίκερκ με 44.33 στα 400μ. Στο επί κοντώ μετά τα 5,81μ. η Ομπιένα προσπάθησε στα 5,95μ., αλλά χωρίς επιτυχία, ενώ δεύτερος ήταν ο Αμερικανός Κρις Νίλσεν με 5,71μ. και τρίτος ο Γάλλος Ρενό Λαβιλενί με 5,71μ. Ο βαν Νίκερκ επικράτησε στην κόντρα του με τον Κιράνι Τζέιμς από τη Γρενάδα που ήταν δεύτερος σε 44.38. Στη μάχη της σφαίρας μεταξύ των Αμερικανών Τζο Κόβακς και Ράιαν Κρούζερ νικητής αυτή τη φορά ήταν ο πρώτος με 22,19μ., έναντι 22,00μ. του δεύτερου. Η Ιβοριανή Μαρί- Ζοσέ Τα Λου κέρδισε τα 100μ. σε 10.86 (+0,1) και την ακολούθησε η Βρετανίδα Ντάριλ Νέιτα με 11.00 και η Αιγύπτια Μπασάντ Χεμίντα με 11.07, ενώ η Τζαμαϊκανή Σέρικα Τζάκσον ήταν μόλις 5η με 11.19. Η Ελβετίδα Μουτζίνγκα Καμπούντζι φάνηκε και εκείνη κουρασμένη και τερμάτισε 4η στα 200μ. με 22.88, ενώ νικήτρια ήταν η Μπεατρίς Μασιλίνγκι από τη Ναμίμπια σε 22.51 και την ακολούθησε η Χεμίντα σε 22.59 και η Νέιτα σε 22.61. Στα 100μ. εμπόδια κέρδισε η Πορτορικανή Τζάσμιν Καμάτσο- Κουίν με 12.72 (0,0), στα 100μ. ο Αμερικανός Μπρέντον Κερνς με 10.04 (-0,1), με δεύτερο τον Κενυάτη Φέρντιναντ Ομανιάλα με 10.05. Ακόμη στα 400μ. πρώτη ήταν η Τσέχα Λάντα Βόντροβα με 51.60, στα 800μ. η Τζαμαϊκανή Νατόγια Γκουλ με 1.59.05, στα 3.000μ. ο Ντόμινικ Λομπάλου από το Νότιο Σουδάν με 7.38.16 και στο ύψος η Αυστραλή Ελεανόρ Πάτερσον με 1,91μ.\n\nΗΠΑ: Οι Βρετανοί Τζέικ Γουάιτμαν και Λάουρα Μιούιρ ήταν οι νικητές στο Μίλι της 5ης λεωφόρου στη Νέα Υόρκη. Ο πρώτος τερμάτισε σε 3.49.6 και η δεύτερη σε 4.14.8.\n\nΙΑΠΩΝΙΑ: Στο ιαπωνικό πρωτάθλημα πανεπιστημίων στο Κιότο είχαμε τον Τόμα Ουζάβα να κερδίζει τα 200μ. σε 20.54 (+1,6) και τον Κατσούτο Ούνο τα 100μ. σε 10.36 (+0,8). Στα ημιτελικά ήταν πιο γρήγορος με 10.26 (+1,9). Δεύτερος ήταν ο Τάκουα Χαγιάσι με 10.37, που ήταν ο γρηγορότερος των ημιτελικών με 10.25 (+1,2). Στα 110μ. εμπόδια νικητής ήταν ο Ρασίντ Μορατάκε με 13.36 (+0,7) και ο Τενζίρο Τανάκα επικράτησε στα 400μ. εμπόδια με 49.20. Στις γυναίκες η Αγιάκα Κόρα πήδηξε 6,50μ. (+0,7) στο μήκος και η Ρέινα Κιμούρα έριξε 59,49μ. στον ακοντισμό.\n\nΙΤΑΛΙΑ: Σε μίτινγκ στο Κάμπι Μπισέντζιο ο Εγκίντε Ντακαρουτιμάνα από το Μπουρούντι κέρδισε τα 5.000μ. σε 13.14.64.\n\nΜΠΑΡΛΕΤΑ: Σε μίτινγκ στη Μπαρλέτα ο Κουβανός Αρνάλντο Ρομέρο κέρδισε τα 200μ. με 20.62.\n\nΦΟΡΜΙΑ: Σε μίτινγκ στη Φόρμια η Ιταλίδα Ντάρια Ντέρκατς κέρδισε στο τριπλούν με 14,06μ. (+0,4).\n\nΚΑΝΑΔΑΣ: Στο καναδικό πρωτάθλημα 5χλμ. στο Μονκτόν νικητές ήταν η Τζούλι- Αν Στέλι με 15.55 και ο Μπεν Φλάναγκαν με 13.38.\n\nΚΕΝΥΑ: Σε αγώνα 10χλμ. στο Κάπσογουορ στις γυναίκες νικήτρια ήταν η Πιούριτι Κόμεν με 32.36. Ακολούθησαν η Ναόμι Τζέμπετ σε 33.13 και η Πρίσκα Τσεσάνγκ με 33.15. Στους άνδρες κέρδισε ο Μπρέιβιν Κίπροπ σε 28.39, με δεύτερο τον Σάμουελ Ναϊμπέι σε 28.43 και τρίτο τον Γκίλμπερτ Κίμπετ σε 29.14.\n\nΛΙΧΤΕΝΣΤΑΪΝ: Στο μίτινγκ στο Σάαν στο επί κοντώ στους άνδρες κέρδισε ο Φιλιππινέζος Έρνεστ Ομπιένα με 5,71μ. και στις γυναίκες η Ελβετίδα Αντζέλικα Μόζερ με 4,61μ. Στο μήκος νικητές ήταν ο Ινδός Άλντριν Τζόνσον με 8,12μ. και στις γυναίκες η Ιταλίδα Λαρίσα Ιαπιτσίνο.\n\nΟΛΛΑΝΙΑ: Στο Άσελντελφτ έγινε το ολλανδικό πρωτάθλημα συλλόγων. Από τις επιδόσεις ξεχώρισαν ο Έλβις Αφρίφα με 10.22 (+1,7) στα 100μ. και η Τζέσικα Σίλντερ στη σφαιροβολία με 18,06μ.\n\nΟΥΓΓΑΡΙΑ: Ο τελικός της ουγγρικής σούπερ λιγκ έγινε στο Γκιόρ. Μετείχε ο «ασημένιος» πρωταθλητής Ευρώπης στη σφυροβολίας Μπέντσε Χάλας που έριξε 78,24μ. Στη σφαίρα νικήτρια ήταν η Ανίτα Μάρτον με 17,15μ. και στο δίσκο ο Ρόμπερτ Ζικσάι με 62,72μ. Η Μπογκλάρκα Τάκατς κέρδισε τα 100μ. σε 11.41 (+1,6) και τα 200μ. σε 23.45 (+2,7). Δεύτερη ήταν η Γιάνκα Μόλναρ με 23.49, η οποία κέρδισε τα 400μ. εμπόδια σε 57.65.\n\nΟΥΚΡΑΝΙΑ: Στην Ουκρανία και στην πόλη Λουτσκ έγινε το εθνικό πρωτάθλημα. Ξεχώρισαν ο Σέρχι Σμέλικ με 10.54 στα 100μ., ο Όλεγκ Ντόροστσουκ στο ύψος με 2,15μ. και ο Χλιμπ Πισκούνοφ στη σφύρα με 70,54μ. Στις γυναίκες η Τετιάνα Μέλνιν κέρδισε τα 200μ. σε 23.87, η Νατάλια Στρέμπκοβα τα στιπλ σε 9.57.84 και η Ιρίνα Κλίμετς την σφύρα με 70,01μ.\n\nΠΕΡΟΥ: Ο Περουβιανός Κρίστιαν Πατσέκο κέρδισε τον μαραθώνιο στη Λίμα με 2:09.08 που είναι εθνικό ρεκόρ. Δεύτερος ήταν ο Έκτορ Γκαριμπάι από τη Βολιβία σε 2:10.50. Στις γυναίκες νικήτρια ήταν η Κενυάτισσα Άμπιγκεϊλ Τζεπκεμόι με 2:29.56.\n\nΠΟΛΩΝΙΑ: Πρωταθλητές Πολωνίας στον ημιμαραθώνιο, που έγινε στην Ίλαβα, ήταν ο Αρκάντιους Γκαρτζιελέφσκι με 63.57 και η Αλεκσάντρα Μπρεζίνσκα με 73.56.\n\nΡΩΣΙΑ: Ο Ρώσος Ντανίλ Λισένκο πέρασε τα 2,30μ. στο ύψος σε αγώνα στη Σαμάρα.\n\nΣΛΟΒΕΝΙΑ: Στο κύπελλο Σλοβενίας στη Λιουμπλιάνα ο Κρίστγιαν Τσεχ κέρδισε στη δισκοβολία με 66,75μ. και η Τίνα Σούτεϊ το επί κοντώ με 4,60μ.",
    "To λυκόφως της Δύσης ως παρένθεση της Ιστορίας": "Του Ηλία Παπαναστασίου\n\nΟ πόλεμος στην Ουκρανία μεταξύ Ρωσίας και Αμερικανο/Ευρωπαίων – και όχι μεταξύ Ουκρανίας και Ρωσίας– ανατρέποντας όλες τις «σταθερές» των οικονομιών, της διεθνούς πολιτικής και της ιδεολογίας, έρχεται να «βάλει τα πράγματα στη θέση» τους όσον αφορά την μελλοντική πορεία του σύγχρονου κόσμου. Θα παρουσιάσουμε ορισμένα στοιχεία που αφορούν την ιστορική εξέλιξη.\n\nΕίναι νόμος, γεγονός, αδιαμφισβήτητη αλήθεια πως εάν θέλουμε να αναλύσουμε τα σύγχρονα δεδομένα της Ιστορικής εξέλιξης και Γεωστρατηγικής, είναι σοφό και απαραίτητο – όρος «εκ των ουκ άνευ»– να καταφύγουμε στο παρελθόν αναλύοντας τα γεγονότα στην εξελικτική τους πορεία. Με άλλα λόγια να θυμηθούμε τον μεγάλο τραγωδό Ευριπίδη που σοφά έγραφε «Όλβιος όστις ιστορίης έσχε μάθησιν». Ουσιαστικά δηλαδή είναι επαρκώς ενημερωμένος, αναλυτικώς εφοδιασμένος και «όλβιος» (ευτυχισμένος) αυτός που γνωρίζει την Ιστορία και πολύ περισσότερο, μπορεί να την ερμηνεύσει έχοντας τα κατάλληλα μεθοδολογικά και αναλυτικά εργαλεία.\n\nΟ πόλεμος που διεξάγεται δεν αφορά απλώς δυο γίγαντες που πολεμούν μεταξύ τους αλλά έναν γίγαντα στην αποδρομή και παρακμή του (Δύση) και έναν γίγαντα στην εκπληκτική του άνοδο που είναι η Ασία και ένα τεράστιο τμήμα της Ευρώπης (Ευρωπαϊκή Ρωσία). Για την μεν Ασία η άνοδος μέσα σε μόλις 30–40 χρόνια είναι κατά πρώτο λόγο οικονομική για την δε Ρωσία (Ευρωπαϊκή και μη) κυρίως στρατιωτική, τεχνολογική αλλά και οικονομική με τις πετυχημένες πολιτικές που εφάρμοσε τα τελευταία 20 χρόνια στον τομέα των πρώτων υλών (1), της αγροτικής οικονομίας (2) και της εφοδιαστικής αλυσίδας καταναλωτικών αγαθών (3). Εάν μάλιστα θυμηθούμε μερικές δεκαετίες πριν πως η τότε Σοβιετική Ένωση είχε πρόβλημα σιτηρών (σήμερα όχι) αλλά και μερικώς ικανοποιητική λειτουργία της εφοδιαστικής αλυσίδας αγαθών, καταλαβαίνουμε το άλμα που έγινε σε λιγότερο από δυο δεκαετίες. Το ίδιο ισχύει και για την περίπτωση της Ασίας και ειδικότερα της Κίνας.\n\n\n\nΚατάφερε από τα τέλη της δεκαετίας 1970/αρχές δεκαετίας 1980 να εξελιχθεί σε παραγωγική δύναμη πρώτης γραμμής και να μετατραπεί σε «Εργαστήριο του Κόσμου» (Workshop) προμηθεύοντας με μηχανές, βιομηχανικό εξοπλισμό και καταναλωτικά προϊόντα όλον τον πλανήτη. Εφαρμόζοντας ένα ιδιοφυές και πετυχημένο πρόγραμμα «ελεγχόμενου καπιταλισμού» με παράλληλες δομές κρατικής και συνεταιριστικής οικονομίας αλά κινεζικά, μια πρωτότυπη και καινοτομική έκδοση «ελεγχόμενου καπιταλισμού και συνεταιριστικού σοσιαλισμού» με κινεζικά χαρακτηριστικά. Καλύτερα όμως ας παραθέσουμε ορισμένα στοιχεία.\n\nΣτην εποχή της Ρωμαϊκής Αυτοκρατορίας η Ευρώπη αντιπροσώπευε το 10% του παγκόσμιου πλούτου και η Ασία το 60%\n\n· Το 1.500 μ.Χ. η ανερχόμενη Δύση λόγω ανακαλύψεων αποικιών αντιπροσώπευε πάλι το 10% του παγκόσμιου πλούτου και η Ασία το 55%\n\n· Το 1820 στις απαρχές της Βιομηχανικής Επανάστασης η Ευρώπη αντιπροσώπευε ακόμη μόλις το 15% του παγκόσμιου πλούτου και η Ασία το 55%\n\n· Μόλις πενήντα χρόνια μετά, το 1870 η Ασία πέφτει από 50% στο 30% και η Δύση ανεβαίνει από το 15% στο 35%\n\n· Το 1913, παραμονές του Πρώτου Παγκοσμίου Πολέμου, τα δεδομένα αλλάζουν ακόμη περισσότερο με την Ασία να πέφτει στο 20% και την Δύση να ανεβαίνει στο 50% απο 35%\n\n· Το Ναδίρ της Ασίας είναι το έτος 1950 όταν αντιπροσωπεύει μόλις το 12% και η Δύση το 50%\n\n· Το 2018 η Ασία ξεπέρασε την Δύση αντιπροσωπεύοντας το 35% του πλούτου έναντι 30% των λεγομένων Δυτικών. (Όλα τα ποσοτικά στοιχεία ελήφθησαν απο εργασία του ομότιμου καθηγητού του Αριστοτελείου Πανεπιστήμιου Θεσσαλονίκης, Γιώργου Μαργαρίτη).\n\nΕάν παρατηρήσατε, οι αναλογίες αλλάζουν δραματικά μεταξύ 1820 και 1950, όταν η Ασία έπεσε απο το 55% στο 12% και η Δύση εκτοξεύθηκε απο το 15% στο 50%.\n\nΑναρωτηθήκατε γιατί ;\n\nΑπλούστατα, είναι η εποχή που η πλέον επιθετική μορφή του παγκόσμιου καπιταλισμού, ο Βιομηχανικός Βρετανικός Καπιταλισμός (ακολουθούμενος απο τους Γάλλους και τους νεοφώτιστους αποικιοκράτες Γερμανούς) μοιράζει σαν αποικίες όλο τον πλούτο των Ασιατικών και Αφρικανικών χωρών, ληστεύοντας και λεηλατώντας συστηματικά τις οικονομίες τους και καταστρέφοντάς τες με κλασικότερο παράδειγμα αυτήν της Ινδίας λόγω των Άγγλων ληστών της Εταιρείας Ανατολικών Ινδιών και της Κίνας την οποία φρόντισαν να ταΐσουν άφθονο χασίς με τους Βρετανικούς πολέμους του οπίου. Τα ίδια φυσικά έκαναν και οι Γάλλοι αποικιοκράτες στην Δυτική Γαλλική Αφρική, Αλγερία, Τυνήσια, Ινδοκίνα κλπ. αλλά και η νεόκοπη Γερμανία του Κάιζερ στο Καμερούν και την Νοτιοδυτική Αφρική (σημερινή Ναμίμπια). Οι χώρες αυτές ρημάχτηκαν, καταστράφηκαν ολοσχερώς με την συνεχή εκμετάλλευση μεταφέροντας οικονομικό πλεόνασμα και πλούτο στην (δήθεν) πολιτισμένη Ευρώπη δημιουργώντας έτσι τον πλούτο των Ευρωπαϊκών και Δυτικών χωρών. Όλη η αρχιτεκτονική και κτιριακή υποδομή, η ομορφιά των πόλεων, το υψηλό βιοτικό επίπεδο, η βιομηχανική ανάπτυξη αυτών των χωρών στηρίχτηκαν στον κλεμμένο πλούτο της Ασίας και Αφρικής, στον μόχθο, ιδρώτα και αίμα των λαών τους ! Αυτή την ψευδή ομορφιά του κλεμμένου πλούτου θαυμάζουν όλοι οι τουρίστες και οι αποσβολωμένοι μικροαστοί του Ελλαδιστάν όταν ταξιδεύουν «στας Ευρώπας» χωρίς να αναρωτηθούν ή να σκεφτούν έστω μια στιγμή – μπορούν άραγε; – πως δημιουργήθηκε αυτός ο πλούτος, η μεγαλύτερη ληστεία της Παγκόσμιας Ιστορίας!\n\nΑς αναρωτηθούν πως στις χιλιάδες κατεστραμμένους υφαντουργούς της Καλκούτας (και όχι μόνο) οφείλεται ο πλούτος των Βρετανικών πόλεων, ας σκεφτούν πως το αίμα δυο εκατομμυρίων σφραγιασθέντων Κονγκολέζων και ο αμύθητος πλούτος των διαμαντιών του Βελγικού Κονγκό που έκλεψαν οι Βέλγοι (κυρίως Βαλλόνοι) χρηματοδότησαν τα ωραία κτίρια στις Βρυξέλες, ακόμη και το άγαλμα του δολοφόνου–βασιλιά τους Λεοπόλδου αλλά και οι δεκάδες χιλιάδες σφραγιασθέντες ιθαγενείς Χαράρε της Ναμίμπια χρηματοδότησαν τον πλούτο της Αυτοκρατορικής Γερμανίας του Κάιζερ ! Ας αναφέρουμε επίσης και τους δυο Παγκοσμίους Πολέμους των Γερμανών που κατάκλεψαν ως Ναζί τον πλούτο όλων των Ευρωπαϊκών Λαών, δημιουργώντας ένα δεύτερο κύμα αποικιοκρατικής εκμετάλλευσης μέσω άμεσου πολέμου. Η Ελλάδα με τις ερμαφρόδιτες και γλοιώδεις πολιτικές της ηγεσίες δεν ζητά πλέον αποζημίωση των εκατοντάδων δις που έκλεψε η Ναζιστική Γερμανία απο την χώρα μας, παριστάνοντας το καλό παιδί, τον προβλέψιμο, φρόνιμο και χρήσιμο ηλίθιο. Με εξαίρεση τη δυσχειραγώγητη Πολωνία που το λέει η καρδιά της και ζητά αποζημίωση 1,3 τρις απο την Γερμανία για τις καταστροφές που έκαναν οι Ναζί !\n\nΔεν συζητάμε πόσα πρέπει να ζητήσει από την Γερμανία η Ρωσία για τα 27 εκατομμύρια νεκρών λόγω της εισβολής των Ναζί, για τα 70.000 καμένα χωριά, για τις 1.700 κατεστραμμένες πόλεις και τις απίστευτες καταστροφές των Ναζί στην υποδομή της τότε Σοβιετικής Ένωσης.\n\nΣε όλες τις προαναφερθείσες καταστροφές του πλούτου της Ασίας και Αφρικής από μεριάς των λεγόμενων Δυτικών, δεν αναφέραμε τα εκατομμύρια νεκρών από τους πολέμους των κυρίων αυτών. Θα χρειάζονταν μια εγκυκλοπαίδεια για να αναφέρουμε τα εκατομμύρια Ασιατών και Αφρικανών αλλά και ευρωπαϊκών λαών που υπέστησαν εξολόθρευση – γενοκτονία κανονικότατη – από τους «Δυτικούς». Μόνο δύο με τρία εκατομμύρια Κονγκολέζοι εξολοθρευτήκαν από τους Βέλγους στο Βελγικό Κογκό, πάνω απο 2 εκατομμύρια Βιετναμέζοι από τους βομβαρδισμούς και τα χημικά αέρια των Αμερικάνων στο Βιετνάμ, 500.000 παιδιά νεκρά στο Ιράκ απο την δόλια επίθεση των Αμερικάνων– ομολογία της Μαντλίν Ολμπράιτ, πρώην Υπουργού Εξωτερικών των ΗΠΑ– και δεκάδες άλλα εκατομμύρια που «στολίζουν» διακοσμητικά το Χριστουγεννιάτικο δένδρο της αποικιοκρατίας που στάζει αίμα απο όλους τους πόρους και αλέθει κόκκαλα ανθρώπων εξαιτίας της ανθρωποκτονικής προτεσταντικής του ψύχωσης και της ιδεολογικής του παράνοιας.\n\nΟύτε φυσικά θα αναφέρουμε την απερίγραπτη οικονομική και κοινωνική καθυστέρηση την οποία επέφεραν οι αποικιοκράτες στα κράτη της Αφρικής και Ασίας μετά την συστηματική λεηλασία των πρώτων υλών και του συνολικού πλούτου αυτών των χωρών. Απλώς θα αναφέρουμε το ιστορικό γεγονός της «Δυτικής παρένθεσης» σαν τον κύριο άξονα του άρθρου μας. Η «Δύση» – και ό,τι αντιπροσωπεύεται από αυτή– δεν υπάρχει περισσότερο απο 400 χρόνια και τα οποία αντιπροσωπεύουν όχι περισσότερο από το 5% του ιστορικού, καταγεγραμμένου χρόνου. Εάν δηλαδή η γραπτή ιστορία έχει μια ηλικία περίπου 7–8.000 ετών, η λεγομένη Δύση δεν αντιπροσωπεύει περισσότερο από το 1/20 αυτού του χρόνου. Αντίθετα, οι μεγάλοι πολιτισμοί της Ασίας, Μεσοποταμίας και Μεσογείου χρονολογούνται περίπου από το 5–6.000 προ Χριστού. Αποτελούν δηλαδή το 95% του Ιστορικού Χρόνου. Και μόνη η ποσοτική σύγκριση αρκεί για να δείξει τα μεγέθη!\n\nEάν λοιπόν σκεφτούμε πως η «Δύση» ενδυναμώθηκε και δημιουργήθηκε με θυελλώδεις ρυθμούς την περίοδο της αποικιοκρατίας μεταφέροντας πρώτες ύλες και τεράστιο πλούτο από Ασία και Αφρική, την περίοδο αμέσως μετά τον Β’ Παγκόσμιο Πόλεμο έφτασε στην κορύφωση της παντοδυναμίας της (Δεκαετία 1950). Σήμερα βρίσκεται σε αποδρομή, έχει μπει στην περίοδο προϊούσας παρακμής και εκφυλισμού σε όλους τους τομείς και θυμίζει μια νεκροζώντανη κοινωνία χωρίς μέλλον και προοπτική. Είναι η Δύση της παρακμής ! Παρακμή χωρίς επιστροφή στηριζόμενη σε έναν αδυσώπητο και πρωτοφανή πόλεμο προπαγάνδας εναντίον των αντιπάλων των Αμερικανο/Ευρωπαίων, μιας προπαγάνδας που προσπαθεί να στηρίξει ως ένα τεχνητό κατασκεύασμα τις παρανοϊκές ψυχώσεις και την «ψυχολογία του θανάτου» από την οποία διακατέχονται οι υποχωρούντες, αργά μα σταθερά, Αμερικανο/Ευρωπαίοι. «Ψυχολογία θανάτου» που μπορεί κάλλιστα να μας οδηγήσει σε έναν Πυρηνικό Πόλεμο με ολέθριες επιπτώσεις και τελική εξαφάνιση του ανθρώπινου πολιτισμού.\n\nΆλλωστε, το ψυχολογικό και ιδεολογικό έδαφος για έναν κατεστραμμένο πλανήτη έχει στρωθεί με τις δεκάδες ταινίες του Χόλυγουντ, με άξονα μια «Κοινωνία μετά τον όλεθρο» ! Θυμηθείτε τις ταινίες Mad Max αλλά και ανάλογες παλαιότερα όπου «φυλές ανθρώπων» σε πρωτόγονη κατάσταση πολεμούν μεταξύ τους για την βενζίνη, το νερό, τα τρόφιμα. Μια πλήρης αποκτήνωση που νοσηροί εγκέφαλοι του Χόλυγουντ σέρβιραν σαν κάτι «φυσιολογικό» που θα έπρεπε να αποδεχθεί η μεγάλη μάζα των ανθρώπων και μάλιστα με χαρά και « δημιουργική περιέργεια» ! Ίσως γιατί έτσι θα είναι προετοιμασμένες ψυχολογικά οι μεγάλες μάζες να δεχθούν έναν τερατώδη κόσμο ανθρωποκανίβαλων ! Μάλιστα με αφορμή τον πόλεμο στην Ουκρανία μεταξύ Ρωσίας και ΝΑΤΟ, «αναλύσεις» νοσηρών εγκέφαλων μιλάν ελευθέρα για χρήση πυρηνικών όπλων και από τις δυο πλευρές πιέζοντας μάλιστα την Ρωσία σε απίστευτο βαθμό ώστε να αναγκασθεί να τα χρησιμοποιήσει πρώτη και «εθίζοντας» κατά κάποιο τρόπο τους λαούς στην πιθανότητα πυρηνικού πολέμου ! Σε αυτό τον βαθμό ψυχολογικής αισχύνης και ηθικής καταβαράθρωσης έφθασε η κοινωνία της λεγομένης «Φιλελεύθερης Δημοκρατίας» δηλαδή ο τερατώδης καπιταλισμός–καζίνο με «πρωτοπορία» τις ύαινες και τα αρπακτικά του αγγλοσαξονικού καπιταλιστικού συστήματος. Και όλα αυτά γιατί υπάρχει απίστευτη απέχθεια απέναντι στην Ανατολή και την Ευρωπαϊκή Ρωσία!\n\nΓιατί όμως; Πράγματι, γιατί εκδηλώνεται τέτοιο μίσος εναντίον αυτών των χωρών που έχουν μια τεράστια προϊστορία και πολιτισμό όπως η Ασία, μια πανίσχυρη οικονομία και πολιτιστική παρακαταθήκη με πρώτη την Κίνα και μια τεράστια στρατιωτική ισχύ όπως η Ρωσία που μπορούν να αποτρέψουν όλες τις προσπάθειες εναντίον τους;\n\nΓιατί ακόμη και χώρες όπως η Ελλάδα που σύμφωνα με τον Huntington ανήκουν στο «Ορθόδοξο Ανατολικό» τόξο θέλουν να ποζάρουν σαν «Ευρωπαϊκές» και «δυτικές» με τρόπο μάλιστα γελοίο που δεν προκαλεί απλώς τον γέλωτα αλλά ακράτητα χαχανητά; Ψυχολογική κατάσταση που δεν αφορά απλώςτην Ελληνική Ελίτ δηλαδή την Μεταπρατική και Κομπραδόρικη Αστική Τάξη που με νοοτροπία Λούμπεν και πίθηκου στο κλουβί του ζωολογικού τύπου μιμείται τους Αμερικανο/Ευρωπαίους στο τρόπο ζωής τους, αλλά και τα πλατύτερα στρώματα αρχίζοντας από την καλοταϊσμένη Μεσαία Τάξη των «δήθεν» δυτικότροπων Ρωμιών που παριστάνουν τους Ευρωπαίους φουσκώνοντας από «υπερηφάνεια» σαν τους φασιανούς και κοιτώντας σαν ηλίθιοι με «θαυμασμό» τα μεγαλεπήβολα και εντυπωσιακά κτίρια της Εσπερίας που υποδομήθηκαν μέσω της ληστείας των εργαζόμενων τάξεων και της καταλήστευσης των χωρών της Ασίας, Αφρικής αλλά και της Μεσογείου, μεταξύ των οποίων και η χώρα τους, η Ελλάδα. Εξηρτημένη και υποταγμένη από γεννησιμιού της η Ελλάδα, επόμενο είναι να παράγει εξηρτημένες τάξεις με νοοτροπία ραγιά, δούλου και δουλοπάροικου δηλαδή παλιάτσου που όχι μόνο αποδέχεται την μοίρα του αλλά είναι και πολύ ευτυχισμένος που αποτελεί το χανουμάκι των «Δυτικών»! Όσο για τις λεγόμενες και –κάποτε– πολυπαινεμένες «λαϊκές τάξεις» εκφράζουν την «χυδαία επανέκδοση απομίμησης» του λεγομένου και ξενόφερτου εν πολλοίς «δυτικού τρόπου ζωής». Δείτε π.χ. τις χαρούλες των κατοίκων της Αλεξανδρούπολης για τις πολλές μερίδες γύρου και μπουγάτσας που πουλάνε στους Αμερικάνους πεζοναύτες χωρίς να ξέρουν – η να σκεφτούν– πως σε περίπτωση σύρραξης με την Τουρκία οι Αμερικανοί στρατιώτες δεν έχουν καμμιά υποχρέωση, επίσημα εννοείται, να υπερασπιστούν την χώρα μας ! Η κατάντια ενός έθνους που τείνει να μετατραπεί σε εθνάριο, ενός λαού που μετασχηματίζεται σε λαΐδιο και μιας χώρας που μεταμορφώνεται σε «χώρο» είναι να αρέσκεται στην υποταγή του και να σαγηνεύεται από την δουλεία του μιμούμενος τον αφέντη. Ας αναφέρουμε συμπληρωματικά πως με όλα τα οικονομικά, πολιτικά και κοινωνικά κριτήρια η Ελλάδα δεν μπορεί να καταταχτεί σε «κλασικό» αστικό/καπιταλιστικό κράτος και κοινωνία όπως αρέσκεται να ποζάρει. Είναι σχεδόν αδύνατο να την κατονομάσεις σαν «Δυτική» αλλά κυρίως σαν Μεσογειακή, Βαλκανική και Ασιατική χώρα.\n\nΌμως οι λεγόμενοι «Δυτικοί» δηλαδή οι Αμερικανο/Ευρωπαίοι γιατί παρουσιάζουν τέτοιο μίσος και απέχθεια για τους λαούς της Ρωσίας και της Ασίας; Ποιος ο λόγος της στυλιζαρισμένης και υπερβολικά επιτηδευμένης «αφ’ υψηλού» αντιμετώπισης χωρών όπως η Κίνα που αποτελεί παρακαταθήκη και υπόδειγμα ιστορικού πολιτισμού από τους Ευρωπαίους και Αμερικάνους ; Αλλά και της Ρωσίας, ευρωπαϊκής και ασιατικής ταυτόχρονα, της οποίας το χρέος που έχουμε απέναντί της γιατί συνέτριψε τους Ναζί ακόμη δεν «εξοφλήσαμε» και το χρωστάμε ακόμη, όπως έγραψε εύστοχα πριν δεκαετίες ο μεγάλος Αμερικάνος συγγραφέας John Steinbeck ; Δίνουμε μερικές ερμηνείες.\n\n(α) Η Αμερικανο/Ευρώπη δηλαδή η Αμερική συν την αποικία της που ονομάζεται Ευρώπη γνωρίζει, νιώθει, αρχίζει εν μέρει να συνειδητοποιεί, τουλάχιστον σε προχωρημένους και όσο το δυνατόν πιο «αντικειμενικούς» κύκλους γεωστρατηγικών και ακαδημαϊκών αναλυτών, πως η ιστορική περίοδος της Ευρωπαϊκής και Αμερικάνικης παντοκρατίας βαίνει προς το τέλος της, περνώντας μέσα από την φάση μιας σαφούς προϊούσας παρακμής και εκφυλισμού σε όλους τους τομείς. Η Αμερικανο/Ευρώπη δεν θα περάσει μόνο έναν εφιαλτικό χειμώνα αλλά μετά την αποτυχημένη πολιτική της λεγομένης «πράσινης ενέργειας» και της αποβιομηχανοποίησης των τελευταίων τουλάχιστον 30 ετών συνειδητοποιεί αργά μα σταθερά την απώλεια εδάφους.\n\n(β) Η Αμερικανο/Ευρώπη αρχίζει και αντιλαμβάνεται πως μια χώρα ή χώρες – όπως η Ρωσία, Κίνα, Ινδία ουσιαστικά οι BRICS – που διαθέτουν τεράστιες ποσότητες και επάρκεια πρώτων υλών (1), πλούτο και τεράστια επάρκεια τροφίμων (2) και τεχνολογική αποτελεσματικότητα εκμετάλλευσης όλων των παραπάνω (3) αποτελούν την πρωτοπορία των χωρών του πλανήτη όπως αποδεικνύεται περίτρανα τώρα, την περίοδο της σφοδρότατης και πρωτοφανέρωτης ενεργειακής και επισιτιστικής κρίσης.\n\n(γ) Εάν προσθέσουμε και την στρατιωτική «επάρκεια» και παντοδυναμία του στρατιωτικού εξοπλισμού αυτών των χωρών, ειδικότερα στον τομέα των πυρηνικών όπλων, τότε γίνεται κατανοητό το τεράστιο πρόβλημα που αντιμετωπίζει η Αμερικανο/Ευρώπη και όχι η Ρωσία ή η Κίνα, όπως θέλουν να μας πείσουν οι τεράστιοι μηχανισμοί προπαγάνδας και καθημερινού ψυχωτικού ψεύδους των λεγομένων Μέσων Ενημέρωσης στην Ελλάδα και το εξωτερικό. Παρενθετικά, αξίζει να αναφερθεί η τελευταία εξέλιξη στο Ουκρανικό μέτωπο. Ενώ η Ρωσία με υπο-τριπλάσιο της Ουκρανίας στρατιωτικό δυναμικό έχει καταλάβει το 20–25% του Ουκρανικού εδάφους και κάνοντας μια τακτική υποχώρηση διάσωσης δυνάμεων έχει παρουσιάσει πολύ καλές επιδόσεις στο μέτωπο χωρίς μάλιστα να βομβαρδίσει υποδομές στην Ουκρανία μέχρι πρότινος εν αντιθέσει με την Αμερική που ισοπέδωσε σε μερικές εβδομάδες την υποδομή της Γιουγκοσλαβίας το 1999 σκοτώνοντας εκατοντάδες και χιλιάδες αμάχους (Πύραυλοι εναντίον επιβατικών τραίνων με αμάχους, πύραυλοι εναντίον της Σέρβικης Τηλεόρασης και νοσοκομείων, βόμβες ουρανίου κλπ.) ακολουθώντας την ίδια τακτική στο Ιράκ το 2003 ισοπεδώνοντάς το και εξοντώνοντας χιλιάδες άμαχο πληθυσμό γεγονότα που αποσιώπησαν τότε τα λαλίστατα Μέσα Ενημέρωσης, σήμερα μετά την τακτική υποχώρηση των Ρώσων οι Ουκρανοί κατέλαβαν άδεια εδάφη και όλα τα Μέσα Ενημέρωσης έξαλλα πανηγυρίζουν για τις δήθεν ουκρανικές επιτυχίες ! Κανείς τους δεν συνειδητοποίησε πως με αυτήν τους την παρανοϊκή, σχιζοφρενική τακτική προετοιμάζεται η κατάλληλη «Ψυχολογία θανάτου» δηλαδή ενός πυρηνικού Αρμαγεδδώνα που θα ισοπεδώσει τον πλανήτη.\n\n(δ)Υπάρχει και μια τελευταία ερμηνεία. Ο Αρχαίος κόσμος – Ελλάδα, Ρωμαϊκή Αυτοκρατορία – δεν γνώριζαν την Ευρώπη, την λεγομένη «Δύση» γιατί απλούστατα δεν υπήρχε. Πρωτοεμφανίστηκε σαν οντότητα μόνο την περίοδο της αποικιοκρατίας δηλαδή ουσιαστικά τα τελευταία 400 χρόνια. Έως τότε, οι στυλιζαρισμένοι και μπλαζέ Ευρωπαίοι αποτελούσαν ένα συνονθύλευμα βάρβαρων, περιφερόμενων και απίστευτα απολίτιστων Γερμανικών φυλών.\n\nΤο Ευρωπαϊκό βαρβαριάτο με πρωτοπορία λαούς όπως οι Βάνδαλοι, Έρουλοι, Αλαμανοί, Γότθοι, Βίκινγκς ήταν «πρωτοπόροι» στο να αφανίζουν ιστορικές πόλεις όπως η Αθήνα ή να ληστεύουν σαν λωποδύτες και δολοφόνοι Σταυροφόροι πόλεις–διαμάντια όπως η Κωνσταντινούπολη. Αυτοί λοιπόν οι άγριοι και παντελώς στερημένοι πολιτισμού πρωτόγονοι λαοί κυκλοφορούσαν με προβιές, ζούσαν σε καλυβόσπιτα και ληστεύοντας, κουρσεύοντας, σφάζοντας, βιάζοντας και αρπάζοντας έζησαν για αιώνες. Θα μπορούσαμε να τους ονομάσουμε όχι απλώς βάρβαρους ή απολίτιστους, ληστές ή αιμοσταγείς πλιατσικολόγους αλλά «Λαούς διαρρήκτες»! Έζησαν σε βάρος των Πολιτισμένων λαών της Μεσογείου και Ανατολής όπως οι Αρχαίοι Έλληνες, Ρωμαίοι, Βυζαντινοί, Άραβες της ακμής, Ινδοί και Κινέζοι στα νεότερα χρόνια, καταστρέφοντας με απερίγραπτο τρόπο τον πολιτισμό και λεηλατώντας τον πλούτο αυτών των Πολιτισμένων λαών. Με αυτόν τον κλεμμένο πλούτο οι Ευρωπαίοι δεν έφτιαξαν μόνο οικονομία και βιομηχανία αλλά εξαγόρασαν και τις κατώτερες τάξεις, κυρίως την εργατική τάξη και η οποία όχι μόνο δεν μας έδωσε κάποια πετυχημένη επανάσταση τα «τελευταία» 180 χρόνια αλλά άφησε την Ρωσική επανάσταση (που πέτυχε κυρίως χάρη στην μαζικότητα της Αγροτιάς) και το πρώτο στον κόσμο Εργατικό Κράτος, την Σοβιετική Ένωση, να απομονωθεί, να παρακμάσει και να σβήσει αβοήθητη! Ο κλεμμένος πλούτος των εθνών βοήθησε τους Ευρωπαίους Αποικιοκράτες να δημιουργήσουν όχι απλώς «εργατική αριστοκρατία» αλλά εξαγορασμένες κοινωνικές τάξεις!\n\nΜε αυτήν την «ψυχολογική βαρβαρότητα» κρυμμένη στο Συλλογικό Υποσυνείδητό τους, οι Αμερικανο/Ευρωπαίοι μισούν, κακολογούν και χυδαιολογούν ξεδιάντροπα, απεχθάνονται και ποζάρουν με ύφος λόγω των «συλλογικών συμπλεγμάτων κατωτερότητας» που έχουν καταφανώς απέναντι στους πολιτισμένους Μεσογειακούς και Ανατολικούς ιστορικούς λαούς. Δεν είναι φυσιολογικό όμως να νιώθουν σύμπλεγμα κατωτερότητας απολίτιστου και βάρβαρου όσοι πλούτισαν ξεζουμίζοντας τον πλούτο όλων των λαών του πλανήτη; Δεν είναι φυσιολογικό να νιώθουν «κόμπλεξ κατωτερότητας απολίτιστου» όσοι «έγιναν άνθρωποι» μόνο διαβάζοντας τους Αρχαίους Έλληνες, Ρωμαίους, Αιγυπτίους και Βυζαντινούς όπως οι επιδερμικά πολιτισμένοι και ουσιαστικά απολίτιστοι Αμερικανο/Ευρωπαίοι; Και δεν είναι ακόμη φυσιολογικότερο να έλθει κάποτε και η ώρα της τιμωρίας;",
    "Αναπνέοντας με υδρογόνο": "Σπάνια δικαιώνει το όνομά της η κατά τα άλλα ατυχής –δανεισμένη από τις ΗΠΑ- έκφραση «State of the Union» («Κατάσταση της Ένωσης») που χρησιμοποιείται για την ετήσια ομιλία του/της Προέδρου της Ευρωπαϊκής Επιτροπής ενώπιον του Ευρωπαϊκού Κοινοβουλίου.\n\nΗ φετινή, την περασμένη Τετάρτη, ήταν μια από τις σπάνιες: πρώτη τέτοια άσκηση μετά το ξέσπασμα του πολέμου στην Ουκρανία και τις πολλαπλές κρίσεις που επέφερε (οικονομική, γεωπολιτική, ενεργειακή), η ομιλία επιχείρησε να ρίξει λίγο φως –μερικές αποσαφηνίσεις και λίγες ενέσεις αισιοδοξίας– σε ένα γκρίζο και αβέβαιο περιβάλλον. Και αν η επιβεβαίωση της «μέχρι τέλους» στήριξης στην Ουκρανία δεν εξέπληξε κανέναν –αλλά ήταν κρίσιμο που ειπώθηκε τόσο καθαρά κι από τόσο επίσημα χείλη-, το ενεργειακό μέτωπο έκρυβε ένα τουλάχιστον καθοριστικό στοιχείο, που βγαίνει για πρώτη φορά τόσο ανοιχτά στο προσκήνιο.\n\nΕξοικονόμηση ενέργειας από όλες τις χώρες και σε συγκεκριμένο ποσοστό (που μάλλον θα φτάσει το 15%) – Διαφοροποίηση (decoupling) του ενεργειακού μίγματος – Καταφυγή σε ειδική φορολόγηση των ενεργειακών επιχειρήσεων (που μισοκρύβεται πίσω από την έκφραση «εισφορά αλληλεγγύης) – Εγκατάλειψη της ιδέας ενός «πλαφόν» στο ρωσικό αέριο: αυτές οι ήταν οι τέσσερις κεντρικές ιδέες, που μένουν να εξειδικευτούν και υλοποιηθούν από το Συμβούλιο, δηλαδή τα πάντα πρόθυμα να συμφωνήσουν επί της αρχής και πάντα δύσκολο να τα βρουν στις λεπτομέρειες κράτη-μέλη της Ένωσης. Το νέο στοιχείο ελλοχεύει εντός της «διαφοροποίησης»: ενώ αναμένονταν οι γνωστές γενικότητες περί απεξάρτησης από τις ρωσικές πηγές και ενίσχυσης των εναλλακτικών πηγών ενέργειας, η κυρία φον ντερ Λάιεν έκανε λόγο και για ίδρυση μιας ευρωπαϊκής δημόσιας τράπεζας αποκλειστικά αφιερωμένης στην ανάπτυξη ενέργειας από υδρογόνο, το οποίο κάνει, έτσι, την επίσημη εμφάνισή του, και μάλιστα σε πρωταγωνιστικό ρόλο, στην ευρωπαϊκή σκηνή.\n\nΗ χρησιμότητα του υδρογόνου ως ενεργειακού παραγώγου δεν ήταν άγνωστη, τον περασμένο μάλιστα Ιούλιο η Επιτροπή είχε εγκρίνει την έναρξη ενός σχετικού ερευνητικού προγράμματος και την «αποδέσμευση» δημόσιων κονδυλίων ύψους 5,5 δισεκατομμυρίων ευρώ, ικανών να μοχλεύσουν, κατά την κλασική ευρωπαϊκή μέθοδο της «εποχής των κρίσεων», άλλα 9 περίπου από τον ιδιωτικό τομέα. Η συμπερίληψη, ωστόσο, στο «Λόγο περί της Κατάστασης», η ανακοίνωση για τη δημιουργία ειδικής τράπεζας (ενώ δεν υπάρχει αντίστοιχη για τις εναλλακτικές πηγές ενέργειας) και η άμεση έμπνευση από το παράδειγμα των ΗΠΑ, δείχνουν ότι το υδρογόνο περνά από τη συζήτηση πίσω από κλειστές πόρτες στα πάμφωτα σαλόνια της διεθνούς ενεργειακής (και γεωπολιτικής) αναζήτησης.\n\nΧρειάζεται βέβαια περισσότερη έρευνα και πιο συγκεκριμένες προτάσεις, αλλά ίσως το υδρογόνο μπορεί να αποτελεί μέρος της λύσης, και μάλιστα «από το πουθενά», όχι μόνο για το πρόσκαιρο ενεργειακό πρόβλημα, αλλά και για τη μάχη κατά της κλιματικής αλλαγής (βλ. “Can Green Hydrogen Save the Planet?”, στο τεύχος Σεπτεμβρίου του Foreign Affairs). Τα πλεονεκτήματα είναι, από πρώτη ματιά, τόσο συντριπτικά, που αναρωτιέται κανείς (γνωρίζοντας την απάντηση: σε πολιτικούς και επιχειρηματικούς ανταγωνισμούς) σε τι οφείλεται η ως τώρα σιωπή.\n\nΤο υδρογόνο είναι ζεστό και συγχρόνως ελαφρύ, δημιουργείται και φυλάσσεται εύκολα, στην «πράσινη» μορφή του δεν εκλύει καθόλου αέρια στην ατμόσφαιρα και έχει πολλές και ιδιαίτερα σημαντικές χρήσεις: από την παραγωγή ηλεκτρισμού, νερού (που και τα δυο είναι βέβαιο ότι σύντομα θα αποτελούν αγαθά εν ανεπαρκεία) και άλλων «καθαρών» καυσίμων, όπως η αμμωνία, ως τη δημιουργία προϊόντων από γυαλί, ατσάλι, τσιμέντο, πλαστικό για χρήσεις που εκτείνονται από την ενέργεια ως τις μεταφορές και από τη γεωργία ως τη βιομηχανία. Το «πράσινο» υδρογόνο, αυτό δηλαδή που παράγεται από αιολική, ηλιακή ή υδραυλική ενέργεια, έχει διπλά θετική επίδραση: παράγεται από «καθαρές» πηγές και δημιουργεί «καθαρή» ενέργεια, σε βαθμό που μπορεί μάλιστα –οι ρέκτες της «εντελώς ελεύθερης αγοράς» θα έλεγαν: δεν μπορεί παρά- να ανατρέψει το βασικό, σήμερα, μειονέκτημα, που είναι το σχετικό υψηλό κόστος.\n\nΉδη χώρες σαν τη Χιλή ή τη Ναμίμπια, με την οποία η Ευρωπαϊκή Ένωση έχει συνάψει επενδυτική συμφωνία πολλών δισεκατομμυρίων ευρώ, παράγουν υδρογόνο σε σχετικά μειωμένο κόστος, ενώ και οι Ηνωμένες Πολιτείες έχουν θέσει σε εφαρμογή ειδικό πρόγραμμα για την παραγωγή και την προμήθεια από άλλες χώρες. Ίσως καθυστερημένα –δεν θα ήταν η πρώτη φορά- και η Ευρωπαϊκή Ένωση μπαίνει στο παιχνίδι, η δε χώρα μας, με τις ανεπανάληπτες αιολικές, ηλιακές και υδροηλεκτρικές δυνατότητες, θα είχε να κερδίσει πολλά διεκδικώντας ενεργό μερίδιο.\n\nΠροσοχή χρειάζεται, πάντως, ώστε η «διαφοροποίηση» να είναι πραγματική, δηλαδή το υδρογόνο να είναι μέρος και όχι το όλον μιας γενικής, ανηφορικής και μακράς πνοής προσπάθειας όχι απλώς «απεξάρτησης» αλλά νέας αρχής στο ενεργειακό πεδίο.",
    "Γερμανικές αποζημιώσεις: Βαρυσήμαντη τοποθέτηση του Πολωνού πρωθυπουργού στην Frankfurter Allgemeine": "Αναλυτικά το άρθρο του Mateusz Morawiecki\n\nΕνώ οι Έλληνες πρωθυπουργοί ψελλίζουν σε συναντήσεις τους με Γερμανούς αξιωματούχους κάτι για νομικά διεκδικήσιμες Γερμανικές Επανορθώσεις, χωρίς όμως να προχωρούν σε ουσιαστική διεκδίκηση αυτών, ο Πολωνός πρωθυπουργός, Mateusz Morawiecki, αμέσως μετά την κατάθεση του πορίσματος για τις Γερμανικές Επανορθώσεις στην πολωνική βουλή (1.9.2022), με άρθρο του στην Frankfurter Allgemeine Zeitung ALLGEMEINE ZEITUNG (7.9.2022) δικαιολογεί το πολωνικό αίτημα για επανορθώσεις.\n\nΣτην ιστοσελίδα EURACTIV το άρθρο του Πολωνού πρωθυπουργού δημοσιεύτηκε στα Γερμανικά, Αγγλικά και Ιταλικά. Ακόμη, στην ιστοσελίδα του πολωνού πρωθυπουργού υπάρχει το πόρισμα στα Πολωνικά, Αγγλικά και Γερμανικά.\n\nΝα θυμηθούμε, πως το πόρισμα για τις Γερμανικές Επανορθώσεις της διακομματικής επιτροπής της ελληνικής βουλής αράχνιαζε τρία χρόνια στα συρτάρια. Άγνωστο αν εντωμεταξύ μεταφράστηκε στα Γερμανικά ή στα Αγγλικά.\n\nMateusz Morawiecki: ο πόλεμος έφερε παντού θάνατο και καταστροφή. Στο τέλος του πολέμου η Πολωνία βρέθηκε με μια εντελώς κατεστραμμένη οικονομία και βιομηχανία, με τις πόλεις της ισοπεδωμένες.\n\nΑλέξης Τσίπρας: Ο Ελληνικός και Γερμανικός λαός δώσανε μεγάλο φόρο αίματος για να αντιμετωπίσουν από κοινού τον ολοκληρωτισμό του ναζισμού την περίοδο εκείνη που λίγο έλειψε να δημιουργήσει ανεπανορθωτες πληγές.\n\nΓια τον Μητσοτάκη δεν τρέφω αυταπάτες. Είναι ο τελευταίος άνθρωπος στη χώρα που θα θέσει στους Γερμανούς θέμα πολεμικών επανορθώσεων.\n\nΑΚΟΛΟΥΘΕΙ ΤΟ ΑΡΘΡΟ: Επανορθώσεις στο πνεύμα της δικαιοσύνης\n\nΥπάρχουν εγκλήματα που δεν μπορούν να συγχωρεθούν πλήρως και δεν μπορούν να ξεχαστούν. Ο χρόνος δεν απαλλάσσει τον θύτη από την υποχρέωση να αποζημιώσει το θύμα. Ακόμη και αν τα εγκλήματα είναι δύσκολο να μετρηθούν.\n\nΔεν κατανοούν όλες οι χώρες της Δυτικής Ευρώπης όλο το μέγεθος της τραγωδίας που προκάλεσε ο Β’ Παγκόσμιος Πόλεμος στην Πολωνία. Από τη δυτική οπτική γωνία, η σύγκρουση μπορεί να θεωρηθεί ως μια σειρά από μάχες, μετακινήσεις στρατευμάτων και πολιτικές αποφάσεις. Για εμάς, ήταν πρωτίστως ένα σύνολο εγκλημάτων, θηριωδιών και καταστροφών, καθώς και χαμένων για πάντα ευκαιριών για ανάπτυξη.\n\nΑπό την αρχή, ο Β’ Παγκόσμιος Πόλεμος ήταν ένα εν ψυχρώ έγκλημα που σχεδιάστηκε με στόχο τη φυσική εξόντωση ολόκληρων εθνών και την καταστροφή ολόκληρων χωρών.\n\nΦυσικά, ο πόλεμος έφερε παντού θάνατο και καταστροφή. Αλλά στην Ανατολική Ευρώπη αυτή η τρομερή εποχή ήταν εκατό φορές χειρότερη από ό,τι στη Γαλλία, το Βέλγιο, την Ολλανδία ή τη Δανία. Αν και είναι δυσνόητο σήμερα, τρεις γενιές νωρίτερα η ναζιστική Γερμανία αρνήθηκε στους Πολωνούς το δικαίωμα στη ζωή. Μας θεώρησαν μια φυλή σκλάβων, στους οποίους μπορούσαν ατιμώρητοι να διαπράττουν φρικτά εγκλήματα και πειράματα.\n\nΗ φυλετική προκατάληψη, η αίσθηση ανωτερότητας και οι αποικιοκρατικές φιλοδοξίες του Γ΄ Ράιχ οδήγησαν στη μεγαλύτερη τραγωδία στην ιστορία της χώρας μου. Γκρέμισαν τις ευκαιρίες και τις ελπίδες ενός ολόκληρου έθνους.\n\nΗ Πολωνία ακόμα και σήμερα αντιμετωπίζει τις συνέπειες αυτού του πολέμου. Και θα συνεχίσει να παλεύει με αυτές για πολύ καιρό ακόμη, αφότου οι τελευταίοι αυτόπτες μάρτυρες εκείνης της απάνθρωπης εποχής θα έχουν φύγει από τη ζωή.\n\nΣύμφωνα με το γερμανικό Generalplan Ost οι Πολωνοί στην πλειονότητά τους επρόκειτο να εξοντωθούν και το μικρό μέρος που θα έμενε ζωντανό περιοριζόταν για τον ρόλο των σκλάβων σε καταναγκαστική εργασία. Αυτό το εγκληματικό σχέδιο εφαρμόστηκε από την πρώτη κιόλας μέρα του Β’ Παγκοσμίου Πολέμου.\n\nΑκόμα και οι πρώτες βόμβες που έπεσαν στην Πολωνία στις 4.40 π.μ. της 1ης Σεπτεμβρίου 1939 δεν στόχευαν στρατιωτικές εγκαταστάσεις, αλλά το νοσοκομείο και τις πολυκατοικίες της ανυπεράσπιστης πόλης Βιέλουν. Οι Γερμανοί έριξαν 380 βόμβες συνολικού βάρους 46 τόνων στην ήσυχη πόλη που κοιμόταν. Ηταν μια σαδιστική, φρικτή γενοκτονία.\n\nΗδη από τις πρώτες μέρες του πολέμου η Βέρμαχτ και οι βοηθητικές μονάδες αποτελούμενες από απλούς Γερμανούς έκαιγαν ζωντανά ανυπεράσπιστα παιδιά και γυναίκες.\n\nΣε μια διάσημη φωτογραφία από τον Σεπτέμβριο του 1939 ο αμερικανός φωτογράφος Julien Bryan απαθανάτισε ένα 12χρονο κορίτσι από την Πολωνία, την Kazimiera Kostewicz, να θρηνεί πάνω από το πτώμα τής όχι πολύ μεγαλύτερης αδελφής της Αννας, η οποία πυροβολήθηκε από γερμανό στρατιώτη.\n\nΥπήρχαν εκατομμύρια τέτοια παιδιά στην Πολωνία που θρηνούσαν γονείς, αδέρφια, φίλους. Την ίδια στιγμή, εκατομμύρια γονείς θρηνούσαν τα δικά τους παιδιά εξαιτίας του πολέμου. Ηταν μια φρικτή σφαγή που οι Γερμανοί διέπραξαν σε μεγάλο βαθμό σε απλούς, αθώους πολίτες.\n\nΗ πραγματικότητα της Πολωνίας υπό γερμανική κατοχή συνίστατο σε συνεχή εγκλήματα, σφαγές αμάχων, τεράστια λεηλασία της πολωνικής περιουσίας, κλοπές περισσoτέρων από 500.000 πινάκων ζωγραφικής, γλυπτών και άλλων έργων τέχνης. Κάπου, σε ένα γερμανικό σπίτι ή αρχοντικό, το έργο του Rafael Santi «Πορτρέτο ενός νεαρού άνδρα» κρέμεται μέχρι σήμερα.\n\nΗ πραγματικότητα της Πολωνίας υπό γερμανική αιχμαλωσία ήταν η μετατροπή ολόκληρων πόλεων σε ερείπια, η καταστροφή πολιτιστικών και θρησκευτικών χώρων, οι συλλήψεις στους δρόμους, οι εκτελέσεις παραδειγματισμού, τα ιατρικά πειράματα σε κρατούμενους και αιχμαλώτους, η απαγωγή των παιδιών από τους γονείς τους (τουλάχιστον 200.000 παιδιά) και η μεταφορά τους στο Ράιχ με σκοπό τη «γερμανοποίησή» τους. Τέλος, η κατασκευή στο πολωνικό έδαφος μιας τρομερής μηχανής θανάτου: των στρατοπέδων συγκέντρωσης.\n\nΟι εγκληματικές πράξεις βίας είχαν ονομαστεί και σχεδιαστεί λεπτομερώς: Intelligenzaktion, Sonderaktion ή Außerordentliche. Befriedungsaktion.\n\nΟλες ήταν οργανωμένες γερμανικές επιχειρήσεις κατά των ελίτ του πολωνικού λαού: καθηγητών, δικηγόρων, γιατρών, μηχανικών, δασκάλων ή αρχιτεκτόνων. Μόνο στην επιχείρηση Tannenberg, τους πρώτους μήνες του πολέμου, οι Γερμανοί δολοφόνησαν περίπου 55.000 πολωνούς πολίτες, συμπεριλαμβανομένων αξιωματούχων όλων των βαθμίδων, τοπικών ακτιβιστών, δασκάλων, αστυνομικών και εκπροσώπων πολλών άλλων επαγγελμάτων, σημαντικών για την οργάνωση του κράτους.\n\nΚατά τη διάρκεια των έξι ετών, περισσότεροι από 5,2 εκατομμύρια πολίτες της χώρας μου δολοφονήθηκαν και ο πληθυσμός μειώθηκε κατά περίπου 12 εκατομμύρια.\n\nΣτο τέλος του πολέμου η Πολωνία βρέθηκε με μια εντελώς κατεστραμμένη οικονομία και βιομηχανία, με τις πόλεις της ισοπεδωμένες.\n\nΤι απέγιναν αυτοί που έσπειραν τον τρόμο στην Πολωνία;\n\nΣυχνά γίνονταν τοπικοί άρχοντες στη μεταπολεμική Δυτική Γερμανία και ζούσαν άνετα, αποφεύγοντας κάθε ευθύνη για τα εγκλήματα που διέπραξαν. Οπως ο Heinz Reinefahrt, ένας από τους δήμιους της Εξέγερσης της Βαρσοβίας, που μετά τον πόλεμο έγινε δήμαρχος της πόλης Βέστερλαντ στο γνωστό νησί Ζιλτ, και αργότερα έγινε μέλος του Landtag στο Σλέσβιχ-Χόλσταϊν.\n\nΟ Heinz Reinefarth είναι μόνο ένα από τα αμέτρητα παραδείγματα του τρόπου με τον οποίον ο Β΄ Παγκόσμιος Πόλεμος τελείωσε πραγματικά, δηλαδή με μεγάλη αδικία. Οι υπαίτιοι του πιο αιματηρού πολέμου της παγκόσμιας Ιστορίας δεν λογοδότησαν ποτέ πλήρως.\n\nΑυτός είναι ο λόγος για τον οποίο σήμερα θέτουμε το θέμα των επανορθώσεων, το θέμα της αποζημίωσης για τα γερμανικά εγκλήματα κατά του πολωνικού λαού και των πολωνών πολιτών. Εγκλήματα που δεν πρέπει ποτέ να ξεχαστούν.\n\nΕχοντας ως οδηγό τη δικαιοσύνη και τη διατήρηση του μνήμης των θυμάτων, ετοιμάσαμε την Εκθεση για τις απώλειες που υπέστη η Πολωνία ως αποτέλεσμα της γερμανικής επίθεσης και κατοχής κατά τη διάρκεια του Β’ Παγκοσμίου Πολέμου 1939-1945.\n\nΑυτή η τρίτομη έκθεση είναι το αποτέλεσμα 4 και πλέον ετών εργασίας από μια ειδικά διορισμένη ομάδα εμπειρογνωμόνων. Πρόκειται για έναν απολογισμό του κλεμμένου μέλλοντος της Πολωνίας.\n\nΤο μάθημα που πρέπει να πάρουμε από τον Β’ Παγκόσμιο Πόλεμο είναι ότι τα εγκλήματα που είναι στη λήθη, που δεν κατονομάζονται, που δεν δικάζονται και δεν τιμωρούνται μπορούν να γίνουν προάγγελος των επόμενων. Εγκλήματα πολέμου διαπράττονται και σήμερα μπροστά στα μάτια όλης της Ευρώπης – από τα ρωσικά στρατεύματα στον ουκρανικό λαό.\n\nΟι σημερινοί βάρβαροι πρέπει να γνωρίζουν ότι δεν θα αποφύγουν την ευθύνη για τα εγκλήματά τους, για τις γενοκτονίες, τις καταστροφές και τις λεηλασίες. Πρέπει να γνωρίζουν ότι αναπόφευκτα θα κληθούν ενώπιον της Δικαιοσύνης.\n\nΗ Γερμανία διατηρεί εδώ και πολλά χρόνια τη θέση ότι το θέμα των πολεμικών επανορθώσεων έχει διευθετηθεί εδώ και πολύ καιρό. Ωστόσο, μόλις πρόσφατα η Γερμανία αποφάσισε να αποζημιώσει τις εθνοτικές ομάδες Herero και Nama για τη γενοκτονία στη Ναμίμπια πάνω από έναν αιώνα πριν.\n\nΜετά από σχεδόν 50 χρόνια η Γερμανία συμφώνησε επίσης να καταβάλει επανορθώσεις στις οικογένειες των θυμάτων για τις τρομοκρατικές επιθέσεις κατά ισραηλινών αθλητών στη διάρκεια των Ολυμπιακών Αγώνων του Μονάχου.\n\nΔεν έχει σημασία αν έχουν περάσει 10, 50 ή 100 χρόνια. Αυτό που έχει σημασία είναι να υπάρχει πραγματική λογοδοσία.\n\nΟποιαδήποτε συζήτηση σχετικά με τις επανορθώσεις πρέπει επίσης να λαμβάνει υπόψη αυτές τις κινήσεις των γερμανικών αρχών. Τα θύματα της ολοκληρωτικής μηχανής πολέμου της Γερμανίας αξίζουν όχι μόνο τον ίδιο σεβασμό και την ίδια μνήμη με τα θύματα της αποικιοκρατίας ή της τρομοκρατίας. Το αδιανόητο μέγεθος της καταστροφής που προκλήθηκε στην Πολωνία μεταξύ 1939 και 1945 καθιστά τις επανορθώσεις για τις απώλειες μια διαδικασία που θα διαρκέσει χρόνια.\n\nΜετά τον Β’ Παγκόσμιο Πόλεμο λέμε «ποτέ ξανά» κάθε χρόνο, και όμως οι επανορθώσεις για τον πολωνικό λαό δεν έγιναν ποτέ πραγματικότητα. Με μια υπαρξιακή έννοια, αυτές οι απώλειες δεν μπορούν να αποτιμηθούν ή να αποζημιωθούν.\n\nΑλλωστε, ποιος είναι ικανός να υπολογίσει το τίμημα της ανθρώπινης ζωής; Εδώ μόνο η Ιστορία μπορεί να κρίνει τους θύτες.\n\nΩστόσο, υπάρχει και η ευθύνη των κοινωνιών και των κρατών. Αυτή η ευθύνη μπορεί σίγουρα να μετρηθεί και να υπολογιστεί.\n\nΚείμενο - μετάφραση: Ilektra Germanou\n\nΆρθρο Frankfurter Allgemeine: Reparationen im Sinne der Gerechtigkeit",
    "William Kentridge: O καθηλωτικός κόσμος ενός πολυαισθητηριακού καλλιτέχνη σε μία μεγάλη έκθεση στην Royal Academy of Arts": "«Σε κάποιο σιωπηλό αόρατο προθάλαμο του εγκεφάλου, οι εικόνες συλλαμβάνονται, ανακρίνονται και στέλνονται, φροντισμένες, σε τόπο ανάπαυσης. Το φύλλο χαρτιού είναι απλώς μια ορατή προέκταση του αμφιβληστροειδούς, μια εμβληματική επίδειξη αυτού που γνωρίζουμε αλλά δεν μπορούμε να δούμε. Η προβολή μας, η μετακίνησή μας προς την εικόνα, είναι ένα ουσιαστικό μέρος αυτού που σημαίνει να βλέπεις, να βρίσκεσαι στον κόσμο με τα μάτια ανοιχτά». – William Kentridge\n\nΟ William Kentridge πειραματίζεται με τα υλικά και την αφήγηση ιστοριών από τη δεκαετία του 1980. Η 40χρονη καριέρα του Kentridge καλύπτει ένα ευρύ φάσμα καλλιτεχνικών μέσων, όπως σχέδιο, performance, κινηματογράφος, χαρακτική, γλυπτική και ζωγραφική. Ο Kentridge έχει επίσης σκηνοθετήσει μια σειρά από αναγνωρισμένες όπερες και θεατρικές παραγωγές.\n\nΤα έργα του είναι τεράστια σε έκταση αλλά και τεράστια σε κλίμακα: υπάρχουν σχέδια από το δάπεδο μέχρι την οροφή, ταπισερί τεσσάρων μέτρων, ταινίες με πολλαπλές οθόνες, μηχανικά θεατρικά σκηνικά και σκηνικές παραστάσεις με τεράστιους συντελεστές.\n\nΤο υλικό των πηγών του ευρύ. Συχνά, αντλώντας έμπνευση από τις κοινωνικοπολιτικές συνθήκες της μετα-Απαρτχάιντ Νότιας Αφρικής, το έργο του William Kentridge παίρνει μια εξπρεσιονιστική μορφή. Για τον Kentridge, η διαδικασία καταγραφής της ιστορίας κατασκευάζεται από αναδιαμορφωμένα θραύσματα για να καταλήξει τελικά σε μια προσωρινή κατανόηση του παρελθόντος – μια πράξη καταγραφής, αποδόμησης και αναδιάταξης, που περνάει σε μια ουσιαστική δραστηριότητα του στούντιο. Συνδυάζει γεωγραφίες, οπτικές και τεχνικές ιστορίες, με στρώματα καλλιτεχνικών και πολιτικών αναφορών. Ο άξονας πλοήγησής του κινείται μεταξύ Ευρώπης, Αφρικής και Κίνας, μεταξύ του παρελθόντος, του παρόντος και του μέλλοντος που ξεδιπλώνεται από αυτή την ιστορία. Η μουσική διατρέχει σχεδόν το σύνολο, από τον Μότσαρτ και τον Χίντεμιθ μέχρι τις αφρικανικές μπάντες χάλκινων πνευστών.\n\nΣτην πραγματικότητα, σύμφωνα με όλες τις μαρτυρίες, η πρώιμη καριέρα του ήταν μπερδεμένη και λίγο άσκοπη. Ο ίδιος έχει πει: «Ο Kentridge είναι ένας καλλιτέχνης που δεν έχει καταφέρει να κάνει τίποτα: «Περιορίστηκα στο να είμαι ένας καλλιτέχνης».\n\nΑρχικά, ο Kentridge φοίτησε σε κολέγιο τέχνης για να σπουδάσει ζωγραφική, αλλά γρήγορα θα το εγκαταλείψει γιατί όπως ο ίδιος έλεγε ήταν «πολύ κακός ζωγράφος». Έτσι, μεταπήδησε στην υποκριτική, στη συνέχεια στην κινηματογραφική παραγωγή και στη συνέχεια – αφού απέτυχε και στα τρία – επέστρεψε στην τέχνη. Κατά τη διάρκεια των τελευταίων τεσσάρων δεκαετιών, στο έργο του έχει καταφέρει να αξιοποιήσει όλα εκείνα τα στοιχεία στα οποία «απέτυχε» όταν πρωτοξεκίνησε.\n\nΤο κάρβουνο είναι το μέσο με το οποίο δουλεύει περισσότερο- είναι εύκολο να το τρίψεις και μπορείς να αλλάξεις τη σύνθεσή σου «τόσο γρήγορα όσο μπορείς να αλλάξεις το μυαλό σου». Δουλεύει επίσης με ινδικό μελάνι.\n\nΩς σκεπτόμενος καλλιτέχνης με απεριόριστη φαντασία, ο Kentridge μετατρέπει μια στατική εικόνα σε κινητική σκηνή: μια γραφομηχανή γίνεται δέντρο, μια γάτα κουλουριάζεται σε καρτούν-βόμβα, ένας άντρας με κοστούμι στην παραλία γλιστράει μια πέτρα πάνω στα κύματα. Άλλες φορές, τα σχέδιά του Kentridge αποτελούν τη βάση για performance, εγκαταστάσεις και όπερες, ένα είδος πολύπλευρου σχεδίου σε διαφορετικές διαστάσεις με κίνηση και ήχο.\n\nΤο έργο του Kentridge έχει παρουσιαστεί σε μουσεία, γκαλερί και θέατρα σε όλο τον κόσμο από το δεκαετία του 1990, όπως το Μουσείο Μοντέρνας Τέχνης στη Νέα Υόρκη, το Μουσείο Albertina στη Βιέννη, το Musée du Louvre στο Παρίσι, το Μουσείο Louisiana στην Κοπεγχάγη, το Μουσείο Reina Sofia στη Μαδρίτη και το Kunstmuseum στη Βασιλεία, ενώ έργα του βρίσκονται στις συλλογές μουσείων και ιδρυμάτων τέχνης σε όλο τον κόσμο. Οι παραγωγές του στην όπερα περιλαμβάνουν τον «Μαγικό αυλό» του Μότσαρτ, τη «Μύτη» του Σοστακόβιτς, και τις όπερες ”Lulu” και ”Wozzeck” του Alban Berg, που έχουν παρουσιαστεί σε όπερες όπως η Metropolitan Opera της Νέας Υόρκης, La Scala του Μιλάνου, η National Opera του Λονδίνου, Opera de Lyon, η Όπερα του Άμστερνταμ, η Όπερα του Σίδνεϊ και το Φεστιβάλ του Σάλτσμπουργκ.\n\nΤο 2016 ο Kentridge ίδρυσε στο Γιοχάνεσμπουργκ το Κέντρο για τη Λιγότερο Καλή Ιδέα: έναν χώρο που φιλοξενεί πειραματικά έργα και πρακτικές διεπιστημονικών τεχνών. Το Κέντρο φιλοξενεί ένα συνεχές πρόγραμμα εργαστηρίων, δημοσίων παραστάσεων και δραστηριότητες καθοδήγησης. Είναι επίτιμος διδάκτορας από διάφορα πανεπιστήμια, μεταξύ των οποίων Yale και το Πανεπιστήμιο του Λονδίνου. Τα βραβεία του περιλαμβάνουν το βραβείο του Κιότο (2010), το βραβείο Princesa de Asturias Award (2017) και το βραβείο Praemium Imperiale (2019). Το 2015 εξελέγη επίτιμος Βασιλικός Ακαδημαϊκός της Βασιλικής Ακαδημίας Τεχνών.\n\nΗ Βασιλική Ακαδημία Τεχνών (Royal Academy of Arts), συνεπής με την επιθυμία της RA να γιορτάζει τους Βασιλικούς Ακαδημαϊκούς της, συνεχίζει να παρουσιάζει μερικούς από τους σημαντικότερους εν ζωή καλλιτέχνες, όπως ο Anish Kapoor, Ai Weiwei, Antony Gormley και η επικείμενη έκθεση της Marina Abramović, προσθέτοντας σε αυτή την φωτεινή λίστα των εικαστικών, το όνομα του William Kentridge.\n\n\n\nΈτσι σε μερικές ημέρες θα φιλοξενήσει μια μεγάλη έκθεση του έργου του Νοτιοαφρικανού καλλιτέχνη που αναμένεται να είναι και η σημαντικότερη έκθεσή του στο Ηνωμένο Βασίλειο μέχρι σήμερα και υπόσχεται να αποκαλύψει έναν καλλιτέχνη στο απόγειο των δημιουργικών του δυνάμεων. Η έκθεση θα περιλαμβάνει ένα ευρύ φάσμα της σαραντάχρονης καριέρας του, συγκεντρώνοντας σημαντικά έργα από τη δεκαετία του 1960 έως και τη δεκαετία του 1980, ανάμεσά τους σχέδια με κάρβουνο, ταινίες κινουμένων σχεδίων που γυρίστηκαν μεταξύ 1989 – 2020, γλυπτά, ταπισερί και έργα παραστάσεων.\n\nΜια επιλογή από τα πρώιμα, σπάνια εμφανιζόμενα σχέδια του Kentridge από τις δεκαετίες του 1980 και 1990, μεταξύ των οποίων τρία τρίπτυχα που εκτίθενται για πρώτη φορά μαζί και το σημαντικότερο έργο από την περίοδο περίοδο, ”The Conservationist’s Ball”, 1985 (Rupert Museum, Stellenbosch) και το ”Black Box / Chambre Noire”, 2005 (Louisiana Museum of Modern Art, Humlebaek), ένα μηχανικό θεατρικό έργο που περιλαμβάνει μαριονέτες και προβολές, το οποίο διερωτάται για την οδυνηρή ιστορία της σφαγής του λαού Herero στη Ναμίμπια, που θεωρείται σήμερα η πρώτη γενοκτονία του εικοστού αιώνα, μερικά μόνο από τα σημαίνοντα έργα του καλλιτέχνη.\n\nΣτην έκθεση θα προβληθεί η έντονα κριτική, ταινία κινουμένων σχεδίων ”Ubu Tells the Truth”, 1997, μια αναφορά στο θεατρικό έργο Ubu Roi (1986) του Γάλλου συμβολιστή συγγραφέα Alfred Jarry, το οποίο αποκαλύπτει τη βιαιότητα του συστήματος Απαρτχάιντ στη Νότια Ευρώπη. Παράλληλα με την ταινία, ο Kentridge θα δημιουργήσει ένα μεγάλο σχέδιο σε τοίχο που θα συμπληρώνει την ταινία.\n\nΠαράλληλα, δύο από τις ταινίες του θα παρουσιαστούν για πρώτη φορά στο Ηνωμένο Βασίλειο: η μικρού μήκους ταινία κινουμένων σχεδίων ”De como não fui ministro d’estado”, 2012 και ”Sibyl”, 2019. Η τελευταία είναι μια επανερμηνεία του ελληνικού μύθου της Σίβυλλας που προφητεύει το μέλλον των ατόμων γράφοντάς τα σε φύλλα βελανιδιάς, τα οποία όμως παρασύρονται από τον άνεμο, δημιουργώντας πλήρη σύγχυση σε όσους έρχονται να ανακαλύψουν τη μοίρα τους. Το έργο αυτό θα παρουσιαστεί σε ένα καθηλωτικό περιβάλλον με σκηνικά στο χώρο.\n\nΜπορεί οι πολλαπλές νεανικές του επιλογές αρχικά να έμοιαζαν με αποτυχίες αλλά σίγουρα ο Kentridge κατάφερε να επιστρέφει στο αρχικό του όραμα και με επιμονή, αξιοποιώντας τα ταλέντα του, την καλλιτεχνική του ανησυχία και αγωνία, και κυρίως τα στοιχεία της πραγματικότητας μέσα στην οποία ζούσε με «δυσπιστία για την αξία των καλών ιδεών, υποστηρίζοντας αντίθετα το τυχαίο, το μη αυθεντικό, το καπρίτσιο, το πρακτικό, ως στρατηγικές για την εξεύρεση νοήματος», θα ανακαλύψει τελικά τις παραγωγικές του δυνατότητες και θα αναδειχθεί με τον προσωπικό, στοχαστικό του χαρακτήρα σε έναν από τους πλέον σημαντικούς καλλιτέχνες της αφρικανικής ηπείρου.\n\n«Προτιμώ να εργάζομαι μη γνωρίζοντας τι κάνω – από την αμφιβολία, την αναποφασιστικότητα, την αποτυχία.» – William Kentridge\n\nΠληροφορίες για την έκθεση\n\nΗ έκθεση στο Royal Academy of Arts στο Λονδίνο θα πραγματοποιηθεί από τις 24 Σεπτεμβρίου -11 Δεκεμβρίου",
    "Η ΕΓΚΥΚΛΙΟΣ για τις Εγγραφές των Κυπρίων Πρωτοετών / ΔΙΚΑΙΟΛΟΓΗΤΙΚΑ": "Η ΕΓΚΥΚΛΙΟΣ για τις Εγγραφές των Κυπρίων Πρωτοετών\n\nΕγγραφές Πρωτοετών Φοιτητών: Εγγραφές των εισαγομένων με την ειδική κατηγορία Αλλοδαπών – Αλλογενών αποφοίτων λυκείων εκτός ΕΕ και αποφοίτων λυκείων ή αντίστοιχων σχολείων κρατών – μελών της Ε.Ε στην Τριτοβάθμια Εκπαίδευση. Στην κατηγορία αυτή εμπίπτουν και οι Κύπριοι Πρωτοετείς.\n\nΕνημερώνονται οι Κύπριοι Πρωτοετείς Φοιτητές ότι οι εγγραφές των επιτυχόντων στα Τμήματα και τις Σχολές της Τριτοβάθμιας Εκπαίδευσης με την ειδική κατηγορία Αλλοδαπών – Αλλογενών αποφοίτων λυκείων εκτός ΕΕ και αποφοίτων λυκείων ή αντίστοιχων σχολείων κρατών – μελών της Ε.Ε. θα γίνουν από την Δευτέρα 12 Σεπτεμβρίου έως και τη Δευτέρα 19 Σεπτεμβρίου 2022.\n\n\n\n\n\nΑκολούθησε τα Φοιτητικά Νέα και στο Viber! Πατήστε εδώ για να μπείτε στην ομάδα μας! Ακόμη, μην ξεχνάς να επισκέπτεσαι καθημερινά τα Φοιτητικά Νέα πατώντας www.foititikanea.gr για να μην σου ξεφεύγει κανένα νέο.\n\nΤα «Φοιτητικά Νέα» σας παρουσιάζουν πιο κάτω τη σχετική εγκύκλιο που καθορίζει την αναλυτική διαδικασία που πρέπει να ακολουθήσουν οι Κύπριοι πρωτοετείς φοιτητές για να εγγραφούν στα Τμήματα/Σχολές τους:\n\nΗ Εγκύκλιος\n\nΘέμα: Εγγραφές των εισαγομένων στα Τμήματα/Εισαγωγικές Κατευθύνσεις και στις Σχολές της Τριτοβάθμιας Εκπαίδευσης της ειδικής κατηγορίας των Αλλοδαπών-Αλλογενών (αποφοίτων Λυκείων εκτός Ε.Ε.) και Αποφοίτων Λυκείων ή αντίστοιχων σχολείων κρατών-μελών της Ε.Ε., για το ακαδημαϊκό έτος 2022- 2023»\n\nΑ. Στην κατηγορία ΑΛΛΟΔΑΠΩΝ-ΑΛΛΟΓΕΝΩΝ (ΑΠΟΦΟΙΤΩΝ ΛΥΚΕΙΩΝ ΕΚΤΟΣ Ε.Ε.) υπάγονται:\n\nΑ1. Οι Αλλοδαποί – Αλλογενείς υποψήφιοι απόφοιτοι λυκείου ή αντίστοιχου σχολείου χωρών εκτός Ευρωπαϊκής Ένωσης, που εδρεύει στην αλλοδαπή, ο τίτλος του οποίου τους παρέχει δικαίωμα εισαγωγής στα Πανεπιστήμια της χώρας στην οποία αποφοιτούν ή της χώρας το εκπαιδευτικό πρόγραμμα της οποίας ακολουθεί το σχολείο αποφοίτησης, εφόσον: α) ο ένας τουλάχιστον από τους γονείς των υποψηφίων δεν έχει την ελληνική καταγωγή και β) έχουν παρακολουθήσει με πλήρη φοίτηση τουλάχιστον τις δύο τελευταίες τάξεις του λυκείου ή αντίστοιχου σχολείου σε χώρα της αλλοδαπής.\n\nΑν είσαι Κύπριος Πρωτοετής γίνε μέλος στην ενημερωτική σελίδα \"Κύπριοι φοιτητές στην Ελλάδα\" για να μαθαίνεις όλα τα νέα που σε αφορούν.\n\nΑ2. Οι Αλλοδαποί – Αλλογενείς υποψήφιοι απόφοιτοι ξένου σχολείου χωρών εκτός Ευρωπαϊκής Ένωσης, που εδρεύει και λειτουργεί νομίμως στην ημεδαπή, ο τίτλος του οποίου τους παρέχει δικαίωμα εισαγωγής στα Πανεπιστήμια που εδρεύουν στη χώρα της οποίας το πρόγραμμα σπουδών ακολουθεί το εν λόγω ξένο σχολείο αποφοίτησης, εφόσον: α) οι ίδιοι και κανένας από τους δύο τους γονείς δεν έχουν ελληνική καταγωγή και β) έχουν παρακολουθήσει με πλήρη φοίτηση τουλάχιστον τις δύο τελευταίες τάξεις του λυκείου. Τα ξένα σχολεία της ημεδαπής θα πρέπει να είναι αναγνωρισμένα για τη νομιμότητα λειτουργίας τους από τη Διεύθυνση Δευτεροβάθμιας Εκπαίδευσης της Ελλάδας στην οποία υπάγονται.\n\nΒ. Στην κατηγορία ΑΛΛΟΔΑΠΩΝ-ΑΛΛΟΓΕΝΩΝ ΑΠΟΦΟΙΤΩΝ ΛΥΚΕΙΩΝ Ή ΑΝΤΙΣΤΟΙΧΩΝ ΣΧΟΛΕΙΩΝ ΚΡΑΤΩΝ\n\nΜΕΛΩΝ ΤΗΣ Ε.Ε. υπάγονται:\n\nΒ1. Οι Αλλοδαποί – Αλλογενείς υποψήφιοι, απόφοιτοι λυκείων ή αντίστοιχων σχολείων κρατών – μελών της Ευρωπαϊκής Ένωσης που εδρεύουν στην αλλοδαπή, οι οποίοι προσκομίζουν απολυτήριο λυκείου ή άλλο ισοδύναμο τίτλο δευτεροβάθμιας εκπαίδευσης που τους παρέχει δικαίωμα εισαγωγής στα Πανεπιστήμια της χώρας από την οποία αποφοιτούν ή της χώρας το εκπαιδευτικό πρόγραμμα της οποίας ακολουθεί το σχολείο αποφοίτησης, εφόσον: α) ο ένας τουλάχιστον από τους γονείς των υποψηφίων δεν έχει την ελληνική καταγωγή και β) έχουν παρακολουθήσει με πλήρη φοίτηση τουλάχιστον τις δύο τελευταίες τάξεις του λυκείου ή αντιστοίχου σχολείου σε χώρα της αλλοδαπής. Ειδικότερα στην κατηγορία αυτή υπάγονται και οι υποψήφιοι Κυπριακής καταγωγής από τον ένα τουλάχιστο γονέα, οι οποίοι έχουν συμμετοχή στις παγκύπριες εξετάσεις και κατέχουν βεβαίωση πρόσβασης του τρέχοντος έτους.\n\nΒ2. Οι Αλλοδαποί – Αλλογενείς υποψήφιοι απόφοιτοι ξένου σχολείου κρατών – μελών της Ευρωπαϊκής Ένωσης, που εδρεύει και λειτουργεί νομίμως στην ημεδαπή, ο τίτλος του οποίου τους παρέχει δικαίωμα εισαγωγής στα Πανεπιστήμια που εδρεύουν στη χώρα της οποίας το εκπαιδευτικό πρόγραμμα σπουδών ακολουθεί το εν λόγω ξένο σχολείο αποφοίτησης, εφόσον : α) οι ίδιοι και κανένας από τους δύο τους γονείς δεν έχουν ελληνική καταγωγή και β) έχουν παρακολουθήσει με πλήρη φοίτηση τουλάχιστον τις δύο τελευταίες τάξεις του λυκείου. Τα ξένα σχολεία της ημεδαπής θα πρέπει να είναι αναγνωρισμένα για τη νομιμότητα λειτουργίας τους από τη Διεύθυνση Δευτεροβάθμιας Εκπαίδευσης της Ελλάδας στην οποία υπάγονται.\n\nΣύμφωνα με τη με αριθμ. πρωτ. Φ.153/104945/Α5/30-08-2022 (ΑΔΑ: Ψ31946ΜΤΛΗ-ΒΜΔ) Υπουργική Απόφαση\n\n«Κύρωση πινάκων εισαγομένων στα Τμήματα/Εισαγωγικές Κατευθύνσεις και στις Σχολές της Τριτοβάθμιας Εκπαίδευσης της ειδικής κατηγορίας των Αλλοδαπών-Αλλογενών (αποφοίτων Λυκείων εκτός Ε.Ε.) και Αποφοίτων Λυκείων ή αντίστοιχων σχολείων κρατών-μελών της Ε.Ε., για το ακαδημαϊκό έτος 2022-2023», ορίζεται προθεσμία εγγραφής των εν λόγω υποψηφίων για το ακαδημαϊκό έτος 2022-2023, το χρονικό διάστημα από τη Δευτέρα 12 Σεπτεμβρίου έως και τη Δευτέρα 19 Σεπτεμβρίου 2022. Οι επιτυχόντες της ειδικής κατηγορίας Αλλοδαπών-Αλλογενών και Αποφοίτων Λυκείων ή αντίστοιχων σχολείων κρατών-μελών της Ε.Ε. οφείλουν να καταθέσουν αυτοπροσώπως ή με άλλο εξουσιοδοτημένο πρόσωπο ή, εναλλακτικά, με ταχυδρομική αποστολή της αίτησης και των δικαιολογητικών των επιτυχόντων με συστημένη επιστολή και απόδειξη παραλαβής, λόγω των ειδικών συνθηκών που έχουν προκύψει από την πανδημία του COVID-19, για έλεγχο στις Γραμματείες των Σχολών και Τμημάτων επιτυχίας, αίτηση συνοδευμένη από τα δικαιολογητικά τους προκειμένου να εγκριθεί και να ολοκληρωθεί η εγγραφή τους.\n\nΕπισημαίνεται ότι για τους εν λόγω υποψηφίους δεν εφαρμόζεται η διαδικασία ηλεκτρονικής εγγραφής.\n\nΣημείωση 1: Ειδικά οι εισαγόμενοι άρρενες Κύπριοι που πρόκειται να εκπληρώσουν τη στρατιωτική τους θητεία μετά την ανωτέρω προθεσμία αλλά έως τις 15 Νοεμβρίου 2022, εγγράφονται στο τρέχον ακαδημαϊκό έτος. Σε αντίθετη περίπτωση εγγράφονται εντός της προθεσμίας εγγραφής του επόμενου ακαδημαϊκού έτους από αυτό της απόκτησης του απολυτηρίου από τις τάξεις του στρατού και εντός της προθεσμίας εγγραφής της οικείας ειδικής κατηγορίας.\n\nΣύμφωνα με τα άρθρα 3 και 8 της με αριθ. πρωτ. Φ.151/20049/Β6/2007 (Β’ 272) Υ.Α όπως έχει τροποποιηθεί και ισχύει (σχετ.: οι με αριθ. πρωτ. Φ.151/47149/A5/2016 (Β’ 820), Φ.151/82115/Α5/2017 (Β’ 1873) και Φ.151/118482/Α5/2018 (Β’ 3522) Υ.Α.), τα δικαιολογητικά για την εγγραφή στην Τριτοβάθμια Εκπαίδευση για όσους εισήχθησαν με την ειδική κατηγορία των αλλοδαπών-αλλογενών αποφοίτων Λυκείων εκτός Ε.Ε. και αλλοδαπών-αλλογενών αποφοίτων λυκείων ή αντίστοιχων σχολείων κρατών-μελών της Ε.Ε., είναι τα εξής:\n\nα) Τίτλος απόλυσης δευτεροβάθμιας εκπαίδευσης, συνοδευόμενος από φωτοαντίγραφο επίσημης μετάφρασής του στην ελληνική γλώσσα, αν πρόκειται για απολυτήριο ξένου σχολείου που λειτουργεί στο εξωτερικό. Ο απολυτήριος τίτλος θα πρέπει να φέρει είτε επισημείωση της Σφραγίδας της Χάγης (Apostille) για τις χώρες που έχουν προσχωρήσει στην εν λόγω Σύμβαση όπως αναφέρεται στο παράρτημα Επικυρώσεις, είτε Προξενική Θεώρηση για τις λοιπές χώρες.\n\nβ) Βεβαίωση αντιστοιχίας ξένων τίτλων Γενικής Δευτεροβάθμιας Εκπαίδευσης ξένων σχολείων που λειτουργούν στο εξωτερικό ή στο εσωτερικό από τη Διεύθυνση Παιδείας Ομογενών, Διαπολιτισμικής Εκπαίδευσης, Ευρωπαϊκών και Μειονοτικών Σχολείων του Υπουργείου Παιδείας και Θρησκευμάτων ή από τις Διευθύνσεις Δευτεροβάθμιας Εκπαίδευσης της ημεδαπής ή από τους Συντονιστές Εκπαίδευσης των Ελληνικών διπλωματικών και προξενικών αρχών του εξωτερικού.\n\nγ) Βεβαίωση αναγωγής βαθμολογίας σε περίπτωση που ο βαθμός δεν είναι στην εικοσάβαθμη κλίμακα, η οποία να έχει εκδοθεί από τη Διεύθυνση Παιδείας Ομογενών, Διαπολιτισμικής Εκπαίδευσης, Ευρωπαϊκών και Μειονοτικών Σχολείων του Υπουργείου Παιδείας και Θρησκευμάτων ή από τις Διευθύνσεις Δευτεροβάθμιας Εκπαίδευσης της ημεδαπής ή από τους Συντονιστές Εκπαίδευσης των Ελληνικών διπλωματικών και προξενικών αρχών του εξωτερικού. Η μέση γενική βαθμολογία πρέπει να εκφράζεται σε εικοσάβαθμη (0-20) κλίμακα, με άριστα το 20 και ελάχιστο το 0.\n\nΣημείωση 2: Στις περιπτώσεις ξένων τίτλων από ξένα σχολεία της ημεδαπής απαιτείται επιπλέον και βεβαίωση ισοτιμίας από τις Διευθύνσεις Δευτεροβάθμιας Εκπαίδευσης της ημεδαπής. Τα δικαιολογητικά που προέρχονται από ξένα σχολεία που λειτουργούν στην Ελλάδα πρέπει να είναι επικυρωμένα για τη γνησιότητά τους και τη νομιμότητα λειτουργίας των σχολείων αυτών από τη Δ/νση Δευτεροβάθμιας Εκπαίδευσης της Ελλάδας στην οποία υπάγεται το ξένο σχολείο.\n\nΣημείωση 3: Για τους Τίτλους Δευτεροβάθμιας Τεχνικής Επαγγελματικής Κατάρτισης της αλλοδαπής απαιτείται η ισοτιμία αυτών και η έκδοση βεβαίωσης ισοτιμίας από τον Ε.Ο.Π.Π.Ε.Π. και στη συνέχεια αναγωγή της βαθμολογίας αυτών από τη Διεύθυνση Παιδείας Ομογενών, Διαπολιτισμικής Εκπαίδευσης, Ευρωπαϊκών και Μειονοτικών Σχολείων του Υπουργείου Παιδείας και Θρησκευμάτων ή από τις Διευθύνσεις Δευτεροβάθμιας Εκπαίδευσης της ημεδαπής ή από τους Συντονιστές Εκπαίδευσης των Ελληνικών διπλωματικών και προξενικών αρχών του εξωτερικού.\n\nΣημείωση 4: Για τους κατόχους απολυτηρίου Λυκείου της Κυπριακής Δημοκρατίας απαιτείται μόνο Βεβαίωση Πρόσβασης του έτους εισαγωγής με τον γενικό βαθμό.\n\nδ) Βεβαίωση της αρμόδιας εκπαιδευτικής ή διπλωματικής αρχής της οικείας χώρας, από την οποία να προκύπτει ότι ο τίτλος δευτεροβάθμιας εκπαίδευσης που κατέχει ο υποψήφιος του παρέχει τη δυνατότητα εισαγωγής στα Πανεπιστήμια της χώρας αυτής. Η εν λόγω βεβαίωση δεν απαιτείται για τους κατόχους απολυτηρίου Λυκείου της Κυπριακής Δημοκρατίας και για τους απόφοιτους ελληνικού σχολείου που εδρεύει στην αλλοδαπή.\n\nε) Βεβαίωση της αρμόδιας εκπαιδευτικής ή διπλωματικής αρχής της οικείας χώρας, από την οποία να προκύπτει η χώρα, το πρόγραμμα σπουδών της οποίας ακολουθεί το σχολείο αποφοίτησης του υποψηφίου. Η εν λόγω βεβαίωση δεν απαιτείται για τους κατόχους απολυτηρίου Λυκείου της Κυπριακής Δημοκρατίας και για τους απόφοιτους ελληνικού σχολείου που εδρεύει στην αλλοδαπή.\n\nστ) Βεβαίωση της αρμόδιας εκπαιδευτικής ή διπλωματικής αρχής της οικείας χώρας από την οποία να προκύπτει ότι ο υποψήφιος έχει φοιτήσει με πλήρη φοίτηση τις δύο τελευταίες τάξεις του Λυκείου ή του αντίστοιχου σχολείου στη χώρα αποφοίτησής του, δηλαδή ο μαθητής να έχει παρακολουθήσει τα οικεία μαθήματα από την έναρξη του διδακτικού έτους και καθ’ όλη τη διάρκειά του.\n\nζ) Βεβαίωση της αρμόδιας αρχής της οικείας χώρας που να δείχνει την καταγωγή του υποψηφίου και των γονέων του:\n\nΓια τις περιπτώσεις Α.1 και Β.1 (απόφοιτοι σχολείων στην αλλοδαπή) να προκύπτει ότι τουλάχιστον ο ένας εκ των γονέων δεν έχει ελληνική καταγωγή\n\nΓια τις περιπτώσεις Α.2. και Β.2 (απόφοιτοι σχολείων στην ημεδαπή) να προκύπτει σαφώς ότι κανένας από τους δύο γονείς του δεν έχει ελληνική καταγωγή.\n\nΣτην περίπτωση που η εν λόγω βεβαίωση δεν δύναται να προσκομισθεί από τον υποψήφιο διότι δεν εκδίδεται πλέον από την αρμόδια αρχή της οικίας χώρας, μπορεί εναλλακτικά να προσκομισθούν τα εξής έγγραφα: α) πιστοποιητικό οικογενειακής κατάστασης του υποψηφίου στο οποίο θα αναφέρονται και στοιχεία γέννησης των γονέων, ή β) πιστοποιητικά γέννησης του υποψηφίου και των γονέων του, ή γ) αντίγραφα των διαβατηρίων του υποψηφίου και των γονέων του, ή δ) συνδυασμός των εγγράφων των ανωτέρω περιπτώσεων β και γ.\n\nΟι ανωτέρω βεβαιώσεις θα πρέπει να φέρουν την επισημείωση της Σφραγίδας της Χάγης (Apostille) για τις χώρες που έχουν προσχωρήσει στην εν λόγω Σύμβαση όπως αναφέρεται στην ΕΠΙΚΥΡΩΣΗ ΔΙΚΑΙΟΛΟΓΗΤΙΚΩΝ, είτε Προξενική Θεώρηση για τις λοιπές χώρες, σε περίπτωση που έχει εκδοθεί σε χώρα της αλλοδαπής.\n\nΣε περίπτωση που έχει εκδοθεί από διπλωματική αρχή της αλλοδαπής χώρας που εδρεύει στην ημεδαπή θα πρέπει να φέρει επικύρωση από το Υπουργείο Εξωτερικών της Ελλάδος, εκτός αν η διπλωματική αρχή της χώρας ανήκει στις χώρες που περιλαμβάνονται στον Ν.844/1978 δηλαδή Αυστρία, Βέλγιο, Γαλλία, Γερμανία, Ελβετία, Εσθονία, Ηνωμένο Βασίλειο, Ιρλανδία, Ισπανία, Ιταλία, Κύπρος, Λιχτεστάιν, Λουξεμβούργο, Μολδαβία, Νορβηγία, Ολλανδία, Πολωνία, Πορτογαλία, Ρουμανία, Σουηδία, Τουρκία και Τσεχία.\n\nη) Τρεις μικρού μεγέθους φωτογραφίες του υποψηφίου.\n\nθ) Ευκρινές φωτοαντίγραφο του διαβατηρίου ή άλλου επίσημου εγγράφου με φωτογραφία που να πιστοποιεί την ταυτότητα του υποψηφίου ή της άδειας παραμονής αν ο υποψήφιος διαμένει στην Ελλάδα.\n\nι) Υπεύθυνη δήλωση ότι ο υποψήφιος:\n\nδεν είναι απόφοιτος ελληνικού σχολείου που λειτουργεί στην Ελλάδα, δεν είναι κάτοχος πτυχίου σχολής ή τμήματος της Τριτοβάθμιας Εκπαίδευσης της Ελλάδας και δεν έχει εισαχθεί σε σχολή ή τμήμα της Ανώτατης Εκπ/σης της Ελλάδας το έτος 2019 ή προγενέστερα. Οι υποψήφιοι κάτοχοι απολυτηρίου Λυκείου της Κυπριακής Δημοκρατίας δηλώνουν υπεύθυνα ότι κατέχουν βεβαίωση πρόσβασης του τρέχοντος έτους (έτους εισαγωγής). δεν έχει αποκτήσει δια αλληλογραφίας τίτλο Δευτεροβάθμιας Εκπαίδευσης του εξωτερικού. έχει τα δικαιολογητικά που απαιτούνται για την ένταξή του στην ειδική κατηγορία όπου υπάγεται και θα τα προσκομίσει για την εγγραφή του στη Γραμματεία της Σχολής ή Τμήματος της εισαγωγής του. Δεν έχει κάνει μηχανογραφικό με την κατηγορία Ελλήνων του Εξωτερικού για εισαγωγή στην Τριτοβάθμια Εκπαίδευση για το ακαδημαϊκό έτος 2022-2023.\n\nΣημειώνεται ότι οι υποψήφιοι έχουν υποβάλει την ανωτέρω υπεύθυνη δήλωση μαζί με το ηλεκτρονικό Μηχανογραφικό Δελτίο στην αρμόδια Επιτροπή Συγκέντρωσης και Ελέγχου Αιτήσεων Συμμετοχής και Μηχανογραφικών Δελτίων αλλοδαπών-αλλογενών αποφοίτων Λυκείων εκτός Ε.Ε. και αποφοίτων λυκείων ή αντίστοιχων σχολείων κρατών-μελών της Ε.Ε., την οποία καταθέτουν και στη Γραμματεία ή συμπληρώνουν εκ νέου.\n\nΠροϋπόθεση για την εγγραφή των επιτυχόντων, εκτός των ανωτέρω, είναι η γνώση της ελληνικής γλώσσας. Αυτό αποδεικνύεται με Βεβαίωση επιπέδου Β2 του Διδασκαλείου Νέας Ελληνικής Γλώσσας του Πανεπιστημίου\n\nΑθήνας ή με Πιστοποιητικό επάρκειας επιπέδου Β2 του Σχολείου Ελληνικής Γλώσσας του Πανεπιστημίου Θεσσαλονίκης ή Πιστοποιητικό επιπέδου Β2 του Κέντρου Ελληνικής Γλώσσας, που συνυποβάλλεται με τα δικαιολογητικά της εγγραφής στη γραμματεία του τμήματος εισαγωγής.\n\nΗ βεβαίωση αυτή δεν απαιτείται : 1) αν ο ένας εκ των γονέων του εισαγόμενου έχει ελληνική καταγωγή. Σε περίπτωση που οι εισαγόμενοι της περίπτωσης αυτής, κρίνουν ότι δεν γνωρίζουν επαρκώς την ελληνική γλώσσα για παρακολούθηση στο τμήμα εισαγωγής τους, μπορούν κατά τον πρώτο χρόνο εισαγωγής τους να παρακολουθήσουν μαθήματα ελληνικής γλώσσας και εφόσον αποκτήσουν τη σχετική βεβαίωση, εγγράφονται το αμέσως επόμενο ακαδημαϊκό έτος, 2) αν ο εισαγόμενος έχει τίτλο απόλυσης από ελληνικό ή κυπριακό σχολείο δευτεροβάθμιας εκπαίδευσης, 3) αν ο εισαγόμενος έχει τίτλο απόλυσης από ξένο σχολείο από τον οποίο να προκύπτει ότι έχει διδαχθεί και εξεταστεί επιτυχώς και στο μάθημα της ελληνικής γλώσσας.\n\nΟι επιτυχόντες που δεν έχουν την ανωτέρω βεβαίωση κατά το έτος εισαγωγής ολοκληρώνουν την εγγραφή τους μετά την προσκόμιση αυτής μέσα στην προθεσμία εγγραφών των νεοεισαγόμενων φοιτητών με την οικεία ειδική κατηγορία του επόμενου έτους. Σε αντίθετη περίπτωση ο εισαγόμενος χάνει το δικαίωμα εγγραφής του. Ο έλεγχος όμως των δικαιολογητικών που απαιτούνται για την ένταξη των υποψηφίων στην ανωτέρω ειδική κατηγορία μπορεί να πραγματοποιηθεί και φέτος.\n\nΕιδικά οι επιτυχόντες τα ακαδημαϊκά έτη 2020-2021 και 2021-2022, μπορούν να εγγραφούν μέσα στην προθεσμία εγγραφής των νεοεισαγομένων φοιτητών με την οικεία ειδική κατηγορία του επόμενου ή μεθεπόμενου έτους, εφόσον προηγουμένως έχουν αποκτήσει τη βεβαίωση αυτή.\n\nΓια την ολοκλήρωση της εγγραφής τους οι εισαχθέντες προσέρχονται στη Γραμματεία της Σχολής ή Τμήματος εισαγωγής με τα απαραίτητα δικαιολογητικά, στην καθορισμένη προθεσμία δηλαδή από τη Δευτέρα 12 Σεπτεμβρίου έως και τη Δευτέρα 19 Σεπτεμβρίου 2022.\n\nΣημείωση 5: Οι εισαγόμενοι της ειδικής κατηγορίας Β1, με κυπριακή καταγωγή που υποχρεούνται να υπηρετήσουν τη θητεία τους στην Κύπρο, μπορούν να εγγράφονται στη σχολή που έχουν επιλεγεί και μετά από την απόλυσή τους από τις τάξεις του στρατού, ύστερα από σχετική βεβαίωση της Κυπριακής Δημοκρατίας (Πιστοποιητικά Στρατολογικής Κατάστασης Τύπου «Α» ή Πιστοποιητικά Εκπλήρωσης Θητείας). Οι εισαγόμενοι εγγράφονται στο ίδιο ακαδημαϊκό έτος αν αποκτήσουν οριστικό ή προσωρινό απολυτήριο από τις τάξεις του στρατού μέχρι 15 Νοεμβρίου του ίδιου έτους. Σε αντίθετη περίπτωση εγγράφονται εντός της προθεσμίας εγγραφής του επόμενου ακαδημαϊκού έτους από αυτό της απόκτησης του απολυτηρίου από τις τάξεις του στρατού και εντός της προθεσμίας εγγραφής της οικείας ειδικής κατηγορίας.\n\nΓια λόγους εξαιρετικής ανάγκης, όπως παρατεταμένη θεομηνία, σοβαρή ασθένεια, στράτευση ή απουσία στο εξωτερικό, είναι δυνατή η εγγραφή σπουδαστή που καθυστέρησε να εγγραφεί μέσα στις καθορισμένες προθεσμίες, με αιτιολογημένη απόφαση του διοικητικού συμβουλίου του τμήματος Πανεπιστημίου, ύστερα από αίτηση του ενδιαφερόμενου σπουδαστή, η οποία υποβάλλεται σε αποκλειστική προθεσμία τριάντα (30) ημερών από τη λήξη της προθεσμίας εγγραφής και στην οποία εκτίθενται και οι λόγοι της καθυστέρησης. Σπουδαστής που δεν εγγράφηκε ούτε με τη διαδικασία αυτής της παραγράφου χάνει το δικαίωμα εγγραφής για το συγκεκριμένο ακαδημαϊκό έτος καθώς και για τα επόμενα έτη.\n\nΜε απόφαση της Γενικής Συνέλευσης της Σχολής ή του Τμήματος, μετά τον έλεγχο των δικαιολογητικών, εγκρίνεται η εγγραφή των επιτυχόντων-εισαγομένων, μέσα σε προθεσμία είκοσι (20) ημερών από τη λήξη της ημερομηνίας εγγραφής. Η απόφαση εγγραφής ανακοινώνεται από τη Γραμματεία της Σχολής ή του Τμήματος αρμοδίως και αντίγραφο αυτής κοινοποιείται στο Υπουργείο Παιδείας και Θρησκευμάτων. Η απόφαση της Γενικής Συνέλευσης υπόκειται στη διαλυτική αίρεση έγκρισης νομιμότητας της τελευταίας από το Πρυτανικό\n\nΣυμβούλιο του Πανεπιστημίου. Εάν το Πρυτανικό Συμβούλιο του Πανεπιστημίου κρίνει ότι η εγγραφή δεν πρέπει να πραγματοποιηθεί, λόγω υποβολής ψευδών ή μη νόμιμων δικαιολογητικών και ότι δεν συντρέχουν οι νόμιμες προϋποθέσεις υπαγωγής στην ειδική κατηγορία, τότε δεσμεύεται η Γενική Συνέλευση του Τμήματος να την ανακαλέσει με οριστική απόφαση διαγραφής από τους καταλόγους της Σχολής ή του Τμήματος εισαγωγής. Η απόφαση αυτή κοινοποιείται στους ενδιαφερομένους και στο Υπουργείο Παιδείας και Θρησκευμάτων για την ανάκληση της απόφασης του Υπουργού Παιδείας και Θρησκευμάτων κύρωσης των πινάκων εισαγωγής υποψηφίων στην Τριτοβάθμια Εκπαίδευση, κατά το μέρος που αφορά τη διαγραφή αυτών και τον αποκλεισμό τους κατά τα επόμενα δύο ακαδημαϊκά έτη από κάθε διαδικασία εισαγωγής σε όλα τα Πανεπιστήμια ή Σχολές.\n\nΕΠΙΣΗΜΑΝΣΕΙΣ\n\nΟι απόφοιτοι ελληνικού σχολείου που λειτουργεί στην Ελλάδα δεν έχουν δικαίωμα εισαγωγής στην Τριτοβάθμια Εκπαίδευση με τις διατάξεις αυτές\n\nΔεν γίνονται δεκτοί οι τίτλοι Δευτεροβάθμιας Εκπαίδευσης του εξωτερικού που έχουν αποκτηθεί δι’ αλληλογραφίας.\n\nΓια τα σχολικά έτη 2019-2020 και 2020-2021 γίνονται δεκτά απολυτήρια, για την απόκτηση των οποίων μέρος του προγράμματος πλήρους φοίτησης διεξήχθη με διαδικασίες τηλεκπαίδευσης λόγω της πανδημίας covid-19.\n\nΕΠΙΚΥΡΩΣΗ ΔΙΚΑΙΟΛΟΓΗΤΙΚΩΝ\n\nΌλα τα δικαιολογητικά που εκδίδονται από ξένη υπηρεσία (σχολείο, άλλη εκπαιδευτική αρχή κ.λπ.) πρέπει να είναι επικυρωμένα για τη γνησιότητα της υπογραφής αυτού που τα υπογράφει από ελληνική διπλωματική αρχή στο εξωτερικό ή από διπλωματική αρχή της ξένης χώρας στην Ελλάδα (Προξενική Θεώρηση) με επικύρωση του Υπουργείου Εξωτερικών της Ελλάδας στο πρωτότυπο.\n\nΔικαιολογητικά, πιστοποιητικά σπουδών κ.λπ., που έχουν εκδοθεί από τις χώρες: Αγία Λουκία, Αγ. Βικέντιος & Γρεναδίνες, Άγιος Μαρίνος, Αγ. Μαυρίκιος, Άγιος Χριστόφορος (Σεντ Κιτς)& Νέβις, Αζερμπαϊτζάν, Αλβανία, Ανδόρρα, Αντίγκουα & Μπαρμπούντα, Αργεντινή, Αρμενία, Αυστραλία, Αυστρία, Βανουάτου, Βέλγιο, Βενεζουέλα, Βόρεια Μακεδονία, Βοσνία και Ερζεγοβίνη, Βουλγαρία, Βραζιλία, Γαλλία, Γερμανία, Γεωργία, Γουατεμάλα, Γρενάδα, Δανία (δεν συμπεριλαμβάνονται η Γροιλανδία και οι Νήσοι Φερόες), Δομινίκα, Δομινικανή Δημοκρατία, Εκουαδόρ (Ισημερινός), Ελ Σαλβαδόρ, Ελβετία, Εσθονία, Η.Π.Α., Ηνωμ. Βασίλειο της Μ. Βρετανίας και Β. Ιρλανδίας (Αγ. Ελένη, Ανγκουίλα, Βερμούδες, Βρετανικές Παρθένοι Νήσοι, Γιβραλτάρ, Γκέρνσεϊ, Μοντσερράτ, Νήσος του Μαν, Νήσοι Κέιμαν, Νήσοι Νότιος Γεωργία και Νότιοι Σάντουιτς, Νήσοι Τερκς και Κέικος, Νήσοι Φώκλαντ, Τζέρσεϊ), Ιαμαϊκή (Τζαμάικα), Ιαπωνία, Ινδία, Ιρλανδία, Ισλανδία, Ισπανία, Ισραήλ, Ιταλία, Καζακστάν, Κίνα (μόνο η διοικητική περιφέρεια του Χονγκ Κονγκ και του Μακάο), Κολομβία, Κόστα Ρίκα, Κορέα (Νότιος), Κροατία, Κύπρος, Λεσότο, Λετονία, Λευκορωσία, Λιβερία, Λιθουανία, Λιχτενστάιν, Λου- ξεμβούργο, Μαλάουι, Μάλτα, Μαρόκο, Μαυροβούνιο, Μεξικό, Μολδαβία, Μονακό, Μπαρμπάντος, Μπαχά- μες, Μπαχρέιν, Μπελίζ, Μποτσουάνα, Μπουρουντί, Μπρουνέι-Νταρουσαλάμ, Ναμίμπια, Νέα Ζηλανδία, Νήσοι Κουκ, Νήσοι Μάρσαλ, Νικαράγουα, Νιούε, Νορβηγία, Νότιος Αφρική, Ολλανδία (Κάτω Χώρες)(Άγιος Ευστάθιος, Άγιος Μαρτίνος, Αρούμπα, Κουρασάο, Μποναίρ, Σάμπα), Ομάν, Ονδούρα, Ουγγαρία, Ουκρανία, Ουρουγουάη, Παναμάς, Παραγουάη, Πολωνία, Πορτογαλία, Πράσινο Ακρωτήριο, Ρουμανία, Ρωσία, Σαμόα, Σάο Τόμε & Πρίνσιπε, Σερβία, Σεϋχέλλες, Σλοβακία, Σλοβενία, Σουαζιλάνδη, Σουηδία, Σουρινάμ, Τατζικιστάν, Τόγκα, Τουρκία, Τρινιντάντ & Τομπάγκο, Τσεχία, Φινλανδία, Φίτζι, Χιλή δε χρειάζεται να έχουν επικυρωθεί για τη γνησιότητά τους από ελληνική διπλωματική αρχή στο εξωτερικό, με την προϋπόθεση, όμως, ότι στα έγγραφα αυτά θα υπάρχει επισημείωση, που προβλέπουν τα άρθρα 3 και 4 της σύμβασης της Χάγης (APOSTILLE) της 5ης Οκτωβρίου 1961 από τις αρμόδιες για το σκοπό αυτό αρχές, που σύμφωνα με τις διατάξεις του άρθρου 6 της ίδιας Σύμβασης, υποχρεώνεται να ορίσει το κάθε συμβαλλόμενο Κράτος.\n\nΓι΄ αυτό, οι υποψήφιοι που προσκομίζουν δικαιολογητικά από τις ανωτέρω χώρες, πρέπει να ζητούν από την αρμόδια υπηρεσία της χώρας τους να βάζουν στο έγγραφο την απαιτούμενη επισημείωση.\n\nΠιστοποιητικά που εκδίδονται στις χώρες που έχουν μεν προσχωρήσει στη Σύμβαση της Χάγης αλλά η χώρα μας εγείρει αντιρρήσεις για την προσχώρησή τους, δηλαδή από το Ουζμπεκιστάν, τη Μογγολία, το Περού και το Κιργιστάν (Κιργιζία), θα πρέπει να φέρουν επικύρωση των Ελληνικών προξενικών αρχών στην αλλοδαπή, ως προς το γνήσιο της υπογραφής του αλλοδαπού οργάνου. Η επικύρωση γίνεται στο πρωτότυπο και όχι σε φωτοτυπία.\n\nΓια την υποβολή και επικύρωση τίτλων, πιστοποιητικών και βεβαιώσεων ισχύουν τα προβλεπόμενα στο άρθρο 1 του ν.4250/2014 (Α’ 74):\n\nΤίτλοι, πιστοποιητικά και βεβαιώσεις της αλλοδαπής υποβάλλονται και γίνονται υποχρεωτικά αποδεκτά σε ευκρινές φωτοαντίγραφο από το επικυρωμένο όμως, από δικηγόρο, αντίγραφο του πρωτοτύπου και απαραιτήτως πρέπει να συνοδεύονται από επίσημη μετάφρασή τους στην ελληνική γλώσσα, η οποία θα υποβάλλεται σε απλό ευκρινές φωτοαντίγραφο από το πρωτότυπο που εκδίδει η μεταφραστική υπηρεσία ή δικηγόρος της ημεδαπής ή πτυχιούχος μεταφραστής του Ιονίου Πανεπιστημίου.\n\nΕιδικότερα, η επίσημη μετάφραση όλων των δικαιολογητικών γίνεται καταρχήν από αρμόδια κατά νόμο αρχή του Υπουργείου Εξωτερικών (Μεταφραστική υπηρεσία ΥΠ.ΕΞ.) ή από την ελληνική διπλωματική αρχή στο εξωτερικό. Σύμφωνα με τον νέο «Κώδικα Δικηγόρων» (άρθρο 36, Ν.4194/2013-ΦΕΚ 208/τ.Α΄/27.09.2013), μεταφράσεις ξενόγλωσσων εγγράφων που γίνονται από δικηγόρο (μετά τη 27-09-2013) γίνονται δεκτές εφόσον ο δικηγόρος βεβαιώνει ότι ο ίδιος έχει επαρκή γνώση της ξένης γλώσσας από και προς την οποία μετέφρασε. Γίνονται επίσης δεκτές μεταφράσεις που έχουν γίνει από πτυχιούχο μεταφραστή του Ιονίου Πανεπιστημίου με θεώρηση της μετάφρασης από μέλος της Πανελλήνιας Ένωσης Επαγγελματιών Μεταφραστών πτυχιούχων Ιονίου Πανεπιστημίου.\n\nΤα αλλοδαπά έγγραφα, τα οποία, σύμφωνα με την αρ.233/2000 Γνωμοδότηση του Ν.Σ.Κ., για να γίνουν δεκτά από τις ελληνικές διοικητικές αρχές, θα πρέπει να φέρουν στο πρωτότυπο την επισημείωση της Σύμβασης της Χάγης ή την Προξενική Θεώρηση, υποβάλλονται στη Διοίκηση σε απλό, ευκρινές φωτοαντίγραφο από το επικυρωμένο όμως, από δικηγόρο, αντίγραφο του πρωτοτύπου.\n\nΔικαιολογητικά από ξένη αρχή που δεν θα είναι επικυρωμένα για τη γνησιότητά τους δεν θα γίνονται δεκτά από τις Γραμματείες των σχολών ή τμημάτων της Τριτοβάθμιας Εκπαίδευσης, οι οποίες έχουν την ευθύνη για τον έλεγχο των εγγράφων κατά τη διαδικασία εγγραφής των επιτυχόντων.\n\nΤονίζεται ότι η υποβολή απλών, ευανάγνωστων φωτοαντιγράφων, επέχει θέση υπεύθυνης δήλωσης του υποψηφίου, περί της ακρίβειας και εγκυρότητας των υποβαλλόμενων φωτοαντιγράφων και επομένως εξισώνεται με την υπεύθυνη δήλωση του Ν.1599/1986.\n\nΕάν διαπιστωθεί κατά τον υποχρεωτικό ή άλλο έλεγχο ότι υποβλήθηκαν αλλοιωμένα φωτοαντίγραφα, εκτός από τις κυρώσεις που προβλέπονται στην παρ. 6 του άρθρου 22 του ν. 1599/1986 και που επιβάλλονται στον ενδιαφερόμενο, εφόσον η πράξη αυτή δεν τιμωρείται αυστηρότερα από άλλη ποινική διάταξη, η διοικητική ή άλλη πράξη, για την έκδοση της οποίας υποβλήθηκαν τα φωτοαντίγραφα αυτά, ανακαλείται αμέσως.\n\nΤα δικαιολογητικά που προέρχονται από ξένα σχολεία που λειτουργούν στην Ελλάδα πρέπει να είναι επικυρωμένα για τη γνησιότητά τους και τη νομιμότητα λειτουργίας των σχολείων αυτών από τη Δ/νση Δευτεροβάθμιας Εκπαίδευσης της Ελλάδας στην οποία υπάγεται το ξένο σχολείο.\n\nΌσα δημόσια έγγραφα της ημεδαπής, δηλαδή έγγραφα που έχουν εκδοθεί από υπηρεσίες και φορείς του δημόσιου και ευρύτερου δημόσιου τομέα (π.χ. τίτλοι σπουδών-πιστοποιητικά-βεβαιώσεις κ.λ.π.) υποβάλλονται, γίνονται υποχρεωτικά αποδεκτά σε ευκρινή φωτοαντίγραφα των πρωτοτύπων εγγράφων ή των ακριβών αντιγράφων τους.\n\nΑν είσαι Κύπριος Πρωτοετής γίνε μέλος στην ενημερωτική σελίδα \"Κύπριοι φοιτητές στην Ελλάδα\" για να μαθαίνεις όλα τα νέα που σε αφορούν.",
    "Το ελληνικό καλοκαίρι μέσα από 12 προορισμούς: Πόλος έλξης το σύνολο των νησιών": "Ψήφο εμπιστοσύνης έδωσαν και εφέτος οι ξένοι επισκέπτες στα ελληνικά νησιά, με τα μέχρι τώρα στοιχεία να αποτυπώνουν άνοδο των αφίξεων σε σχέση με το 2019, χρονιά ρεκόρ του ελληνικού τουρισμού.\n\nΤο Αθηναϊκό Μακεδονικό Πρακτορείο Ειδήσεων μίλησε με φορείς από τα νησιά που πρωτοστατούν στις τουριστικές αφίξεις, χωρίς να σημαίνει ότι τα υπόλοιπα που δεν παρουσιάζονται στο συγκεκριμένο ρεπορτάζ υστέρησαν σε κρατήσεις και επισκεψιμότητα.\n\nΔεν υπάρχει ελληνικό νησί που δεν προσέλκυσε μεγάλο όγκο ξένων επισκεπτών φέτος, τονίζουν φορείς του κλάδου. Ξεκινώντας από τα κοσμοπολιτικα νησιά, όπως είναι η Μύκονος, η Σαντορίνη, η Πάρος, η Πάτμος και η Αστυπάλαια, μόνο θετικές διαπιστώσεις καταγράφονται.\n\nΜύκονος: Πάνω από 90% η πληρότητα το καλοκαίρι\n\nΗ Μύκονος έτρεξε με πληρότητα πάνω από 90% όλους τους καλοκαιρινούς μήνες, ενώ στα ίδια επίπεδα κινήθηκε και ο Σεπτέμβριος. Σε ό,τι αφορά τον Οκτώβριο, η εξέλιξη των αφίξεων συμβαδίζει με τον τερματισμό των αεροπορικών συνδέσεων από το εξωτερικό, αναφέρει, μεταξύ άλλων, ο Ανδρέας Φιορεντίνος, επικεφαλής θεματικού τομέα Τουρισμού της ΝΔ και πρώην πρόεδρος των ξενοδόχων στο νησί των ανέμων.\n\nΠηγή φωτογραφίας: pixabay\n\nΣαντορίνη: Αύξηση 102% των αεροπορικών αφίξεων στο οκτάμηνο φέτος\n\nΣε ό,τι αφορά τη Σαντορίνη, μόνο από αεροπορική κίνηση σε εσωτερικές και διεθνείς αφίξεις, στο διάστημα Ιανουαρίου-Αυγούστου υπερέβη κατά 103% το 2021 και συγκεκριμένα : 1.961.175 το 2022 έναντι 966.067 το προηγούμενο ίδιο διάστημα. Να σημειωθεί ότι η σύγκριση με το 2021 γίνεται γιατί και τον περσινό χρόνο η Σαντορίνη απέδειξε τις “αντοχές” της έναντι της πανδημία, όπως λένε οι φορείς του νησιού.\n\nΠηγή φωτογραφίας: pixabay\n\nΠάρος: Και τον Οκτώβριο συνεχίζεται η σαιζόν\n\nΤο ένα μετά το άλλο ρεκόρ στον τουρισμό καταγράφει η Πάρος που ήδη έχει ξεπεράσει τα μεγέθη του 2019. Οι αφίξεις του Ιουνίου δείχνουν ότι πάνω από 120.000 αφίξεις μετρήθηκαν από θαλάσσης και αέρος με αυξήσεις έναντι του Ιουνίου 2019 που ξεπερνούν το 40%.\n\nΠηγή φωτογραφίας: pixabay\n\nΤα επίσημα στατιστικά στοιχεία του Κρατικού Αερολιμένα Πάρου καταδεικνύουν ότι οι αεροπορικές αφίξεις επισκεπτών στο νησί τους δύο τελευταίους καλοκαιρινούς μήνες του 2022, παρουσίασαν σημαντική αύξηση συγκριτικά με τους αντίστοιχους μήνες του 2019.\n\nΠάτμος: Ξεπέρασε το 2019 η πληρότητα στα καταλύματα τον Αύγουστο\n\nΤο” νησί της αποκάλυψης” τα τελευταία χρόνια έχει αναδειχθεί σε έναν προορισμό που ελκύει επισκέπτες ανώτερης οικονομικής στάθμης, κάτι που φάνηκε και στο φετινό καλοκαίρι, καθώς η επισκεψιμότητα ξεπέρασε τα μεγέθη του 2019.\n\nΠηγή φωτογραφίας: pixabay\n\n«Στην Πάτμο, ο φετινός Σεπτέμβριος θα είναι ιδιαίτερα παραγωγικός τουριστικά με υψηλότερη επισκεψιμότητα. Έχουμε διαμορφώσει ένα πολύπλευρο αφήγημα με “όχημα” τα μνημεία παγκόσμιας κληρονομιάς της UNESCO, τις βραβευμένες παραλίες μας, την παράδοση, τη θρησκευτικότητα, τον πολιτισμό, την τοπική κουζίνα και τις δραστηριότητες», εξηγεί ο Δήμαρχος Πάτμου Λευτέρης Πέντες.\n\nΑστυπάλαια: Άνοδος σε αεροπορικές αφίξεις αλλά και ακτοπλοϊκώς\n\nΦτάνοντας νοητά στο νησί της πεταλούδας, την Αστυπάλαια, τονίστηκε ότι «έχει επιτύχει εφέτος, εντυπωσιακή άνοδο 52% σε αεροπορικές αφίξεις και αντίστοιχα 7,4% ακτοπλοϊκώς από Μάιο μέχρι και Αύγουστο σε σύγκριση με το 2019, ενώ η τουριστική περίοδος διευρύνεται και τον Σεπτέμβριο. Παρά τις δυσκολίες του τουριστικού κλάδου κυρίως λόγω της ακρίβειας, η τουριστική σεζόν κινήθηκε σε εξαιρετικά επίπεδα», δηλώνει μεταξύ άλλων ο Δήμαρχος Αστυπάλαιας, Νίκος Κομηνέας.\n\nΠηγή φωτογραφίας: pixabay\n\nΣτα υπόλοιπα νησιά των Κυκλάδων θετικά είναι τα μηνύματα που εκπέμπονται από τους φορείς της Μήλου, της Νάξου, της Ιου, της Τήνου, της Ανδρου και της Σίφνου στο ΑΠΕ-ΜΠΕ.\n\nΜύλος: Η τουριστική κίνηση ξεπερνά τα ρεκόρ του 2019\n\nΣτη Μύλο επιβεβαιώθηκαν απόλυτα μέχρι στιγμής οι προβλέψεις που έβλεπαν την τουριστική κίνηση να ξεπερνά τα ρεκόρ του 2019, αφού ακόμη και πέρυσι η Μήλος στο δεύτερο μισό της θερινής περιόδου έπιασε τους αριθμούς της προ κοβιντ εποχής, τονίζει ο Αβέρκιος Γαϊτάνης πρόεδρος της επιτροπής τουριστικής ανάπτυξης και προβολής.\n\nΠηγή φωτογραφίας: pixabay\n\nΝάξος: Σε υψηλά επίπεδα οι κρατήσεις Σεπτεμβρίου – Οκτωβρίου\n\n«Η Νάξος πραγματοποιεί αλλεπάλληλα ρεκόρ κάθε μήνα, ξεπερνώντας κάθε προηγούμενο σε ακτοπλοϊκές αφίξεις. Ήδη για την περίοδο Μάιο – Αύγουστο έχει σημειωθεί αύξηση 7,3%, ενώ το ενδιαφέρον διατηρείται σε υψηλά επίπεδα για όλο τον Σεπτέμβριο αλλά και μέρος του Οκτωβρίου. Φέτος τα “σκήπτρα” κατέχουν οι τουρίστες από το εξωτερικό και κυρίως από Αμερική, Γαλλία, Αγγλία, Ιταλία, Γερμανία και άλλες αγορές», αναφέρει ο Αντιδήμαρχος Τουρισμού Δήμου Νάξου και Μικρών Κυκλάδων Βαγγέλης Κατσαράς.\n\nΠηγή φωτογραφίας: pixabay\n\nΙος: Ξεπέρασε φέτος τις αφίξεις του 2019 από Μάιο έως Αύγουστο\n\n«Η Ίος ξεπέρασε φέτος τις αφίξεις του 2019 από Μάιο έως Αύγουστο, παρά το υψηλό κόστος της μετακίνησης λόγω ενεργειακής κρίσης. Είναι ενθαρρυντικό που το ταξιδιωτικό κοινό ανταποκρίνεται στα μηνύματα μας και εστιάζει σε εμπειρίες όπως η γαστρονομία,τα μονοπάτια, ο πολιτισμός και ο θαλάσσιος τουρισμός, μαζί με τη διασκέδαση και τη χαλάρωση», επισημαίνει ο Δήμαρχος Ιητών, Γκίκας Γκίκας.\n\nΠηγή φωτογραφίας: pixabay\n\nΤήνος: Κατάφερε και εφέτος να κάνει το θαύμα\n\nΗ Τήνος κατάφερε και πάλι να διακριθεί και να πετύχει όλους τους στόχους της για την τρέχουσα τουριστική περίοδο, τονίζει στο ΑΠΕ-ΜΠΕ ο δήμαρχος του νησιού Γιάννης Σιώτος. Η καλή αρχή φάνηκε από την έναρξη της τουριστικής περιόδου, όπου έδειξε ότι το 2022 θα είναι μια χρονιά ρεκόρ για το νησί ακόμα και συγκριτικά με το επιτυχημένο 2019.\n\nΠηγή φωτογραφίας: pixabay\n\nΆνδρος: Δυνατοί μήνες Μάιος και Ιούνιος\n\n«Αν και συρρικνώθηκε η ταξιδιωτική ικανότητα των Ελλήνων εφέτος για οικονομικούς λόγους, η Άνδρος παρουσίασε μια νέα δυναμική με αύξηση αφίξεων 20% από Μάιο έως Αύγουστο και μάλιστα με πάνω από 54% off season για Μάιο και Ιούνιο, σε σχέση με το 2021», σημειώνει ο Αντιδήμαρχος Τουρισμού Δήμου Άνδρου, Νίκος Μουστάκας.\n\nΠηγή φωτογραφίας: pixabay\n\nΣίφνος: Οι ακτοπλοϊκές αφίξεις ξεπερνούν το 2019\n\nΗ Δήμαρχος Σίφνου Μαρίας Ναδάλη μεταφέρει ότι «με πολύ θετικό τρόπο εξελίσσεται η σεζόν στη Σίφνο με τις ακτοπλοϊκές αφίξεις να ξεπερνούν το 2019. Ο Σεπτέμβριος εμφανίζει εξίσου ικανοποιητικές πληρότητες, ενώ παρατηρείται και αύξηση του αριθμου των οργανωμένων group».\n\nΠηγή φωτογραφίας: pixabay\n\nΛειψοί: Ξεχωρίζουν για τις δράσεις βιωσιμότητας\n\nΤελευταίος και 12ος σταθμός του ρεπορτάζ οι Λειψοί, που έχουν ξεχωρίσει για τις δράσεις βιωσιμότητας. Συγκεκριμένα όπως τονίζει ο Δήμαρχος Λειψών, Φώτης Μάγγος «οι Λειψοί ξεπέρασαν εφέτος το “φράγμα” του 2019 σε ακτοπλοϊκές αφίξεις και η επισκεψιμότητα τους είναι υψηλότερη κατά 25% σε σχέση με πέρυσι. Το κάλεσμα μας για έναν “πράσινο” τρόπο διακοπών χωρίς οργανωμένες ξαπλώστρες είχε μεγάλη απήχηση σε Ελληνες και ξένους».\n\nΣε κάθε περίπτωση το “ταμείο” θα γίνει στο τέλος της χρονιάς, όπως τονίζεται και στόχος είναι τα έσοδα να βοηθήσουν τις τουριστικές επιχειρήσεις να ανακάμψουν μετά από τα δύσκολα χρόνια της πανδημίας, αλλά και της αύξησης του ενεργειακού κόστους.\n\nΠηγή: ΑΠΕ-ΜΠΕ",
    "Είναι τελικά πολύφερνη ή όχι η ΑΟΖ της Κύπρου;": "Η ανακάλυψη κοιτάσματος 2,5 tcf (τρισεκατομμύρια κυβικά πόδια) επί του στόχου «Κρόνος-1» στο τεμάχιο «6» της κυπριακής ΑΟΖ είναι αναμφίβολα μια θετική εξέλιξη, που φέρνει στο προσκήνιο ξανά το ζήτημα των υδρογονανθράκων σε σχέση με τον γεωπολιτικό ρόλο της Κύπρου στην Ανατολική Μεσόγειο. Πρόκειται για την πέμπτη συνολικά ανακάλυψη κοιτασμάτων στην Κύπρο μετά το κοίτασμα «Αφροδίτη» (τεμάχιο «12»), το κοίτασμα «Ονησίφορος» (τεμάχιο «11»), το κοίτασμα «Καλυψώ» (επίσης στο «τεμάχιο 6») και το κοίτασμα «Γλαύκος» (τεμάχιο «10»). Δηλαδή σε μια περίοδο εννέα ετών, από το 2013 και την ανακάλυψη της «Αφροδίτης», η Κύπρος έχει βρει πέντε συνολικά κοιτάσματα με τη συζήτηση να περιστρέφεται έκτοτε στο πώς αυτά αναβαθμίζουν τον γεωπολιτικό της ρόλο στην περιοχή –συζήτηση που επανέρχεται δυναμικά υπό το βάρος του ουκρανικού πολέμου και της ανάγκης της Ε.Ε. για απεξάρτησή της από το ρωσικό φυσικό αέριο. Φυσικά, μια τέτοια συζήτηση, τα τελευταία χρόνια, γίνεται σε επίπεδο δημόσιας σφαίρας με αρκετούς τόνους υπερβολής –δεδομένου και του ότι η Τουρκία προχώρησε την περίοδο 2018-2020 σε έξι γεωτρήσεις πέριξ της Κύπρου (τρεις εκ των οποίων επί της κυπριακής ΑΟΖ και εντός αδειοδοτημένων τεμαχίων) και σε παρεμπόδιση μιας γεώτρησης στο τεμάχιο «3». Οι προσλήψεις σε αυτό το επίπεδο εδράζονται σε τρεις άξονες:\n\nΣτην πολιτική εκμετάλλευση της γεωπολιτικής διάστασης της ενέργειας για σκοπούς εσωτερικής κατανάλωσης. Τα τελευταία χρόνια ακούσαμε για «θωράκιση της ΑΟΖ» ή «ψήφο εμπιστοσύνης των εταιρειών στην Κύπρο», πτυχές που δεν απέτρεψαν την Τουρκία από το να προχωρήσει με γεωτρήσεις ή να επανέλθει, όπως επανήλθε, στην περιοχή μετά τις 9 Αυγούστου.\n\nΣτην υπερβολή, ιδίως μετά την ανακάλυψη του μεγάλου κοιτάσματος «Ζορ» στην Αίγυπτο το 2015, που καλλιέργησε προσδοκίες ανακάλυψης ενός αντίστοιχου μεγάλου κοιτάσματος στην κυπριακή ΑΟΖ. Τα δεδομένα παραμένουν και το μοναδικό, αποδεδειγμένα, εμπορικά αξιοποιήσιμο κοίτασμα στην Κύπρο παραμένει η «Αφροδίτη» με τα 4,5 tcf της, η ανάπτυξη της οποίας παραμένει στάσιμη.\n\nΣτην εργαλειοποίηση μεγαλεπήβολων σχεδίων, όπως ο αγωγός EastMed, που έκανε μεν πηχυαίους τίτλους σε αναλύσεις και πρωτοσέλιδα και που ωστόσο παραμένει ένα σχέδιο επί χάρτου παρά μια ρεαλιστική πρόταση για τη μεταφορά φυσικού αερίου από την Ανατολική Μεσόγειο προς την Ευρώπη.\n\nΠοια είναι, ωστόσο, η πραγματική μεγάλη εικόνα ως προς τις προοπτικές των ποσοτήτων υδρογονανθράκων στην κυπριακή ΑΟΖ; Πώς οι τρέχουσες εξελίξεις στην περιοχή επηρεάζουν τη γεωπολιτική της ενέργειας σε σχέση με την Κύπρο;\n\nΟ υπουργός Εξωτερικών Ιωάννης Κασουλίδης χειρίστηκε το ζήτημα της προτεραιοποίησης του γαλλικού κολοσσού κατά την επίσκεψή του στην Ιταλία, τον περασμένο Ιούλιο και τη συνάντησή του με τον ομόλογό του Λουίτζι ντι Μάιο.\n\nΚι αν δεν υπάρχει «Ζορ»...\n\nΣύμφωνα με ενημερωτικό έγγραφο που έχει στην κατοχή της η «Κ» η εικόνα των ποσοτήτων φυσικού αερίου επί της κυπριακής ΑΟΖ, παρά την σημαντική ανακάλυψη, στον «Κρόνο» δεν συνάδουν με τις προσδοκίες που αναπτύχθηκαν τα τελευταία χρόνια. Στο τεμάχιο «10», όπου δραστηριοποιείται η αμερικανική Exxon, η εκτίμηση των 5-8 tcf κρίνεται στην παρούσα φάση ως υπερβολική με τον «Γλαύκο» να έχει πολύ μικρότερες ποσότητες, οι οποίες δεν ξεπερνούν σε καμιά περίπτωση το κοίτασμα «Αφροδίτη» (< των 4,5 tcf). Στο τεμάχιο «6» η «Καλυψώ» δεν φαίνεται να αποτελεί εμπορικά εκμεταλλεύσιμο κοίτασμα (σ.σ. δεν διαθέτει αέριο προς εξόρυξη), ενώ και η ανακάλυψη των 2,5 tcf στον «Κρόνο», καθώς και η νέα γεώτρηση επί του στόχου «Ζευς» απομακρύνουν τις πιθανότητες να αποδειχθεί το τεμάχιο «6» ως «χρυσοφόρο» και σε καμιά περίπτωση δεν κρίνονται ως «game-changing». Ωστόσο, μένει να φανεί αν το τεμάχιο «5» (Exxon) έχει προοπτικές και αν η γαλλοϊταλική κοινοπραξία της Total/ENI θα προχωρήσει, όπως δεσμεύεται, με το τεμάχιο «7». Να υπενθυμίσουμε πως το «7» από τον Σεπτέμβριο του 2019, οπότε και δόθηκε η σχετική άδεια, δεν απασχόλησε καθόλου την κοινοπραξία της Total/ENI, πτυχή που προκάλεσε δυσαρέσκεια στη Λευκωσία λόγω των παρατάσεων, έως το 2025, που ζήτησε η κοινοπραξία. Η τελευταία είδε και την Total να κινείται «εκτός Κύπρου» ως προς την προοπτική της δεύτερης γεώτρησης στο «6» φέτος λόγω της προτεραιοποίησης του γαλλικού κολοσσού στη Ναμίμπια, όπου βρέθηκαν μεγάλα κοιτάσματα με το ίδιο το υπουργείο Εξωτερικών, μέσω του υπουργού Ιωάννη Κασουλίδη, να χειρίζεται το ζήτημα κατά την επίσκεψή του στην Ιταλία, τον περασμένο Ιούλιο. Συνεπώς, και πέραν των εκτιμήσεων για το τεμάχιο «6» μετά την ανακάλυψη των 2,5 tcf στον «Κρόνο», η «Αφροδίτη» παραμένει το μοναδικό επιβεβαιωμένο κοίτασμα φυσικού αερίου επί της κυπριακής ΑΟΖ με την προοπτική στα 4,5 tcf της να προστεθούν, τα επόμενα δύο χρόνια, μάξιμουμ, ακόμη 6 tcf. Πτυχή που δίνει μεν στην Κύπρο μια σημαντική ποσότητα φυσικού αερίου, αλλά που σε καμιά περίπτωση δεν προσεγγίζει τα 30 tcf (και το ρεκόρ παραγωγής τους σε σχέση με την ανακάλυψη του «Ζορ» το 2015) της Αιγύπτου, με τον ρεαλιστικό χρόνο εξαγωγής φυσικού αερίου από την Κύπρο να αφορά στον ορίζοντα του 2026-2027.\n\nΑγκάθι με «Αφροδίτη»\n\nΤο ζήτημα της συμφωνίας συνεκμετάλλευσης μεταξύ του «Αφροδίτη» και του κοιτάσματος «Ισάι» επί της ισραηλινής ΑΟΖ χρονίζει, μετά από σειρά αποτυχημένων προσπαθειών από τις εμπλεκόμενες εταιρείες. Η στάση του Ισραήλ παραμένει συγκεκριμένη ως προς τις διεκδικήσεις του και εντάσσεται σε ένα γεωπολιτικό περιβάλλον στην Ανατολική Μεσόγειο με ρευστές δυναμικές που αφορούν μεταξύ άλλων.\n\nTo τρίγωνο των σχέσεων Ισραήλ - Τουρκίας - Αιγύπτου με το Τελ Αβίβ να προχωρεί πρόσφατα, και τυπικά, με την αποκατάσταση των σχέσεών του με την Τουρκία και τη διαχείριση κάποιων προβληματικών πτυχών στις σχέσεις του με το Κάιρο.\n\nΤην υπό εξέλιξη προσπάθεια ομαλοποίησης των ζητημάτων θαλάσσιων συνόρων με τον Λίβανο –προσπάθεια που σχετίζεται τόσο με πτυχές ασφάλειας όσο και με τη γεωπολιτική της ενέργειας στην Ανατολική Μεσόγειο, με ισχυρό το διπλωματικό αποτύπωμα της εμπλοκής της Ουάσιγκτον.\n\nΣε κάθε περίπτωση η Λευκωσία επανέρχεται, μέσω του υπουργείου Εμπορίου, σε ακόμη μια προσπάθεια επίτευξης συμφωνίας με το Ισραήλ για το «Αφροδίτη». Καλά ενημερωμένες πηγές της «Κ» αναφέρουν πως τόσο η υπουργός Ενέργειας Νατάσα Πηλείδου, όσο και ο ΥΠΕΞ, Ιωάννης Κασουλίδης, διαφοροποιούνται ως προς την προσέγγισή τους από τους προκατόχους τους, έχοντας ως option για την Κυπριακή Δημοκρατία τη μονομερή ανάπτυξη της «Αφροδίτης».\n\nΠαρών το «Αμπντούλ Χαμίτ Χαν»\n\nΗ γεώτρηση του νέου τρυπανιού της ΤΡΑΟ σε θαλάσσια περιοχή τουρκικής δικαιοδοσίας, μέχρι τον Οκτώβριο, δημιουργεί προς το παρόν ένα «μορατόριουμ» στο τρίγωνο Ελλάδας - Τουρκίας - Κύπρου ως προς τις εντάσεις εκ μέρους της Άγκυρας στην Ανατολική Μεσόγειο. Ωστόσο, η Τουρκία δείχνει, προς το παρόν, να τηρεί μια στάση αναμονής ως προς την επανεκκίνηση του γεωτρητικού της προγράμματος προκειμένου να κινηθεί, αυτή τη φορά, στη λογική της ανακάλυψης κοιτάσματος έναντι της καθαρής προβολής ισχύος σε αμφισβητούμενες περιοχές. Κοινώς αναζητεί φλόγα, όπως επισήμανε στο παρελθόν η «Κ» έναντι του να αμφισβητήσει τα θαλάσσια σύνορα Ελλάδας και Κυπριακής Δημοκρατίας –πτυχή στην οποία στην περίπτωση της Κύπρου επιδόθηκε, χωρίς ιδιαίτερο κόστος, την περίοδο 2019-2020.\n\nΟι ενδείξεις μπορεί να μην είναι ξεκάθαρες ως προς το πού θα κινηθεί το «Αμπντούλ Χαμίτ Χαν» μετά το πέρας της πρώτης γεώτρησης ανοικτά της Τουρκίας, αλλά το βέβαιο είναι πως η ΤΡΑΟ σχεδιάζει έναν σημαντικό αριθμό γεωτρήσεων, πιθανόν πέντε με έξι, σε περιοχές που εκτείνονται σε όλο το εύρος της πορείας, τα τελευταία χρόνια, των ερευνητικών της πλοίων «Μπαρμπαρός» και «Όρουτς Ρέις» αλλά και εντός της κυπριακής ΑΟΖ σε σημεία που η Τουρκία θεωρεί πως είναι μέρος της δικής της υφαλοκρηπίδας. Αυτό εντάσσει τόσο το τεμάχιο «6» όσο και τα τεμάχια «7» και «3» της κυπριακής ΑΟΖ στο στόχαστρο του «Αμπντούλ Χαμίτ Χαν» τους επόμενους μήνες, μιας και η διάρκεια της παρουσίας του πλωτού γεωτρύπανου της Τουρκίας εξυπηρετεί και το tempo των εντάσεων –σε εσωτερικό και εξωτερικό επίπεδο– μέχρι τις κρίσιμες, για τον Ερντογάν, τουρκικές εκλογές την προσεχή άνοιξη.",
    "Η κλιματική αλλαγή απειλεί τα μνημεία του Πολιτισμού": "Ο Παρθενώνας , η Βενετία και τα σημαντικότερα πολιτιστικά μνημεία της Γης κινδυνεύουν ολοένα και περισσότερο από τις επιπτώσεις της κλιματικής κρίσης, που αποτελεί την ταχύτερα αναπτυσσόμενη απειλή για τα μνημεία πολιτιστικής κληρονομιάς σε όλο τον κόσμο.\n\nΤα καιρικά και φυσικά φαινόμενα είναι σήμερα πιο έντονα από ποτέ και εμφανίζονται πολύ συχνότερα. Τόσο οι πυρκαγιές που είναι συχνότερες και μεγαλύτερης έντασης, όσο και άλλα φαινόμενα, όπως η διάβρωση των ακτών, οι συχνότερες πλημμύρες, οι βροχοπτώσεις που σήμερα είναι διαφορετικές από το παρελθόν, η αυξημένη ζέστη, ειδικά σε συνδυασμό με την υγρασία, μπορούν να επηρεάσουν δραματικά την εικόνα τους. Είναι γεγονός άλλωστε πως οι αρχαιολόγοι που ασχολούνται με τη συντήρησή τους έχουν να αντιμετωπίσουν πρωτίστως αυτή την παράμετρο: Το πώς επιδρά η κλιματική αλλαγή στη στατικότητά τους, πώς επηρεάζει τη συνολική τους οντότητα και, βέβαια, πώς μπορεί να αυτό να αντιμετωπιστεί καταλλήλως.\n\nΗ Ελλάδα, που φιλοξενεί έναν απύθμενο πλούτο Πολιτιστικής Κληρονομιάς βρίσκεται διαρκώς στην πρώτη γραμμή των διεθνών προσπαθειών για την αντιμετώπιση του ζητήματος. Η Αθήνα έχει καταθέσει πρόταση για συντονισμένη δράση για την προστασία της πολιτιστικής και φυσικής κληρονομιάς από τις επιπτώσεις της κλιματικής αλλαγής στη Σύνοδο Κορυφής του ΟΗΕ για τη Δράση για το Κλίμα που πραγματοποιήθηκε στη Νέα Υόρκη τον Σεπτέμβριο του 2019, ενώ το υπουργείο Πολιτισμού έχει συγκροτήσει μια διεπιστημονική επιτροπή εμπειρογνωμόνων που είναι υπεύθυνη για την κατάρτιση ενός εθνικού σχεδίου δράσης για την αντιμετώπιση των επιπτώσεων της κλιματικής αλλαγής στους αρχαιολογικούς χώρους και τα ιστορικά μνημεία της χώρας.\n\nΗ κατάσταση των αρχαίων ελληνικών πολιτιστικών μνημείων\n\nΟ αρχαιολογικός χώρος της Ολυμπίας, της γενέτειρας των Ολυμπιακών Αγώνων, τα τελευταία χρόνια αντιμετωπίζει όλο και συχνότερα τον κίνδυνο πυρκαγιάς, ενώ το 2007, στις μεγάλες φωτιές της Πελοποννήσου, είχε υποστεί ζημιές. Αντίστοιχα, δασική πυρκαγιά εισέβαλε το 2020 στον αρχαιολογικό χώρο των Μυκηνών, ενώ πολλοί αρχαιολογικοί χώροι είναι ευάλωτοι λόγω της τοποθεσίας τους σε αυτόν τον κίνδυνο.\n\nTo 2007, ο αρχαιολογικός χώρος στην Ολυμπία και το Μουσείο είχαν κινδυνεύσει σημαντικά από τις μεγάλες φωτιές στην περιοχή - ΙΝΤΙΜΕ\n\nΤο υπουργείο Πολιτισμού, σε πρόσφατο συνέδριο για την επίπτωση της κλιματικής αλλαγής στα μνημεία της χώρας, επισήμανε πως ναι μεν «δεν καταγράφεται άμεσος, εκτεταμένος και συστηματικός κίνδυνος από τις επιπτώσεις της κλιματικής αλλαγής», όμως, «υπάρχουν κλιματικοί κίνδυνοι, που επηρεάζουν τις ευρύτερες περιοχές στις οποίες βρίσκονται τα μνημεία/αρχαιολογικοί χώροι», αναφερόμενο στις πυρκαγιές, τις πλημμύρες, ακόμα και στην άνοδο της στάθμης των υδάτων και τη διάβρωση των ακτών. Για τους λόγους αυτούς, ανακοινώθηκε μια σειρά δράσεων, όπως η τοποθέτηση πυροσβεστικών συστημάτων σε κάποιους αρχαιολογικούς χώρους, αλλά και η πρόθεση ενίσχυσης μιας σειράς άλλων, προς αυτή την κατεύθυνση.\n\nΗ Ελλάδα, όμως, είναι κυριολεκτικά γεμάτη αρχαιολογικούς χώρους που χρειάζονται επιμέλεια και προστασία. Οι Μυκήνες, η Βεργίνα, οι Δελφοί, η Κνωσός, η Ολυμπία, νησιά όπως η Λήμνος, η Σαμοθράκη, η Σαντορίνη, η Κως, η Ρόδος και πάρα πολλά ακόμη, φιλοξενούν ανεκτίμητης αξίας αρχαιολογικούς χώρους που χρειάζονται προσοχή, καθώς είναι πλήρως εκτεθειμένοι στις καιρικές και κλιματικές συνθήκες.\n\nΤο ίδιο ισχύει και για τη Δήλο και τον σπουδαίο αρχαιολογικό της χώρο, όπως επισήμανε πρόσφατα σε ανακοινώσεις του ο διευθυντής της Γαλλικής Σχολής Αθηνών, Alexandre Farnoux: Οι βλάβες που προκαλούνται από τη θάλασσα, τον άνεμο και τη βροχή έχουν σαφώς επιταχυνθεί τα τελευταία δέκα χρόνια. Όπως μεταδίδει το πρακτορείο Reuters, ο ίδιος ανέφερε πως «καταγράφηκαν σοβαρές ζημιές στους τοίχους, ιδιαίτερα στους ευαίσθητους τοίχους από ασβεστόλιθο, συμπεριλαμβανομένης της εξαφάνισης αρμών και της διείσδυσης νερού στα θεμέλια κτιρίων» και πρόσθεσε ότι οι βροχές έχουν ανεβάσει τον υδροφόρο ορίζοντα, γεγονός που, μαζί με την άνοδο της στάθμης της θάλασσας, είχε ως αποτέλεσμα «το νερό να εισβάλει καταστροφικά στον αρχαιολογικό χώρο».\n\nΟ αρχαιολογικός χώρος της Δήλου, δίπλα στη θάλασσα - INTIME\n\nΠρόσφατα, επιστημονικές ομάδες του Πανεπιστημίου Θεσσαλίας, του Πανεπιστημίου Αθηνών και του Εθνικού Ιδρύματος Ερευνών, στο πλαίσιο του προγράμματος «Ερευνώ – Καινοτομώ» της Γενικής Γραμματείας Έρευνας και Τεχνολογίας, μελέτησαν οκτώ σημαντικά μνημεία της χώρας: Τη Δήλο, την Αρχαία Ολυμπία, τους Δελφούς, την Επίδαυρο, τον Μυστρά, τον Ναό του Επικούριου Απόλλωνα στην Πελοπόννησο, τους Φιλίππους στη Μακεδονία και το Ηραίο της Σάμου. Στα συμπεράσματά τους, αναφορικά με το πώς επηρεάζονται από την κλιματική αλλαγή, κατέληξαν στους εξής κινδύνους:\n\nΔιάβρωση εδαφών\n\nΞηρότητα εδαφών\n\nΑστάθεια του υπεδάφους και καθιζήσεις\n\nΑύξηση δασικών πυρκαγιών\n\nΠλημμύρες στην περίπτωση ακραίων καιρικών φαινομένων\n\nΑυξημένες ενεργειακές ανάγκες για ψύξη στο μουσείο και στις άλλες υποδομές\n\nΠτώσεις βράχων.\n\nΠόσο κινδυνεύει ο Παρθενώνας;\n\nΞεχωριστή περίπτωση αποτελεί η Ακρόπολη των Αθηνών, καθώς ο Παρθενώνας είναι το σύμβολο του αρχαίου ελληνικού πολιτισμού και όσων αυτός πρεσβεύει στην παγκόσμια, πανανθρώπινη πολιτιστική κληρονομιά. Τα ακραία καιρικά φαινόμενα που παρατηρούνται τα τελευταία χρόνια, καθώς και η ατμοσφαιρική ρύπανση που ταλαιπώρησε ιδίως τις περασμένες δεκαετίες την Αθήνα, σε συνδυασμό με την όξινη βροχή που προκαλούσε, έχουν δημιουργήσει δομικά προβλήματα στα τείχη και τους ναούς της Ακρόπολης.\n\nΗ κλιματική αλλαγή επηρεάζει τον Παρθενώνα - Unsplash\n\nΑρκεί να αναλογιστεί κάποιος πως μόνο μέσα στο 2021, η Ακρόπολη εκτέθηκε σε συνθήκες ακραίου καύσωνα, με θερμοκρασίες άνω των 40°C επί ημέρες τους μήνες Ιούλιο και Αύγουστο, ενώ μόλις λίγους μήνες νωρίτερα, τον Φεβρουάριο του ίδιου έτους, χρειάστηκε να αντιμετωπίσει έναν πολύ βαρύ χιονιά, την κακοκαιρία «Μήδεια». Τον καύσωνα του καλοκαιριού ακολούθησαν ακραίες βροχοπτώσεις και ακόμα ένας χιονιάς, η «Ελπίδα», τον Ιανουάριο του 2022, με την καταπόνηση των μνημείων να γίνεται σαφής στους πάντες.\n\nΟ Παρθενώνας χιονισμένος τον Ιανουάριο του 2022 - ΙΝΤΙΜΕ\n\nΤον Ιούνιο του 2019, ο Γενικός Γραμματέας της Ακαδημίας Αθηνών, Εθνικός Εκπρόσωπος για την Κλιματική Αλλαγή και καθηγητής Φυσικής της Ατμοσφαίρας Χρήστος Ζερεφός, κατά τη διεθνή διάσκεψη για τις επιπτώσεις της κλιματικής αλλαγής στην πολιτιστική κληρονομιά, που πραγματοποιήθηκε στο Ζάππειο, επισήμανε πως εκτιμά διπλασιασμό του κινδύνου για τις επόμενες δύο ή τρεις δεκαετίες. Στην ίδια διάσκεψη επισημάνθηκε πως ερευνητές του ΕΜΠ διαπίστωσαν στα μνημεία της Ακρόπολης δύο βασικές διαβρώσεις: Ζαχαροειδή φθορά στην εξωτερική στιβάδα του μαρμάρου από ένα είδος όξινης βροχής, που έχει επηρεάσει δραματικά μεγάλο αριθμών μνημείων στην κεντρική Ευρώπη και γυψοποίηση του μαρμάρου από την υγρασία, στα σημεία που δεν έρχονται σε επαφή με τη βροχή. Στις ίδιες, δε, περιοχές επικάθονται αιθάλη, οξείδια του σιδήρου και άλλα βλαπτικά μικροσωματίδια, στα οποία οφείλεται η σκοτεινή ρύπανση των μνημείων. Επιπλέον παρατηρείται φθορά από βιολογικούς παράγοντες, λειχήνες, μύκητες, περιττώματα πουλιών κ.α.\n\nΑξίζει να επισημάνουμε πως η Ακρόπολη είναι ένας από τους καλύτερα διατηρημένους αρχαιολογικούς χώρους στην Ελλάδα, για τον οποίο οι προσπάθειες διατήρησης και προστασίας συνεχίζονται αδιάκοπα επί δεκαετίες. Σήμερα, βρίσκεται σε διαδικασία εκπόνησης η β΄ φάση των υδραυλικών έργων και η σύνδεσή τους με τον αποχετευτικό αγωγό της Αποστόλου Παύλου, η δεύτερη μελέτη αντικεραυνικής προστασίας και ένα σχέδιο διαχείρισης κινδύνων σε συνεργασία με το Αστεροσκοπείο και το Πολυτεχνείο.\n\nΗ Ακρόπολη των Αθηνών είναι ένα από τα δημοφιλέστερα μνημεία στον κόσμο - INTIME\n\nΠαγκόσμια προσπάθεια για την προστασία των πολιτιστικών μνημείων\n\nΟι επιπτώσεις της κλιματικής αλλαγής στα μνημεία της πολιτιστικής κληρονομιάς αφορά σύσσωμη την ανθρωπότητα. Η προστασία της παγκόσμιας πολιτιστικής κληρονομιάς αποτελεί προτεραιότητα για την UNESCO, τη Διεθνή Ενωση Μνημείων και Τοποθεσιών (ICOMOS) και το Διεθνές Συμβούλιο Μουσείων (ICOM) – μόνο που αυτοί οι οργανισμοί πλέον δεν έχουν να αντιμετωπίσουν κινδύνους λόγω πολεμικών συρράξεων ή σεισμών και ηφαιστείων, αλλά πρωτίστως, λόγω της κλιματικής αλλαγής.\n\nΠέρα από τους ελληνικούς αρχαιολογικούς χώρους, στη Μεσόγειο, που θεωρείται από τις πιο ευάλωτες περιοχές του πλανήτη αναφορικά με το κλίμα, επιστημονική μελέτη που δημοσιεύθηκε στο Nature το 2021, εκτιμά ότι το 86% των μνημείων της UNESCO βρίσκεται σε κίνδυνο. Ήδη εντός Ευρωπαϊκής Ένωσης συζητούνται προτάσεις για τη δημιουργία ειδικού ταμείου για τη χρηματοδότηση έργων που θα έχουν ως στόχο την προστασία των χώρων πολιτιστικής κληρονομιάς στις ακτές της Μεσογείου που κινδυνεύουν από πλημμύρες και διάβρωση λόγω της κλιματικής αλλαγής.\n\nΜεταξύ αυτών βρίσκεται φυσικά και η Βενετία, η ιταλική μεσαιωνική πόλη που απειλείται ακόμα και με ολική βύθιση. Όταν το φθινόπωρο του 2021, η Βασιλική του Αγίου Μάρκου πλημμύρισε από θαλασσινό νερό προκλήθηκαν ζημιές που εκτιμώνται στο 1 δισ. δολάρια. Επρόκειτο για την υψηλότερη πλημμύρα τα τελευταία 50 χρόνια, ενώ από τις έξι φορές που έχει πλημμυρίσει ο ναός εδώ και 1200 χρόνια, οι τέσσερις καταγράφονται τα τελευταία είκοσι!\n\nΟι πλημμύρες απειλούν τη Βενετία ολοένα και συχνότερα - AP Images\n\nΠέρα από τη Μεσόγειο, μεταξύ άλλων μνημείων, θεωρείται πως κινδυνεύουν περισσότερο:\n\nΤα γιγαντιαία μονολιθικά αγάλματα του νησιού του Πάσχα\n\nΟι «κατεψυγμένοι τάφοι» στην περιοχή Αλτάι στη Σιβηρία, όπου βρίσκονται τάφοι ηλικίας περίπου 2.500 χρόνων και γλυπτά από τους αρχαίους Σκύθες\n\nΤα χωριά της Λίθινης Εποχής στα νησιά Ορκάδες της Σκωτίας\n\nΤο αρχαίο αιγυπτιακό λιμάνι Suakin στο Σουδάν\n\nΗ Παλιά Πόλη της Λαμού, στην Κένυα, που είναι ο παλαιότερος και καλύτερα διατηρημένος οικισμός των Σουαχίλι\n\nΤα έργα σε βράχους στο Twyfelfontein της Ναμίμπια, ένα «εκτεταμένο και υψηλής ποιότητας αρχείο τελετουργικών πρακτικών που σχετίζονται με κοινότητες κυνηγών - συλλεκτών στη Νότιας Αφρικής για τουλάχιστον 2.000 χρόνια», σύμφωνα με την UNESCO.\n\nΗ θρυλική Βαβυλώνα στη Μεσοποταμία\n\nΤο κάστρο Χερστ στην Αγγλία, που χτίστηκε το 1544 και παρέμεινε σε στρατιωτική χρήση μέχρι και μετά τον Δεύτερο Παγκόσμιο Πόλεμο.\n\nΤα γιγαντιαία αγάλαμα στα Νησιά του Πάσχα κινδυνεύουν από τη διάβρωση των ακτών - pixabay.com\n\nΚαθώς η ανθρωπότητα προχωρά σε ένα μέλλον αειφορίας, ενσωματώνοντας τις αρχές της βιωσιμότητας και της κυκλικής οικονομίας για την προστασία του πλανήτη, τα αρχαία μνημεία, η ιστορία και η κληρονομιά μας, αναζητούν τρόπους επιβίωσης. Το ενδιαφέρον μας οφείλει να στραφεί και προς αυτή την κατεύθυνση, ώστε η πολιτιστική κληρονομιά της ανθρωπότητας να ακολουθήσει σε αυτή την πορεία προς το αύριο, υπό τις καλύτερες προϋποθέσεις.",
    "Τα διεθνή ΜΜΕ «ανακαλύπτουν» την Άνδρο": "Ψήφο εμπιστοσύνης έδωσαν και εφέτος οι ξένοι επισκέπτες στα ελληνικά νησιά, με τα μέχρι τώρα στοιχεία να αποτυπώνουν άνοδο των αφίξεων σε σχέση με το 2019, χρονιά ρεκόρ του ελληνικού τουρισμού.\n\nΤο Αθηναϊκό Μακεδονικό Πρακτορείο Ειδήσεων μίλησε με φορείς από τα νησιά που πρωτοστατούν στις τουριστικές αφίξεις, χωρίς να σημαίνει ότι τα υπόλοιπα που δεν παρουσιάζονται στο συγκεκριμένο ρεπορτάζ υστέρησαν σε κρατήσεις και επισκεψιμότητα.\n\nΔεν υπάρχει ελληνικό νησί που δεν προσέλκυσε μεγάλο όγκο ξένων επισκεπτών φέτος, τονίζουν φορείς του κλάδου. Ξεκινώντας από τα κοσμοπολιτικα νησιά, όπως είναι η Μύκονος, η Σαντορίνη, η Πάρος, η Πάτμος και η Αστυπάλαια, μόνο θετικές διαπιστώσεις καταγράφονται.\n\nΜύκονος: Πάνω από 90% η πληρότητα το καλοκαίρι\n\nΗ Μύκονος έτρεξε με πληρότητα πάνω από 90% όλους τους καλοκαιρινούς μήνες, ενώ στα ίδια επίπεδα κινήθηκε και ο Σεπτέμβριος. Σε ό,τι αφορά τον Οκτώβριο, η εξέλιξη των αφίξεων συμβαδίζει με τον τερματισμό των αεροπορικών συνδέσεων από το εξωτερικό, αναφέρει, μεταξύ άλλων, ο Ανδρέας Φιορεντίνος, επικεφαλής θεματικού τομέα Τουρισμού της ΝΔ και πρώην πρόεδρος των ξενοδόχων στο νησί των ανέμων.\n\nΠηγή φωτογραφίας: pixabay\n\nΣαντορίνη: Αύξηση 102% των αεροπορικών αφίξεων στο οκτάμηνο φέτος\n\nΣε ό,τι αφορά τη Σαντορίνη, μόνο από αεροπορική κίνηση σε εσωτερικές και διεθνείς αφίξεις, στο διάστημα Ιανουαρίου-Αυγούστου υπερέβη κατά 103% το 2021 και συγκεκριμένα : 1.961.175 το 2022 έναντι 966.067 το προηγούμενο ίδιο διάστημα. Να σημειωθεί ότι η σύγκριση με το 2021 γίνεται γιατί και τον περσινό χρόνο η Σαντορίνη απέδειξε τις “αντοχές” της έναντι της πανδημία, όπως λένε οι φορείς του νησιού.\n\nΠηγή φωτογραφίας: pixabay\n\nΠάρος: Και τον Οκτώβριο συνεχίζεται η σαιζόν\n\nΤο ένα μετά το άλλο ρεκόρ στον τουρισμό καταγράφει η Πάρος που ήδη έχει ξεπεράσει τα μεγέθη του 2019. Οι αφίξεις του Ιουνίου δείχνουν ότι πάνω από 120.000 αφίξεις μετρήθηκαν από θαλάσσης και αέρος με αυξήσεις έναντι του Ιουνίου 2019 που ξεπερνούν το 40%.\n\nΠηγή φωτογραφίας: pixabay\n\nΤα επίσημα στατιστικά στοιχεία του Κρατικού Αερολιμένα Πάρου καταδεικνύουν ότι οι αεροπορικές αφίξεις επισκεπτών στο νησί τους δύο τελευταίους καλοκαιρινούς μήνες του 2022, παρουσίασαν σημαντική αύξηση συγκριτικά με τους αντίστοιχους μήνες του 2019.\n\nΠάτμος: Ξεπέρασε το 2019 η πληρότητα στα καταλύματα τον Αύγουστο\n\nΤο” νησί της αποκάλυψης” τα τελευταία χρόνια έχει αναδειχθεί σε έναν προορισμό που ελκύει επισκέπτες ανώτερης οικονομικής στάθμης, κάτι που φάνηκε και στο φετινό καλοκαίρι, καθώς η επισκεψιμότητα ξεπέρασε τα μεγέθη του 2019.\n\nΠηγή φωτογραφίας: pixabay\n\n«Στην Πάτμο, ο φετινός Σεπτέμβριος θα είναι ιδιαίτερα παραγωγικός τουριστικά με υψηλότερη επισκεψιμότητα. Έχουμε διαμορφώσει ένα πολύπλευρο αφήγημα με “όχημα” τα μνημεία παγκόσμιας κληρονομιάς της UNESCO, τις βραβευμένες παραλίες μας, την παράδοση, τη θρησκευτικότητα, τον πολιτισμό, την τοπική κουζίνα και τις δραστηριότητες», εξηγεί ο Δήμαρχος Πάτμου Λευτέρης Πέντες.\n\nΑστυπάλαια: Άνοδος σε αεροπορικές αφίξεις αλλά και ακτοπλοϊκώς\n\nΦτάνοντας νοητά στο νησί της πεταλούδας, την Αστυπάλαια, τονίστηκε ότι «έχει επιτύχει εφέτος, εντυπωσιακή άνοδο 52% σε αεροπορικές αφίξεις και αντίστοιχα 7,4% ακτοπλοϊκώς από Μάιο μέχρι και Αύγουστο σε σύγκριση με το 2019, ενώ η τουριστική περίοδος διευρύνεται και τον Σεπτέμβριο. Παρά τις δυσκολίες του τουριστικού κλάδου κυρίως λόγω της ακρίβειας, η τουριστική σεζόν κινήθηκε σε εξαιρετικά επίπεδα», δηλώνει μεταξύ άλλων ο Δήμαρχος Αστυπάλαιας, Νίκος Κομηνέας.\n\nΠηγή φωτογραφίας: pixabay\n\nΣτα υπόλοιπα νησιά των Κυκλάδων θετικά είναι τα μηνύματα που εκπέμπονται από τους φορείς της Μήλου, της Νάξου, της Ιου, της Τήνου, της Ανδρου και της Σίφνου στο ΑΠΕ-ΜΠΕ.\n\nΜύλος: Η τουριστική κίνηση ξεπερνά τα ρεκόρ του 2019\n\nΣτη Μύλο επιβεβαιώθηκαν απόλυτα μέχρι στιγμής οι προβλέψεις που έβλεπαν την τουριστική κίνηση να ξεπερνά τα ρεκόρ του 2019, αφού ακόμη και πέρυσι η Μήλος στο δεύτερο μισό της θερινής περιόδου έπιασε τους αριθμούς της προ κοβιντ εποχής, τονίζει ο Αβέρκιος Γαϊτάνης πρόεδρος της επιτροπής τουριστικής ανάπτυξης και προβολής.\n\nΠηγή φωτογραφίας: pixabay\n\nΝάξος: Σε υψηλά επίπεδα οι κρατήσεις Σεπτεμβρίου – Οκτωβρίου\n\n«Η Νάξος πραγματοποιεί αλλεπάλληλα ρεκόρ κάθε μήνα, ξεπερνώντας κάθε προηγούμενο σε ακτοπλοϊκές αφίξεις. Ήδη για την περίοδο Μάιο – Αύγουστο έχει σημειωθεί αύξηση 7,3%, ενώ το ενδιαφέρον διατηρείται σε υψηλά επίπεδα για όλο τον Σεπτέμβριο αλλά και μέρος του Οκτωβρίου. Φέτος τα “σκήπτρα” κατέχουν οι τουρίστες από το εξωτερικό και κυρίως από Αμερική, Γαλλία, Αγγλία, Ιταλία, Γερμανία και άλλες αγορές», αναφέρει ο Αντιδήμαρχος Τουρισμού Δήμου Νάξου και Μικρών Κυκλάδων Βαγγέλης Κατσαράς.\n\nΠηγή φωτογραφίας: pixabay\n\nΙος: Ξεπέρασε φέτος τις αφίξεις του 2019 από Μάιο έως Αύγουστο\n\n«Η Ίος ξεπέρασε φέτος τις αφίξεις του 2019 από Μάιο έως Αύγουστο, παρά το υψηλό κόστος της μετακίνησης λόγω ενεργειακής κρίσης. Είναι ενθαρρυντικό που το ταξιδιωτικό κοινό ανταποκρίνεται στα μηνύματα μας και εστιάζει σε εμπειρίες όπως η γαστρονομία,τα μονοπάτια, ο πολιτισμός και ο θαλάσσιος τουρισμός, μαζί με τη διασκέδαση και τη χαλάρωση», επισημαίνει ο Δήμαρχος Ιητών, Γκίκας Γκίκας.\n\nΠηγή φωτογραφίας: pixabay\n\nΤήνος: Κατάφερε και εφέτος να κάνει το θαύμα\n\nΗ Τήνος κατάφερε και πάλι να διακριθεί και να πετύχει όλους τους στόχους της για την τρέχουσα τουριστική περίοδο, τονίζει στο ΑΠΕ-ΜΠΕ ο δήμαρχος του νησιού Γιάννης Σιώτος. Η καλή αρχή φάνηκε από την έναρξη της τουριστικής περιόδου, όπου έδειξε ότι το 2022 θα είναι μια χρονιά ρεκόρ για το νησί ακόμα και συγκριτικά με το επιτυχημένο 2019.\n\nΠηγή φωτογραφίας: pixabay\n\nΆνδρος: Δυνατοί μήνες Μάιος και Ιούνιος\n\n«Αν και συρρικνώθηκε η ταξιδιωτική ικανότητα των Ελλήνων εφέτος για οικονομικούς λόγους, η Άνδρος παρουσίασε μια νέα δυναμική με αύξηση αφίξεων 20% από Μάιο έως Αύγουστο και μάλιστα με πάνω από 54% off season για Μάιο και Ιούνιο, σε σχέση με το 2021», σημειώνει ο Αντιδήμαρχος Τουρισμού Δήμου Άνδρου, Νίκος Μουστάκας.\n\nΠηγή φωτογραφίας: pixabay\n\nΣίφνος: Οι ακτοπλοϊκές αφίξεις ξεπερνούν το 2019\n\nΗ Δήμαρχος Σίφνου Μαρίας Ναδάλη μεταφέρει ότι «με πολύ θετικό τρόπο εξελίσσεται η σεζόν στη Σίφνο με τις ακτοπλοϊκές αφίξεις να ξεπερνούν το 2019. Ο Σεπτέμβριος εμφανίζει εξίσου ικανοποιητικές πληρότητες, ενώ παρατηρείται και αύξηση του αριθμου των οργανωμένων group».\n\nΠηγή φωτογραφίας: pixabay\n\nΛειψοί: Ξεχωρίζουν για τις δράσεις βιωσιμότητας\n\nΤελευταίος και 12ος σταθμός του ρεπορτάζ οι Λειψοί, που έχουν ξεχωρίσει για τις δράσεις βιωσιμότητας. Συγκεκριμένα όπως τονίζει ο Δήμαρχος Λειψών, Φώτης Μάγγος «οι Λειψοί ξεπέρασαν εφέτος το “φράγμα” του 2019 σε ακτοπλοϊκές αφίξεις και η επισκεψιμότητα τους είναι υψηλότερη κατά 25% σε σχέση με πέρυσι. Το κάλεσμα μας για έναν “πράσινο” τρόπο διακοπών χωρίς οργανωμένες ξαπλώστρες είχε μεγάλη απήχηση σε Ελληνες και ξένους».\n\nΣε κάθε περίπτωση το “ταμείο” θα γίνει στο τέλος της χρονιάς, όπως τονίζεται και στόχος είναι τα έσοδα να βοηθήσουν τις τουριστικές επιχειρήσεις να ανακάμψουν μετά από τα δύσκολα χρόνια της πανδημίας, αλλά και της αύξησης του ενεργειακού κόστους.\n\nΠηγή: ΑΠΕ-ΜΠΕ",
    "Τα δέκα καλύτερα ελληνικά νησιά για ήρεμες διακοπές": "Ψήφο εμπιστοσύνης έδωσαν και εφέτος οι ξένοι επισκέπτες στα ελληνικά νησιά, με τα μέχρι τώρα στοιχεία να αποτυπώνουν άνοδο των αφίξεων σε σχέση με το 2019, χρονιά ρεκόρ του ελληνικού τουρισμού.\n\nΤο Αθηναϊκό Μακεδονικό Πρακτορείο Ειδήσεων μίλησε με φορείς από τα νησιά που πρωτοστατούν στις τουριστικές αφίξεις, χωρίς να σημαίνει ότι τα υπόλοιπα που δεν παρουσιάζονται στο συγκεκριμένο ρεπορτάζ υστέρησαν σε κρατήσεις και επισκεψιμότητα.\n\nΔεν υπάρχει ελληνικό νησί που δεν προσέλκυσε μεγάλο όγκο ξένων επισκεπτών φέτος, τονίζουν φορείς του κλάδου. Ξεκινώντας από τα κοσμοπολιτικα νησιά, όπως είναι η Μύκονος, η Σαντορίνη, η Πάρος, η Πάτμος και η Αστυπάλαια, μόνο θετικές διαπιστώσεις καταγράφονται.\n\nΜύκονος: Πάνω από 90% η πληρότητα το καλοκαίρι\n\nΗ Μύκονος έτρεξε με πληρότητα πάνω από 90% όλους τους καλοκαιρινούς μήνες, ενώ στα ίδια επίπεδα κινήθηκε και ο Σεπτέμβριος. Σε ό,τι αφορά τον Οκτώβριο, η εξέλιξη των αφίξεων συμβαδίζει με τον τερματισμό των αεροπορικών συνδέσεων από το εξωτερικό, αναφέρει, μεταξύ άλλων, ο Ανδρέας Φιορεντίνος, επικεφαλής θεματικού τομέα Τουρισμού της ΝΔ και πρώην πρόεδρος των ξενοδόχων στο νησί των ανέμων.\n\nΠηγή φωτογραφίας: pixabay\n\nΣαντορίνη: Αύξηση 102% των αεροπορικών αφίξεων στο οκτάμηνο φέτος\n\nΣε ό,τι αφορά τη Σαντορίνη, μόνο από αεροπορική κίνηση σε εσωτερικές και διεθνείς αφίξεις, στο διάστημα Ιανουαρίου-Αυγούστου υπερέβη κατά 103% το 2021 και συγκεκριμένα : 1.961.175 το 2022 έναντι 966.067 το προηγούμενο ίδιο διάστημα. Να σημειωθεί ότι η σύγκριση με το 2021 γίνεται γιατί και τον περσινό χρόνο η Σαντορίνη απέδειξε τις “αντοχές” της έναντι της πανδημία, όπως λένε οι φορείς του νησιού.\n\nΠηγή φωτογραφίας: pixabay\n\nΠάρος: Και τον Οκτώβριο συνεχίζεται η σαιζόν\n\nΤο ένα μετά το άλλο ρεκόρ στον τουρισμό καταγράφει η Πάρος που ήδη έχει ξεπεράσει τα μεγέθη του 2019. Οι αφίξεις του Ιουνίου δείχνουν ότι πάνω από 120.000 αφίξεις μετρήθηκαν από θαλάσσης και αέρος με αυξήσεις έναντι του Ιουνίου 2019 που ξεπερνούν το 40%.\n\nΠηγή φωτογραφίας: pixabay\n\nΤα επίσημα στατιστικά στοιχεία του Κρατικού Αερολιμένα Πάρου καταδεικνύουν ότι οι αεροπορικές αφίξεις επισκεπτών στο νησί τους δύο τελευταίους καλοκαιρινούς μήνες του 2022, παρουσίασαν σημαντική αύξηση συγκριτικά με τους αντίστοιχους μήνες του 2019.\n\nΠάτμος: Ξεπέρασε το 2019 η πληρότητα στα καταλύματα τον Αύγουστο\n\nΤο” νησί της αποκάλυψης” τα τελευταία χρόνια έχει αναδειχθεί σε έναν προορισμό που ελκύει επισκέπτες ανώτερης οικονομικής στάθμης, κάτι που φάνηκε και στο φετινό καλοκαίρι, καθώς η επισκεψιμότητα ξεπέρασε τα μεγέθη του 2019.\n\nΠηγή φωτογραφίας: pixabay\n\n«Στην Πάτμο, ο φετινός Σεπτέμβριος θα είναι ιδιαίτερα παραγωγικός τουριστικά με υψηλότερη επισκεψιμότητα. Έχουμε διαμορφώσει ένα πολύπλευρο αφήγημα με “όχημα” τα μνημεία παγκόσμιας κληρονομιάς της UNESCO, τις βραβευμένες παραλίες μας, την παράδοση, τη θρησκευτικότητα, τον πολιτισμό, την τοπική κουζίνα και τις δραστηριότητες», εξηγεί ο Δήμαρχος Πάτμου Λευτέρης Πέντες.\n\nΑστυπάλαια: Άνοδος σε αεροπορικές αφίξεις αλλά και ακτοπλοϊκώς\n\nΦτάνοντας νοητά στο νησί της πεταλούδας, την Αστυπάλαια, τονίστηκε ότι «έχει επιτύχει εφέτος, εντυπωσιακή άνοδο 52% σε αεροπορικές αφίξεις και αντίστοιχα 7,4% ακτοπλοϊκώς από Μάιο μέχρι και Αύγουστο σε σύγκριση με το 2019, ενώ η τουριστική περίοδος διευρύνεται και τον Σεπτέμβριο. Παρά τις δυσκολίες του τουριστικού κλάδου κυρίως λόγω της ακρίβειας, η τουριστική σεζόν κινήθηκε σε εξαιρετικά επίπεδα», δηλώνει μεταξύ άλλων ο Δήμαρχος Αστυπάλαιας, Νίκος Κομηνέας.\n\nΠηγή φωτογραφίας: pixabay\n\nΣτα υπόλοιπα νησιά των Κυκλάδων θετικά είναι τα μηνύματα που εκπέμπονται από τους φορείς της Μήλου, της Νάξου, της Ιου, της Τήνου, της Ανδρου και της Σίφνου στο ΑΠΕ-ΜΠΕ.\n\nΜύλος: Η τουριστική κίνηση ξεπερνά τα ρεκόρ του 2019\n\nΣτη Μύλο επιβεβαιώθηκαν απόλυτα μέχρι στιγμής οι προβλέψεις που έβλεπαν την τουριστική κίνηση να ξεπερνά τα ρεκόρ του 2019, αφού ακόμη και πέρυσι η Μήλος στο δεύτερο μισό της θερινής περιόδου έπιασε τους αριθμούς της προ κοβιντ εποχής, τονίζει ο Αβέρκιος Γαϊτάνης πρόεδρος της επιτροπής τουριστικής ανάπτυξης και προβολής.\n\nΠηγή φωτογραφίας: pixabay\n\nΝάξος: Σε υψηλά επίπεδα οι κρατήσεις Σεπτεμβρίου – Οκτωβρίου\n\n«Η Νάξος πραγματοποιεί αλλεπάλληλα ρεκόρ κάθε μήνα, ξεπερνώντας κάθε προηγούμενο σε ακτοπλοϊκές αφίξεις. Ήδη για την περίοδο Μάιο – Αύγουστο έχει σημειωθεί αύξηση 7,3%, ενώ το ενδιαφέρον διατηρείται σε υψηλά επίπεδα για όλο τον Σεπτέμβριο αλλά και μέρος του Οκτωβρίου. Φέτος τα “σκήπτρα” κατέχουν οι τουρίστες από το εξωτερικό και κυρίως από Αμερική, Γαλλία, Αγγλία, Ιταλία, Γερμανία και άλλες αγορές», αναφέρει ο Αντιδήμαρχος Τουρισμού Δήμου Νάξου και Μικρών Κυκλάδων Βαγγέλης Κατσαράς.\n\nΠηγή φωτογραφίας: pixabay\n\nΙος: Ξεπέρασε φέτος τις αφίξεις του 2019 από Μάιο έως Αύγουστο\n\n«Η Ίος ξεπέρασε φέτος τις αφίξεις του 2019 από Μάιο έως Αύγουστο, παρά το υψηλό κόστος της μετακίνησης λόγω ενεργειακής κρίσης. Είναι ενθαρρυντικό που το ταξιδιωτικό κοινό ανταποκρίνεται στα μηνύματα μας και εστιάζει σε εμπειρίες όπως η γαστρονομία,τα μονοπάτια, ο πολιτισμός και ο θαλάσσιος τουρισμός, μαζί με τη διασκέδαση και τη χαλάρωση», επισημαίνει ο Δήμαρχος Ιητών, Γκίκας Γκίκας.\n\nΠηγή φωτογραφίας: pixabay\n\nΤήνος: Κατάφερε και εφέτος να κάνει το θαύμα\n\nΗ Τήνος κατάφερε και πάλι να διακριθεί και να πετύχει όλους τους στόχους της για την τρέχουσα τουριστική περίοδο, τονίζει στο ΑΠΕ-ΜΠΕ ο δήμαρχος του νησιού Γιάννης Σιώτος. Η καλή αρχή φάνηκε από την έναρξη της τουριστικής περιόδου, όπου έδειξε ότι το 2022 θα είναι μια χρονιά ρεκόρ για το νησί ακόμα και συγκριτικά με το επιτυχημένο 2019.\n\nΠηγή φωτογραφίας: pixabay\n\nΆνδρος: Δυνατοί μήνες Μάιος και Ιούνιος\n\n«Αν και συρρικνώθηκε η ταξιδιωτική ικανότητα των Ελλήνων εφέτος για οικονομικούς λόγους, η Άνδρος παρουσίασε μια νέα δυναμική με αύξηση αφίξεων 20% από Μάιο έως Αύγουστο και μάλιστα με πάνω από 54% off season για Μάιο και Ιούνιο, σε σχέση με το 2021», σημειώνει ο Αντιδήμαρχος Τουρισμού Δήμου Άνδρου, Νίκος Μουστάκας.\n\nΠηγή φωτογραφίας: pixabay\n\nΣίφνος: Οι ακτοπλοϊκές αφίξεις ξεπερνούν το 2019\n\nΗ Δήμαρχος Σίφνου Μαρίας Ναδάλη μεταφέρει ότι «με πολύ θετικό τρόπο εξελίσσεται η σεζόν στη Σίφνο με τις ακτοπλοϊκές αφίξεις να ξεπερνούν το 2019. Ο Σεπτέμβριος εμφανίζει εξίσου ικανοποιητικές πληρότητες, ενώ παρατηρείται και αύξηση του αριθμου των οργανωμένων group».\n\nΠηγή φωτογραφίας: pixabay\n\nΛειψοί: Ξεχωρίζουν για τις δράσεις βιωσιμότητας\n\nΤελευταίος και 12ος σταθμός του ρεπορτάζ οι Λειψοί, που έχουν ξεχωρίσει για τις δράσεις βιωσιμότητας. Συγκεκριμένα όπως τονίζει ο Δήμαρχος Λειψών, Φώτης Μάγγος «οι Λειψοί ξεπέρασαν εφέτος το “φράγμα” του 2019 σε ακτοπλοϊκές αφίξεις και η επισκεψιμότητα τους είναι υψηλότερη κατά 25% σε σχέση με πέρυσι. Το κάλεσμα μας για έναν “πράσινο” τρόπο διακοπών χωρίς οργανωμένες ξαπλώστρες είχε μεγάλη απήχηση σε Ελληνες και ξένους».\n\nΣε κάθε περίπτωση το “ταμείο” θα γίνει στο τέλος της χρονιάς, όπως τονίζεται και στόχος είναι τα έσοδα να βοηθήσουν τις τουριστικές επιχειρήσεις να ανακάμψουν μετά από τα δύσκολα χρόνια της πανδημίας, αλλά και της αύξησης του ενεργειακού κόστους.\n\nΠηγή: ΑΠΕ-ΜΠΕ",
    "Η Σαντορίνη στα έξι καλύτερα μέρη της Ευρώπης για τουρισμό το φθινόπωρο": "Ψήφο εμπιστοσύνης έδωσαν και εφέτος οι ξένοι επισκέπτες στα ελληνικά νησιά, με τα μέχρι τώρα στοιχεία να αποτυπώνουν άνοδο των αφίξεων σε σχέση με το 2019, χρονιά ρεκόρ του ελληνικού τουρισμού.\n\nΤο Αθηναϊκό Μακεδονικό Πρακτορείο Ειδήσεων μίλησε με φορείς από τα νησιά που πρωτοστατούν στις τουριστικές αφίξεις, χωρίς να σημαίνει ότι τα υπόλοιπα που δεν παρουσιάζονται στο συγκεκριμένο ρεπορτάζ υστέρησαν σε κρατήσεις και επισκεψιμότητα.\n\nΔεν υπάρχει ελληνικό νησί που δεν προσέλκυσε μεγάλο όγκο ξένων επισκεπτών φέτος, τονίζουν φορείς του κλάδου. Ξεκινώντας από τα κοσμοπολιτικα νησιά, όπως είναι η Μύκονος, η Σαντορίνη, η Πάρος, η Πάτμος και η Αστυπάλαια, μόνο θετικές διαπιστώσεις καταγράφονται.\n\nΜύκονος: Πάνω από 90% η πληρότητα το καλοκαίρι\n\nΗ Μύκονος έτρεξε με πληρότητα πάνω από 90% όλους τους καλοκαιρινούς μήνες, ενώ στα ίδια επίπεδα κινήθηκε και ο Σεπτέμβριος. Σε ό,τι αφορά τον Οκτώβριο, η εξέλιξη των αφίξεων συμβαδίζει με τον τερματισμό των αεροπορικών συνδέσεων από το εξωτερικό, αναφέρει, μεταξύ άλλων, ο Ανδρέας Φιορεντίνος, επικεφαλής θεματικού τομέα Τουρισμού της ΝΔ και πρώην πρόεδρος των ξενοδόχων στο νησί των ανέμων.\n\nΠηγή φωτογραφίας: pixabay\n\nΣαντορίνη: Αύξηση 102% των αεροπορικών αφίξεων στο οκτάμηνο φέτος\n\nΣε ό,τι αφορά τη Σαντορίνη, μόνο από αεροπορική κίνηση σε εσωτερικές και διεθνείς αφίξεις, στο διάστημα Ιανουαρίου-Αυγούστου υπερέβη κατά 103% το 2021 και συγκεκριμένα : 1.961.175 το 2022 έναντι 966.067 το προηγούμενο ίδιο διάστημα. Να σημειωθεί ότι η σύγκριση με το 2021 γίνεται γιατί και τον περσινό χρόνο η Σαντορίνη απέδειξε τις “αντοχές” της έναντι της πανδημία, όπως λένε οι φορείς του νησιού.\n\nΠηγή φωτογραφίας: pixabay\n\nΠάρος: Και τον Οκτώβριο συνεχίζεται η σαιζόν\n\nΤο ένα μετά το άλλο ρεκόρ στον τουρισμό καταγράφει η Πάρος που ήδη έχει ξεπεράσει τα μεγέθη του 2019. Οι αφίξεις του Ιουνίου δείχνουν ότι πάνω από 120.000 αφίξεις μετρήθηκαν από θαλάσσης και αέρος με αυξήσεις έναντι του Ιουνίου 2019 που ξεπερνούν το 40%.\n\nΠηγή φωτογραφίας: pixabay\n\nΤα επίσημα στατιστικά στοιχεία του Κρατικού Αερολιμένα Πάρου καταδεικνύουν ότι οι αεροπορικές αφίξεις επισκεπτών στο νησί τους δύο τελευταίους καλοκαιρινούς μήνες του 2022, παρουσίασαν σημαντική αύξηση συγκριτικά με τους αντίστοιχους μήνες του 2019.\n\nΠάτμος: Ξεπέρασε το 2019 η πληρότητα στα καταλύματα τον Αύγουστο\n\nΤο” νησί της αποκάλυψης” τα τελευταία χρόνια έχει αναδειχθεί σε έναν προορισμό που ελκύει επισκέπτες ανώτερης οικονομικής στάθμης, κάτι που φάνηκε και στο φετινό καλοκαίρι, καθώς η επισκεψιμότητα ξεπέρασε τα μεγέθη του 2019.\n\nΠηγή φωτογραφίας: pixabay\n\n«Στην Πάτμο, ο φετινός Σεπτέμβριος θα είναι ιδιαίτερα παραγωγικός τουριστικά με υψηλότερη επισκεψιμότητα. Έχουμε διαμορφώσει ένα πολύπλευρο αφήγημα με “όχημα” τα μνημεία παγκόσμιας κληρονομιάς της UNESCO, τις βραβευμένες παραλίες μας, την παράδοση, τη θρησκευτικότητα, τον πολιτισμό, την τοπική κουζίνα και τις δραστηριότητες», εξηγεί ο Δήμαρχος Πάτμου Λευτέρης Πέντες.\n\nΑστυπάλαια: Άνοδος σε αεροπορικές αφίξεις αλλά και ακτοπλοϊκώς\n\nΦτάνοντας νοητά στο νησί της πεταλούδας, την Αστυπάλαια, τονίστηκε ότι «έχει επιτύχει εφέτος, εντυπωσιακή άνοδο 52% σε αεροπορικές αφίξεις και αντίστοιχα 7,4% ακτοπλοϊκώς από Μάιο μέχρι και Αύγουστο σε σύγκριση με το 2019, ενώ η τουριστική περίοδος διευρύνεται και τον Σεπτέμβριο. Παρά τις δυσκολίες του τουριστικού κλάδου κυρίως λόγω της ακρίβειας, η τουριστική σεζόν κινήθηκε σε εξαιρετικά επίπεδα», δηλώνει μεταξύ άλλων ο Δήμαρχος Αστυπάλαιας, Νίκος Κομηνέας.\n\nΠηγή φωτογραφίας: pixabay\n\nΣτα υπόλοιπα νησιά των Κυκλάδων θετικά είναι τα μηνύματα που εκπέμπονται από τους φορείς της Μήλου, της Νάξου, της Ιου, της Τήνου, της Ανδρου και της Σίφνου στο ΑΠΕ-ΜΠΕ.\n\nΜύλος: Η τουριστική κίνηση ξεπερνά τα ρεκόρ του 2019\n\nΣτη Μύλο επιβεβαιώθηκαν απόλυτα μέχρι στιγμής οι προβλέψεις που έβλεπαν την τουριστική κίνηση να ξεπερνά τα ρεκόρ του 2019, αφού ακόμη και πέρυσι η Μήλος στο δεύτερο μισό της θερινής περιόδου έπιασε τους αριθμούς της προ κοβιντ εποχής, τονίζει ο Αβέρκιος Γαϊτάνης πρόεδρος της επιτροπής τουριστικής ανάπτυξης και προβολής.\n\nΠηγή φωτογραφίας: pixabay\n\nΝάξος: Σε υψηλά επίπεδα οι κρατήσεις Σεπτεμβρίου – Οκτωβρίου\n\n«Η Νάξος πραγματοποιεί αλλεπάλληλα ρεκόρ κάθε μήνα, ξεπερνώντας κάθε προηγούμενο σε ακτοπλοϊκές αφίξεις. Ήδη για την περίοδο Μάιο – Αύγουστο έχει σημειωθεί αύξηση 7,3%, ενώ το ενδιαφέρον διατηρείται σε υψηλά επίπεδα για όλο τον Σεπτέμβριο αλλά και μέρος του Οκτωβρίου. Φέτος τα “σκήπτρα” κατέχουν οι τουρίστες από το εξωτερικό και κυρίως από Αμερική, Γαλλία, Αγγλία, Ιταλία, Γερμανία και άλλες αγορές», αναφέρει ο Αντιδήμαρχος Τουρισμού Δήμου Νάξου και Μικρών Κυκλάδων Βαγγέλης Κατσαράς.\n\nΠηγή φωτογραφίας: pixabay\n\nΙος: Ξεπέρασε φέτος τις αφίξεις του 2019 από Μάιο έως Αύγουστο\n\n«Η Ίος ξεπέρασε φέτος τις αφίξεις του 2019 από Μάιο έως Αύγουστο, παρά το υψηλό κόστος της μετακίνησης λόγω ενεργειακής κρίσης. Είναι ενθαρρυντικό που το ταξιδιωτικό κοινό ανταποκρίνεται στα μηνύματα μας και εστιάζει σε εμπειρίες όπως η γαστρονομία,τα μονοπάτια, ο πολιτισμός και ο θαλάσσιος τουρισμός, μαζί με τη διασκέδαση και τη χαλάρωση», επισημαίνει ο Δήμαρχος Ιητών, Γκίκας Γκίκας.\n\nΠηγή φωτογραφίας: pixabay\n\nΤήνος: Κατάφερε και εφέτος να κάνει το θαύμα\n\nΗ Τήνος κατάφερε και πάλι να διακριθεί και να πετύχει όλους τους στόχους της για την τρέχουσα τουριστική περίοδο, τονίζει στο ΑΠΕ-ΜΠΕ ο δήμαρχος του νησιού Γιάννης Σιώτος. Η καλή αρχή φάνηκε από την έναρξη της τουριστικής περιόδου, όπου έδειξε ότι το 2022 θα είναι μια χρονιά ρεκόρ για το νησί ακόμα και συγκριτικά με το επιτυχημένο 2019.\n\nΠηγή φωτογραφίας: pixabay\n\nΆνδρος: Δυνατοί μήνες Μάιος και Ιούνιος\n\n«Αν και συρρικνώθηκε η ταξιδιωτική ικανότητα των Ελλήνων εφέτος για οικονομικούς λόγους, η Άνδρος παρουσίασε μια νέα δυναμική με αύξηση αφίξεων 20% από Μάιο έως Αύγουστο και μάλιστα με πάνω από 54% off season για Μάιο και Ιούνιο, σε σχέση με το 2021», σημειώνει ο Αντιδήμαρχος Τουρισμού Δήμου Άνδρου, Νίκος Μουστάκας.\n\nΠηγή φωτογραφίας: pixabay\n\nΣίφνος: Οι ακτοπλοϊκές αφίξεις ξεπερνούν το 2019\n\nΗ Δήμαρχος Σίφνου Μαρίας Ναδάλη μεταφέρει ότι «με πολύ θετικό τρόπο εξελίσσεται η σεζόν στη Σίφνο με τις ακτοπλοϊκές αφίξεις να ξεπερνούν το 2019. Ο Σεπτέμβριος εμφανίζει εξίσου ικανοποιητικές πληρότητες, ενώ παρατηρείται και αύξηση του αριθμου των οργανωμένων group».\n\nΠηγή φωτογραφίας: pixabay\n\nΛειψοί: Ξεχωρίζουν για τις δράσεις βιωσιμότητας\n\nΤελευταίος και 12ος σταθμός του ρεπορτάζ οι Λειψοί, που έχουν ξεχωρίσει για τις δράσεις βιωσιμότητας. Συγκεκριμένα όπως τονίζει ο Δήμαρχος Λειψών, Φώτης Μάγγος «οι Λειψοί ξεπέρασαν εφέτος το “φράγμα” του 2019 σε ακτοπλοϊκές αφίξεις και η επισκεψιμότητα τους είναι υψηλότερη κατά 25% σε σχέση με πέρυσι. Το κάλεσμα μας για έναν “πράσινο” τρόπο διακοπών χωρίς οργανωμένες ξαπλώστρες είχε μεγάλη απήχηση σε Ελληνες και ξένους».\n\nΣε κάθε περίπτωση το “ταμείο” θα γίνει στο τέλος της χρονιάς, όπως τονίζεται και στόχος είναι τα έσοδα να βοηθήσουν τις τουριστικές επιχειρήσεις να ανακάμψουν μετά από τα δύσκολα χρόνια της πανδημίας, αλλά και της αύξησης του ενεργειακού κόστους.\n\nΠηγή: ΑΠΕ-ΜΠΕ"
}