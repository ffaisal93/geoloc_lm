{
    "Ιστορική μέρα για Βενεζουέλα-Κολομβία: Άνοιξαν τα σύνορα μετά από 7 χρόνια - Δείτε βίντεο": "Σε πανηγυρικό κλίμα και παρουσία χιλιάδων ανθρώπων και από τις δύο πλευρές, ένα φορτηγάκι έγινε το πρώτο όχημα που διέσχισε τη γέφυρα Σιμόν Μπολιβάρ\n\nΙστορική χαρακτήρισε τη σημερινή ημέρα ο πρόεδρος της Κολομβίας Γκουστάβο Πέτρο, αναφερόμενος στο άνοιγμα των συνόρων με τη Βενεζουέλα ύστερα από πολυετή ένταση μεταξύ των δύο χωρών. «Είναι μια ιστορική ημέρα για τη χώρα, την ευρύτερη περιοχή και την αμερικανική ήπειρο γενικότερα», δήλωσε ο κολομβιανός πρόεδρος.\n\nΈνα φορτηγό μεταφοράς εμπορευμάτων διέσχισε τη συνοριακή γέφυρα Σιμόν Μπολίβαρ με προορισμό την πολιτεία Τάτσιρα της Βενεζουέλας, για πρώτη φορά ύστερα από σχεδόν επτά χρόνια. Σύντομα θα αποκατασταθεί η αεροπορική σύνδεση μεταξύ των δύο χωρών.\n\nThe passage of the truck over the Simon Bolivar international bridge consolidates the reopening of the border between Colombia and Venezuela, as well as the relations between both countries. pic.twitter.com/GyS5I7ijzp — teleSUR English (@telesurenglish) September 26, 2022\n\nΜόλις πρόσφατα αποκαταστάθηκαν οι διπλωματικές σχέσεις μεταξύ των δύο λατινοαμερικανικών χωρών, καθώς η εκλογή του Γκουστάβο Πέτρο στην προεδρία της Κολομβίας (του πρώτου αριστερού προέδρου της χώρας) άλλαξε τα δεδομένα και έφερε σταδιακή επαναπροσέγγιση των δύο κυβερνήσεων.\n\nΤα σύνορα των δύο χωρών έκλεισαν αρχικά το 2015 λόγω της έξαρσης του λαθρεμπορίου από τη Βενεζουέλα και των συγκρούσεων που ξέσπασαν στη μεθόριο μεταξύ κολομβιανών λαθρεμπόρων και βενεζουελάνων στρατιωτών. Η ένταση αναζωπυρώθηκε το 2019 όταν η κυβέρνηση της Κολομβίας, σε συνεργασία με τις ΗΠΑ, επιχείρησε να στείλει φορτηγά με βοήθεια στον ηγέτη της αντιπολίτευσης στη Βενεζουέλα Χουάν Γκουαϊδό.\n\nΕδώ και χρόνια, η Βενεζουέλα μαστίζεται από πολιτική και οικονομική κρίση. Περισσότεροι από έξι εκατομμύρια Βενεζουελάνοι έχουν εγκαταλείψει την πατρίδα τους και σχεδόν δύο εκατομμύρια εξ αυτών ζουν στην Κολομβία.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Βενεζουέλα: Τουλάχιστον επτά νεκροί σε θρησκευτική συνάθροιση από πλημμύρα λόγω των ισχυρών βροχών": "Τη ζωή σε τουλάχιστον επτά ανθρώπους στοίχισε η πλημμύρα που προκλήθηκε από ισχυρές βροχές στη Βενεζουέλα και πιο συγκεκριμένα στον τομέα των Άνδεων.\n\n«Στο ψηλότερο τμήμα του βουνού έπεσε μεγάλη ποσότητα νερού, προκαλώντας πλημμύρα η οποία παρέσυρε ομάδα ανθρώπων», εξήγησε το Σάββατο ο κυβερνήτης της πολιτείας Τάτσιρα (δυτικά), ο Φρέντι Μπερνάλ, μέσω ιστότοπων κοινωνικής δικτύωσης.\n\n«Μέχρι τώρα ανασύρθηκαν επτά πτώματα, τέσσερα από τα οποία δεν έχουν αναγνωριστεί, και ψάχνουμε ακόμη τρεις αγνοούμενους», πρόσθεσε, κάνοντας λόγο περί «τραγωδίας».\n\nΤριάντα έξι πιστοί εκκλησίας μεθοδιστών, προτεσταντικής θρησκευτικής κοινότητας, είχαν συγκεντρωθεί σε αυτή την τουριστική περιοχή για τη «συνάθροιση». Κάποιοι έκαναν μπάνιο σε ποτάμι όταν χτύπησε η πλημμύρα, παρασύροντας πολλούς εξ αυτών.\n\nΗ έρευνα, που δυσκολεύουν τα γεωγραφικά χαρακτηριστικά αυτής της ορεινής περιοχής και οι χαμηλές θερμοκρασίες που επικρατούν, συνεχιζόταν αργά το βράδυ του Σαββάτου προς Κυριακή.\n\nΣύμφωνα με τις αρχές, η Βενεζουέλα καταγράφει το 2022 περισσότερες βροχές από τον μέσο όρο, που έχουν προκαλέσει ζημιές σε αρκετές περιοχές.\n\nΚυβερνητικός εκπρόσωπος απέδωσε το γεγονός αυτό στο μετεωρολογικό φαινόμενο Λα Νίνια.",
    "Ειδικοί του ΟΗΕ καταγγέλλουν εγκλήματα κατά της ανθρωπότητας στη Βενεζουέλα": "\"Οι παραβιάσεις των ανθρωπίνων δικαιωμάτων από τις υπηρεσίες πληροφοριών του κράτους, που ενορχηστρώθηκαν στο ανώτατο πολιτικό επίπεδο, εκτυλίχθηκαν σε ένα κλίμα σχεδόν πλήρους ατιμωρησίας\", υπογράμμισε στην ανακοίνωση ο Φρανσίσκο Κοξ μέλος της επιτροπής.\n\nΟι υπηρεσίες πληροφοριών της Βενεζουέλας διαπράττουν εγκλήματα κατά της ανθρωπότητας προκειμένου να καταστείλουν την αντιπολίτευση με εντολές που έρχονται από την κορυφή του καθεστώτος, σύμφωνα με έκθεση ειδικών του ΟΗΕ που δόθηκε σήμερα στη δημοσιότητα.\n\n\"Οι έρευνες και οι αναλύσεις μας δείχνουν πως το κράτος της Βενεζουέλας στηρίζεται στις υπηρεσίες πληροφοριών και στους πράκτορές της προκειμένου να καταστείλει τη διαφωνία στη χώρα. Κάνοντάς το, σοβαρά εγκλήματα και παραβιάσεις των ανθρωπίνων δικαιωμάτων διαπράττονται, κυρίως πράξεις βασανιστηρίων και σεξουαλική βία\", καταγγέλλει η Μάρτα Βαλίνας, πρόεδρος της ανεξάρτητης ερευνητικής επιτροπής του ΟΗΕ για τη Βενεζουέλα.\n\nΤα συμπεράσματα που παρουσιάστηκαν σήμερα δίνουν λεπτομέρειες για την αλυσίδα διοίκησης και τον ρόλο διαφόρων προσώπων στην \"εκτέλεση ενός ενορχηστρωμένου σχεδίου από τον πρόεδρο Νικολάς Μαδούρο και άλλους υψηλόβαθμους αξιωματούχους προκειμένου να καταστείλουν την εναντίωση στην κυβέρνηση\", υπογραμμίζει η αποστολή σε μια ανακοίνωση Τύπου.\n\nΗ αποστολή κατέγραψε 122 περιπτώσεις θυμάτων \"που υποβλήθηκαν σε βασανιστήρια, σε σεξουαλική βία και/ή άλλη βάναυση, απάνθρωπη και υποβιβαστική μεταχείριση\" από πράκτορες των υπηρεσιών στρατιωτικής αντικατασκοπίας (DGCIM).\n\n\"Τα βασανιστήρια πραγματοποιούνταν στο αρχηγείο της στην Μπολέιτα στο Καράκας και σε ένα δίκτυο μυστικών κέντρων κράτησης σε όλη τη χώρα\", αναφέρει η επιτροπή.\n\nΑπό την πλευρά της, η εθνική υπηρεσία πληροφοριών (SEBIN), \"βασάνισε ή κακομεταχειρίστηκε κρατούμενους -- περιλαμβανομένων πολιτικών της αντιπολίτευσης, δημοσιογράφων, διαδηλωτών και υπέρμαχων των ανθρωπίνων δικαιωμάτων -- κυρίως στο κέντρο κράτησης El Helicoide στο Καράκας\".\n\nΗ αποστολή ερεύνησε τουλάχιστον 51 περιπτώσεις από το 2014.\n\n\"Η SEBIN και η DGCIM κατέφυγαν αμφότερες σε μεγάλο βαθμό στη σεξουαλική και σεξιστική βία προκειμένου να βασανίσουν και να ταπεινώσουν τους κρατούμενούς τους\".\n\n\"Οι παραβιάσεις και τα εγκλήματα που διαπράχθηκαν από τη SEBIN και την DGCIM συνεχίζονται μέχρι σήμερα\", σημειώνει η έκθεση.\n\n\"Οι παραβιάσεις των ανθρωπίνων δικαιωμάτων από τις υπηρεσίες πληροφοριών του κράτους, που ενορχηστρώθηκαν στο ανώτατο πολιτικό επίπεδο, εκτυλίχθηκαν σε ένα κλίμα σχεδόν πλήρους ατιμωρησίας\", υπογράμμισε στην ανακοίνωση ο Φρανσίσκο Κοξ μέλος της επιτροπής.\n\nΕκτός από τα συμπεράσματά της για τον ρόλο των υπηρεσιών πληροφοριών, η επιτροπή δημοσιεύει επίσης μια έκθεση για τα εγκλήματα και τους εκβιασμούς σε βάρος του τοπικού πληθυσμού στις πλούσιες σε χρυσό ζώνες της χώρας \"από κρατικούς ή μη κρατικούς παράγοντες\".\n\nΗ έκθεση καταγράφει λεπτομερώς τους φόνους, τις εξαφανίσεις, τους εκβιασμούς, τις σωματικές τιμωρίες και τη σεξουαλική και σεξιστική βία. 'Οι αρχές όχι μόνο δεν εμπόδισαν και δεν ερεύνησαν αυτές τις καταπατήσεις δικαιωμάτων\" αλλά έλαβαν μέρος σε αυτές, αναφέρει το έγγραφο, σημειώνοντας ιδιαίτερα την περίπτωση του Γκραν Σαμπάνα στην πολιτεία Μπολίβαρ (νότια).\n\n\"Στην κοινότητα Γκραν Σαμπάνα, στο νότιο τμήμα της χώρας, η επιτροπή κατέγραψε εις βάθος πολλές περιπτώσεις όπου οι δυνάμεις του κράτους επιτέθηκαν σε αυτόχθονες πληθυσμούς\", σκοτώνοντας και βασανίζοντας.\n\n\"Πρόκειται κυρίως για συγκρούσεις έπειτα από την προσπάθεια της αντιπολίτευσης να διοχετεύσει ανθρωπιστική βοήθεια στο Γκραν Σαμπάνα από τη Βραζιλία το 2019.\"\n\n\"Η κατάσταση στην πολιτεία Μπολίβαρ και σε άλλες μεταλλευτικές ζώνες είναι βαθιά ανησυχητική. Οι τοπικοί πληθυσμοί, περιλαμβανομένων των αυτόχθονων πληθυσμών, εγκλωβίστηκαν στη βίαιη μάχη ανάμεσα στο κράτος και τις ένοπλες εγκληματικές οργανώσεις για τον έλεγχο του χρυσού\", υπογραμμίζει η Πατρίσια Ταπατά Βάλντες, μέλος της επιτροπής.\n\n\"Η επιτροπή μας υπογραμμίζει την ανάγκη μιας περισσότερο ενδελεχούς έρευνας για την περιοχή αυτή που είναι, παραδόξως, μια σχεδόν ξεχασμένη ζώνη της χώρας που παράγει την ίδια στιγμή μεγάλες ποσότητες νόμιμου και παράνομου πλούτου από μεταλλεύματα\", προσθέτει.\n\nΗ επιτροπή, που συγκροτήθηκε το 2019, δεν είχε το δικαίωμα να μεταβεί στη Βενεζουέλα και χρειάστηκε να διεξαγάγει την έρευνά της από συνοριακές περιοχές και μέσω συνεντεύξεων εξ αποστάσεως.\n\nΒασίζει τα συμπεράσματά της στις δύο εκθέσεις της σε 246 εμπιστευτικές συνεντεύξεις \"μεταξύ των οποίων και με θύματα, μέλη των οικογενειών τους και πρώην υπαλλήλους των υπηρεσιών ασφαλείας και πληροφοριών\" καθώς και σε φακέλους εγγράφων και άλλα νομικά έγγραφα.\n\n\"Η Βενεζουέλα παραμένει αντιμέτωπη με μια βαθιά κρίση ανθρωπίνων δικαιωμάτων\" σημειώνει η Βαλίνας που ζητά από τη διεθνή κοινότητα να παρακολουθήσει εκ του σύνεγγυς τις εξελίξεις στη χώρα \"προκειμένου να προωθηθεί η δικαιοσύνη, η λογοδοσία και ο σεβασμός των ανθρωπίνων δικαιωμάτων.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Η Γουατεμάλα «αναχαίτισε» 400 ανθρώπους από τη Βενεζουέλα, την Κούβα και την Αϊτή": "Οι αρχές της Γουατεμάλας συνέλαβαν χθες Σάββατο περίπου 400 μετανάστες στα σύνορα με την Ονδούρα, πολίτες της Βενεζουέλας, της Κούβας και της Αϊτής στην πλειονότητά τους, που είχαν σκοπό να πάνε στις ΗΠΑ, ανακοίνωσε το ινστιτούτο μετανάστευσης (Instituto Guatemalteco de Migración, IGM).\n\nΟι μετανάστες, ανάμεσά τους παιδιά και έγκυες, αναχαιτίστηκαν από την αστυνομία στη συνοριακή διέλευση Κορίντο, στον νομό Ισαμπάλ (ανατολικά), δήλωσε στον Τύπο η Αλεχάντρα Μένα, εκπρόσωπος του IGM.\n\n«Πρόκειται στην πλειονότητά τους για ανθρώπους με υπηκοότητα της Βενεζουέλας, της Αϊτής και της Κούβας. Θα δοθεί προτεραιότητα στους ανήλικους και στις έγκυες», πρόσθεσε.\n\nΚατά το IGM, ακόμη μια μεγάλη ομάδα μεταναστών ενδέχεται να προσπαθήσει να μπει στη Γουατεμάλα από την Ονδούρα τις επόμενες ώρες· η κυβέρνηση του δεξιού προέδρου Αλεχάντρο Γιαματέι παίρνει μέτρα.\n\nΠέραν του ότι από αυτήν αναχωρούν πολλοί μετανάστες που επιδιώκουν να εισέλθουν παράτυπα στις ΗΠΑ, η Γουατεμάλα είναι μέρος της διαδρομής που ακολουθούν χιλιάδες άνθρωποι που εγκαταλείπουν τις πατρίδες τους για να σωθούν από την ανέχεια ή τη βία και προσπαθούν να φθάσουν στο αμερικανικό έδαφος.",
    "Βενεζουέλα: Μεγάλη αύξηση των κατασχέσεων ναρκωτικών εντός 2022- Έχουν φθάσει τους 36 τόνους (Φωτογραφίες)": "Η αστυνομία και ο στρατός έχουν αναχαιτίσει 28,5 τόνους κοκαΐνης και 7,5 τόνους μαριχουάνας μέχρι στιγμής φέτος, σύμφωνα με τους επίσημους αριθμούς.\n\nΟι αρχές της Βενεζουέλας προχώρησαν στην κατάσχεση 36 τόνων ναρκωτικών, κυρίως κοκαΐνης, τους πρώτους οκτώ μήνες του 2022, ποσότητας αυξημένης σχεδόν κατά το ένα τρίτο σε σύγκριση με το αντίστοιχο διάστημα του 2021, ανακοίνωσαν οι ένοπλες δυνάμεις.\n\n«Οι κατασχέσεις αυξήθηκαν κατά 29,16%» κατά τη διάρκεια των οκτώ πρώτων μηνών του τρέχοντος έτους σε σχέση με το περασμένο, διευκρίνισε στον Τύπο ο στρατηγός Ντομίνγκο Ερνάντες Λάρες, ο οποίος εκφράστηκε στην παραθαλάσσια πόλη Τιράγια, στην πολιτεία Φαλκόν (βορειοδυτικά).\n\nΗ αστυνομία και ο στρατός έχουν αναχαιτίσει 28,5 τόνους κοκαΐνης και 7,5 τόνους μαριχουάνας μέχρι στιγμής φέτος, σύμφωνα με τους επίσημους αριθμούς.\n\nΑλιευτικό σκάφος με 12μελές πλήρωμα που μετέφερε 2,8 τόνους μαριχουάνας και κοκαΐνης αναχαιτίστηκε το Σάββατο σε αυτή την περιοχή.\n\n🇻🇪#Enterate || En labores de patrullaje y escudriñamiento, efectivos de nuestra #FANB localizaron embarcación con (89) bultos de drogas entre Marihuana y Cocaína, dejando como resultado (12) tripulantes detenidos ¡Venezuela no será plataforma ni ruta del narcotráfico! pic.twitter.com/tc2GpEDMe9 — MG. Alfredo Parra Yarza (@arparrayarza) September 5, 2022\n\nΤα 12 μέλη του πληρώματος είχαν στρατολογηθεί στην Άλτα Γουαχίρα, στο βόρειο τμήμα της γειτονικής Κολομβίας, σύμφωνα με τον στρατηγό Ερνάντες Λάρες. Ο ίδιος διευκρίνισε πως το modus operandi (σ.σ.: η μέθοδος δράσης) των διακινητών είναι να κατευθύνονται από την Άλτα Γουαχίρα κατά μήκος των ακτών της Βενεζουέλας «στα διεθνή ύδατα» από εκεί «στην Αρούμπα, στη Μπονέρ, στην Κιουρασάο» με σκοπό «να φθάσουν στη Μαρτινίκα».\n\nΟι δυνάμεις ασφαλείας συνέλαβαν 6.155 υπόπτους, σύμφωνα με τον επίσημο απολογισμό των επιχειρήσεων καταπολέμησης της διακίνησης, στις οποίες συμμετείχαν κάπου 25.000 μέλη τους.\n\nΚαταστράφηκαν εξάλλου πενήντα επτά παράνομα αεροδρόμια και 27 αεροσκάφη τα οποία χρησιμοποιούνταν για τη διακίνηση ναρκωτικών.\n\n📢RT || GJ. @dhernandezlarez:\n\nVenezuela es territorio libre de plantaciones endémicas como la marihuana y la cocaína, no permitiremos plantaciones ni estructuras asociadas al narcotráfico en nuestro país. #FANB desplegada en la operación Escudo Bolivariano en el estado Sucre. pic.twitter.com/W29zSysAbN — CEOFANB (@libertad003) August 29, 2022\n\nΟι διακινητές έχουν σκοπό να χρησιμοποιούν τη Βενεζουέλα ως πλατφόρμα για τη διακίνηση των ναρκωτικών και την «εμπορία τους στις ΗΠΑ και στην Ευρώπη».\n\nΗ Βενεζουέλα έκλεισε τα θαλάσσια σύνορά της με τα ολλανδικά νησιά Αρούμπα, Μπονέρ και Κιουρασάο τον Φεβρουάριο του 2019, καθώς και τα χερσαία σύνορά της με την Κολομβία (επιτρέποντας μόνο τη διέλευση πεζών) κατά τη διάρκεια της κρίσης που ακολούθησε την επανεκλογή του προέδρου Νικολάς Μαδούρο το 2018.\n\nΗ κυβέρνηση των ΗΠΑ, που δεν αναγνώρισε τη νίκη του κ. Μαδούρο, έχει επιβάλει κυρώσεις σε βάρος ανώτερων αξιωματούχων της Βενεζουέλας, κατηγορώντας ορισμένους εξ αυτών πως ενέχονται στη διακίνηση ναρκωτικών.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Βενεζουέλα και Κολομβία αποκαθιστούν τις διπλωματικές σχέσεις τους έπειτα από τρία χρόνια": "Nos dirigimos a esta hora a Venezuela con la misión de trabajar por reconstruir los lazos con nuestro vecino y reparar los daños generados en los corazones de nuestros pueblos a raíz de una ruptura de relaciones de que jamás debió ocurrir. pic.twitter.com/iXQmIFp20F — Armando Benedetti (@AABenedetti) August 28, 2022\n\nCon la llegada del Embajador @AABenedetti a Caracas, ratificamos la voluntad del #GobiernoDelCambio con el restablecimiento de las relaciones con Venezuela y la atención a los colombianos. Empezamos a trabajar por la reconstrucción del tejido social y humano que nos une.🇨🇴🇻🇪 pic.twitter.com/FMGXzqMYH1 — Presidencia Colombia 🇨🇴 (@infopresidencia) August 28, 2022\n\nΚλείσιμο\n\nΚλείσιμο\n\nκαι ηαποκατέστησαν επίσημα τις διπλωματικές σχέσεις τους, που είχαν διακοπεί πριν από τρία χρόνια και πλέον, με την άφιξη στο Καράκας χθες Κυριακή του Κολομβιανού πρεσβευτή που διόρισε ο νέος πρόεδρος Γουστάβο Πέτρο.«Οι σχέσεις με τη Βενεζουέλα δεν έπρεπε να είχαν διακοπεί ποτέ, είμαστε αδέλφια και δεν μπορεί να μας χωρίζει μια νοητή γραμμή», ανέφερε μέσω Twitter ο πρεσβευτής, ο Αρμάντο Μπενεντέτι.Σύμφωνα με τον διπλωμάτη, πάνω από 8 εκατομμύρια Κολομβιανοί εξασφαλίζουν τα προς το ζην χάρη στο διμερές εμπόριο με τη Βενεζουέλα. Ένας από τους σκοπούς της ανανέωσης των διμερών διπλωματικών δεσμών είναι να αποκατασταθούν οι διμερείς εμπορικές σχέσεις.Το Καράκας και η Μπογοτά ανακοίνωσαν την 11η Αυγούστου την πρόθεσή τους να ανταλλάξουν πρεσβευτές.Πέρα από την ανταλλαγή πρεσβευτών, η διαδικασία εξομάλυνσης προβλέπει επίσης το πλήρες άνοιγμα των συνόρων 2.000 και πλέον χιλιομέτρων που μοιράζονται οι δύο χώρες και παρέμεναν εντελώς κλειστά για τα οχήματα από το 2015 ενώ άνοιξαν ξανά για τους πεζούς στα τέλη της περασμένης χρονιάς. Καράκας και Μπογοτά σκοπεύουν επίσης να αποκαταστήσουν τις σχέσεις μεταξύ των ενόπλων δυνάμεών τους.Το εμπορικό επιμελητήριο Κολομβίας-Βενεζουέλας προβλέπει ότι οι διμερείς ανταλλαγές θα έχουν αξία που θα κυμανθεί μεταξύ των 800 εκατομμυρίων και των 1,2 δισεκ. δολαρίων το 2022. Δεν ξεπέρασαν τα 400 εκατ. δολάρια πέρυσι.Το Καράκας διέκοψε τις διπλωματικές σχέσεις του με την Μπογοτά τον Φεβρουάριο του 2019, αφού ο δεξιός πρόεδρος Ιβάν Ντούκε αποφάσισε να μην αναγνωρίσει την επανεκλογή του σοσιαλιστή ομολόγου του Νικολάς Μαδούρο, αλλά να υποστηρίξει τον ηγέτη της αντιπολίτευσης Χουάν Γκουαϊδό, που αυτοανακηρύχθηκε μεταβατικός πρόεδρος.",
    "Ενίσχυση του στόλου της Βενεζουέλας με δεξαμενόπλοια… made in Iran": "Η Βενεζουέλα παρέλαβε ένα «προηγμένο» δεξαμενόπλοιο το οποίο ναυπηγήθηκε στο Ιράν, κίνηση που εντάσσεται στο ευρύτερο πνεύμα συνεργασίας των δύο χωρών σε πολλούς κλάδους της οικονομίας.\n\n«Μόλις παραλάβαμε ένα πλοίο με την πιο προηγμένη τεχνολογία στον κόσμο», τόνισε στο κρατικό τηλεοπτικό δίκτυο της Βενεζουέλας ο Μαδούρο, ο οποίος πρόσθεσε ότι το πλοίο κατασκευάστηκε στο Ιράν μετά από παραγγελία της Βενεζουέλας.\n\nΠρόκειται μάλιστα για το τρίτο δεξαμενόπλοιο που παραλαμβάνει η Βενεζουέλα και το οποίο ναυπηγήθηκε στο Ιράν και συγκεκριμένα από την Iran Marine Industrial Company (Sadra). Στις 11 Ιουνίου 2022, η χώρα της Νότιας Αμερικής παρέλαβε το δεύτερο τέτοιο πλοίο. Ο Μαδούρο, τον περασμένο Ιούνιο, στο πλαίσιο παραλαβής του εν λόγω Aframax, είχε ανακοινώσει ότι ένα τέταρτο δεξαμενόπλοιο θα παραδοθεί στον κρατικό στόλο της Βενεζουέλας το 2024, προκειμένου να εξυπηρετεί τις μεταφορικές ανάγκες της PDVSA. Με την τελευταία αυτή προσθήκη, θα ολοκληρωθεί ένα συμβόλαιο που είχε υπογραφεί το 2006 μεταξύ των δύο χωρών.\n\nΟι σχέσεις Τεχεράνης-Καράκας έχουν ενδυναμωθεί σημαντικά τα τελευταία χρόνια, μπροστά στις μεγάλες κυρώσεις που επιβάλλουν οι ΗΠΑ και στις δύο πλευρές. Μάλιστα, τον περασμένο Ιούνιο, στο περιθώριο της επίσκεψης Μαδούρο στο Ιράν, υπεγράφη μια νέα συμφωνία, με επίκεντρο την τεχνολογία, τη γεωργία, την ενέργεια, τον τουρισμό και τον πολιτισμό, με χρονικό ορίζοντα είκοσι ετών.",
    "Βενεζουέλα: Αναλαμβάνει ρόλο εγγυητή στις ειρηνευτικές συνομιλίες στην Κολομβία": "Θετικά απάντησε ο πρόεδρος της Βενεζουέλας, Νικολάς Μαδούρο, στην πρόταση να είναι εγγυήτρια στις μελλοντικές ειρηνευτικές συνομιλίες στην Κολομβία.\n\nΡόλο εγγυητή στις ειρηνευτικές συνομιλίες που θα διεξαχθούν στο μέλλον μεταξύ της κυβέρνησης της Μπογκοτά και των ανταρτών του Στρατού Εθνικής Απελευθέρωσης (ELN) αναλαμβάνει το Καράκας, έπειτα από το σχετικό αίτημα του Κολομβιανού προέδρου Γουστάβο Πέτρο.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΑφού αποκατέστησε τις διπλωματικές σχέσεις με τη Βενεζουέλα, ο Πέτρο ζήτησε από τη χώρα να συμμετάσχει «ως εγγυήτρια χώρα» στις διαπραγματεύσεις με την τελευταία ενεργή αντάρτικη οργάνωση της Κολομβίας, σε επιστολή του που δημοσιεύθηκε χθες.\n\n«Η Βενεζουέλα δέχθηκε τον ρόλο της εγγυήτριας (…) Φυσικά!», απάντησε ο πρόεδρος της χώρας Νικολάς Μαδούρο.\n\nΗ Κολομβία ακολουθεί τη Χιλή και την Κούβα οι οποίες ήδη έχουν συμφωνήσει να μετάσχουν σε αυτή την ειρηνευτική διαδικασία.\n\nΗ Βενεζουέλα είχε συμμετάσχει σε αντίστοιχη ειρηνευτική διαδικασία για την Κολομβία το 2016\n\nΟ Μαδούρο υπενθύμισε ότι η χώρα του συμμετείχε και στην ειρηνευτική διαδικασία που οδήγησε το 2016 στην υπογραφή της συμφωνίας για τη διάλυση των FARC στην Κολομβία, όταν εκείνος ήταν υπουργός Εξωτερικών.\n\n«Η ειρήνη στην Κολομβία είναι συνώνυμη με την ειρήνη στη Βενεζουέλα και τη Λατινική Αμερική», υπογράμμισε.\n\nΕπαφές με τους αντάρτες του ELN και με τους λαθρεμπόρους ναρκωτικών επιθυμεί ο πρόεδρος της Κολομβίας\n\nΟ Γουστάβο Πέτρο, ο πρώτος αριστερός πρόεδρος της Κολομβίας που ορκίστηκε στις αρχές Αυγούστου, επανέλαβε τις επαφές με τον ELN. Επίσης σκοπεύει να επαναλάβει τις ειρηνευτικές διαπραγματεύσεις που διακόπηκαν το 2019 υπό την κυβέρνηση του προκατόχου του Ιβάν Ντούκε έπειτα από μια επίθεση εναντίον αστυνομικής σχολής στην οποία σκοτώθηκαν 22 άνθρωποι.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΑπεσταλμένοι του Πέτρο έχουν ήδη συναντηθεί στην Αβάνα με εκπροσώπους του ELN.\n\nΕξάλλου ο Κολομβιανός πρόεδρος έχει δηλώσει ότι επιθυμεί να συνομιλήσει με τους λαθρεμπόρους ναρκωτικών προκειμένου αυτοί να παραδοθούν στη δικαιοσύνη.\n\n«Η πρώτη συνάντηση (με τον ELN) θα πραγματοποιηθεί στη Βενεζουέλα», σημείωσε ο ίδιος, καθώς εκεί, σύμφωνα τις υπηρεσίες Πληροφοριών του στρατού της Κολομβίας, βρίσκονται πολλά ηγετικά στελέχη των ανταρτών.\n\nΣτα τέλη Αυγούστου ο διοικητής του ELN Αντόνιο Γκαρσία είχε διαβεβαιώσει ότι σύσσωμη η οργάνωση τάσσεται υπέρ των διαπραγματεύσεων, απαντώντας στους ισχυρισμούς ότι κάποια στελέχη της είναι αντίθετα.\n\nΣτόχος ο τερματισμός 60 χρόνων σύγκρουσης\n\nΗ επανάληψη των διαπραγματεύσεων με τον ELN εντάσσεται στο ευρύτερο πολιτικό πλαίσιο «ειρήνευσης», το οποίο προωθεί η νέα κυβέρνηση προκειμένου να τερματιστούν έξι δεκαετίες συγκρούσεων.\n\nΣύμφωνα με τις αρχές, ο ELN έχει αυτή τη στιγμή περίπου 2.500 μέλη, έναντι 1.800 την περίοδο που ξεκίνησαν οι διαπραγματεύσεις. Κυρίως δραστηριοποιείται στην περιοχή του Ειρηνικού και στα σύνορα με τη Βενεζουέλα, μήκους 2.200 χιλιομέτρων.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΜετά την εκλογή του Πέτρο, η Κολομβία και η Βενεζουέλα ανανέωσαν τις διπλωματικές τους σχέσεις.",
    "Από τη Βενεζουέλα στην Ηλιούπολη": "Ο Μουριέλ είναι 33 ετών και αγωνίζεται ως κεντρικός αμυντικός.\n\nΗ ανακοίνωση έχει ως εξής:\n\nΗ Ηλιούπολη ανακοινώνει την απόκτηση του 33χρονου Κολομβιανού ποδοσφαιριστή Juan Muriel.\n\nΟ Μuriel θα ενισχύσει την οπισθοφυλακή της ομάδας, αγωνιζόμενος στο κέντρο της άμυνας. Ο έμπειρος κεντρικός αμυντικός έχει αγωνιστεί σε ομάδες τόσο στην Κολομβία όσο και στην Βενεζουέλα, μερικές εκ των οποίων είναι η Patriotas, η Monagas SC, η Tucanes FC, η Llaneros EF, η Expreso Rojo και η Caracas FC. Τελευταίος σταθμός της καριέρας του ήταν η Estudiantes de Mérida, ομάδα της πρώτης κατηγορίας Βενεζουέλας, όπου σημείωσε συνολικά 18 συμμετοχές και 1 γκολ στη μέση της σεζόν, πριν λήξει το συμβόλαιο του και συμφωνήσει με την Ηλιούπολη.\n\nΚαλωσορίζουμε τον Juan στην Ηλιούπολη και του ευχόμαστε μια σεζόν με υγεία και πολλές επιτυχίες.",
    "Βασικός κόντρα στη Βενεζουέλα ο Μάγκνουσον": "Σε όλη τη διάρκεια της φιλικής αναμέτρησης της Ισλανδίας με τη Βενεζουέλα αγωνίστηκε ο Χόρντουρ Μάγκνουσον.\n\nΟ Ισλανδός κεντρικός αμυντικός έχει αγωνιστεί μόνο στην αναμέτρηση της πρεμιέρας με τον Ιωνικό στη Λεωφόρο. Εκ τότε δεν αγωνίστηκε σε κάποιο από τα άλλα τέσσερα παιχνίδια του «τριφυλλιού».\n\nΠαρά την έλλειψη αγωνιστικού ρυθμού, ο διεθνής στόπερ αγωνίστηκε σε ολόκληρη τη φιλική αναμέτρηση της εθνικής του ομάδας απέναντι στη Βενεζουέλα, όπου οι βορειοευρωπαίοι επικράτησαν με 1-0.\n\nΕπόμενη υποχρέωση της Εθνικής του Μάγκνουσον, την Τρίτη 27/9. Τότε η Ισλανδία θα φιλοξενηθεί για το Nations League απ’ την Αλβανία του Τσοκάι.",
    "Επέστρεψαν στη Βενεζουέλα τα μέλη πληρώματος αεροσκάφους που έχει κατασχεθεί στην Αργεντινή": "Στη Βενεζουέλα βρίσκονται από την Παρασκευή τα 12 μέλη πληρώματος Boeing 747 που κρατούνταν από τον Ιούνιο στην Αργεντινή, αφότου κατασχέθηκε κι ερευνάται η εμπλοκή του σε δραστηριότητες που σχετίζονται με την τρομοκρατία.\n\n«Γιορτάζουμε την άφιξή τους», δήλωσε από το διεθνές αεροδρόμιο του Καράκας ο υπουργός Μεταφορών της Βενεζουέλας, Ραμόν Βελάσκες, στο δίκτυο Telesur, χαρακτηρίζοντας τα μέλη του πληρώματος «πρότυπα επαναστατικού αγώνα».\n\nΔικαστήριο της Αργεντινής ενέκρινε την περασμένη Τρίτη την αναχώρηση 12 εκ των 19 μελών του πληρώματος.\n\nΤο αεροσκάφος μεταφοράς εμπορευμάτων πωλήθηκε στην εταιρία Emtrasur της Βενεζουέλας από την ιρανική Mahan Air.\n\nΠροσγειώθηκε στο Μπουένος Άιρες στις αρχές Ιουνίου, με πλήρωμα Βενεζουελάνους και Ιρανούς. Η άφιξή του προκάλεσε διπλωματικό σάλο στην Αργεντινή. Η χώρα κατηγορήθηκε ότι υποστηρίζει το Ιράν και τη Βενεζουέλα, σε βάρος των οποίων οι ΗΠΑ έχουν επιβάλει κυρώσεις. Η Αργεντινή καθήλωσε το αεροσκάφος και τον Αύγουστο το κατέσχεσε κατόπιν αιτήματος των αμερικανικών δικαστικών αρχών.\n\nΑπό τα 12 απελευθερωθέντα μέλη του πληρώματος, οι 11 είναι Βενεζουελάνοι και ο ένας Ιρανός. Σε άλλους τρεις Βενεζουελάνους και τέσσερις Ιρανούς – μέλη του πληρώματος του αεροσκάφους – δεν επιτράπηκε να εγκαταλείψουν την Αργεντινή.\n\nΟ υπουργός Μεταφορών της Βενεζουέλας Ραμόν Βελάσκες τόνισε πως η κράτησή τους είναι παράνομη.\n\nΗ σύλληψη των μελών του πληρώματος του αεροσκάφους πυροδότησε διαδηλώσεις στο Καράκας με αίτημα την επιστροφή τους.\n\nΤο Ιράν και η Βενεζουέλα διατηρούν στενούς δεσμούς και τον περασμένο Ιούνιο υπέγραψαν συμφωνία συνεργασίας με ορίζοντα 20ετίας.",
    "Βενεζουέλα: Με τον τουρισμό κατεστραμμένο λόγω πολέμου, οι ντόπιοι στρέφονται στις αλυκές για να ζήσουν": "Όσο ο πόλεμος μεταξύ Ρωσίας και Ουκρανίας μαίνεται, για πάνω από έξι μήνες τώρα, το νησί Μαργαρίτα της Βενεζουέλας που, παραδοσιακά, υποδεχόταν κάθε χρόνο τεράστια γκρουπ ρώσων τουριστών, υποφέρει.\n\nΤο ειδυλλιακό νησί, που κάποτε αποτελούσε τη Μέκκα του τουρισμού της Καραϊβικής, καταστράφηκε τα τελευταία χρόνια από την οικονομική κρίση, τη διεθνή απομόνωση και την πανδημία. Οι Ρώσοι τουρίστες βοήθησαν να δοθεί νέα πνοή στον εξωτικό προορισμό, αφού, μέχρι και τον περασμένο Μάρτιο, βάσει συμφωνίας που εγκρίθηκε από τις συμμαχικές κυβερνήσεις των δύο χωρών, περισσότεροι από 10.000 Ρώσοι επισκέφθηκαν το νησί με απευθείας πτήσεις τσάρτερ από τη Μόσχα, η οποία ήταν και η μόνη διεθνής σύνδεση της Μαργαρίτα. Ωστόσο, από τον περασμένο Μάρτιο, οι πτήσεις από τη Ρωσία φτάνουν στο νησί άδειες.",
    "ΟΗΕ: Καταγγελίες για εγκλήματα κατά της ανθρωπότητας στη Βενεζουέλα": "Βενεζουέλα: Έκθεση του ΟΗΕ κάνει εκτεταμένη αναφορά σε βασανιστήρια, σεξουαλική βία και βάναυση μεταχείριση από πράκτορες των υπηρεσιών στρατιωτικής αντικατασκοπίας.\n\nΟι υπηρεσίες πληροφοριών της Βενεζουέλας διαπράττουν εγκλήματα κατά της ανθρωπότητας προκειμένου να καταστείλουν την αντιπολίτευση με εντολές που έρχονται από την κορυφή του καθεστώτος, σύμφωνα με έκθεση ειδικών του ΟΗΕ που δόθηκε σήμερα στη δημοσιότητα.\n\n«Οι έρευνες και οι αναλύσεις μας δείχνουν πως το κράτος της Βενεζουέλας στηρίζεται στις υπηρεσίες πληροφοριών και στους πράκτορές της προκειμένου να καταστείλει τη διαφωνία στη χώρα. Κάνοντάς το, σοβαρά εγκλήματα και παραβιάσεις των ανθρωπίνων δικαιωμάτων διαπράττονται, κυρίως πράξεις βασανιστηρίων και σεξουαλική βία», καταγγέλλει η Μάρτα Βαλίνας, πρόεδρος της ανεξάρτητης ερευνητικής επιτροπής του ΟΗΕ για τη Βενεζουέλα.\n\nΤα συμπεράσματα που παρουσιάστηκαν σήμερα δίνουν λεπτομέρειες για την αλυσίδα διοίκησης και τον ρόλο διαφόρων προσώπων στην «εκτέλεση ενός ενορχηστρωμένου σχεδίου από τον πρόεδρο Νικολάς Μαδούρο και άλλους υψηλόβαθμους αξιωματούχους προκειμένου να καταστείλουν την εναντίωση στην κυβέρνηση», υπογραμμίζει η αποστολή σε μια ανακοίνωση Τύπου.\n\nΗ αποστολή κατέγραψε 122 περιπτώσεις θυμάτων «που υποβλήθηκαν σε βασανιστήρια, σε σεξουαλική βία και/ή άλλη βάναυση, απάνθρωπη και υποβιβαστική μεταχείριση» από πράκτορες των υπηρεσιών στρατιωτικής αντικατασκοπίας (DGCIM).\n\n🚨 NEW\n\n\n\nThe Fact-Finding Mission on #Venezuela's latest report details:\n\n- #CrimesAgainstHumanity committed by State intelligence services to repress Government opposition\n\n- #HumanRights in Arco Minero del Orinoco and other areas of Bolívar state\n\n\n\nINFO ▶️ https://t.co/qyh5zyGEq1 pic.twitter.com/VKkYAwU0Di — UN Human Rights Council 📍 #HRC51 (@UN_HRC) September 20, 2022\n\n«Τα βασανιστήρια πραγματοποιούνταν στο αρχηγείο της στην Μπολέιτα στο Καράκας και σε ένα δίκτυο μυστικών κέντρων κράτησης σε όλη τη χώρα», αναφέρει η επιτροπή.\n\nΑπό την πλευρά της, η εθνική υπηρεσία πληροφοριών (SEBIN), «βασάνισε ή κακομεταχειρίστηκε κρατούμενους — περιλαμβανομένων πολιτικών της αντιπολίτευσης, δημοσιογράφων, διαδηλωτών και υπέρμαχων των ανθρωπίνων δικαιωμάτων — κυρίως στο κέντρο κράτησης El Helicoide στο Καράκας».\n\nΗ αποστολή ερεύνησε τουλάχιστον 51 περιπτώσεις από το 2014. «Η SEBIN και η DGCIM κατέφυγαν αμφότερες σε μεγάλο βαθμό στη σεξουαλική και σεξιστική βία προκειμένου να βασανίσουν και να ταπεινώσουν τους κρατούμενούς τους», ενώ σε άλλο σημείο της έκθεσης, σημειώνεται: «Οι παραβιάσεις και τα εγκλήματα που διαπράχθηκαν από τη SEBIN και την DGCIM συνεχίζονται μέχρι σήμερα».\n\n«Οι παραβιάσεις των ανθρωπίνων δικαιωμάτων από τις υπηρεσίες πληροφοριών του κράτους, που ενορχηστρώθηκαν στο ανώτατο πολιτικό επίπεδο, εκτυλίχθηκαν σε ένα κλίμα σχεδόν πλήρους ατιμωρησίας», υπογράμμισε στην ανακοίνωση ο Φρανσίσκο Κοξ, μέλος της επιτροπής.\n\nΕκτός από τα συμπεράσματά της για τον ρόλο των υπηρεσιών πληροφοριών, η επιτροπή δημοσιεύει επίσης μια έκθεση για τα εγκλήματα και τους εκβιασμούς σε βάρος του τοπικού πληθυσμού στις πλούσιες σε χρυσό ζώνες της χώρας «από κρατικούς ή μη κρατικούς παράγοντες».\n\nA new UN report today says Cuban state agents “instructed” and “advised” Venezuela’s military counter-intelligence unit, the DGCIM, responsible for wide-scale human rights abuses.\n\n\n\nThree years ago, I revealed the agreements behind this secret arrangement: https://t.co/TV16nX44ws — Angus Berwick (@AABerwick) September 20, 2022\n\nΗ έκθεση καταγράφει λεπτομερώς τους φόνους, τις εξαφανίσεις, τους εκβιασμούς, τις σωματικές τιμωρίες και τη σεξουαλική και σεξιστική βία. Οι αρχές όχι μόνο δεν εμπόδισαν και δεν ερεύνησαν αυτές τις καταπατήσεις δικαιωμάτων αλλά έλαβαν μέρος σε αυτές, αναφέρει το έγγραφο, σημειώνοντας ιδιαίτερα την περίπτωση του Γκραν Σαμπάνα στην πολιτεία Μπολίβαρ.\n\n«Στην κοινότητα Γκραν Σαμπάνα, στο νότιο τμήμα της χώρας, η επιτροπή κατέγραψε εις βάθος πολλές περιπτώσεις όπου οι δυνάμεις του κράτους επιτέθηκαν σε αυτόχθονες πληθυσμούς, σκοτώνοντας και βασανίζοντας. Πρόκειται κυρίως για συγκρούσεις έπειτα από την προσπάθεια της αντιπολίτευσης να διοχετεύσει ανθρωπιστική βοήθεια στο Γκραν Σαμπάνα από τη Βραζιλία το 2019».\n\n«Η κατάσταση στην πολιτεία Μπολίβαρ και σε άλλες μεταλλευτικές ζώνες είναι βαθιά ανησυχητική. Οι τοπικοί πληθυσμοί, περιλαμβανομένων των αυτόχθονων πληθυσμών, εγκλωβίστηκαν στη βίαιη μάχη ανάμεσα στο κράτος και τις ένοπλες εγκληματικές οργανώσεις για τον έλεγχο του χρυσού», υπογραμμίζει η Πατρίσια Ταπατά Βάλντες, μέλος της επιτροπής.\n\n«Η επιτροπή μας υπογραμμίζει την ανάγκη μιας περισσότερο ενδελεχούς έρευνας για την περιοχή αυτή που είναι, παραδόξως, μια σχεδόν ξεχασμένη ζώνη της χώρας που παράγει την ίδια στιγμή μεγάλες ποσότητες νόμιμου και παράνομου πλούτου από μεταλλεύματα», προσθέτει.\n\nΗ επιτροπή, που συγκροτήθηκε το 2019, δεν είχε το δικαίωμα να μεταβεί στη Βενεζουέλα και χρειάστηκε να διεξαγάγει την έρευνά της από συνοριακές περιοχές και μέσω συνεντεύξεων εξ αποστάσεως.\n\nΒασίζει τα συμπεράσματά της στις δύο εκθέσεις της σε 246 εμπιστευτικές συνεντεύξεις «μεταξύ των οποίων και με θύματα, μέλη των οικογενειών τους και πρώην υπαλλήλους των υπηρεσιών ασφαλείας και πληροφοριών», καθώς και σε φακέλους εγγράφων και άλλα νομικά έγγραφα.\n\n«Η Βενεζουέλα παραμένει αντιμέτωπη με μια βαθιά κρίση ανθρωπίνων δικαιωμάτων» σημειώνει η Βαλίνας, που ζητά από τη διεθνή κοινότητα να παρακολουθήσει στενά τις εξελίξεις στη χώρα προκειμένου να επικρατήσουν η δικαιοσύνη και η λογοδοσία.",
    "Μακεδονικό πρακτορείο ειδήσεων": "",
    "Βενεζουέλα: Αγνούνται τα ίχνη γκρουπ 16-20 ατόμων που βρίσκονταν σε πνευματικό ησυχαστήριο στις Άνδεις": "Ένα μέλος της Πολιτικής Προστασίας, μέρος μιας ομάδας διασωστών, ετοιμάζει ένα drone που θα χρησιμοποιηθεί σε επιχείρηση έρευνας και διάσωσης για μέλη μιας θρησκευτικής ομάδας που παραμένουν αγνοούμενοι στο Σαν Κριστόμπαλ, στην πολιτεία Tάτσιρα, της Βενεζουέλας, στις 6 Σεπτεμβρίου 2022. JOHNNY PARRA via Getty Images\n\nΣωστικά συνεργεία και ομάδες διασωστών αναζητούν τα ίχνη ενός γκρουπ ατόμων που εξαφανίστηκαν ενώ βρίσκονταν σ′ ένα πνευματικό ησυχαστήριο στις Άνδεις.\n\nDrones και σκυλιά αναπτύσσονται για να σαρώσουν την ορεινή περιοχή γύρω από τη Λα Γκρίτα, στην πολιτεία Tάτσιρα της Βενεζουέλας.\n\nΔιαφήμιση\n\nΈνας αξιωματούχος της ομάδας πολιτικής προστασίας είπε ότι μεταξύ 16 έως 20 άτομα αγνοούνται, αν και τα τοπικά μέσα ενημέρωσης αναφέρουν ότι ο αριθμός τους μπορεί να είναι μεγαλύτερος.\n\nΟι συγγενείς λένε ότι δεν έχουν μάθει νέα από τα αγαπημένα τους πρόσωπα από τότε που αναχώρησαν για το ησυχαστήριο στις 22 Αυγούστου.\n\nΟι γείτονες είπαν στην τοπική εφημερίδα La Nación ότι αρκετές ντόπιες οικογένειες είχαν πάρει μαζί τους φαγητό και στρώματα για κάμπινγκ και ανέβηκαν στα βουνά για να παρευρεθούν σ′ ένα τετραήμερο πνευματικό ησυχαστήριο.\n\nΈνας ιερέας στη Λα Γκρίτα είπε ότι το γκρουπ αποφάσισε να ακολουθήσει μια γυναίκα που ισχυρίστηκε ότι έλαβε ένα όραμα από την Παναγία.\n\nΔιαφήμιση\n\nΣτο Κυριακάτικο κήρυγμά του, ο ιερέας προειδοποίησε το ποίμνιο του για τους κινδύνους της πίστης σε «φανατικούς» που ισχυρίζονταν ότι το τέλος του κόσμου πλησιάζει.\n\nΟ Γεσνάρδο Κανάλ, μέλος της τοπικής αρχής πολιτικής προστασίας είπε ότι ένα νεογέννητο και πολλά άλλλα παιδιά ήταν μεταξύ των αγνοουμένων.\n\nΤην Τρίτη, μια ομάδα αναζήτησης ”χτένισε” την περιοχή όπου οι ντόπιοι είχαν αναφέρει ότι είδαν για τελευταία φορά το γκρουπ αλλά δεν βρήκαν τίποτα.\n\nΗ Λα Γκρίτα βρίσκεται σε ύψος 1.440 μέτρων αλλά οι γύρω βαλτότοποι φτάνουν ακόμα και τα 3.000 μέτρα.",
    "Βενεζουέλα: Δυο ντόπιοι έχουν δημιουργήσει δυο EV’s με ηλιακά πάνελ": "Στο Maracaibo, την πάλαι ποτέ πλούσια πόλη πετρελαίου της Βενεζουέλας, δύο καινοτόμοι προσπαθούν να προωθήσουν μια νέα τάση: μικρά ηλεκτρικά και ηλιακά αυτοκίνητα που προσφέρουν μια εναλλακτική λύση για ανθρώπους που έχουν βαρεθεί με τακτικές ελλείψεις καυσίμων και τις μεγάλες ουρές όπως το βενζινάδικο.\n\nΟ José Cintron, ένας 43χρονος ηλεκτρολόγος τεχνικός, έχει αναπτύξει ένα αυτοκίνητο με ηλιακή ενέργεια, ενώ ο Augusto Pradelli, 61, έχει δημιουργήσει ένα μικροηλεκτρικό όχημα (EV) που μπορεί επίσης να χρησιμοποιεί ηλιακούς συλλέκτες. Και τα δύο αυτοκίνητα είναι χτισμένα στο πλαίσιο παλαιών καροτσιών γκολφ αλλά με πιο ισχυρές μπαταρίες.\n\n«Αυτοί οι ηλεκτροκινητήρες δεν κάνουν θόρυβο, δε δονούνται, δε ρυπαίνουν, είναι το μέλλον», είπε ο Πραντέλι από το εργαστήριό του στο Μαρακάιμπο, την πρωτεύουσα της πολιτείας Ζούλια, στα βορειοδυτικά της Βενεζουέλας.\n\n«Ο κόσμος πρέπει να σκεφτεί πώς θα ξεφύγει από τη ρύπανση και την υπερθέρμανση του πλανήτη».\n\nΤα μικρά οχήματα μπορούν να μεταφέρουν τέσσερα άτομα και να ταξιδεύουν μεταξύ 25 και 40 χιλιομέτρων την ώρα. Οι μπαταρίες μπορούν να επαναφορτιστούν με τα ηλιακά πάνελ σε 10 ώρες ή γρηγορότερα μέσω ενός ηλεκτρικού σημείου φόρτισης, είπε ο Pradelli.\n\n«Η ομορφιά της ηλιακής φόρτισης είναι ότι όσο υπάρχει ήλιος το αυτοκίνητο φορτίζει πάντα», είπε. «Ο ήλιος είναι ελεύθερος και αυτό πρέπει να το εκμεταλλευτείς».\n\nΟι δύο άνδρες, που αυτοχρηματοδότησαν τις καινοτομίες τους, ελπίζουν να συνεργαστούν για να αναπτύξουν ένα υβριδικό ηλεκτρικό αυτοκίνητο και τελικά να επιτύχουν την εθνική παραγωγή, ένα μεγάλο όνειρο σε μια χώρα που κάποτε ήταν μία από τις κορυφαίες παραγωγούς πετρελαίου στον κόσμο.\n\n«Η ηλιακή ενέργεια είναι το μέλλον, πρέπει να σταματήσουμε να βασιζόμαστε στα ορυκτά καύσιμα», είπε ο Cintron».\n\nΚαι οι δύο, ωστόσο, δήλωσαν ότι τα περιβαλλοντικά οφέλη ήταν μόνο ένα μέρος του δέλεαρ για τους ανθρώπους στην πόλη. Περισσότερο ο τρόπος με τον οποίο τα αυτοκίνητα με ηλιακή ενέργεια θα μπορούσαν να αποτελέσουν μια λύση στο πρόβλημα το ενεργειακό.\n\nΗ παραγωγή έχει μειωθεί στην κρατική βιομηχανία πετρελαίου της Βενεζουέλας μετά από χρόνια κακής συντήρησης και έλλειψης επενδύσεων. Οι μεγάλες ουρές στα βενζινάδικα είναι συχνό φαινόμενο.\n\nΤο Maracaibo, με 2 εκατομμύρια κατοίκους, είναι η δεύτερη μεγαλύτερη πόλη στη Βενεζουέλα, με τροπικές θερμοκρασίες πάνω από 34 βαθμούς Κελσίου σχεδόν όλο το χρόνο. Μάλιστα τα ηλιακά πάνελ παρέχουν επίσης μια λύση στις τακτικές διακοπές ρεύματος που έχουν πλήξει την περιοχή.\n\nΟ Πραντέλι είπε ότι ο πρόεδρος της Βενεζουέλας Νικολάς Μαδούρο είχε υποδείξει ακόμη και την υποστήριξή του σε εκδήλωση επιστήμης και τεχνολογίας τον Αύγουστο, όταν το όχημά του είχε εκτεθεί.\n\n«Ο πρόεδρος μου είπε: «Αουγκούστο, θα το αγοράσω από σένα», είπε ο Πραντέλι, προσθέτοντας ότι είπε στον πρόεδρο ότι στη συνέχεια θα χρειαζόταν τα μέσα για να το παράγει. «Θα ήταν απαραίτητο να τα κατασκευάσουμε, κύριε Πρόεδρε, και για αυτό χρειάζεται μια βιομηχανία, έναν συναρμολογητή»",
    "ΙΣΛΑΝΔΙΑ ΕΝΑΝΤΙΟΝ ΒΕΝΕΖΟΥΕΛΑ": "Ανάλυση - Προγνωστικά\n\n*Διεθνές φιλικό, το οποίο διεξάγεται στην Αυστρία.\n\n*Αυτή είναι η πρώτη φορά που οι δυο ομάδες τίθενται αντιμέτωπες.\n\nΙΣΛΑΝΔΙΑ ΑΝΑΛΥΣΗ\n\nΠροηγούμενο ματς: Εντός έδρας ισοπαλία 2-2 με το Ισραήλ, για το Nations League. Πήρε δυο φορές το προβάδισμα με τους Θορστέινσον (9′) και Χέλγκασον (60′), για να δεχθεί ισάριθμες φορές την ισοφάριση (αυτ. 35′, 65′).\n\nΔεν άφησε ανεκμετάλλευτο το ρεπό της στην πέμπτη αγωνιστική του Nations League η Ισλανδία, μετά και την αποβολή της Ρωσίας από τη διοργάνωση. Έκλεισε το φιλικό με τη Βενεζουέλα, έτσι ώστε να δοκιμαστούν νέα πρόσωπα και συστήματα. Ωστόσο, θα πρέπει να είναι αρκετά προσεκτική και να αποφύγει πιθανούς τραυματισμούς, καθώς την ερχόμενη Τρίτη (27/09), θα παίξει στα Τίρανα με την Αλβανία, για την τελευταία αγωνιστική των ομίλων του Nations League.\n\nΕκεί, έρχεται από το εντός 2-2 με το Ισραήλ, στα μέσα του Ιούνη, σε ένα ματς όπου προηγήθηκε δυο φορές το σκορ και δέχθηκε ισάριθμες την ισοφάριση. Οπότε, θέλει τώρα ήττα των Ισραηλινών από την Αλβανία αυτή την αγωνιστική και παράλληλα να επικρατήσει αυτή των Αλβανών στο φινάλε των ομίλων, έτσι ώστε να τερματίσει πρώτη και να πάρει την άνοδο για την Α κατηγορία.\n\nΕθνική Ισλανδίας Ρόστερ\n\nΤερματοφύλακες: Ρούναρσον (Αλάνιασπορ), Όλαφσον (Μίντιλαντ), Γκούναρσον (Βίκινγκ) – Αμυντικοί: Μάγκνουσον (Παναθηναϊκός), Χέρμανσον (Πίζα), Σάμπστεντ (Μπόντο Γκλιμτ), Γκρέταρσον (Σλασκ Βρότσλαβ), Όλαφσον (Κάλμαρ) – Μέσοι: Μπιάρνασον (Αντάνα Ντεμίρσπορ), Γκούναρσον (Αλ Αράμπι), Πάλσον (Ουάσινγκτον), Θορστέινσον (Λέουβεν), Άντερσον (Άαρχους), Θράνταρσον (Οντένσε), Γιοχάνεσον (Κοπεγχάγη), Χέλγκασον (Λέτσε)μ Θόρνταρσον (Σίλκεμποργκ), Έλερτσον (Σπέτσια), Χάραλντσον (Κοπεγχάγη) – Επιθετικοί: Φινμπόγκασον (Λίνγκμπι), Σ. Γκούντγιονσεν (Έλφσμποργκ), Α. Γκούντγιονσεν (Νόρκεπινγκ)\n\nΙσλανδία Στατιστικά\n\n*Goal/Goal τα 3/4 τελευταία παιχνίδια της.\n\n*Over 3.5 τα 3/5 τελευταία παιχνίδια της.\n\n21+ | Ρυθμιστής ΕΕΕΠ | Γραμμή βοήθειας ΚΕΘΕΑ: 210 9237777 | Παίξε Υπεύθυνα\n\nΒΕΝΕΖΟΥΕΛΑ ΑΝΑΛΥΣΗ\n\nΠροηγούμενο ματς: Νίκη 0-1 επί της Σαουδικής Αραβίας, σε φιλικό παιχνίδι. Ο Φεραρέσι σημείωσε το μοναδικό τέρμα στο 37ο λεπτό.\n\nΑπογοήτευσε με την παρουσία της στα προκριματικά του Παγκοσμίου Κυπέλλου η Βενεζουέλα και όπως ήταν δεδομένο δεν θα ταξιδέψει για το Κατάρ. Σε 18 αναμετρήσεις στη ζώνη της Λατινικής Αμερικής, κατάφερε να συγκεντρώσει μόλις δέκα βαθμούς και με ρεκόρ 3-1-14 τερμάτισε την τελευταία θέση της κατάταξης. Μάλιστα, από τον περασμένο Νοέμβριο είναι και με νέο τεχνικό τον Χοσέ Πέκερμαν, ο οποίος δεν ήταν ικανός να αλλάξει πλήρως την κατάταξη.\n\nΤον Ιούνιο έδωσε δυο φιλικά παιχνίδια, στα οποία έδειξε θετικά στοιχεία και επικράτησε της Μάλτας (1-0) και της Σαουδικής Αραβίας (1-0), αν και θέλει ακόμη αρκετή δουλειά. Έχει προγραμματίσει ακόμη ένα φιλικό για την ερχόμενη Τρίτη (27/09), με αντίπαλο τα ΗΑΕ. Εκτός αποστολής βρίσκονται οι τραυματίες Φαρίνιες και Ναβάρο, αν και ο δεύτερο βρισκόταν στις αρχικές κλήσεις πριν τραυματιστεί.\n\nΕθνική Βενεζουέλας Ρόστερ\n\nΤερματοφύλακες: Μπαρόχα (Καράκας), Γκράτερολ (Αμέρικα ντε Κάλι), Βαρέλα (Ντεπορτίβο Τατσίρα) – Αμυντικοί: Βιλανουέβα (Βιτόρια), Ερνάντες (Ατλάντα), Κανσελόρ (Κοριτίμπα), Φεραρέσι (Σάο Πάολο), Οσόριο (Πάρμα), Γκονσάλες (Μονάγας), Κουμανά (Λα Γκουάιρα), Μακούν (Νιου Ίνγκλαντ), Μεχίας (Μπεϊτάρ Ιερουσαλήμ), Φουέντες (Μετροπολιτάνος), Κιντέρο (Ντάινζε) – Μέσοι: Ρινκόν (Σαμπντόρια), Μουρίλο (Ατλέτικο Σαν Λουίς), Σοτέλδο (Σάντος), Σαβαρίνο (Σολτ Λέικ), Ανιόρ (Καράκας), Χ. Μαρτίνες (Φιλαδέλφεια), Κάσερες (Νιου Γιορκ Ρεντ Μπουλς), Μπέλο (Μασατλάν), Λαροτόντα (Μετροπολιτάνος), Ρουίς (Μινέρος ντε Γκουαγιάνα), Ρομέρο (Μονάγας) – Επιθετικοί: Ροντόν (Έβερτον), Χ. Μαρτίνες (Ατλάντα), Κόρβοδα (Σολτ Λέικ), Γκαγιάρδο (Ζαμόρα)\n\nΒενεζουέλα Στατιστικά\n\n*No Goal τα τέσσερα τελευταία παιχνίδια της.\n\n*Under 2.5 τα τρία τελευταία παιχνίδια της.\n\nΗ κορυφαία εταιρία στοιχημάτων στον πλανήτη ΕΓΓΡΑΦΗ\n\n21+ Αρμόδιος Ρυθμιστής ΕΕΕΠ, Κίνδυνος εθισμού και απώλειας περιουσίας, Γραμμή βοήθειας ΚΕΘΕΑ: 210‍9237777, Παίξτε Υπεύθυνα",
    "Team USA: Διακόπηκε ο αγώνας με τη Βενεζουέλα για το Παναμερικανικό γιατί έσταζε η οροφή": "Τεχνικοί ήταν οι λόγοι που προκάλεσαν τη διακοπή του αγώνα μεταξύ των ΗΠΑ και της Βενεζούλεας για το FIBA AmeriCup. Ο αγώνας θα συνεχιστεί την Τρίτη.\n\nΗ έντονη βροχόπτωση στο Ρεσίφε προκάλεσε τη διακοπή ενός αγώνα μπάσκετ διεθνούς διοργάνωσης το 2022.\n\nΗ οροφή της Geraldao Arena αποδείχθηκε τρομερά ευάλωτη στη μάχη της με την καταιγίδα και επιτρέποντας στο νερό να μπαίνει στο κλειστό υποχρέωσε τους ιθύνοντες να μεταθέσουν τη συνέχεια του αγώνα μεταξύ της Team USA και της Βενεζουέλα για το Παναμερικανικό Πρωτάθλημα για την Τρίτη (6/9).\n\nΟι Αμερικανοί (Τζόντι Μικς, Νόρις Κόουλ, Τζέρεμι Πάργκο, Κρεγκ Σουόρντ), που έψαχναν οπωσδήποτε νίκη για να παραμείνουν στο παιχνίδι της πρόκρισης μετά την ήττα της πρεμιέρας από το Μεξικό, προηγούνταν με 48-21 στο φινάλε του πρώτου ημιχρόνου. Αρχικά ανακοινώθηκε καθυστέρηση έναρξης του δεύτερου μισού κατά 20 λεπτά, αλλά πολύ γρήγορα ελήφθη η οριστική απόφαση της διακοπής για να μην τεθεί σε κίνδυνο η σωματική ακεραιότητα των παικτών από τις \"λίμνες\".\n\nΤουλάχιστον τα άλλα παιχνίδια που ακολούθησαν (Δομινικανή Δημοκρατία - Παρθένοι Νήσοι και Αργεντινή - Πουέρτο Ρίκο) άρχισαν και τελείωσαν κανονικά.",
    "Αποκαταστάθηκαν οι σχέσεις Κολομβίας- Βενεζουέλας": "© Shutterstock Αποκαταστάθηκαν οι σχέσεις Κολομβίας- Βενεζουέλας\n\nΙστορική χαρακτήρισε τη σημερινή ημέρα ο πρόεδρος της Κολομβίας Γκουστάβο Πέτρο, αναφερόμενος στο άνοιγμα των συνόρων με τη Βενεζουέλα ύστερα από πολυετή ένταση μεταξύ των δύο χωρών. «Είναι μια ιστορική ημέρα για τη χώρα, την ευρύτερη περιοχή και την αμερικανική ήπειρο γενικότερα», δήλωσε ο κολομβιανός πρόεδρος.\n\nΈνα φορτηγό μεταφοράς εμπορευμάτων διέσχισε τη συνοριακή γέφυρα Σιμόν Μπολίβαρ με προορισμό την πολιτεία Τάτσιρα της Βενεζουέλας, για πρώτη φορά ύστερα από σχεδόν επτά χρόνια. Σύντομα θα αποκατασταθεί η αεροπορική σύνδεση μεταξύ των δύο χωρών.\n\nΜόλις πρόσφατα αποκαταστάθηκαν οι διπλωματικές σχέσεις μεταξύ των δύο λατινοαμερικανικών χωρών, καθώς η εκλογή του Γκουστάβο Πέτρο στην προεδρία της Κολομβίας (του πρώτου αριστερού προέδρου της χώρας) άλλαξε τα δεδομένα και έφερε σταδιακή επαναπροσέγγιση των δύο κυβερνήσεων.\n\nΤα σύνορα των δύο χωρών έκλεισαν αρχικά το 2015 λόγω της έξαρσης του λαθρεμπορίου από τη Βενεζουέλα και των συγκρούσεων που ξέσπασαν στη μεθόριο μεταξύ κολομβιανών λαθρεμπόρων και βενεζουελάνων στρατιωτών. Η ένταση αναζωπυρώθηκε το 2019 όταν η κυβέρνηση της Κολομβίας, σε συνεργασία με τις ΗΠΑ, επιχείρησε να στείλει φορτηγά με βοήθεια στον ηγέτη της αντιπολίτευσης στη Βενεζουέλα Χουάν Γκουαϊδό.\n\nΕδώ και χρόνια, η Βενεζουέλα μαστίζεται από πολιτική και οικονομική κρίση. Περισσότεροι από έξι εκατομμύρια Βενεζουελάνοι έχουν εγκαταλείψει την πατρίδα τους και σχεδόν δύο εκατομμύρια εξ αυτών ζουν στην Κολομβία.\n\nΠΗΓΗ: ΑΠΕ",
    "ΗΠΑ: Πιέζουν το Μεξικό για την υποδοχή περισσότερων μεταναστών από την Κούβα, τη Νικαράγουα και τη Βενεζουέλα": "Always enjoy traveling with my friend @SecRaimondo. Our trip to Mexico City and Indiana this week highlighted the degree to which @statedept and @CommerceGov work intersects—both abroad and at home—to deliver opportunity, prosperity, and security for the American people. pic.twitter.com/r1iqUFXls3 — Secretary Antony Blinken (@SecBlinken) September 14, 2022\n\nΚλείσιμο\n\nΟι ροές μεταναστών έχουν αυξηθεί σε αριθμούς ρεκόρ, με την κυβέρνηση τουνα πιέζει σιωπηλά τονα δεχτεί περισσότερουςαπό την Κούβα, τη Νικαράγουα και τη Βενεζουέλα, υπό την εφαρμογή ενός εκτελεστικού διατάγματος απελάσεων για την COVID-19.Ωστόσο, ο Λευκός Οίκος επιδιώκει δημόσια τον τερματισμό της εφαρμογής του διατάγματος, σύμφωνα με επτά Αμερικανούς αξιωματούχους, αλλά και τρεις αξιωματούχους από το Μεξικό.Ο Αμερικανός υπουργός Εξωτερικών Άντονι Μπλίνκεν εξέφρασε τις ανησυχίες του σχετικά με τον αυξανόμενο αριθμό των μεταναστών που περνούν τα σύνορα από τις τρεις χώρες, στη διάρκεια μιας επίσκεψης που πραγματοποίησε τη Δευτέρα στην Πόλη του Μεξικού, όπως δήλωσαν δύο Αμερικανοί και δύο Μεξικάνοι αξιωματούχοι στο Reuters, χωρίς ωστόσο, το Μεξικό να υποσχεθεί την υλοποίηση κάποιων ειδικών ενεργειών.Ένας Αμερικανός αξιωματούχος δήλωσε ότι η προσπάθεια να πειστεί το Μεξικό και να συμφωνήσει είναι “μία ανηφορική μάχη.”Όλες οι πηγές ζήτησαν να διατηρηθεί η ανωνυμία τους, αναφορικά με τη συζήτηση εσωτερικών κυβερνητικών ζητημάτων.",
    "«Φουντώνει» η κρίση στη Γερμανία - Γεγονός τα άδεια ράφια, ζωντανεύει ο εφιάλτης της έλλειψης τροφίμων - Θα γίνει η επόμενη Βενεζουέλα;": "Η έλλειψη φαγητού στη Γερμανία (και στο μέλλον, η έλλειψη κυριολεκτικά των πάντων) κουνάει ήδη το χέρι της για να «χαιρετήσει» τα κακομαθημένα «παιδιά» της Ευρώπης που έχουν συνηθίσει σε μια άνετη ζωή\n\nΜπορείς με κάποιο τρόπο να τα βάλεις με τις υψηλές τιμές στις αγορές.\n\nΑλλά τα άδεια ράφια είναι μια πλήρης κατάρρευση της μεγάλης εικόνας που υπάρχει για τους Γερμανούς.\n\nΗ έλλειψη φαγητού στη Γερμανία (και στο μέλλον, η έλλειψη κυριολεκτικά των πάντων) κουνάει ήδη το χέρι της για να «χαιρετήσει» τα κακομαθημένα «παιδιά» της Ευρώπης που έχουν συνηθίσει σε μια άνετη ζωή.\n\nΜέχρι στιγμής, οι απαρχές μιας έλλειψης εκλαμβάνονται από τους Γερμανούς ως αναγκαστικές διακοπές λόγω προβλημάτων στον ανεφοδιασμό.\n\nΑλλά προειδοποιήστε σαφώς για τους κινδύνους τους ντόπιους παραγωγούς κατεψυγμένων και φρέσκων προϊόντων γράφει το ρωσικό Sputnik.\n\nΗ χώρα πρόκειται να αντιμετωπίσει σοβαρή έλλειψη διατάξεων - το νομοσχέδιο έχει ήδη λήξει εδώ και εβδομάδες, ίσως και μέρες.\n\nΗ κρίση στη γερμανική βιομηχανία τροφίμων φουντώνει ολοένα και πιο πολύ λόγω των υψηλών τιμών της ενέργειας, καταγγέλλουν εκπρόσωποι του κλάδου.\n\nΕάν αυτό συνεχιστεί, τότε η παραγωγή θα πρέπει να σταματήσει.\n\nΚαι, κατά συνέπεια, μια σειρά από χρεοκοπίεςπου θα προκληθούν είναι αναπόφευκτη, προειδοποιούν, κάνοντας έκκληση για βοήθεια στο κράτος με ανοιχτή επιστολή τους.\n\nΚαι τι γίνεται με τις αρχές;\n\nΤίποτα!\n\nΜιλούν με ενθουσιασμό για το πόσο δύσκολο είναι για αυτούς στην αντιπαράθεση με τη Ρωσία, βοηθώντας το Κίεβο να υπερασπιστεί την ανεξαρτησία του από τον «επιτιθέμενο».\n\nΚαι πρέπει να σφίξετε τις ζώνες σας, να εξοικονομήσετε αέριο και βενζίνη, να πλένετε λιγότερο συχνά... Όλα για χάρη της νίκης της Ουκρανίας.\n\nΤο Βερολίνο δεν θέλει να ακούσει κανένα παράπονο.\n\nΜια σειρά από εξειδικευμένες ενώσεις στη Γερμανία κρούουν το καμπανάκι του κινδύνου.\n\n«Δράστε τώρα – διαφορετικά τα ψυγεία και οι καταψύκτες του λαού της Γερμανίας θα αδειάσουν σύντομα», τονίζεται στην επιστολή.\n\nΣύμφωνα με δυτικά μέσα ενημέρωσης, μεγάλες ευρωπαϊκές επιχειρήσεις έχουν ήδη ακονίσει τα σκι της στις Ηνωμένες Πολιτείες, μεταφέροντας την παραγωγή εκεί όπου τα πράγματα είναι πολύ καλύτερα με τους ενεργειακούς πόρους.\n\nΤι γίνεται όμως με τα υπόλοιπα; Το ερώτημα παραμένει ανοιχτό. Και πολύ σύντομα ο εφιάλτης των burghers με τη μορφή άδειων πάγκων μπορεί να γίνει πραγματικότητα.\n\n\n\nwww.bankingnews.gr",
    "Δείκτης Οικονομικής Ελευθερίας: Ουραγός η Ελλάδα – Κερδίζει Αργεντινή, Συρία, Ζιμπάμπουε, Σουδάν και Βενεζουέλα": "Η Ελλάδα είναι τελευταία στην ΕΕ, αναφορικά με τον δείκτη Οικονομικής Ελευθερίας, ενώ η πτώση για την περασμένη χρονιά (γίνεται χρήση των στοιχείων του 2020) είναι εντυπωσιακή, αφού στην σχετική κατάταξη υποχώρησε κατά εννέα θέσεις.\n\nΑυτά προκύπτουν από μελέτη που δημοσίευσε το ΚΕΦίΜ σε συνεργασία με το καναδικό Ινστιτούτο Fraser. Όπως προκύπτει από τα στοιχεία, στον Δείκτη Οικονομικής Ελευθερίας η Ελλάδα καταλαμβάνει την 85η θέση ανάμεσα σε 165 χώρες χάνοντας 9 θέσεις στην σχετική κατάταξη. Στην ΕΕ, δε, είναι ουραγός.\n\nΔΙΑΦΗΜΙΣΗ\n\nΠροκειμένου να καταρτιστεί η σχετική λίστα αξιοποιούνται δεδομένα του 2020 και με βάση αυτή, η Ελλάδα κατατάσσεται στη 12η χειρότερη θέση παγκοσμίως ως προς το μέγεθος του κράτους με τη συνολική της επίδοση στον Δείκτη Οικονομικής Ελευθερίας να την τοποθετεί ανάμεσα στην Σερβία και τη Σαουδική Αραβία.\n\nΙδιαίτερα προβληματικό είναι ακόμη το γεγονός ότι η χώρα μας καταλαμβάνει την τελευταία θέση ανάμεσα σε όλα τα κράτη-μέλη της ΕΕ, με την αμέσως προηγούμενη χώρα στην ΕΕ (Πολωνία, 80η) να βρίσκεται 5 θέσεις πιο ψηλά.\n\nΔΙΑΦΗΜΙΣΗ\n\nΗ κατάταξη της Ελλάδας στα πέντε βασικά πεδία του δείκτη είναι:\n\nΜέγεθος του κράτους: 153 η θέση\n\nΚράτος δικαίου και ιδιοκτησιακά δικαιώματα: 54 η θέση\n\nΠρόσβαση σε ισχυρό νόμισμα: 75η θέση\n\nΕλευθερία στο διεθνές εμπόριο: 18η θέση\n\nΡυθμιστικό περιβάλλον στην τραπεζική πίστη, τα εργασιακά και την επιχειρηματικότητα: 143 η θέση.\n\nΣτην κορυφή του δείκτη βρίσκονται και φέτος το Χονγκ Κονγκ και η Σιγκαπούρη, καταλαμβάνοντας την 1η και τη 2η θέση αντίστοιχα. Η Ελβετία, η Νέα Ζηλανδία και η Δανία συμπληρώνουν την πεντάδα των χωρών με τις καλύτερες επιδόσεις παγκοσμίως.\n\nΟι 5 χώρες με τη χαμηλότερη βαθμολογία στον φετινό δείκτη είναι η Αργεντινή, η Συρία, η Ζιμπάμπουε, το Σουδάν και τελευταία η Βενεζουέλα. Αυταρχικές χώρες όπως η Βόρεια Κορέα και η Κούβα δεν ταξινομούνται λόγω έλλειψης δεδομένων.\n\nΆλλες αξιοσημείωτες κατατάξεις περιλαμβάνουν τις ΗΠΑ (7η) την Ιαπωνία (12η), τη Γερμανία (25η), την Ιταλία (44η), τη Γαλλία (54η), το Μεξικό (64η), την Ινδία (89η), τη Ρωσία (94η), τη Βραζιλία (114η) και την Κίνα (116η).\n\nΟ πρόεδρος του ΚΕΦίΜ, Αλέξανδρος Σκούρας δήλωσε ότι «η πτώση 9 θέσεων που καταγράφει φέτος η Ελλάδα στον Δείκτη Οικονομικής Ελευθερίας μπορεί ως ένα βαθμό να οφείλεται στο μέγεθος της έκτακτης κρατικής στήριξης για την ενίσχυση της οικονομίας, όμως σε κάθε περίπτωση είναι μια πολύ ανησυχητική εξέλιξη που πρέπει να λειτουργήσει ως συναγερμός για τους αρμόδιους για τη χάραξη πολιτικών και ευρύτερα τους πολίτες της χώρας». Παράλληλα, ο νομικός και μέλος του διοικητικού συμβουλίου του ΚΕΦίΜ, Τάσος Αβραντίνης προσέθεσε ότι «η Ελλάδα από το 2000 έχει σημειώσει πτώση 50 ολόκληρων θέσεων ως προς την οικονομική ελευθερία, γεγονός που υπονομεύει σοβαρά τις αναπτυξιακές προοπτικές της χώρας, αλλά και τις ευκαιρίες δημιουργίας και προκοπής για τις Ελληνίδες και τους Έλληνες. Η κυβέρνηση και οι υγιείς πολιτικές δυνάμεις οφείλουν να μελετήσουν με προσοχή τα πορίσματα της έκθεσης και να λάβουν άμεσα αλλά και μακροπρόθεσμα μέτρα για την ουσιαστική ενίσχυση της οικονομικής ελευθερίας, ιδιαίτερα μάλιστα στα πεδία όπου οι σημερινές μας επιδόσεις είναι απογοητευτικές όπως το μέγεθος του κράτους και το ρυθμιστικό περιβάλλον. Ο διαθέσιμος χρόνος για την υλοποίηση των αναγκαίων αλλαγών ήδη έχει στενέψει δραματικά».\n\nΕπισημαίνεται ότι ο Δείκτης Οικονομικής Ελευθερίας μετρά τον τρόπο με τον οποίο οι πολιτικές και οι θεσμοί των 165 χωρών του Δείκτη υποστηρίζουν την οικονομική ελευθερία. Το Ινστιτούτο Fraser εκπονεί την ετήσια μελέτη για την Οικονομική Ελευθερία στον Κόσμο σε συνεργασία με ένα δίκτυο ανεξάρτητων ερευνητικών και εκπαιδευτικών ινστιτούτων από περίπου 100 χώρες, μεταξύ των οποίων είναι το ΚΕΦίΜ. Πρόκειται για μια πρωτότυπη μέτρηση της οικονομικής ελευθερίας, που υπολογίζεται βάσει των θεσμών και των πολιτικών που εφαρμόζει κάθε χώρα σε πέντε πεδία: το μέγεθος του κράτους· το κράτος δικαίου και τα ιδιοκτησιακά δικαιώματα · την πρόσβαση σε ισχυρό νόμισμα· την ελευθερία στο διεθνές εμπόριο· και το ρυθμιστικό περιβάλλον στην τραπεζική πίστη, τα εργασιακά και την επιχειρηματικότητα.",
    "Διαμάχη Ρεπουμπλικανών και Δημοκρατικών για 50 μετανάστες στη Μασαχουσέτη": "Κλείσιμο\n\nΚλείσιμο\n\nΠενήντα μετανάστες που είχαν σταλεί στο νησί Μάρθας Βίνγιαρντ, στη, εν μέσω της πολιτικής αντιπαράθεσης μεταξύ Δημοκρατικών και Ρεπουμπλικάνων για το μεταναστευτικό , θα μεταφερθούν προσωρινά σε στρατιωτική βάση, ανακοίνωσε την Παρασκευή ο κυβερνήτης της Πολιτείας.Οι μετανάστες, οι περισσότεροι, έφτασαν την Τετάρτη στο νησί με τους αμπελώνες, όπου διατηρούν εξοχικές κατοικίες πολλοί εύποροι Αμερικανοί. Στάλθηκαν εκεί με πτήσεις από το Τέξας, όμως ο Ρεπουμπλικάνος κυβερνήτης της Φλόρινταςυποστηρίζει ότιΠαρά την κινητοποίηση των τοπικών αρχών για να βοηθήσουν τους νεοαφιχθέντες, μεταξύ των οποίων υπάρχουν και μικρά παιδιά,, ανέφερε το γραφείο του Δημοκρατικού κυβερνήτη της Μασαχουσέτης, Τσάρλι Μπέικερ. Σήμερα προτάθηκε να μεταφερθούν προσωρινά στην Κοινή Στρατιωτική Βάση του Κέιπ Κοντ. «Οι οικογένειες δεν θα χωριστούν», υπογραμμίζεται στην ανακοίνωση, αλλά στη βάση αυτή θα έχουν πρόσβαση σε ιατρικές και νομικές υπηρεσίες.Τοπικά μέσα ενημέρωσης ανέφεραν ότι έχει ήδη ξεκινήσει η διαδικασία για τη μεταφορά τους. Ορισμένοι από τους μετανάστες είπαν ότιΟ Δημοκρατικός βουλευτής Τζούλιαν Σάιρ ζήτησε τη διενέργεια έρευνας για το θέμα.«Δεν ξέρω αν αντιστοιχεί ή όχι στον νομικό ορισμό της διακίνησης ανθρώπων, ταιριάζει όμως με τον ηθικό ορισμό της. Και πιστεύω ότι θα πρέπει πραγματικά να το εξετάσουμε. Ελπίζω ότι το υπουργείο Δικαιοσύνης θα εξετάσει το θέμα», είπε μιλώντας σε τοπικό τηλεοπτικό σταθμό.Η αποστολή μεταναστών στα προπύργια των Δημοκρατικών έχει εξελιχθεί σε «πολιτικό όπλο» των ηγετικών στελεχών της αμερικανικής δεξιάς οι οποίοι καταγγέλλουν με αυτόν τον τρόπο τη μεταναστευτική πολιτική του προέδρου Τζο Μπάιντεν.Το πρωί της Πέμπτης, δύο λεωφορεία με μετανάστες έφτασαν κοντά στην κατοικία της αντιπροέδρου Κάμαλα Χάρις στην Ουάσινγκτον, η οποία έχει αναλάβει να διαχειριστεί το «καυτό» θέμα της μετανάστευσης. Τα λεωφορεία στάλθηκαν εκεί από τον Ρεπουμπλικάνο κυβερνήτη του Τέξας Γκρεγκ Άμποτ.Πηγή: ΑΠΕ-ΜΠΕ",
    "Κολομβία: Ο διάλογος ως προϋπόθεση της ειρήνης": "Ο αριστερός πρόεδρος της χώρας Γουστάβο Πέτρο κατέθεσε σχέδιο νόμου που εξουσιοδοτεί εκπροσώπους να ξεκινήσουν ειρηνευτικό διάλογο με παράνομες ένοπλες ομάδες, με τη συμμετοχή όλων των υπουργείων, αλλά και με τον πρόεδρο της Βενεζουέλας σε ρόλο εγγυητή.\n\n«Ολική ειρήνη»· συνολική, εμπεριεκτική, ολόπλευρη, χωρίς αποκλεισμούς κανενός από όσους μετέχουν στις έξι ανοιχτές ένοπλες συρράξεις, που σύμφωνα με τη Διεθνή Επιτροπή του Ερυθρού Σταυρού αντιμετωπίζει ακόμη η Κολομβία.\n\n«Γιατί χωρίς ολική ειρήνη, καμιά νέα κοινωνία, κανένα Κράτος Δικαίου, Ευημερίας και Ισότητας για όλους δεν μπορεί να οικοδομηθεί». Αυτό είναι το κεντρικό «δόγμα» του πρώτου αριστερού προέδρου της χώρας, Γουστάβο Πέτρο, και άξονας της νέας στρατηγικής που από τις πρώτες ημέρες της διακυβέρνησής του άρχισε να εφαρμόζει.\n\nΗδη η κυβέρνηση κατέθεσε σχέδιο νόμου που εξουσιοδοτεί τους εκπροσώπους της να προχωρήσουν σε διάλογο και υπογραφή συμφωνιών με παράνομες ένοπλες ομάδες υπό την επιτήρηση και τον έλεγχο διεθνών οργανισμών, όπως έγινε με τη συμφωνία του 2016 ανάμεσα στην κυβέρνηση και τις Επαναστατικές Ενοπλες Δυνάμεις της Κολομβίας (FARC). Οπως εξήγησε ο υπουργός Εσωτερικών Αλφόνσο Πράδα, στη διαδικασία για την επίτευξη της ολικής ειρήνης δεν θα υπάρχουν περιορισμοί ως προς το ποιες παράνομες ομάδες θα μπορεί να προσέλθουν στον διάλογο, ενώ στις επιμέρους πολιτικές θα συμμετέχουν όλα τα υπουργεία της κυβέρνησης, αφού εφεξής η «ολική ειρήνη αποτελεί μια δημόσια πολιτική του κράτους».\n\nΜε πρόταγμα την αρχή ότι η στρατιωτική αντιπαράθεση δεν υπήρξε λύση, αλλά μέρος του προβλήματος, ήδη ξεκίνησαν διαβουλεύσεις με τον Εθνικοαπελευθερωτικό Στρατό (ELN), το ένοπλο αντάρτικο με το οποίο ο πρώην πρόεδρος Χουάν Μανουέλ Σάντος είχε προχωρήσει σε διαπραγματεύσεις το 2017 που μετέπειτα επί του υπερσυντηρητικού προέδρου Ντούκε πάγωσαν. Κυβερνητική αντιπροσωπεία συναντήθηκε στις 11 Αυγούστου στην Κούβα με εκπροσώπους του ELN συμφωνώντας στα πρώτα βήματα για την επίσημη επανέναρξη των διαπραγματεύσεων.\n\nΟ επικεφαλής των διαπραγματευτών των ανταρτών, Ισραέλ Ραμίρες Πινέδα, γνωστός ως «Πάμπλο Μπελτράν», δήλωσε στο πρακτορείο Efe πως το ELN είναι πρόθυμο να συζητήσει τον αφοπλισμό του, αλλά με άλλες προϋποθέσεις από εκείνες της συμφωνίας του 2016 όταν «οι FARC κατέθεσαν τα όπλα κι άρχισαν να τους σκοτώνουν».\n\nΣτήριξη από το Καράκας\n\nΕγγυήτρια δύναμη αυτού του διαλόγου ειρήνης θα είναι η Βενεζουέλα. Ο πρόεδρος Νικολάς Μαδούρο αποδέχτηκε την πρόσκληση του ομολόγου του, Πέτρο, που αντιστρέφοντας άρδην την ώς τώρα κολομβιανή πολιτική αντιπαράθεσης και εχθρότητας με τη γείτονα, τόνισε πως «η κυβέρνηση και ο λαός της Βενεζουέλας πάντοτε πρόσφεραν αποτελεσματική στήριξη για την οριστική διευθέτηση της κολομβιανής ένοπλης σύρραξης».\n\nΟ Γουστάβο Πέτρο, σε αντίθεση με την πολιτική απομόνωσης της Βενεζουέλας, έχει ταχθεί υπέρ της σύσφιγξης των σχέσεων των δύο χωρών (που μοιράζονται περισσότερα από 2.200 χιλιόμετρα σύνορα) για την αντιμετώπιση των κοινών προβλημάτων: από το μεταναστευτικό ώς τις παραστρατιωτικές ομάδες και το λαθρεμπόριο. Ηδη στα τέλη Αυγούστου αποκαταστάθηκαν οι διπλωματικές σχέσεις τους, που είχαν παγώσει το 2019, ενώ στις 26 Σεπτεμβρίου θα ανοίξουν τα χερσαία σύνορα και να επανεκκινήσουν οι εμπορικές πτήσεις ανάμεσα στις δύο χώρες.\n\nΟ δε υπουργός Εξωτερικών, Αλβαρο Λέιβα, ανακοίνωσε πως η Κολομβία (όταν θα είναι πρόσφορη η στιγμή) θα επιδιώξει να αποσύρει την προσφυγή που έκανε ο Ιβάν Ντούκε (όταν ακόμη ήταν γερουσιαστής, το 2017) κατά του Νικολάς Μαδούρο στο Διεθνές Ποινικό Δικαστήριο.\n\nΤα μεγάλα αγκάθια\n\nΠαράλληλα, το περασμένο Σάββατο, αντιπροσωπεία της κολομβιανής κυβέρνησης και της πιο ισχυρής ομάδας των διαφωνούντων των FARC (το Πρώτο Μέτωπο ή Νοτιοανατολικό Μπλοκ) είχαν μια «διερευνητική συνάντηση» για να ορίσουν τις προϋποθέσεις για έναρξη διαλόγου. Στη συνάντηση μετείχαν 4 αντάρτες, ο ύπατος επίτροπος Ειρήνης Ντανίλο Ρουέδα και ο Ραούλ Ροσέντε, της Επιτροπής των Ηνωμένων Εθνών για την Παρακολούθηση της Εφαρμογής της Συμφωνίας Ειρήνης του 2016. Σε κοινό τους ανακοινωθέν μαζί με τον Δανό διπλωμάτη Νταγκ Ναγκόδα εξέφρασαν την «πρόθεση και αναγκαιότητα αυτοί οι διάλογοι να συνοδεύονται από μια κατάπαυση του πυρός και από τις δύο πλευρές».\n\nΣύμφωνα με τον Ρουέδα κι άλλη ομάδα διαφωνούντων, της οποίας αρχηγός είναι ο εκ των ιστορικών ηγετών των FARC Ιβάν Μάρκες, «έχει εκφράσει τη διάθεσή της να αποτελέσει μέρος της ολικής ειρήνης». Οπως επίσης και το καρτέλ Κλαν του Κόλπου, γνωστό και ως Γαϊτανιστικές Αυτοάμυνες της Κολομβίας (AGC), η μεγαλύτερη εγκληματική οργάνωση της χώρας.\n\nΩστόσο οι διαπραγματεύσεις με τους διαφωνούντες των FARC, που επέστρεψαν στην παρανομία για να πολεμήσουν κατά της κυβέρνησης, αλλά και με τα βίαια καρτέλ με τις παραστρατιωτικές δομές αποτελούν ένα αγκάθι σε αυτή τη διαδικασία. Και πολλοί ζητούν από την κυβέρνηση να διασαφηνίσει ποιο θα είναι το αντάλλαγμα για να σταματήσουν τις παράνομες δραστηριότητές τους ώστε να μην ανακυκλωθεί απλά η βία ή με ποια κριτήρια θα γίνει η διάκριση ανάμεσα στον πολιτικό ή εγκληματικό χαρακτήρα αυτών των ομάδων, όταν πλέον τα όρια της δράσης τους, ιδίως η εμπλοκή τους στο ναρκω-εμπόριο και τους εκβιασμούς, είναι δυσδιάκριτα; Ο γερουσιαστής του κυβερνώντος Ιστορικού Συμφώνου, Ιβάν Σεπέδα, απαντά στις επικρίσεις πως «δεν μπορεί να υπάρξει ειρήνη στη χώρα δίχως να σταματήσουν τα εμπόλεμα μέτωπα».\n\nΟι συνομιλίες με τα καρτέλ συνιστούν τμήμα μιας διαφορετικής αντίληψης για την αντιμετώπιση του προβλήματος των ναρκωτικών και μιας στροφής από τον αμερικανικής έμπνευσης αποτυχημένο «πόλεμο κατά των ναρκωτικών» στην αντιμετώπισή του ως ζητήματος δημόσιας υγείας που απαιτεί διεθνή ρύθμιση. Αυτό διαμήνυσε ο Πέτρο τη Δευτέρα, μετά τη συνάντησή του με τον γενικό γραμματέα του ΟΗΕ Αντόνιο Γκουτέρες στη Νέα Υόρκη, όπου βρίσκεται για να μετάσχει στη Γενική Συνέλευση των Ηνωμένων Εθνών.\n\nΚατά τη χθεσινή ομιλία του, παθιασμένη όπως την χαρακτήρισε το CNN, ο Πέτρο εστίασε κυρίως στο περιβάλλον, στην προστασία των δασών της Αμαζονίας, για την καταστροφή της οποίας κατηγόρησε τις ανεπτυγμένες χώρες, και στην ανάγκη μέτρων για την αναχαίτιση της κρίσης που επιφέρει στον πλανήτη η κλιματική αλλαγή με την εκμετάλλευση του πετρελαίου και του φυσικού αερίου. Επέκρινε δε με έμφαση την πολιτική του «πολέμου κατά των ναρκωτικών» και τις καταστροφικές τακτικές για την εξάλειψη των παράνομων καλλιεργειών. Μάλιστα, λίγα λεπτά μετά την ομιλία του, συναντήθηκε με τον Τζον Κέρι, τον ειδικό απεσταλμένο του Αμερικανού προέδρου για το Κλίμα, και συνομίλησαν για τόσο για την κλιματική αλλαγή όσο και τις διαδικασίες ειρήνης.",
    "Με θέα στην Αμερική": "Έκλεισαν χθες (μέχρι να ξανανοίξουν τον Νοέμβριο) τα παράθυρα της Ευρώπης και απόψε η θέα μας στα προγνωστικά μπάσκετ φτάνει στην άλλη πλευρά του Ατλαντικού…\n\nΣτην Αμερική, λοιπόν, διεξάγονται απόψε τα έξι ματς της δεύτερης αγωνιστικής των ομίλων της δεύτερης προκριματικής φάσης του Παγκοσμίου Κυπέλλου, το οποίο θα διεξαχθεί από τις 25 Αυγούστου έως τις 10 Σεπτεμβρίου στην Ινδονησία, στις Φιλιππίνες και στην Ιαπωνία.\n\nΣε αυτόν τον Β’ γύρο συμμετέχουν 12 ομάδες χωρισμένες σε δυο ομίλους των έξι, εκ των οποίων οι τρεις πρώτες θα σφραγίσουν τα εισιτήρια τους για το Παγκόσμιο Κύπελλο, ενώ θα τις ακολουθήσει η καλύτερη τέταρτη.\n\nΣτον 5ο όμιλο προελαύνει ο Καναδάς με 7-0, στη δεύτερη θέση βρίσκεται η Βενεζουέλα με 6-2, στην τρίτη ισοβαθμούν η Δομινικανή Δημοκρατία και η Αργεντινή με 5-2 και ακολουθούν ο Παναμάς και οι Μπαχάμες με 2-5.\n\nΣτον 6ο όμιλο προπορεύεται η ομάδα των ΗΠΑ με 6-1, στο Νο 2 βρίσκεται η Βραζιλία με 5-2, στο αμέσως επόμενο σκαλί συνωστίζονται το Πουέρτο Ρίκο, το Μεξικό και η Ουρουγουάη με 4-3 και ακολουθεί η Κολομβία με 3-4.\n\nH σημερινή ατζέντα περιλαμβάνει τις αναμετρήσεις Αργεντινή-Μπαχάμες, Παναμάς-Καναδάς, Βενεζουέλα-Δομινικανή Δημοκρατία (5ος όμιλος) και Βραζιλία-Μεξικό, Ουρουγουάη-Πουέρτο Ρίκο, Κολομβία-ΗΠΑ (6ος όμιλος).\n\nΠαναμάς – Καναδάς\n\nΣτις 03:10 στην πόλη του Παναμά διεξάγεται ο αγώνας ανάμεσα στον Παναμά και στον Καναδά.\n\nΟι φιλοξενούμενοι παραμένουν αδιάφθοροι και στις δυο φάσεις της προκριματικής φάσης, προέρχονται από τη νίκη επί της Αργεντινής με 99-87 και έχουν ρεκόρ 7-0 με μέσο όρο 102.0 πόντους στην επίθεση και 72.0 στην άμυνα.\n\nΑπό την πλευρά τους οι γηπεδούχοι ηττήθηκαν τις προάλλες από τη Δομινικανή Δημοκρατία με 70-61 και βρίσκονται στο 2-5 με μέσο όρο 66.7 και 69.1 αντιστοίχως.\n\nΣτη διάθεση του Νικ Νερς βρίσκονται κάμποσοι παίκτες του ΝΒΑ (Σάι Γκίλτζιους-Aλεξάντερ, Νικέιλ Αλεξάντερ-Γουόκερ, Κόρει Τζόζεφ, Ντουάιτ Πάουελ, Κέλι Ολίνικ), που πλαισιώνονται μεταξύ άλλων από τον Κέβιν Πάνγκος και τον άλλοτε παίκτη της ΑΕΚ, Φίλιπ Σκραμπ, ενώ απουσιάζει ο Κάιλ Γουίλτζερ (Ολυμπιακός, 2017-18).\n\nΚολομβία – ΗΠΑ\n\nΜισή ώρα αργότερα (03:40) στη Μπαρανκουίγια η Κολομβία υποδέχεται τις ΗΠΑ.\n\nΟι οικοδεσπότες που έχουν σε πρωταγωνιστικό ρόλο τον πρώην παίκτη της ΑΕΚ Μπράιαν Ανγκόλα προέρχονται από την εκτός έδρας νίκη επί του Μεξικού στην παράταση με 93-89, αλλά παραμένουν ουραγοί στον 6ο όμιλο με ρεκόρ 3-4 και έσο όρο 79.6 πόντους στην επίθεση και 89.6 στην άμυνα.\n\nΗ Team USA η οποία στελεχώνεται από παίκτες που αγωνίζονται στη G League, στην Ευρώπη και στην Αυστραλία (με προπονητή τον πρώην των Τζαζ και των Μπουλς, Τζέιμς Μπόιλεν) κουβαλάει την ήττα που γνώρισε στις 29 Νοεμβρίου από το Μεξικό, προέρχεται από την άνετη νίκη επί της Ουρουγουάης με 105-71 και οδηγεί τον 6ο όμιλο με 6-1 και μέσο όρο 91.4 πόντους στην επίθεση και 77.1 στην άμυνα.\n\nΑργεντινή – Μπαχάμες\n\nΤην ίδια ώρα (03:40) στη Μαρ ντελ Πλάτα αναμετρώνται η Αργεντινή και οι Μπαχάμες.\n\nΟι γηπεδούχοι προέρχονται από την εκτός έδρας ήττα από τον Καναδά με 99-87 και ισοβαθμούν στην τρίτη θέση του 5ου ομίλου με τη Δομινικανή Δημοκρατία με ρεκόρ 5-2 και με μέσο όρο 77.4 πόντους στην επίθεση και 68.7 στην άμυνα.\n\nΟι φιλοξενούμενοι ηττήθηκαν στην έδρα τους από τη Βενεζουέλα με 86-81 και ισοβαθμούν στην τελευταία θέση με τον Παναμά, με ρεκόρ 2-5 και με μέσο όρο 79.9 και 92.3 πόντους αντιστοίχως.\n\nΣτο ρόστερ των χρυσών Ολυμπιονικών του 2004 βρίσκονται μεταξύ άλλων ο Φακούντο Καμπάτσο, ο Νικολάς Λαπροβίτολα, ο Κάρλος Ντελφίνο, ο Γκάμπριελ Ντεκ, o Λεάντρο Μπολμάρο, ο Nικολάς Μπρουσίνο και ο πρώην παίκτης της ΑΕΚ Χουάν Πάμπλο Βαουλέτ.\n\nΟι Μπαχαμέζοι αντιπαραβάλλουν τον Μπάντι Χιλντ (Πέισερς) και τον πρεσβύτερο αδελφό του Κλέι Τόμπσον και γιο του Μάισαλ Τόμπσον, Μάικελ Τόμπσον.\n\nΤα σημεία του Βασίλη Σκουντή τα βρίσκεις και στο stoiximan app\n\nΠρογνωστικά στοιχήματος\n\nΣτο στοιχηματικό «δια ταύτα» τώρα…\n\nΧθες στον αγώνα Ελλάδα-Βέλγιο (85-68) επιβεβαιώθηκαν οι προτάσεις του over των πέντε ριμπάουντ του Κώστα Παπανικολάου με απόδοση 2.95, του over των 2.5 εύστοχων τρίποντων του Τάιλερ Ντόρσεϊ με απόδοση 2.25 και της νίκης της Εθνικής μαζί με το under των 162.5 πόντων με απόδοση 2.07.\n\nΠάμε παρακάτω, λοιπόν…\n\nΣτον αγώνα Παναμάς-Καναδάς θα πόνταρα στο over των 164.5 πόντων ➡με απόδοση 1.87 και στο χάντικαπ των -24.5 πόντων υπέρ των φιλοξενούμενων με απόδοση 1.83.\n\nΣτο ματς Κολομβία-ΗΠΑ στέκομαι στις επιλογές του over των 166.5 πόντων με απόδοση 1.85 και του χάντικαπ των -20.5 πόντων υπέρ των φιλοξενούμενων ➡με απόδοση 1.88.\n\nΣτην αναμέτρηση Αργεντινή-Μπαχάμες βλέπω το under των 166.5 πόντων με απόδοση 1.88 και το χάντικαπ των -15.5 πόντων υπέρ της Αργεντινής ➡με απόδοση 1.85.\n\nΣτον αγώνα Βραζιλία-Μεξικό μου κάνουν κλικ η νίκη των γηπεδούχων μαζί με το over των 154.5 πόντων με απόδοση 2.15, το over των 162 πόντων με απόδοση 2.72, το χάντικαπ των -13.5 πόντων της Βραζιλίας με απόδοση 2.05, το over των 3.5 ασίστ του Ραφαέλ Λουζ ➡με απόδοση 2.15 και το να βγει πρώτος σκόρερ ο Φρανσίσκο Κρουζ με απόδοση 3.15.\n\nΗ κορυφαία εταιρία στοιχημάτων στον πλανήτη ΕΓΓΡΑΦΗ\n\n21+ Αρμόδιος Ρυθμιστής ΕΕΕΠ, Κίνδυνος εθισμού και απώλειας περιουσίας, Γραμμή βοήθειας ΚΕΘΕΑ: 210‍9237777, Παίξτε Υπεύθυνα\n\nΗ κορυφαία εταιρία στοιχημάτων στον πλανήτη ΕΓΓΡΑΦΗ\n\n21+ Αρμόδιος Ρυθμιστής ΕΕΕΠ, Κίνδυνος εθισμού και απώλειας περιουσίας, Γραμμή βοήθειας ΚΕΘΕΑ: 210‍9237777, Παίξτε Υπεύθυνα",
    "Είμαστε πρόθυμοι να εφοδιάσουμε την παγκόσμια αγορά με πετρέλαιο και αέριο δηλώνει ο Μαδούρο": "FILE PHOTO : O πρόεδρος της Βενεζουέλας Νικολά Μαδούρο. EPA, press office of the Miraflores P HANDOUT EDITORIAL USE ONLY\n\n15/09/2022\n\nΗ Βενεζουέλα έχει εκφράσει την προθυμία της να προμηθεύσει την παγκόσμια αγορά με πετρέλαιο και φυσικό αέριο.\n\nΑυτό δήλωσε ο πρόεδρος Νικολάς Μαδούρο, ο οποίος κατήγγειλε την ενεργειακή κρίση που προκλήθηκε από τις «παράλογες» κυρώσεις που επιβλήθηκαν κατά της Ρωσίας μετά την εισβολή στην Ουκρανία, σύμφωνα με το tgcom24.\n\n«Η Βενεζουέλα είναι έτοιμη να προμηθεύσει, με σταθερό και ασφαλή τρόπο, την αγορά πετρελαίου και φυσικού αερίου που χρειάζεται η παγκόσμια οικονομία», είπε ο πρόεδρος της Βενεζουέλας.\n\nΜε πληροφορίες από ertnews.gr\n\nΕλλάδα Αθήνα\n\nShare this: Twitter\n\nFacebook\n\n",
    "Η Κολομβία αποφεύγει να επικρίνει τη Νικαράγουα για «στρατηγικούς λόγους»": "Κλείσιμο\n\nΚλείσιμο\n\nΗ νέα κυβέρνηση τηςαπέχει από το να επικρίνει ή να καταδικάσει αυτή τηςυπό τον Ντανιέλ Ορτέγα για «στρατηγικούς λόγους», γνωστοποίησε χθες Τρίτη ο κολομβιανός υπουργός Εξωτερικών Άλβαρο Λέιβα.Μετά την εκλογή αυτό το καλοκαίρι του Γουστάβο Πέτρο, του πρώτου προέδρου στην ιστορία της χώρας που ανήκει στην αριστερά, η Κολομβία απείχε τη 12η Αυγούστου από συνεδρίαση του Οργανισμού Αμερικανικών Κρατών (ΟΑΚ) που καταδίκασε την κυβέρνηση του κ. Ορτέγα προσάπτοντάς της διωγμό εναντίον της ρωμαιοκαθολικής εκκλησίας, ΜΚΟ και του Τύπου.Σε επίσημη ανακοίνωσή του χθες Τρίτη, ο Κολομβιανός ΥΠΕΞ Λέιβα δικαιολόγησε την απουσία αυτή επικαλούμενους «στρατηγικούς» και «ανθρωπιστικούς» λόγους, διαβεβαιώνοντας πως δεν υπήρχε «ιδεολογικό κίνητρο».«Η νέα κυβέρνηση της Κολομβίας προωθεί και υπερασπίζεται τα ανθρώπινα δικαιώματα τόσο στο εσωτερικό όσο και στο εξωτερικό», συμπλήρωσε ο κ. Λέιβα.Η απόφαση αυτή προκάλεσε σφοδρές επικρίσεις σε βάρος του επικεφαλής της κολομβιανής διπλωματίας, εναντίον του οποίου η αντιπολίτευση εννοεί να καταθέσει πρόταση μομφής στο Κογκρέσο.Αφότου ανέλαβε την εξουσία, ο πρόεδρος Πέτρο δεν έχει αναφερθεί στην πολιτική κατάσταση στη Νικαράγουα, όπου οι αρχές έθεσαν τις τελευταίες ημέρες σε κατ’ οίκον κράτηση αρχιεπίσκοπο που επέκρινε τον κ. Ορτέγα, ενώ προχώρησαν στην κατάσχεση της έδρας ιστορικής εφημερίδας της αντιπολίτευσης που σκοπεύουν να μετατρέψουν σε πολιτιστικό κέντρο.Οι ΗΠΑ καταδίκασαν τη «δραματική επιδείνωση» της κατάστασης ως προς τα ανθρώπινα δικαιώματα, ο πάπας Φραγκίσκος δήλωσε «ανήσυχος» για την κατάσταση και διεθνείς οργανισμοί και μη κυβερνητικές οργανώσεις κατέκριναν τους περιορισμούς στην κοινωνία των πολιτών και στην αντιπολίτευση.Η πρώτη κυβέρνηση της αριστεράς στην Κολομβία αποκατέστησε τις σχέσεις της χώρας με τη Βενεζουέλα και την Κούβα, βασικούς συμμάχους της Νικαράγουας στην περιοχή.Αντιπρόσωποι της κυβέρνησης του κ. Πέτρο διεξάγουν εδώ και μέρες συνομιλίες με αντάρτες του Στρατού Εθνικής Απελευθέρωσης (ELN) στην Αβάνα, ενόψει της επανέναρξης ειρηνευτικών διαπραγματεύσεων.Τον Ιούνιο του 2021, επί των ημερών της κυβέρνησης του δεξιού πρώην προέδρου Ιβάν Ντούκε, η Κολομβία είχε ανακαλέσει τον πρεσβευτή της στη Μανάγουα για διαβουλεύσεις, καταδικάζοντας τον διωγμό πολιτικών αντιπάλων του Ντανιέλ Ορτέγα. Ο νικαραγουανός πρόεδρος ανταπέδωσε το μέτρο και η διμερής σχέση δεν έχει αποκατασταθεί έκτοτε.Η Κολομβία και η Νικαράγουα εξάλλου είναι αντίδικες ενώπιον του Διεθνούς Δικαστηρίου της Χάγης για τα θαλάσσια σύνορά τους στην Καραϊβική.",
    "Η Εθνική Ελλάδας μπάσκετ παρέμεινε στην 9η θέση της παγκόσμιας κατάταξης της FIBA": "Η Εθνική Ελλάδας μπάσκετ παρέμεινε στην 9η θέση της παγκόσμιας κατάταξης της FIBA\n\nΗ FIBA ανακοίνωσε το ranking των εθνικών ομάδων μετά την ολοκλήρωση του EuroBasket 2022, των παναμερικανικών και των πανασιατικών αγώνων.\n\nΗ Εθνική Ελλάδας μπάσκετ, η οποία τερμάτισε στην πέμπτη θέση του Eurobasket 2022, παρέμεινε στην ένατη θέση, ενώ τρεις θέσεις ανέβηκε η Αργεντινή, μετά την κατάκτηση του τίτλου στους παναμερικανικούς αγώνες.\n\nΟι ανακατατάξεις ήταν ελάχιστες στην πρώτη 15αδα, με τις ΗΠΑ να παραμένουν στο Νο1 και την Ισπανία στο Νο2.\n\nΑναλυτικά η πρώτη 20αδα στο ranking της FIBA:\n\n1. ΗΠΑ (1)\n\n2. Ισπανία (2)\n\n3. Αυστραλία (3)\n\n4. Αργεντινή (7)\n\n5. Γαλλία (4)\n\n6. Σερβία (6)\n\n7. Σλοβενία (5)\n\n8. Λιθουανία (8)\n\n9. Ελλάδα (9)\n\n10. Ιταλία (10)\n\n11. Γερμανία (11)\n\n12. Τσεχία (12)\n\n13. Πολωνία (13)\n\n14. Βραζιλία (14)\n\n15. Καναδάς (18)\n\n16. Τουρκία (15)\n\n17. Βενεζουέλα (16)\n\n18. Μαυροβούνιο (24)\n\n19. Νιγηρία (21)\n\n20. Τυνησία (27)",
    "Χουάν Γκουαϊδό: Από πρόεδρος, υποψήφιος στις εσωκομματικές εκλογές": "Ο \"εξαφανισμένος\" ηγέτης της αντιπολίτευσης της Βενεζουέλας, Χουάν Γκουαϊδό που έχαιρε ιδιαίτερης προβολής τα προηγούμενα χρόνια ως επίδοξος διάδοχος του Μαδούρο στην εξουσία με το χρίσμα της Δύσης, ετοιμάζεται να κατέβει ως ένας απλός υποψήφιος, ανάμεσα σε άλλους, στις εσωκομματικές εκλογές του 2023.\n\nΤριάμισι χρόνια μετά τον Ιανουάριο του 2019, όταν ο Χουάν Γκουαϊδό βαφτιζόταν \"προσωρινός πρόεδρος\" της Βενεζουέλας με την αναγνώριση του Λευκού Οίκου και δεκάδων κυβερνήσεων, σήμερα βρίσκεται στη θέση του απλού υποψηφίου στις εσωκομματικές εκλογές που διοργανώνει η \"Ενωτική Πλατφόρμα\" το σχήμα της αντιπολίτευσης για τις αρχές του 2023 προκειμένου να εμφανιστεί έτοιμη με ηγεσία και σχέδιο στις προεδρικές εκλογές της Βενεζουέλας.\n\nADVERTISING\n\nΗ αποκαλούμενη \"προσωρινή προεδρία\" του -που ανακηρύχθηκε το 2019 από τις δυνάμεις της αντιπολίτευσης που αμφισβητούσαν τη νομιμότητα της εκλογής Μαδούρο μετά τις εκλογές του 2018, που την υποδέχτηκε αρχικά θετικά η υπόλοιπη αντιπολίτευση και είχε διεθνή υποστήριξη με τις ΗΠΑ να πρωτοστατούν, έχει σήμερα σχεδόν ξεχαστεί.\n\nΧουάν Γκουαϊδό AP\n\nΗ Δύση εγκατέλειψε τον Γκουαϊδό;\n\nΕνώ το 2019 η Δύση έβλεπε στο πρόσωπο του Γκουαϊδό αυτόν που θα δώσει τέλος στο τσαβικό καθεστώς στη Βενεζουέλα και θα \"ρίξει\" τον Νικολάς Μαδούρο, με κάποιους ηγέτες χωρών πιο ένθερμους από άλλους, όπως για παράδειγμα ο Κυριάκος Μητσοτάκης που έσπευσε να βγάλει σέλφι μαζί του στις αρχές του 2020 για να δηλώσει τη στήριξή του, σήμερα φαίνεται πως τον έχει ξεχασμένο. Κυριολεκτικά.\n\nΤον περασμένο Ιούνιο, αίσθηση προκάλεσε η αμήχανη στιγμή όπου η Νάνσι Πελόσι ερωτήθηκε για την απουσία του Χουάν Γκουαϊδό από τη Σύνοδο Κορυφής των ΗΠΑ. Η πρόεδρος της Βουλής των Αντιπροσώπων ήταν μάλλον αυθόρμητη αλλά και αποστομωτική: \"για ποιον;\".\n\nΗ επιλογή του Γκουαϊδό να κατέβη υποψήφιος στις εσωκομματικές εκλογές, έχει παράλληλα προκαλέσει, σύμφωνα με την El Pais, εσωτερικές διαφωνίες που, σύμφωνα με μια εκδοχή που κυκλοφορεί στις τάξεις των \"αντιτσαβιστών\", φτάνουν μέχρι τους συμμάχους τους στις Ηνωμένες Πολιτείες.\n\nΜάταια φαίνεται να έκανε γνωστή την ενόχλησή του στο Στέιτ Ντιπάρτμεντ για τις επισκέψεις υψηλόβαθμων αξιωματούχων των ΗΠΑ για να διαπραγματευτούν απευθείας με τον Νικολάς Μαδούρο τη χαλάρωση ορισμένων κυρώσεων.\n\nΟ Γκουαϊδό θα υποστηριχθεί σίγουρα από το κόμμα του, Voluntad Popular, από το οποίο, ωστόσο, είχε αποστασιοποιηθεί σε δημόσιο επίπεδο.\n\nΈνα άλλο στοιχείο που έχει ενδιαφέρον είναι και οι \"τριγμοί\" εντός της ομάδας του. Η ομάδα αυτή που είχε τη μορφή κυβερνητικού υπουργικού συμβουλίου είναι σήμερα ένας χώρος που δέχεται συχνά επικρίσεις, και στα σπλάχνα του οποίου, υπό αμοιβαίες κατηγορίες για διαφθορά, οι σχέσεις μεταξύ των συμμαχικών αντιτσαβιστικών κομμάτωνεπιδεινώνονται καθημερινά.\n\nΧουάν Γκουαϊδό AP\n\nΟι \"λιποταξίες\" μεταξύ των συνεργατών του έχουν επίσης αυξηθεί. Τρία από τα μεγαλύτερα κόμματα της αντιπολίτευσης - Democratic Action, Justice First και Un Nuevo Tiempo - έχουν χάσει την εμπιστοσύνη τους σε αυτόν. Έχει επίσης απομακρυνθεί από το Encuentro Ciudadano και το Radical Cause, δύο από τους συμμάχους του νέου συνασπισμού του, που βαφτίστηκε Save Venezuela.\n\nΣτην πραγματικότητα έχει χάσει μεγάλο μέρος της υποστήριξής του, καθώς από τις δέκα οργανώσεις που απαρτίζουν την ενιαία Πλατφόρμα, έξι είναι ακόμη μαζί του.\n\nΟ Γκουαϊδό έχει χάσει κατά πολύ την υποστήριξη της διεθνούς κοινότητας, συμπεριλαμβανομένης της στρατηγικής σημασίας Κολομβίας. Ο πρόσφατα εκλεγμένος πρόεδρος Πέτρο, σε μια από τις πρώτες του κινήσεις, προσπάθησε να αποκαταστήσει τις σχέσεις του με τον Νικολάς Μαδούρο, διορίζοντας πρεσβευτές ο ένας στη χώρα του άλλου.\n\nΣτο πλευρό του ακροδεξιού Μπολσονάρου\n\nΟ άνθρωπος που έχει ανακηρύξει τον εαυτό του μεταβατικό πρόεδρο της Βενεζουέλας και έγινε σημαία ενάντια στο \"αντιδημοκρατικό καθεστώς\" του Νικολάς Μαδούρο, φαίνεται να μην έχει και τόσο... δημοκρατικές συμμαχίες.\n\nΙδιαίτερης σημασίας είναι και η τελευταία του εμφάνιση στο πλευρό του προέδρου της Βραζιλίας, Ζαΐρ Μπολσονάρου την Τετάρτη (7/9), για τον εορτασμό της 200ής επετείου της ανεξαρτησίας του γειτονικού έθνους.\n\n\"Εκ μέρους της υπεύθυνης κυβέρνησης και του λαού της Βενεζουέλας, συγχαίρουμε την κυβέρνηση του Ζαΐρ Μπολσονάρου και όλους τους Βραζιλιάνους που έχουν δεσμευτεί για την υπεράσπιση της δημοκρατίας\" είπε σε δήλωσή του προκαλώντας αίσθηση.\n\nΗ κίνησή του αυτή να σταθεί στο πλευρό του ακροδεξιού προέδρου έχει μια παραπάνω αξία καθώς έρχεται λίγο πριν την εκλογική μάχη για την προεδρία της Βραζιλίας στις 2 Οκτωβρίου. Οι μέχρι τώρα δημοσκοπήσεις δίνουν σημαντικό προβάδισμα στον αντίπαλο του Μπολσονάρου, Λούλα ντα Σίλβα, ενώ ο λαός της Βραζιλίας \"βράζει\" και εκδηλώνει σε κάθε ευκαιρία τη δυσαρέσκειά του στη διακυβέρνηση Μπολσονάρου.\n\nΑίτημα στον Μαδούρο να ορίσει ημερομηνία εκλογών\n\nΟ Χουάν Γκουαϊδό προσπαθεί να δείξει ότι παραμένει ενεργός πολιτικά. Την Κυριακή (4/9) ζήτησε από την κυβέρνηση Μαδούρο να ορίσει την ημερομηνία των προεδρικών και βουλευτικών εκλογών.\n\n«Η Βενεζουέλα βρίσκεται σε αντίσταση και παλεύει για μια λύση: την ημερομηνία των προεδρικών και βουλευτικών εκλογών που μας οφείλουν. Όσο κι αν μας κάνει ενέδρα το καθεστώς, ότι απειλεί. Όσα ρίσκα κι αν ξέρουμε ότι παίρνουμε, θα μας βρουν στο δρόμο», έγραψε ο Γκουαϊδό στον λογαριασμό του στο Twitter.\n\nΤο αντιπολιτευόμενο κόμμα Primero Justicia (PJ) ζήτησε αυτήν την Παρασκευή από το Εθνικό Εκλογικό Συμβούλιο (CNE) να ανοίξει το μητρώο για την εγγραφή νέων ψηφοφόρων που βρίσκονται στην επικράτεια της Βενεζουέλας και για τους συμπατριώτες του εξωτερικού που θέλουν να συμμετάσχουν σε μελλοντικές εκλογές.\n\nΣτις 20 Ιουλίου, η ΜΚΟ Súmate κατήγγειλε ότι το διοικητικό συμβούλιο της Εκλογικής Δύναμης της Βενεζουέλας «δεν συμμορφώθηκε με τις κύριες λειτουργίες και εξουσίες» που υποτίθεται ότι θα ασκούσε κατά το πρώτο εξάμηνο του 2022, μεταξύ των οποίων η «αποτελεσματική, έγκαιρη και σωστή ενημέρωση του εκλογικού καταλόγου.»\n\nΣε ανακοίνωσή της, η ΜΚΟ ανέφερε ότι περισσότεροι από 10 εκατομμύρια Βενεζουελάνοι θα πρέπει να εγγραφούν ή να ενημερώσουν τα στοιχεία διαμονής και εκλογικού κέντρου εντός και εκτός της χώρας, «από τις 20 Απριλίου 2022 έως τον Δεκέμβριο του 2024, ημερομηνία κατά την οποία θα πρέπει να κρατήσουν την επόμενη προεδρικές εκλογές.\n\nΣτο δρόμο για τις προεδρικές εκλογές του 2024\n\nΗ διοργάνωση μιας εσωκομματικής διαδικασίας από την οποία θα προκύψει η επιλογή ηγέτη και στρατηγικής αποτελεί μονόδρομο για την αντιπολίτευση του Νικολάς Μαδούρο, εν όψει των προεδρικών εκλογών του 2024. Ορισμένες δημοσκοπήσεις τοποθετούν το ενδιαφέρον για συμμετοχή σε αυτές τις εσωτερικές προκριματικές εκλογές στο 51%.\n\nΧουάν Γκουαϊδό AP\n\n\n\n\n\nΗ απόφαση Γκουαϊδό να θέσει υποψηφιότητα, λένε οι συνοδοιπόροι του, προκύπτει από υψηλά ποσοστά στις δημοσκοπήσεις και ένα \"πολιτικό κεφάλαιο\" που θέλει να υπερασπιστεί. Στις τελευταίες μετρήσεις, το όνομά του είναι ένα από τα λίγα που σώζονται από τη ζώνη της... αδιαφορίας, μαζί με τους Manuel Rosales, Henrique Capriles και María Corina Machado. Εξακολουθεί να ταξιδεύει στη χώρα αμφισβητώντας τον Μαδούρο, μιλώντας για διαφθορά του τσαβισμού, αντιδρώντας στις ελλείψεις των δημόσιων υπηρεσιών, μιλώντας για δημοκρατία και οργανώνοντας συναντήσεις διαδικτυακά.\n\nΌμως, στις αναρτήσεις του στα social media δέχεται βροχή από χλευασμούς και προσβολές από ένα κοινό που αισθάνεται εξαπατημένο.\n\nΑυτό που μάλιστα τον καθιστά περισσότερο αφερέγγυο, είναι το ότι ο ίδιος αφήνει όλες τις επιλογές ανοιχτές στο τραπέζι κάτι που καθιστά το πολιτικό του αφήγημα χωρίς ουσιαστικό περιεχόμενο.\n\nΣε κάθε περίπτωση, η ώρα της κρίσης δεν θα αργήσει και θα είναι πλέον στο χέρι του λαού της Βενεζουέλας να αποφασίσει αν θα του δώσει οποιονδήποτε ηγετικό ρόλο, ή αν απλώς η ιστορία τον προσπεράσει.\n\nΑκολουθήστε το News247.gr στο Google News και μάθετε πρώτοι όλες τις ειδήσεις",
    "Πώς πλοία-φαντάσματα «πειράζουν» το GPS και παραβιάζουν τις κυρώσεις": "Ενα μεγάλο διυλιστήριο, μια παλιά προβλήτα, ένα δεξαμενόπλοιο που η κατάστασή του μαρτυρούσε τα χρόνια που έχει οργώσει τους ωκεανούς, κάποια άλλα αγκυροβολημένα πλοία στη ράδα, μερικά εγκαταλειμμένα, με μοναδικό πλήρωμα τους βατσιμάνηδες, αφημένα στο έλεος της αλμυρής θάλασσας… Μια εικόνα που δεν θα προκαλούσε εντύπωση σε κανέναν. Πάντως όχι σε όποιον δεν είχε πρόσβαση στο διαδίκτυο και τις δεκάδες εφαρμογές που καταγράφουν τις ρότες και τα αγκυροβόλια των πλοίων.\n\nΔιότι, εκείνο το πρωινό του προηγούμενου Δεκέμβρη, το στίγμα του ελληνόκτητου τάνκερ –ήταν νηολογημένο στην Κύπρο και ταξίδευε με τη σημαία του Αγίου Βικεντίου και Γρεναδίνων– που είχε δέσει στην προβλήτα, έδειχνε πως δεν βρισκόταν στην καθημαγμένη από τις αμερικανικές οικονομικές κυρώσεις Βενεζουέλα, αλλά 300 ναυτικά μίλια μακριά, κάπου κοντά στην Σάντα Λουτσία, στην Καραϊβική. Μάλιστα, σύμφωνα με τις μεταδόσεις θέσης του GPS, το πλοίο δεν είχε πιάσει στη Βενεζουέλα εδώ και τουλάχιστον μια δεκαετία. Οφθαλμαπάτη, λοιπόν; Μάλλον όχι…\n\nΨεύτικο στίγμα\n\nΟι ερευνητές ναυτιλιακών δεδομένων, αναφέρουν οι New York Times, έχουν εντοπίσει εκατοντάδες περιπτώσεις πλοίων που δίνουν ψεύτικο στίγμα προκειμένου να πραγματοποιήσουν επιχειρηματικές δραστηριότητες που δεν συμπλέουν με τους διεθνείς νόμους.\n\nΗ ψηφιακή αλλοίωση με των δορυφορικών ανιχνευτών θέσης που διαθέτουν τα μεγάλα πλοία είναι παράνομη σύμφωνα με το διεθνές δίκαιο, και μέχρι πρόσφατα ήταν παγιωμένη η εντύπωση ότι οι περισσότεροι στόλοι ακολουθούσαν τους κανόνες. Φαίνεται πως αυτό δεν ισχύει πια.\n\nΚατά το τελευταίο έτος, η Windward, μια μεγάλη εταιρεία ναυτιλιακών δεδομένων που συνεργάζεται με τον ΟΗΕ, αποκάλυψε περισσότερες από 500 περιπτώσεις πλοίων που παρέμβαιναν στα συστήματα πλοήγησης για να αποκρύψουν τη θέση τους από τους δορυφόρους, υιοθετώντας μια τεχνολογία που μέχρι πρόσφατα διέθεταν λίγες χώρες και αποκλειστικά για στρατιωτική χρήση.\n\nΗ συγκεκριμένη τεχνολογία, στην ουσία, αναπαράγει το στίγμα μιας εφαρμογής VPN για κινητά τηλέφωνα, κάνοντας ένα πλοίο να φαίνεται ότι βρίσκεται σε ένα μέρος, ενώ φυσικά βρίσκεται αλλού.\n\nΗ χρήση της συνήθως εντοπίζεται σε κινεζικούς αλιευτικούς στόλους που κρύβουν τη δραστηριότητά τους σε προστατευμένα ύδατα στα ανοικτά της Νότιας Αμερικής, δεξαμενόπλοια που κρύβουν τις στάσεις τους σε ιρανικά λιμάνια και πλοία μεταφοράς εμπορευματοκιβωτίων που εξαφανίζουν τα μπάρκα τους προς τη Μέση Ανατολή. Αξιωματούχος των αμερικανικών μυστικών υπηρεσιών, μιλώντας υπό το καθεστώς ανωνυμίας στη νεοϋορκέζικη εφημερίδα, εξέφρασε την άποψη ότι η συγκεκριμένη μέθοδος παραπλάνησης χρησιμοποιείται κατά κόρον για το λαθρεμπόριο όπλων και ναρκωτικών.\n\nΠλαστή ταυτότητα\n\n«Είναι ένας νέος τρόπος για τα πλοία να μεταδίδουν μια εντελώς διαφορετική ταυτότητα», δήλωσε στους ΝΥΤ ο Ματάν Πέλεντ, ιδρυτής της Windward. «Τα πράγματα έχουν εξελιχθεί με εκπληκτική και τρομακτική ταχύτητα» πρόσθεσε και αποκάλυψε ότι η συγκεκριμένη πρακτική, ενώ ξεκίνησε κοντά σε χώρες που τελούν υπό κυρώσεις, πλέον εξαπλώνεται μέχρι την Αυστραλία και την Ανταρκτική.\n\nΣύμφωνα με ψήφισμα των Ηνωμένων Εθνών για τη ναυτιλία που υπογράφηκε από σχεδόν 200 κράτη το 2015, όλα τα μεγάλα πλοία πρέπει να διαθέτουν δορυφορικούς αναμεταδότες, γνωστούς ως συστήματα αυτόματης αναγνώρισης ή AIS, οι οποίοι μεταδίδουν την ταυτότητα του πλοίου και τα δεδομένα θέσης πλοήγησης.\n\n«Η εξάπλωση της χειραγώγησης του AIS δείχνει πόσο εύκολη έχει γίνει η υπονόμευση της τεχνολογίας του Παγκόσμιου Συστήματος Εντοπισμού Θέσης, του γνωστού μας GPS, το οποίο χρησιμοποιείται από τα κινητά τηλέφωνα μέχρι τα δίκτυα ηλεκτρικής ενέργειας», δήλωσε στους Νew York Times ο Ντάνα Γκόγουορντ, πρώην ανώτερος αξιωματικός της αμερικανικής Ακτοφυλακής και πλέον πρόεδρος του Resilient Navigation and Timing Foundation, μιας ΜΚΟ που εδρεύει στη Βιρτζίνια και ασχολείται με την εφαρμογή της συγκεκριμένης τεχνολογίας. «Πλέον αποδεικνύεται περίτρανα πόσο ευάλωτο είναι το σύστημα», σχολίασε ο ίδιος.\n\nΑξιωματούχοι των αμερικανικών υπηρεσιών πληροφοριών επιβεβαίωσαν ότι η χειραγώγηση των AIS εξαπλώνεται ταχύτατα, κυρίως μεταξύ των χωρών στις οποίες έχουν επιβληθεί κυρώσεις, τόσο από τις ΗΠΑ όσο και από την ΕΕ.\n\nΗ Windward είναι μία από τις μεγαλύτερες εταιρείες που παρέχουν δεδομένα της ναυτιλιακής βιομηχανίας σε διεθνείς οργανισμούς, κυβερνήσεις και χρηματοπιστωτικά ιδρύματα – συμπεριλαμβανομένων των Ηνωμένων Εθνών, κυβερνητικών υπηρεσιών των ΗΠΑ και τραπεζών όπως η HSBC, η Société Générale και η Danske Bank.\n\nΤάνκερ σε ρότα δίχως νόημα\n\nΟ Ντρορ Σάλτζμαν, διευθυντής προϊόντων της Windward, θυμάται ότι η πρώτη φορά που εντόπισε πολιτικό πλοίο να μεταδίδει ψεύτικη πορεία ήταν στις αρχές του περασμένου έτους, στη Βενεζουέλα. Ηταν ένα δεξαμενόπλοιο το οποίο εξέπεμπε ένα περίεργο μοτίβο πλεύσης για αρκετές εβδομάδες λίγο έξω από τα ύδατα της νοτιοαμερικανικής χώρας.\n\n«Οι κινήσεις του δεν έβγαζαν νόημα», θυμάται και επισημαίνει ότι η διατήρηση ενός τέτοιου πλοίου στη θάλασσα κοστίζει δεκάδες χιλιάδες δολάρια κάθε μέρα. Η κίνησή του αψηφούσε επίσης τη βασική Φυσική. «Το πλοίο, σε ένα σημείο, έστρεψε το 270 μέτρων σώμα του κατά 180 μοίρες μέσα σε λίγα μόνο λεπτά – η απόλυτα ευθεία παρέκκλισή του αψήφησε τις επιδράσεις της παλίρροιας και της περιστροφής της Γης», σημείωσε.\n\nΑυτές οι ανωμαλίες δεν μπορούσαν να αποδοθούν σε τεχνολογική δυσλειτουργία. Επειδή οι μεταδόσεις AIS συγκεντρώνονται από πολλαπλές πηγές -συμπεριλαμβανομένων των κοντινών πλοίων, των δορυφόρων και των χερσαίων σταθμών- οι ειδικοί λένε ότι τείνουν να παρακολουθούν σχεδόν τέλεια τις κινήσεις ενός μεγάλου πλοίου, ιδίως σε πολυσύχναστες ναυτιλιακές περιοχές όπως η Καραϊβική.\n\nΣτην πραγματικότητα, το τάνκερ δεν βρισκόταν καν κοντά στην υποτιθέμενη θέση του εκείνη τη στιγμή. Φόρτωνε πετρέλαιο στο λιμάνι Χοσέ της ανατολικής Βενεζουέλας, σύμφωνα με την Vortexa, μια άλλη εταιρεία ναυτιλιακών δεδομένων που εντόπισε το πλοίο μέσω παρατηρήσεων σε λιμάνια και μοιράστηκε τα ευρήματά της με την Windward.\n\nΟι Ηνωμένες Πολιτείες είναι η μόνη χώρα που απαγορεύει τις συναλλαγές με την κρατική πετρελαϊκή εταιρεία της Βενεζουέλας, πράγμα που σημαίνει ότι η μεταφορά πετρελαίου δεν ήταν παράνομη ενέργεια για την Κύπρο, όπου είναι νηολογημένο το πλοίο. Ομως, λόγω του κυρίαρχου ρόλου της Ουάσιγκτον στην παγκόσμια οικονομία, πολλά πλοία προσπαθούν να κρύψουν την παρουσία τους στη Βενεζουέλα για να μην εξοστρακιστούν από τράπεζες, ασφαλιστικές εταιρείες και, φυσικά, πελάτες.\n\nΠόλεμος και μαύρη αγορά\n\nΗ τεχνολογία για την παραποίηση δορυφορικών σημάτων, είτε από το ίδιο το πλοίο είτε από απομακρυσμένη τοποθεσία, υπάρχει εδώ και δεκαετίες, αλλά μέχρι προσφάτως περιοριζόταν σε στρατιωτική χρήση, σύμφωνα με την Windward. Τα τελευταία δύο χρόνια, ωστόσο, το σχετικό λογισμικό φαίνεται ότι κυκλοφορεί στη μαύρη αγορά.\n\nΟ πόλεμος στην Ουκρανία είναι πιθανότατα μια από τις αιτίες. Μετά τη ρωσική εισβολή, τον Φεβρουάριο, το υπουργείο Μεταφορών των ΗΠΑ ανέφερε αύξηση των περιπτώσεων χειραγώγησης και παρεμβολής του AIS στη Μαύρη Θάλασσα, η οποία συνέπεσε με τους ισχυρισμούς των ΗΠΑ και της Ουκρανίας ότι η Ρωσία προσπαθούσε να αποκρύψει τις εξαγωγές πετρελαίου της και να περάσει λαθραία κλεμμένα ουκρανικά σιτηρά.\n\nΗ Κύπρος στο μικροσκόπιο\n\nΠερίπου 40% όλων των περιπτώσεων χειραγώγησης AIS που εντοπίστηκαν από την Windward πραγματοποιήθηκαν από πλοία που ήταν νηολογημένα σε χώρες που έχουν τη δυνατότητα επιβολής των διεθνών νόμων. Για παράδειγμα, τα δεξαμενόπλοια που μετέφεραν πετρέλαιο από τη Βενεζουέλα, ήταν νηολογημένα στην Κύπρο, μέλος της Ευρωπαϊκής Ένωσης, η οποία αυτοδιαφημίζεται ως «το μεγαλύτερο κέντρο διαχείρισης πλοίων στην Ευρώπη».\n\nΣυνολικά, η Windward αναφέρει ότι η ανάλυσή της από τις μεταδόσεις AIS εντόπισε 18 κυπριακά πλοία που χειραγώγησαν τις συντεταγμένες θέσης τους. Ξεχωριστά, η Lloyd’s List Intelligence, μια άλλη εταιρεία ναυτιλιακών δεδομένων, διαπίστωσε ότι πολλά από τα ίδια πλοία άρχισαν πρόσφατα να μεταφέρουν βενεζουελάνικο πετρέλαιο, το οποίο τελεί υπό αμερικανικές κυρώσεις.\n\nΟ αναπληρωτής υπουργός Ναυτιλίας της Κύπρου, Βασίλειος Δημητριάδης, απαντώντας σε σχετικό ερώτημα της αμερικανικής εφημερίδας, υπογράμμισε ότι η παράνομη χειραγώγηση του εξοπλισμού επί του πλοίου τιμωρείται με πρόστιμα ή ποινικές κυρώσεις σύμφωνα με τους νόμους του νησιού. Ωστόσο, υποβάθμισε το πρόβλημα, λέγοντας ότι η «αξία και η αξιοπιστία του AIS ως συσκευή εντοπισμού θέσης είναι μάλλον περιορισμένη».\n\nΑκολουθήστε το Protagon στο Google News",
    "Hγέτες αυτοχθόνων: Το 26% της Αμαζονίας έχει καταστραφεί ανεπανόρθωτα": "\"Κόκκινος συναγερμός\" στην Αμαζονία: το 26% του οικοσυστήματος του πνεύμονα πρασίνου του πλανήτη έχει καταστραφεί ανεπανόρθωτα λόγω της αποψίλωσης, του λαθρεμπορίου ναρκωτικών και της μόλυνσης, προειδοποίησαν χθες, Τρίτη, οι ηγέτες αυτοχθόνων σε συνάντησή τους στην Λίμα του Περού.\n\n\"Για μας, το να ανακοινώνουμε ότι η Αμαζονία έχει μολυνθεί και καταστραφεί κατά 26% είναι πολύ ανησυχητικό\", υπογράμμισε στο AFP ο Γκρεγκόριο Μιραμπάλ από τη Βενεζουέλα που είναι επικεφαλής του οργάνου Συντονισμός Οργανώσεων Αυτοχθόνων της Λεκάνης του Αμαζονίου (COICA), το οποίο εκπροσωπεί 3,5 εκατομμύρια ιθαγενείς που κατοικούν στην περιοχή αυτή.\n\n\"Σημαίνουμε κόκκινο συναγερμό όταν λέμε ότι, αν δεν κάνουμε τίποτα τώρα, δεν θα επιτύχουμε τους στόχους ανάπτυξης του 2030 ούτε αυτούς των μεγάλων συμφωνιών που συνήφθησαν στην COP της Γλασκώβης\", σημείωσε ο 54χρονος Μιραμπάλ.\n\nΚατά την συνάντησή τους για την 5η σύνοδο κορυφής των Αυτόχθονων Λαών, ηγέτες της Αμαζονίας και ερευνητές από 9 χώρες και περιοχές παρουσίασαν έκθεση που καταδεικνύει ότι η Αμαζονία βρίσκεται σε μη αναστρέψιμο σημείο λόγω των υψηλών ποσοστών της αποψίλωσης και της υποβάθμισης που συνδυαστικά αντιπροσωπεύουν πλέον το 26% της περιοχής.\n\nΤο υπόλοιπο 74% χρήζει άμεσα προστασίας, υπογραμμίζεται στην έκθεση.\n\n\"Οι κυβερνήσεις είπαν ότι θα έσωζαν την Αμαζονία, αλλά βλέποντας αυτούς τους αριθμούς, είναι σαφές ότι δεν τηρούν τις υποσχέσεις τους\", επιβεβαίωσε ο ηγέτης των αυτοχθόνων Γουακουενάι Κουρίπακο.\n\n\"Η θερμοκρασία θα αυξηθεί κατά δύο βαθμούς αν συνεχιστεί με αυτόν τον ρυθμό η αποψίλωση\" του τροπικού δάσους του Αμαζονίου, προειδοποίησε.\n\nΣύμφωνα με τον Γκρεγκόριο Μιραμπάλ, σε αυτήν την περιοχή του κόσμου υπάρχουν περίπου 511 αυτόχθονες λαοί και εκεί μιλιούνται 500 διαφορετικές γλώσσες.\n\nΈνα άλλο πρόβλημα που θίχτηκε στην σύνοδο κορυφής: οι δολοφονίες υπέρμαχων και ηγετών της Αμαζονίας, οι οποίες ανέρχονται σε περισσότερες από 280 στις εννέα χώρες και περιοχές που καλύπτει το τροπικό δάσος του Αμαζονίου.\n\n\"Η Αμαζονία υποφέρει επειδή υφιστάμεθα εισβολή από την υλοτομία, τις πετρελαϊκές εταιρείες και αυτούς που επιτίθενται στα εδάφη μας. Θέλουμε να απευθύνουμε έκκληση για βοήθεια\", δήλωσε στο AFP η Βραζιλιάνα Μαρσιέλι Τουπάρι, του οργάνου Συντονισμού Οργανώσεων Αυτοχθόνων της Αμαζονίας στη Βραζιλία.\n\nΟι εννέα χώρες και περιοχές της Αμαζονίας είναι το Περού, η Βραζιλία, ο Ισημερινός, η Κολομβία, η Βενεζουέλα, η Βολιβία, η Γουιάνα, η Γαλλική Γουιάνα (Γαλλία) και το Σουρινάμ.\n\nΠηγή: ΑΠΕ-ΜΠΕ",
    "Δημοψηφίσματα στις κατεχόμενες ουκρανικές περιοχές: Ποιες χώρες έστειλαν παρατηρητές": "Οκτώ χώρες έστειλαν αξιωματούχους για να παρακολουθήσουν «δημοψηφίσματα» που διεξάγονται σε τέσσερις περιοχές της Ουκρανίας για την ένταξη στην Ρωσία, ανέφερε στον ιστότοπό του το υπουργείο της χώρας που είναι υπεύθυνο για τις «προσωρινά κατεχόμενες περιοχές».\n\nΣύμφωνα με την Ουκρανία, πρόκειται για τις εξής χώρες: Λευκορωσία, Συρία, Αίγυπτος, Βραζιλία, Βενεζουέλα, Ουρουγουάη, Νότια Αφρική και Τόγκο.\n\nΣτο μεταξύ το Συμβούλιο της Ομοσπονδίας (η Άνω Βουλή της Ρωσίας) ενδέχεται να ψηφίσει στις 29 Σεπτεμβρίου σχετικά με τη συμφωνία για τις κατεχόμενες ουκρανικές περιοχές να ενταχθούν στη Ρωσία, ανέφερε το πρακτορείο Ria Novosti.\n\nΟ Βλαντίμιρ Πούτιν σχεδιάζει να μιλήσει στην Ομοσπονδιακή Συνέλευση (κοινή συνεδρίαση και των δύο σωμάτων του κοινοβουλίου) την επόμενη μέρα, μετέδωσε το ίδιο πρακτορείο νωρίτερα το Σάββατο.\n\nΟ Ρώσος πρόεδρος απευθύνεται ετησίως στο σώμα για σημαντικά θέματα εσωτερικής και εξωτερικής πολιτικής, αλλά φέτος αναμένεται να συνδυάσει την ομιλία με την προσάρτηση των ουκρανικών περιοχών, επαναλαμβάνοντας ουσιαστικά την εμπειρία της Κριμαίας.\n\nnaftemporiki.gr",
    "Platforms Project: Η φουάρ εναλλακτικής τέχνης «γιορτάζει» τα δέκα χρόνια της στην Ανωτάτη Σχολή Καλών Τεχνών": "Το Platforms Project γιορτάζει τα δέκα χρόνια παρουσίασης του και παρουσιάζει τη μεγαλύτερη εικαστική διοργάνωση στην έως τώρα ιστορία του με ένα πολύπλευρο παράλληλο πρόγραμμα ομιλιών και ημερίδων, βίντεο, προγραμμάτων για παιδιά, περφόρμανς και πάρτι.\n\nTo Platforms Project 2022 – Independent Art Fair θα παρουσιαστεί φέτος, από τις 13 έως τις 16 Οκτωβρίου 2022 στον Εκθεσιακό χώρο «Νίκος Κεσσανλής» της Ανωτάτης Σχολής Καλών Τεχνών (Πειραιώς 256, TK 182 35 Αγ. Ιωάννης Ρέντης) με ημερίδες, περφόρμανς, ομιλίες και workshops από τις συμμετέχουσες ομάδες.\n\nΗ διοργάνωση με μια ματιά\n\nΩς κατεξοχήν φυτώριο νέων καλλιτεχνών, όπου ο πειραματισμός, η έρευνα αλλά και η διαμόρφωση καλλιτεχνικής ταυτότητας είναι συνεχές ζητούμενο, ο εκθεσιακός χώρος της ΑΣΚΤ αποτελεί, και φέτος, την ιδανική επιλογή για το Platforms Project.\n\nΣτη διεύθυνση του πρότζεκτ είναι η Άρτεμις Ποταμιάνου και ο Μιχάλης Αργυρού. Την καλλιτεχνική επιμέλεια του Platforms Project έχει η Άρτεμις Ποταμιάνου.\n\nTo Platforms Project αποτελεί μία διεθνή έκθεση που έχει πάντα ως στόχο την παρουσίαση της ανεξάρτητης καλλιτεχνικής σκηνής όπως αυτή εκφράζεται μέσα από ομαδικές πρωτοβουλίες Ελλήνων και ξένων καλλιτεχνών, που δρουν στην Ελλάδα και στο εξωτερικό. To Platforms Project συμβάλει σταθερά στην αναζήτηση λύσεων σε σύγχρονα εικαστικά και θεωρητικά ερωτήματα που τίθενται διεθνώς και την ενδεικτική χαρτογράφηση της εικαστικής δράσης, όπως αυτή παράγεται σήμερα στις εικαστικές ομάδες-πλατφόρμες.\n\nΤο Platforms Project, φέτος, παρουσιάζει πλατφόρμες από 26 χώρες (ΗΠΑ, Κύπρος, Ελλάδα, Καναδάς, Ολλανδία, Γαλλία, Μεξικό, Βενεζουέλα, Αργεντινή, Βραζιλία, Χιλή, Αιθιοπία, Ρωσία, Τουρκία, Ολλανδία, Γερμανία, Ιταλία, Ηνωμένο Βασίλειο, Αυστρία, Σουηδία, Βέλγιο, Δανία, Ελβετία, Πολωνία, Ουκρανία, Αυστραλία), έχοντας δεχθεί εκατοντάδες αιτήσεις μετά το ανοικτό διαδικτυακό του κάλεσμα.\n\n62 πλατφόρμες με περισσότερους από 800 καλλιτέχνες\n\nΣτο Platforms Project 2022 θα συμμετέχουν 62 πλατφόρμες με περισσότερους από 800 καλλιτέχνες επεκτείνοντας το παγκόσμιο δίκτυο που οικοδομείται και επικοινωνεί τα τελευταία δέκα χρόνια μέσω του Platforms Project:\n\nAC Institute + AC Books (ΗΠΑ), ACEY Europe (Κύπρος, Ελλάδα), άμετρον [art space] | ametron [art space] (Ελλάδα), AMV (Καναδάς), Antennes Art Collective (Ελλάδα), ArtCode (Ελλάδα), artplatform |elsewhere (Ολλανδία), ASSOCIATION THEATRE DIONYSOS & APOLLON ( Ελλάδα, Γαλλία, Καναδάς, HΠΑ, Μεξικό, Βενεζουέλα, Αργεντινή, Βραζιλία, Χιλή, Αιθιοπία, Ρωσία, Τουρκία, Ολλανδία, Γερμανία, Ιταλία), ATHENS STREET ART FESTIVAL (Ελλάδα), Αυτοβιογραφικά Συστήματα | Autobiographical Systems (Ελλάδα), berlinerpool (Γερμανία), Binary art group (Κύπρος), Bureau d’Art et de Recherche Roubaix (Γαλλία), Cable Depot (Ηνωμένο Βασίλειο), CUBE ART EDITIONS (Ελλάδα), Darling Pearls & Co (Ηνωμένο Βασίλειο), DAS ESSZIMMER – space for art+ (Γερμανία), ΔΙΠΟΛΑ | DIPOLA (Ελλάδα), Dogma Athens (Ελλάδα), Eco Flaneur (Ελλάδα), Ed video (Καναδάς), EN FLO (Ελλάδα), EULENGASSE (Γερμανία), EX-MÊKH (Ολλανδία), flat1_offspace (Αυστρία), fragment S (Σουηδία), Fragments of truth (Ελλάδα), GREYLIGHT PROJECTS (Ολλανδία, Βέλγιο), GROPIUS LOUNGE (Ελλάδα), H-M-S (Ηνωμένο Βασίλειο), ID:I GALLERI (Σουηδία), IFAC arts (ΗΠΑ, Ελλάδα), IN VIVO (Ελλάδα), Ins All (Αυστρία), Ινστιτούτο Μεσογειακής Κουλτούρας | Institute of the Mediterranean Culture (Ελλάδα), intermission museum of art (ΗΠΑ, Ολλανδία), JAW (Ηνωμένο Βασίλειο), ΚαλλιέργειαΚαλλιέργεια | CultivationCultivation (Ελλάδα, Δανία), La Scala Trun (Ελβετία), LELE ART SPACE (Πολωνία), METAPOLIS (Ελλάδα), ΜΕΤΑΦΡΑΣΤΕΣ | META-FRASTES (Ελλάδα), Mnky Bizz Group (ΗΠΑ), Museum of Forgetting (Swe) TILT platform (GR) MAMA contemporary (CY) (Σουηδία, Ελλάδα, Κύπρος), ΟΡΙΖΟΝΤΑΣ ΓΕΓΟΝΟΤΩΝ | ORIZONTAS GEGONOTON (Ελλάδα), personal identity (Ελλάδα), POW WOW (Ελλάδα), Project 2 (Ελλάδα), Rhythm Section (Γερμανία, Μ. Βρετανία, Ουκρανία), Sans Titre, Tourcoing (Γαλλία), SCOTTY (Γερμανία), Sthlm2 (Σουηδία), Straße der kollektiven Kunst (Ολλανδία), Supercluster (Βέλγιο, Αυστραλία), SYNERGIA 22 (Ελλάδα), Τεχνοπαίγνιον art group | Tehnopaignion art group (Ελλάδα), The Red Boat Projects (Ελλάδα), The School of Environmental Sciences – Artist Residency Program (Καναδάς), >top Transdisciplinary Project Space (Γερμανία), Topp & Dubio (Ολλανδία), WEDO (Ελλάδα), Window of FAME (Ελβετία).\n\nΠαράλληλες Εκδηλώσεις\n\nΠαράλληλα με την παρουσίαση της έκθεσης του Platforms Project 2022, θα πραγματοποιηθούν ημερίδες, ομιλίες, περφόρμανς και workshops. Το Platforms Project δεν αποτελεί μια απρόσωπη εκδήλωση αλλά μια εικαστική κοινότητα γεμάτη ενέργεια, φρεσκάδα, δίνοντας χρόνο και τόπο παρουσίασης σε μία εναλλακτική τέχνη που δεν θα μπορούσε να εκφραστεί αλλού.\n\nΣύντομο Ιστορικό:\n\nΤο Platforms Project παρουσιάζεται από το 2013 για δέκα συνεχόμενα έτη και αποτελεί μια ετήσια διεθνής συνάντηση εικαστικών ομάδων-πλατφορμών. Είναι μία διεθνής έκθεση που στόχο έχει την καταγραφή του τρόπου δραστηριοποίησης των εικαστικών ομάδων και τη δημιουργία δίαυλων επικοινωνίας και συνεργασίας με άλλες χώρες. Στο πλαίσιο του Platforms Project, από το 2013 έως το 2022, 332 πλατφόρμες – δράσεις καλλιτεχνικών ομάδων από 39 χώρες (Ελλάδα, Ιταλία, Κύπρο, Ελβετία, Ηνωμένο Βασίλειο, Γερμανία, Αυστρία, Βοσνία Ερζεγοβίνη, Σουηδία, Ολλανδία, Καναδάς, Ν. Ζηλανδία, Φιλανδία, Γαλλία, Ρωσία, Σερβία, Κόσοβο, ΗΠΑ, Ουκρανία, Αργεντινή, Τουρκία, Μπενίν, Ισπανία, Βέλγιο, Τσεχοσλοβακία, Αυστραλία, Κίνα, Χονγκ Κονγκ, Ινδονησία, Υεμένη, Ιράν, Μεξικό, Βενεζουέλα, Βραζιλία, Χιλή, Αιθιοπία, Δανία, Πολωνία, Ουκρανία, και Παναμά) με περισσότερους από 8.500 συνολικά καλλιτέχνες από τις 5 ηπείρους.\n\nΟι περισσότερες από τις πλατφόρμες που συμμετείχαν στο Platforms Project δημιούργησαν σχέσεις φιλίας μεταξύ τους και συνεργασίες.\n\nΤα έτη 2020 και 2021 το Platforms Project δημιούργησε λόγω της πανδημίας, μία διαδικτυακή έκθεση το Platforms Project NET που αποτέλεσε ένα ψηφιακό τόπο συνάντησης και δικτύωσης καλλιτεχνικών ομάδων από όλο το κόσμο, δίνοντας την ευκαιρία στο ευρύ φιλότεχνο κοινό, να έρθει σε επαφή με τα έργα και τους καλλιτέχνες των ομάδων. Ήταν η πρώτη διαδικτυακή φουάρ στην Ελλάδα και η δεύτερη στο κόσμο. Το Platforms Project Net 2021 επισκέφθηκαν θεατές από 82 χώρες και είχε περισσότερες από 315.000 προβολές.\n\nΕίναι ένα πρόγραμμα που προσπαθεί να προσφέρει στον επισκέπτη την εκ-των-έσω ματιά στην σύγχρονη καλλιτεχνική δημιουργία, την εμπειρία της ζύμωσης και συνεργασίας της εικαστικής πρακτικής χωρίς να εστιάζει στο εμπορικό κομμάτι της τέχνης αλλά που προβάλει μια πιο εναλλακτική – πειραματική οπτική.\n\nΔΙΑΒΑΣΤΕ ΑΚΟΜΑ «Ποδηλάτης»: Ένα γλυπτό εμπνευσμένο από τον Αλέκο Φασιανό «στολίζει» το The Ellinikon Experience Park\n\nΑνατρέχοντας στον παρακάτω σύνδεσμο θα ακούσετε μαρτυρίες από συνεντεύξεις συμμετεχόντων ομάδων καλλιτεχνών προηγούμενων διοργανώσεων: https://audiomack.com/artist/platformsproject\n\nWebsite: www.platformsproject.com",
    "Θετικό το αγωνιστικό τεστ για τον Απόλλωνα": "Ήταν ένα δυνατό φιλικό παιχνίδι και για τις δύο ομάδες στο πλαίσιο της προετοιμασίας τους για το φετινό Πρωτάθλημα της Super League 2 και μία καλή ευκαιρία για τους δύο τεχνικούς να δοκιμάσουν αγωνιστικούς σχηματισμούς και παίκτες. Για την ομάδα της Λάρισας το χθεσινό παιχνίδι ήταν το πρώτο για τον νεοαποκτηθέντα αριστερό αμυντικό από τη Βενεζουέλα, Κοντρέρας.\n\nΟ τεχνικός του Απόλλωνα Λάρισας Βαγγέλης Μόρας ξεκίνησε το παιχνίδι με 4-2-3-1, με τον Μελί κάτω από τα δοκάρια, τους Γιαννίτση και Κλιγγόπουλο στο κέντρο της άμυνας, τους Αυλωνίτη και Κοντρέρας δεξιά και αριστερά αντίστοιχα, τους Χατζή και Χαλάτση αμυντικά χαφ, τον Γκαρσία επιτελικό μέσο, τους Ζιάκα και Σιατραβάνη δεξιά και αριστερά στην επίθεση, αντίστοιχα, και «φουνταριστό» τον Ντε Αγκουστίνο.\n\nΗ λαρισινή ομάδα μπήκε δυνατά στο παιχνίδι, είχε την εδαφική υπεροχή, ήλεγξε τον ρυθμό και κινήθηκε επιθετικά. Μόλις στο 1ο λεπτό ο Σιατραβάνης θα μπορούσε να χριστεί σκόρερ, καθώς βρέθηκε μόνος απέναντι στην αντίπαλη εστία, όμως ο τερματοφύλακας των φιλοξενούμενων απέκρουσε σε κόρνερ.\n\nΟι προσπάθειες των παικτών του Απόλλωνα Λάρισας έλαβαν σάρκα και οστά στο 37’, όταν ο Γκαρσία επιχείρησε δυνατό σουτ, ο αντίπαλος τερματοφύλακας απέκρουσε, αλλά ο Ντε Αγκουστίνο που κυνήγησε τη φάση ανετράπη από τον Σέχου κερδίζοντας πέναλτι. Ο Σιατραβάνης ήταν εύστοχος, γράφοντας έτσι το 1-0 για την ομάδα της Λάρισας.\n\nΟ Αλμωπός απείλησε στο 39’ με το δυνατό σουτ του Κέρθι, αλλά ο Μελί μπλόκαρε την μπάλα.\n\nΣτο 51’ ο Γκαρσία είχε ένα καλό διαγώνιο σουτ από τα αριστερά, το οποίο πέρασε ελάχιστα άουτ, ενώ στο 58’ μετά από σέντρα του ίδιου, ο Ντε Αγκουστίνο με κεφαλιά δεν μπόρεσε να σκοράρει.\n\nΣτη συνέχεια, ο Αλμωπός ισορρόπησε την κατάσταση και απείλησε στο 63’ με τον Τσιπούρα, ενώ στο 64’ ο Σιατραβάνης έφυγε στην κόντρα και επιχείρησε δυνατό σουτ στέλνοντας την μπάλα ελάχιστα άουτ.\n\nΣτο 66’ οι φιλοξενούμενοι είχαν μία ακόμα ευκαιρία με τον Πέλκα, ενώ η τελευταία καλή στιγμή του αγώνα σημειώθηκε στο 86’ με το σουτ του Μπεκιαρίδη, το οποίο μπλόκαρε ο τερματοφύλακας των φιλοξενουμένων.\n\nΟ Απόλλωνας στάθηκε άτυχος στο 81’, όταν ο Φυτόπουλος κυνήγησε μία προωθημένη μπαλιά, αλλά ο αντίπαλος τερματοφύλακας στην προσπάθειά του να διώξει με τα πόδια, τον τραυμάτισε σοβαρά στον αστράγαλο. Σήμερα αναμένεται να γίνει γνωστή η σοβαρότητα του χτυπήματος για τον παίκτη των «κυανολεύκων».\n\nΤον αγώνα διηύθυνε ο κ. Ντελέζος με βοηθούς τους κ. Νάκα και Μίχο.\n\nΑΠΟΛΛΩΝ ΛΑΡΙΣΑΣ (Ε. Μόρας): Μελί (61’ Οικονομόπουλος), Γιαννίτσης, Κλιγγόπουλος, Αυλωνίτης (79’ Ποτόσογλου), Χατζής, Χαλάτσης (69’ Ζαχαράκης), Κοντρέρας (59’ Φουρκιώτης), Ζιάκας, Γκαρσία (59’ Φυτόπουλος, 82’ λ.τ. Παρασκευούδης), Σιατραβάνης (69’ Μπεκιαρίδης), Ντε Αγκουστίνο (69’ Κοτσιανούλης).\n\nΑΛΜΩΠΟΣ ΑΡΙΔΑΙΑΣ (Γ. Τυριακίδης): Γιακιμόφσκι (72’ Τεντζέρης), Σουλιώτης (75’ Μπρένκα), Σέχου, Γιαλαμούδης (69’ Σέριφ), Παρασκευάς, Τσιμπούκας, Παπαδόπουλος (57’ Τούλης), Πόποβιτς, Πέττας (69’ Καρυπίδης), Έππας (57’ Τσιπούρας), Κέρθι (46’ Πέλκας).\n\nΕ. Μόρας: Η ομάδα αποκτά ταυτότητα\n\nΤην ικανοποίησή του από την αγωνιστική εικόνα της ομάδας του εξέφρασε ο τεχνικός του Απόλλωνα Λάρισας Βαγγέλης Μόρας αμέσως μετά το χθεσινό φιλικό. Όπως χαρακτηριστικά είπε, «είμαι ικανοποιημένος γιατί πρέπει να φορτσάρουμε και να έχουμε νικηφόρα αποτελέσματα ενόψει της πρεμιέρας. Με χαροποιεί που είδα τον Σιατραβάνη και τον Γκαρσία να ανεβάζουν ρυθμούς, ενώ ο Κοντρέρας είναι πίσω γιατί μόλις ήρθε από ταξίδι.\n\nΠιέσαμε ψηλά από την αρχή κι αυτό μου άρεσε και πρέπει να το κρατήσουμε σαν στοιχείο. Η ομάδα αποκτά την ταυτότητα που θέλουμε, δηλαδή να παίζει καλό ποδόσφαιρο με κατοχή και κυκλοφορία και να προσαρμόζεται στο αποτέλεσμα».\n\nΣυζητήσεις με Βίγια\n\nΣε συζητήσεις με τον Κολομβιανό μεσοεπιθετικό Βίγια (αγωνίστηκε πέρυσι στη λαρισινή ομάδα) βρίσκεται ο Απόλλων Λάρισας, προκειμένου να επιστρέψει στη Φιλιππούπολη και να στηρίξει και τη φετινή προσπάθεια των «κυανολεύκων». Όπως είναι γνωστό, ο Κολομβιανός μεσοεπιθετικός είχε καταθέσει προσφυγή κατά του Απόλλωνα, ωστόσο η νέα διοίκηση προσπαθεί να βρεθεί η χρυσή τομή και ο παίκτης να ξαναφορέσει την κυανόλευκη φανέλα.\n\nΤου Άρη Γκουτρουμάνη",
    "ΔΟΜΙΝΙΚΑΝΗ ΔΗΜΟΚΡΑΤΙΑ ΠΡΟΓΝΩΣΤΙΚΑ (30/08/22) 【LIVE STREAMING ▶️】": "Γήπεδο Barquisimeto (10.000) Barquisimeto (10.000) Απόσταση 942 χλμ. 942 χλμ. Καιρός -\n\nΣχόλια: Δεύτερη φάση Προκριματικών Παγκοσμίου Κυπέλλου 2023 - Όμιλος 6 ομάδων που συμμετέχουν οι Μπαχάμες, Καναδάς, Δομινικανή Δημοκρατία, Καναδάς, Αργεντινή και Βενεζουέλα - Προκρίνονται οι 3 πρώτοι - Οι ομάδες μεταφέρουν τα αποτελέσματά τους από την Πρώτη φάση",
    "Ζαχάροβα: «Βλάσφημη» η απόφαση του Λονδίνου να μην προσκαλέσει τη Ρωσία στην κηδεία της Ελισάβετ": "«Βλάσφημη» και «ανήθικη» χαρακτήρισε η Ρωσία τη στάση της Βρετανίας, επειδή δεν προσκλήθηκε κανένας Ρώσος αξιωματούχος στην κηδεία της βασίλισσας Ελισάβετ, εν μέσω διπλωματικής έντασης μεταξύ των δύο χωρών.\n\n«Θεωρούμε την προσπάθεια να χρησιμοποιηθεί για γεωπολιτικούς σκοπούς αυτή η εθνική τραγωδία που άγγιξε την καρδιά εκατομμυρίων ανθρώπων σε όλον τον κόσμο (…) βαθύτατα ανήθικη» ανέφερε η εκπρόσωπος της ρωσικής διπλωματίας Μαρία Ζαχάροβα. «Είναι ιδιαίτερα βλάσφημη όσον αφορά τη μνήμη της Ελισάβετ Β΄», πρόσθεσε.\n\nΗ εκπρόσωπος εξέφρασε τη λύπη της επειδή, όπως υποστηρίζει, η Βρετανία χρησιμοποιεί ως «πρόσχημα» τη ρωσική εισβολή στην Ουκρανία για να μην καλέσει τον Ρώσο ηγέτη στην κηδεία που θα τελεστεί στις 19 Σεπτεμβρίου.\n\nΕλάχιστες χώρες, όπως η Βόρεια Κορέα, η Μιανμάρ, η Συρία και η Βενεζουέλα, δεν έχουν προσκληθεί στην κηδεία.\n\n«Πλέον, η βρετανική ελίτ στέκει στο πλευρό των Ναζί», είπε η Ζαχάροβα, αναφερόμενη στη σημαντική στρατιωτική και οικονομική στήριξη που παρέχει το Λονδίνο στην Ουκρανία.\n\nΣτην κηδεία της Ελισάβετ, ένα σπάνιου εύρους διπλωματικό γεγονός, έχουν προσκληθεί αρχηγοί κρατών και κυβερνήσεων απ’ όλον τον κόσμο και περισσότερα από 100 μέλη βασιλικών οίκων, καθώς και άλλες προσωπικότητες.",
    "Ο ενεργειακός «Ψυχρός Πόλεμος»": "«Σουρωτήρι» οι δυτικές κυρώσεις στην ενέργεια, «καταστρέφουν» μόνο την Ευρώπη! Ελαχιστοποιούνται οι απώλειες για τη ρωσική οικονομία, αυξάνεται το πλεόνασμα στο εξωτερικό ισοζύγιο, το ρούβλι ισχυροποιείται και η Gazprom κάνει ράλι στο χρηματιστήριο και μοιράζει ενδιάμεσο μέρισμα ● Διαδοχικές ήττες των ΗΠΑ στην ενεργειακή διπλωματία: ακόμη και η Βενεζουέλα θέτει όρους για να προμηθεύει με πετρέλαιο την Ευρώπη.\n\nΣτις 13 Αυγούστου η Deutsche Welle μετέδιδε ρεπορτάζ που στην εισαγωγή του υπογράμμιζε την εξής εντυπωσιακή παράγραφο: «Το ότι κάποτε ένα πριονιστήριο ξυλείας θα “ενσάρκωνε” τους φόβους των Γερμανών για τον χειμώνα που έρχεται ήταν πριν από μερικούς μήνες αδιανόητο. Ο Κρίστιαν Ρέσγκεν, ιδιοκτήτης πριονιστηρίου στην πόλη Σανκτ Αουγκούστιν κοντά στη Βόνη, βάζει στο αθόρυβο το κινητό του για να απαντήσει με ησυχία στον δημοσιογράφο της DW. Μιλά για πελάτες οι οποίοι γεμίζουν τις αποθήκες με ξύλα από φόβο μήπως οι Ρώσοι κλείσουν οριστικά τη στρόφιγγα και η Γερμανία μείνει χωρίς φυσικό αέριο τον χειμώνα».\n\nΤην περασμένη Τετάρτη, ο δήμαρχος της Χάγης ανακοίνωσε πως ο διεθνής διαγωνισμός για την προμήθεια φυσικού αερίου για την κάλυψη των αναγκών της πόλης, που διήρκεσε Ιούνιο και Ιούλιο, απέβη άκαρπος και πως, κατόπιν τούτου, η μόνη λύση για να μην παγώσουν οι δημότες του είναι η άρση των δυτικών κυρώσεων ενάντια στη Ρωσία!\n\nΤην ίδια μέρα, η μετοχή του ρωσικού ενεργειακού γίγαντα Gazprom γνώρισε άνοδο 30%, όταν ο «σκασμένος» από κέρδη ρωσικός ενεργειακός γίγαντας ανακοίνωσε ότι σχεδιάζει να μοιράσει ενδιάμεσο μέρισμα κάτι περισσότερο από 0,8 δολάρια ανά μετοχή στους μετόχους του.\n\nΣτις 13 Αυγούστου γνωστοποιήθηκε από ινδικές πηγές ότι οι ΗΠΑ εξέφρασαν «ανησυχίες» προς την Ινδία για το γεγονός ότι εξήχθησαν από την Ινδία στις ΗΠΑ προϊόντα καυσίμων που παρήχθησαν με πρώτη ύλη ρωσικό πετρέλαιο.\n\nΣτις αρχές Αυγούστου, ο Νορβηγός υπουργός Ενέργειας Terje Aasland ανακοίνωσε πως η χώρα του θα περιορίσει τις εξαγωγές ηλεκτρικού ρεύματος για να δοθεί προτεραιότητα στην αναπλήρωση των αποθεμάτων νερού, καθώς η στάθμη του στα υδροηλεκτρικά εργοστάσια της χώρας έχει μειωθεί επικίνδυνα.\n\nΠέντε ειδήσεις/γεγονότα που αποδίδουν εύγλωττα το «ενεργειακό χάος» που έχουν προκαλέσει οι δυτικές κυρώσεις -μεταξύ άλλων- στα ρωσικά προϊόντα ενέργειας, την πλήρη αποτυχία τους να πλήξουν τη Ρωσία, αλλά και την απόλυτη επιτυχία τους στο να πλήξουν ενεργειακά με πρωτοφανή σκληρότητα την Ευρώπη και να υποσκάψουν την προθυμία για επίδειξη «αλληλεγγύης».\n\nΠέρα από αυτό το πρόχειρο απάνθισμα εντυπωσιακών ειδήσεων από το «μέτωπο» του ενεργειακού πολέμου, ακόμη πιο εύγλωττα είναι τα πραγματικά δεδομένα.\n\nΤο «πάγωμα» του Nord Stream ΙΙ, ο πόλεμος, οι κυρώσεις\n\nΤα γεγονότα δείχνουν ότι το «πάγωμα» του -έτοιμου, «με το κλειδί στο χέρι»- αγωγού Nord Stream ΙΙ από τη γερμανική Αρχή Ενέργειας τον Ιούλιο του 2021 είχε σφόδρα υποτιμηθεί – εκτός ίσως από λίγους που γνώριζαν τις πραγματικές διακυβεύσεις. Ο αγωγός αυτός θα παρέκαμπτε την Ουκρανία (απαξιώνοντας αυτήν την ίδια, αλλά και τα δυτικά γεωπολιτικά σχέδια γύρω από αυτήν) και θα προμήθευε την Ευρώπη με διπλάσιες ποσότητες ρωσικού φυσικού αερίου σε σχέση με τον Nord Stream I. Ισως δεν θα ήταν υπερβολή να λεχθεί ότι «κύβος» για τον πόλεμο στην Ουκρανία ερρίφθη τον Ιούλιο του 2021. Σε κάθε περίπτωση, η ενεργειακή διπλωματία και ο ενεργειακός ανταγωνισμός προηγήθηκαν του πολέμου και εντάθηκαν ύστερα από το ξέσπασμά του.\n\nΥστερα από το ξέσπασμα του πολέμου, το γνωστό στις ΗΠΑ -και… άκρως επωφελές- δόγμα του Ψυχρού Πολέμου «Οι ΗΠΑ πάνω, η Ρωσία έξω, η Γερμανία κάτω» ίσχυσε περισσότερο από οποιονδήποτε άλλον τομέα στον τομέα της ενέργειας, αν και όχι απόλυτα. Περισσότερο απ’ όλα, ίσχυσε στο σκέλος «η Γερμανία (η Ε.Ε. συνολικά) κάτω»: η Ευρώπη και ακόμη εντονότερα η Γερμανία βρέθηκαν στο επίκεντρο των επιπτώσεων της ενεργειακής κρίσης.\n\nΜε το «πάγωμα» του Nord Stream ΙΙ η Γερμανία ανέλαβε, πιθανόν χωρίς να το συνειδητοποιήσει, μεγάλα γεωπολιτικά ρίσκα. Στα χρόνια της ανάδειξής της σε ηγεμονική στην Ε.Ε., η γερμανική οικονομία στηρίχτηκε στο στρατηγικό τρίπτυχο «φτηνή ενέργεια από τη Ρωσία - φτηνά εργατικά χέρια από την Ανατολή - φτηνές εισαγωγές από την Κίνα». Ο πόλεμος στην Ουκρανία, που χωρίς το «πάγωμα» του Nord Stream ΙΙ πιθανότατα θα είχε αποφευχθεί, υπονόμευσε ευθέως τουλάχιστον τον πρώτο πυλώνα αυτής της στρατηγικής.\n\nΑντ’ αυτού, προέβαλλε σαν ελπίδα η γρήγορη συντριβή της Ρωσίας υπό το βάρος των δυτικών κυρώσεων. Εξι μήνες μετά το ξέσπασμα του πολέμου, αυτή η ελπίδα έχει καταρρεύσει…\n\nΗ Δύση χάνει τον ενεργειακό πόλεμο\n\nΟι δυτικές ενεργειακές κυρώσεις είχαν στόχο να στερήσουν τη Ρωσία από τον ζωτικό πόρο των ενεργειακών εξαγωγών (πετρέλαιο, φυσικό αέριο, άνθρακας). Εξι μήνες μετά, όλα τα δεδομένα δείχνουν ότι το εγχείρημα αυτό έχει αποτύχει πλήρως:\n\n■ Οι εξαγωγές ρωσικού πετρελαίου, ύστερα από μια πρόσκαιρη κάμψη, έχουν ανακάμψει στα προ του πολέμου επίπεδα. Ο,τι έπαψαν να αγοράζουν τα ευρωπαϊκά διυλιστήρια λόγω «αυτοκυρώσεων», κατευθύνθηκε στην Ασία (Κίνα, Ινδία), την Τουρκία, τη Μ. Ανατολή. Στο πρώτο διάστημα ύστερα από το ξέσπασμα του πολέμου η Ρωσία αναγκάστηκε να πουλάει το πετρέλαιο με πολύ υψηλές εκπτώσεις, αλλά πλέον, όπως σημειώνει και το Bloomberg, έχει ανακτήσει «την ισχύ της τιμολόγησης». Το ρωσικό ESPO πουλιέται στις ασιατικές αγορές στην ίδια τιμή με το αντίστοιχο του Ντουμπάι και το ρωσικό αργό Urals (ναυαρχίδα ρωσικών εξαγωγών στην Ευρώπη) από 35 δολ. φτηνότερα σε σχέση με το Brent τον Απρίλιο, τώρα μόλις 20-25 δολάρια φτηνότερα.\n\nΝα σημειωθεί ότι τα επίπεδα τιμών έχουν αυξηθεί τόσο πολύ, ώστε αυτό το επίπεδο είναι πολύ ανώτερο του προπολεμικού. Τέλος, οι δυτικές κυρώσεις παρακάμπτονται με δύο τρόπους: α) Μέσω της μεταφοράς με τάνκερ: ο ιδιωτικός τομέας των μεταφορών μυρίστηκε την ευκαιρία, κι έτσι όχι μόνο ρωσικά και κινεζικά, αλλά και νορβηγικά και -κυρίως- ελληνικά τάνκερ οργώνουν τους ωκεανούς μεταφέροντας το ρωσικό πετρέλαιο παντού. β) Εμφανίζονται πρόθυμοι traders εμπορευμάτων, που αγοράζουν το ρωσικό πετρέλαιο και το προωθούν σε «πεινασμένες» αγορές ή πελάτες. Εν ολίγοις, η Ρωσία θησαυρίζει από τις εξαγωγές πετρελαίου, το οποίο φτάνει παντού – ακόμη και στις ΗΠΑ όπως είπαμε στην αρχή!\n\n■ Εχοντας αυξημένα έσοδα από το πετρέλαιο, η Ρωσία έχει την πολυτέλεια να πιέσει μέχρις ενεργειακής ασφυξίας την Ευρώπη, μειώνοντας διαρκώς τις ροές από τον Nord Stream Ι και απειλώντας να τις διακόψει εντελώς!\n\nΟι ΗΠΑ αποτυγχάνουν ως ηγεσία\n\nΜπροστά σε τόσο οδυνηρή πίεση που δέχεται η Ευρώπη, οι ΗΠΑ αποτυγχάνουν να παράσχουν τις εγγυήσεις μιας στιβαρής ηγεσίας.\n\n■ Το αμερικανικό LNG (υγροποιημένο φυσικό αέριο) δεν επαρκεί για να καλύψει το κενό του ρωσικού και επιπλέον εξελίσσεται ένας σκληρός παγκόσμιος πόλεμος για το LNG, καθώς το διεκδικούν επίσης η Ιαπωνία αλλά και χώρες της Λ. Αμερικής (όπως η Αργεντινή), γεγονός που δυσκολεύει την προμήθεια και ανεβάζει τις τιμές.\n\n■ Οι ΗΠΑ προσπάθησαν να εξασφαλίσουν τη ροή του βενεζουελάνικου πετρελαίου στην Ευρώπη αίροντας τον Μάιο τις κυρώσεις προς τη Βενεζουέλα με αντάλλαγμα τη ροή πετρελαίου στην Ευρώπη, στο πλαίσιο του προγράμματος «πετρέλαιο αντί για χρέος». Πρόσφατα όμως, η κρατική εταιρεία πετρελαίου της Βενεζουέλας PDVSA δήλωσε ότι δεν ενδιαφέρεται πλέον για το πρόγραμμα «πετρέλαιο έναντι χρέους» και ζήτησε από την ιταλική Eni και την ισπανική Repsol καύσιμα για να συνεχίσει να στέλνει πετρέλαιο. Τα διυλιστήρια της PDVSA προσπαθούν να παράγουν βενζίνη και ντίζελ μετά από χρόνια υποεπενδύσεων.\n\n■ Ακόμη μεγαλύτερα εμπόδια αντιμετωπίζει η προσπάθεια των ΗΠΑ να ανοίξουν τους κρουνούς του ιρανικού πετρελαίου προς την Ευρώπη, με μια συμφωνία για το πυρηνικό πρόγραμμα του Ιράν που θα οδηγήσει σε άρση των αμερικανικών κυρώσεων. Η Σαουδική Αραβία (και το Ισραήλ), μεγάλη αντίπαλος του Ιράν στη Μ. Ανατολή, εμφανίζεται εξοργισμένη και απειλεί με μείωση της παραγωγής πετρελαίου από τον OPEC+.\n\nΣαν να μην έφτανε αυτό, ο Μπάιντεν αποτυγχάνει ως ηγεσία στην ίδια του τη χώρα, καθώς οι τιμές της βενζίνης αλλά και συνολικά των προϊόντων κατανάλωσης πετούν στα ύψη, γεγονός που πλήττει τη δημοφιλία του και απειλεί τους Δημοκρατικούς με δεινή ήττα στις ενδιάμεσες αμερικανικές εκλογές του Νοεμβρίου.\n\nΑπό τον OPEC+ στις BRICS+!\n\nΣαουδική Αραβία, Ινδία, Νότια Αφρική, Τουρκία και άλλες χώρες που αρνούνται να ακολουθήσουν πιστά τις δυτικές κυρώσεις βρίσκονται σε τροχιά συγκρότησης μιας εκ πρώτης όψεως ετερόκλητης και γιγάντιας γεωπολιτικής συμμαχίας, καχύποπτης έναντι των ΗΠΑ και της Ε.Ε. και τουλάχιστον συγκαταβατικής, αν όχι φιλικής, προς τη Ρωσία\n\nΟι δυτικές κυρώσεις, αλλά και οι ΗΠΑ αποτυγχάνουν στο σημαντικότερο «μέτωπο» του ενεργειακού πολέμου: στη συμμαχία με το «βαρύ πυροβολικό» της παραγωγής πετρελαίου, τον OPEC+. Οπως αναφέρθηκε σε άρθρο του Forbes με τον τίτλο «Η νέα παγκόσμια τάξη ενέργειας, ένας πόλεμος φθοράς»:\n\n■ Στο πλαίσιο της αποστολής «διπλωματικής γοητείας» του Αμερικανού υπουργού Εξωτερικών κ. Μπλίνκεν στην Αφρική, βρέθηκε στη Ν. Αφρική, όπου άκουσε στη διάρκεια των επίσημων δηλώσεων από τα χείλη της υπουργού Εξωτερικών της Ν. Αφρικής τα εξής καθόλου κολακευτικά λόγια: «Επειδή όταν πιστεύουμε στην ελευθερία […] δεν μπορείτε να λέτε ότι επειδή η Αφρική κάνει αυτό, θα τιμωρηθείτε από τις Ηνωμένες Πολιτείες […] Ενα πράγμα που σίγουρα δεν μου αρέσει είναι να μου λένε “ή επιλέγεις αυτό ή αλλιώς”…».\n\n■ Στο ίδιο μήκος κύματος, ο υπουργός Εξωτερικών της Ινδίας απάντησε σε ερωτήσεις του ακροατηρίου στη διάρκεια συνδιάσκεψης τον περασμένο Ιούνιο: «Είμαι το ένα πέμπτο του παγκόσμιου πληθυσμού. Είμαι αυτό που σήμερα είναι η 5η ή 6η μεγαλύτερη οικονομία στον κόσμο [...] Αισθάνομαι ότι δικαιούμαι να έχω τη δική μου πλευρά. Δικαιούμαι να σταθμίζω τα δικά μου συμφέροντα και να κάνω τις δικές μου επιλογές. Οι επιλογές μου δεν θα είναι κυνικές και συναλλακτικές. Θα είναι μια ισορροπία των αξιών μου και των συμφερόντων μου. Δεν υπάρχει καμία χώρα στον κόσμο που να αδιαφορεί για τα συμφέροντά της […] Εχω μια χώρα με κατά κεφαλήν εισόδημα 2.000 δολάρια, δεν είναι άνθρωποι που μπορούν να αντέξουν υψηλότερες τιμές ενέργειας. Είναι ηθικό μου καθήκον να διασφαλίσω την καλύτερη δυνατή συμφωνία».\n\n■ Η άρνηση από την Ινδία, τη Σ. Αραβία, τη Ν. Αφρική κ.λπ. να ακολουθήσουν τις δυτικές κυρώσεις κατά της Ρωσίας και οι εξελίξεις έως σήμερα προδιαγράφουν σαφώς την πιθανότητα να δούμε αυτές τις χώρες να γίνονται μέλη της συμμαχίας των BRICS και έτσι να μεταβούμε από τον OPEC+ στις BRICS+, μια ομάδα που φυσικά μαζί με την Κίνα μπορεί να εξελιχθεί σε έναν γεωπολιτικό πόλο με επιρροή σε πάνω από το 60% του πληθυσμού του πλανήτη…\n\nΛίγες μέρες ύστερα από το πρόσφατο ταξίδι του Μπάιντεν στη Σ. Αραβία, η τελευταία ανακοίνωσε μια μικρή και ανούσια αύξηση της παραγωγής πετρελαίου. Κατά την επίσκεψη όμως του Ρώσου υπεύθυνου για τις σχέσεις με το καρτέλ του OPEC, Αλεξάντερ Νόβακ, το κλίμα ήταν θερμό.\n\nΟπως δήλωσε ο νέος γ.γ. του OPEC, Χάιθαμ Αλ Γκάις, εμπιστεύεται τη Ρωσία και η σχέση του καρτέλ με τη Ρωσία «είναι στέρεη».\n\nΕν ολίγοις, οι δυτικές ενεργειακές κυρώσεις είναι τελικά σε όφελος της Ρωσίας, των πετρελαιοπαραγωγών χωρών, των πολυεθνικών της ενέργειας -ανεξαρτήτως «εθνικής» βάσης-, των κερδοσκόπων σε όλη την κλίμακα μέσω του υψηλού πληθωρισμού και της ακόμη υψηλότερης ακρίβειας. Και τιμωρούν τους καταναλωτές και τους πολίτες, ιδιαίτερα της Δύσης, αλλά και του αναπτυσσόμενου κόσμου και των φτωχών χωρών. Γεωπολιτικά, τιμωρούν κατεξοχήν την Ευρώπη, αναβαθμίζουν και διευρύνουν την «καχυποψία» απέναντι στις ΗΠΑ και ευνοούν μια ετερόκλητη συμμαχία ανερχόμενων δυνάμεων, από την Κίνα και τη Ρωσία ώς τη Νότια Αφρική, τη Σ. Αραβία και την Τουρκία.\n\nΕΠΙΜΥΘΙΟ 1: Αν ο ενεργειακός ανταγωνισμός ήταν πιθανότατα η «θρυαλλίδα» για να ξεσπάσει ο πόλεμος στην Ουκρανία, τότε η αποτυχία των δυτικών κυρώσεων στη Ρωσία μπορεί να λειτουργήσει πολύ επικίνδυνα, στρέφοντας τις ΗΠΑ και τους πιο πρόθυμους εκ των συμμάχων τους στην πολεμική επιτάχυνση (είτε στην Ουκρανία είτε στην Ταϊβάν) για να ανακτηθεί το χαμένο έδαφος στον ενεργειακό ανταγωνισμό. Ο ενεργειακός ανταγωνισμός μπορεί να μυρίζει εξίσου πετρέλαιο ή μπαρούτι…\n\nΕΠΙΜΥΘΙΟ 2: Ο προαναφερθείς γ.γ. του OPEC έκανε και μια άλλη σημαντική δήλωση: Δεν φταίμε εμείς (για την ενεργειακή κρίση), είπε. Για να συμπληρώσει: «[…] η λύση είναι πολύ σαφής. Ο OPEC την έχει σκιαγραφήσει: επενδύστε, επενδύστε, επενδύστε!». «Περισσότερο κάρβουνο», δηλαδή, με την κλιματική αλλαγή/κρίση εκτός ελέγχου…",
    "Κηδεία βασίλισσας Ελισάβετ: Ποιες χώρες δεν έλαβαν πρόσκληση και γιατί": "Περισσότεροι από 500 αρχηγοί και αξιωματούχοι κρατών και δεκάδες μέλη βασιλικών οικογενειών έδωσαν το «παρών» στην κηδεία της βασίλισσας Ελισάβετ, έχοντας προσκληθεί επισήμως από το Μπάκιγχαμ Πάλας.\n\nΜεταξύ αυτών οι πρόεδροι ΗΠΑ, Γαλλίας, Ισραήλ, Βραζιλίας, οι πρωθυπουργοί του Καναδά και της Νέας Ζηλανδίας και ο βασιλιάς της Ιορδανίας. Την Ελλάδα εκπροσώπησε η Πρόεδρος της Δημοκρατίας, Κατερίνα Σακελλαροπούλου. Ποιοι όμως δεν έλαβαν πρόσκληση;\n\nΟ πρόεδρος της Ρωσίας, Βλαντίμιρ Πούτιν, είναι ευλόγως το πρώτο όνομα που έρχεται στον νου. Έχοντας εισβάλει στην Ουκρανία και έχοντας κηρήξει έναν ενεργειακό πόλεμο στην Ευρώπη δεν θα μπορούσε σε καμία περίπτωση να προσκληθεί στη Βρετανία. Το Κρεμλίνο είχε άλλωστε σπεύσει να επισημάνει πως ο Πούτιν δεν «εξετάζει την παρουσία του στην κηδεία». Αλλά δεν ήταν ο μόνος απών.\n\nΟ πρόεδρος της Λευκορωσίας, Αλεξάντερ Λουκασένκο, επίσης δεν έλαβε πρόσκληση. Και τούτο γιατί η ρωσική εισβολή έγινε εν μέρει από έδαφος της Λευκορωσίας, όπως εξηγεί το BBC.\n\nΕκπρόσωπο στην κηδεία δεν είχε ούτε η Μιανμάρ, με την οποία η Βρετανία περιόρισε δραστικά τις διπλωματικές σχέσεις από πέρυσι, όταν και έλαβε χώρα το στρατιωτικό πραξικόπημα. Η χώρα δεν διαθέτει πλήρεις διπλωματικές σχέσεις ούτε με τη Συρία, τη Βενεζουέλα και το Αφγανιστάν, που επίσης δεν προσκλήθηκαν.\n\nΑξίζει να σημειωθεί ότι η Βόρεια Κορέα έλαβε πρόσκληση, αλλά για αποστολή πρεσβευτή και όχι για παρουσία του ηγέτη της ή άλλου ανώτερου αξιωματούχου. Το ίδιο συνέβη και στην περίπτωση της Νικαράγουα.\n\nΈντονη κριτική έχουν ασκήσει τέλος ομάδες ανθρωπίνων δικαιωμάτων στην απόφαση να προσκληθεί ο Σαουδάραβας πρίγκιπας, Μοχάμεντ μπιν Σαλμάν. Ο MBS είχε βρεθεί σε «απομόνωση» για ένα διάστημα μετά τη δολοφονία του Τζαμάλ Κασόγκι το 2018, αλλά αυτή έχει σπάσει εδώ και καιρό. Δεν έδωσε πάντως ο ίδιος το «παρών» στην κηδεία. Το Ριάντ εκπροσώπησε ο πρίγκιπας Τούρκι αλ Φαϊζάλ.\n\nΠηγή: naftemporiki.gr\n\nΑκολουθήστε το στο Google News και μάθετε πρώτοι όλες τις ειδήσεις.",
    "Η Ρωσία χρησιμοποιεί ιρανικά drone σε επιδρομές στην Ουκρανία": "Η Ρωσία έχει πραγματοποιήσει καταστροφικές επιθέσεις χρησιμοποιώντας ιρανικού τύπου drones Shahed 136, ανέφερε το Σάββατο η Wall Street Journal . \"Η Ρωσία προκάλεσε σοβαρή ζημιά στις ουκρανικές δυνάμεις με τα ιρανικά μη επανδρωμένα αεροσκάφη στην πρώτη ευρείας κλίμακας ανάπτυξη ξένου οπλικού συστήματος από την έναρξη του πολέμου, λένε οι Ουκρανοί διοικητές\", ανέφεραν οι πληροφορίες.\n\nΟι ΗΠΑ ισχυρίζονται εδώ και μήνες ότι η Ρωσία επιδίωκε να χρησιμοποιήσει ιρανικά μη επανδρωμένα αεροσκάφη. Η Ρωσία είχε στείλει αντιπροσωπείες στο Ιράν νωρίτερα φέτος για να εξετάσουν τα μη επανδρωμένα αεροσκάφη του Ιράν. Το πρόγραμμα drone του Ιράν έχει επεκταθεί τα τελευταία χρόνια και το Ιράν έχει τελειοποιήσει τύπους drone καμικάζι. Το Ιράν έχει επίσης εξάγει drones και συμβουλές για drone στην Υεμένη, το Ιράκ, τη Συρία και τον Λίβανο· παράλληλα τα πουλά στη Βενεζουέλα και την Αιθιοπία και τα κατασκευάζει στο Τατζικιστάν. Οι ΗΠΑ επέβαλαν κυρώσεις σε ιρανικές εταιρείες που ασχολούνται με την κατασκευή και τη μεταφορά drones στη Ρωσία.\n\nΦωτογραφίες από ιρανικά drones Shahed-136 στην Ουκρανία\n\nΤην περασμένη εβδομάδα, οι ουκρανικές δυνάμεις έδειξαν φωτογραφίες με κάτι που έμοιαζε με ένα ιρανικό drone Shahed-136 με κυριλλική γραφή πάνω του, που δείχνει ότι χρησιμοποιούνταν και ίσως κατασκευαζόταν στη Ρωσία. Το υπουργείο Άμυνας του Ηνωμένου Βασιλείου κατέληξε στο συμπέρασμα ότι η Ρωσία πιθανότατα αναπτύσσει ιρανικά UAV στην Ουκρανία.\n\nΤο ρεπορτάζ της WSJ από τον Yaroslav Trofimov και τον Dion Nissenbaum αναφέρει ότι \"την περασμένη εβδομάδα, τα drones Shahed-136 με πτερύγια δέλτα, βαμμένα σε ρωσικά χρώματα και μετονομασμένα ως Geranium 2, άρχισαν να εμφανίζονται πάνω από θέσεις τεθωρακισμένων και πυροβολικού της Ουκρανίας στη βορειοανατολική περιοχή στο Χάρκοβο, σύμφωνα με τον συνταγματάρχη Rodion Kulagin, διοικητή πυροβολικού της 92ης Μηχανοκίνητης Ταξιαρχίας της Ουκρανίας\".\n\nΟι Ουκρανοί ανέφεραν ότι τα μη επανδρωμένα αεροσκάφη πετούσαν σε ζευγάρια και στη συνέχεια συνετρίβησαν σε στόχους. Τα drones έχουν χρησιμοποιηθεί κατά του ιρανικού πυροβολικού.\n\n\"Πριν από την τρέχουσα ευρεία χρήση των Shaheds, η Ρωσία πραγματοποίησε μια δοκιμή τον περασμένο μήνα, χτυπώντας με το μη επανδρωμένο αεροσκάφος ένα αεροσκάφος M777 155 χιλιοστών που προμήθευσαν οι ΗΠΑ, είπε ο συνταγματάρχης Kulagin. Ένα άλλο ιρανικό drone παρουσίασε δυσλειτουργία και ανακτήθηκε\", είπε. \", ανέφερε η WSJ.\n\nΔυτικές χώρες, όπως οι ΗΠΑ και το Ηνωμένο Βασίλειο, συμφωνούν τώρα σχετικά με τη σύνδεση Ρωσίας και Ιράν ως προς τα μη επανδρωμένα αεροσκάφη. Το γεγονός ότι το Ηνωμένο Βασίλειο έχει επίσης επιβεβαιώσει την πιθανότητα η Ρωσία να χρησιμοποιεί το Shahed-136 είναι σημαντικό, διότι δημιουργεί μια υπόθεση σχετικά με τη χρήση UAV από τη Ρωσία.\n\nΗ χρήση ιρανικών drones από τη Ρωσία θα μπορούσε να έχει επιπτώσεις στη Μέση Ανατολή, επειδή το Ιράν έχει χρησιμοποιήσει drones σε όλη την περιοχή και έχει απειλήσει το Ισραήλ με drones. Τον Φεβρουάριο του 2018 το Ιράν έστειλε ένα drone από τη Συρία στον ισραηλινό εναέριο χώρο και καταρρίφθηκε. Στον πόλεμο του Μαΐου του 2021, το Ιράν πέταξε ένα drone από το Ιράκ με στόχο το Ισραήλ . Φέτος πέταξε drones από το Ιράν πάνω από το Ιράκ και τη Συρία και ο Συνασπισμός υπό την ηγεσία των ΗΠΑ τα κατέρριψε. Το Ιράν προσπάθησε να επιτεθεί στην αμερικανική φρουρά Tanf στη Συρία με drones και έχει χρησιμοποιήσει drones στο Ιράκ εναντίον της περιοχής του Κουρδιστάν.",
    "Βενεζουελάνοι για τον Απόλλωνα": "Στη Βενεζουέλα υποστηρίζουν ότι ο Χερμάν Κοντρέρας θα υπογράψει στον Απόλλωνα Λάρισας και ότι έχει κατατεθεί πρόταση στον Γουίλσον Μπάριος.\n\nΓια την απόκτηση δύο ποδοσφαιριστών που αποχώρησαν από την Εστουντιάντες ντε Μέριδα κινείται ο Απόλλων Λάρισας σύμφωνα με όσα αναφέρουν τα ΜΜΕ στη Βενεζουέλα. Πρόκειται για τον 22χρονο (25/08/2000) αμυντικό Χερμάν Κοντρέρας και τον συνομήλικό του επιθετικό, Γουίλσον Μπάριος (23/08/2000). Αμφότεροι προέρχονται από τα τμήματα υποδομής του συλλόγου από τη Βενεζουέλα.\n\nΌπως σημειώνεται, ο Κοντρέρας θα βρίσκεται την προσεχή εβδομάδα στη χώρα μας για να υπογράψει, ενώ πρόταση έχει κατατεθεί στον Μπάριος. Ο πρώτος είχε απολογισμό 21 συμμετοχές και 1 γκολ και ο δεύτερος 10 συμμετοχές και 1 τέρμα.",
    "ΗΠΑ: Αγωγή εναντίον του κυβερνήτη της Φλόριντα για εξαπάτηση μεταναστών": "Αγωγή κατατέθηκε χθες Τρίτη εναντίον του Ρον ΝτεΣάντις, του κυβερνήτη της Φλόριντα, με την κατηγορία ότι παραπλάνησε μετανάστες προκειμένου να τους πείσει να επιβιβαστούν την προηγούμενη εβδομάδα σε αεροπλάνο με προορισμό το πολυτελές νησί Μάρθας Βίνγιαρντ στο βορειοανατολικό τμήμα των ΗΠΑ.\n\nΣε αυτή την αγωγή που κατατέθηκε σε δικαστήριο της Μασαχουσέτης, κάποιοι από τους μετανάστες όπως και μια οργάνωση υπεράσπισης των δικαιωμάτων τους καταγγέλλουν ότι τους υποσχέθηκαν ότι θα τους παρασχεθεί βοήθεια στο νησί και εκπτώσεις στα καταστήματα McDonald's.\n\nΟ Ρεπουμπλικάνος κυβερνήτης Ρον ΝτεΣάντις, ο υπεύθυνος Μεταφορών της Φλόριντα Τζάρεντ Περντιού, καθώς και άλλα πρόσωπα που δεν κατονομάζονται, κατηγορούνται ότι “δελέασαν τους ενάγοντες εκμεταλλευόμενοι τις πιο βασικές τους ανάγκες” και ότι τους “έδωσαν ψευδείς υποσχέσεις” για εργασία και στέγαση.\n\nΣύμφωνα με την αγωγή που κατέθεσε η ένωση οργανώσεων προάσπισης των δικαιωμάτων των μεταναστών Alianza Americas, τα πρόσωπα αυτά “εκμεταλλεύθηκαν τους μετανάστες, τους στέρησαν την αξιοπρέπειά τους (…) προκειμένου να εκπληρώσουν τον παράνομο στόχο τους και τις πολιτικές τους σκοπιμότητες”.\n\nΗ ομάδα των περίπου 50 μεταναστών από τη Βενεζουέλα, ανάμεσά τους και παιδιά, έφτασε την περασμένη Τετάρτη αεροπορικώς στο Μάρθας Βίνγιαρντ – δημοφιλές θέρετρο των πλουσίων όπου κάνουν διακοπές οι Κένεντι, οι Κλίντον και οι Ομπάμα – προτού τελικά στεγαστούν προσωρινά σε κοντινή στρατιωτική βάση.\n\nΟ ΝτεΣάντις ανέλαβε την ευθύνη για την αποστολή των μεταναστών αυτών, εντασσόμενος στο κίνημα που έχουν ξεκινήσει οι Ρεπουμπλικάνοι κυβερνήτες του Τέξας και της Αριζόνα, οι οποίοι στέλνουν μετανάστες σε πόλεις των βόρειων και ανατολικών ΗΠΑ, προπύργια των Δημοκρατικών.\n\nΣτην αγωγή που κατατέθηκε χθες ζητείται από τον δικαστή να επιτρέψει ομαδική προσφυγή για την υπόθεση, να απαγορεύσει στους καταγγελλομένους να χρησιμοποιούν “δόλο και ψευδείς ισχυρισμούς” για να “οδηγούν μετανάστες σε άλλες πολιτείες” και να δοθεί αποζημίωση στους μετανάστες που εξαπατήθηκαν.\n\nΕξάλλου χθες Τρίτη ήρθαν στο φως της δημοσιότητας πληροφορίες σύμφωνα με τις οποίες ένα αεροσκάφος που μετέφερε μετανάστες από το Τέξας θα έφτανε στην πολιτεία Ντέλαγουερ, όπου ο Αμερικανός πρόεδρος Τζο Μπάιντεν περνά τα Σαββατοκύριακά του. Ωστόσο αργά το απόγευμα το αεροσκάφος που θα προσγειωνόταν στο μικρό αεροδρόμιο του Τζορτζτάουν δεν είχε φτάσει και αναγκάστηκε να αλλάξει πορεία για να πάει πρώτα στο Νάσβιλ και μετά στο Νιού Τζέρσι, σύμφωνα με ιστότοπους παρακολούθησης πτήσεων.\n\nΗ μεταναστευτική πολιτική, ένα ευαίσθητο θέμα στις ΗΠΑ, έχει βρεθεί ακόμη περισσότερο στο επίκεντρο των πολιτικών αντιπαραθέσεων ενόψει των ενδιάμεσων εκλογών του Νοεμβρίου, με τους Ρεπουμπλικάνους να κατηγορούν τον Μπάιντεν ότι έχει μετατρέψει τα σύνορα της χώρας με το Μεξικό σε σημείο διέλευσης παράτυπων μεταναστών.\n\nΠηγές: ΑΠΕ-ΜΠΕ, AFP",
    "«Τα χρήματα είναι σαν το παγωτό»: Εκεί όπου τα cryptos είναι ασφαλέστερα από το εθνικό νόμισμα": "Πριν από μερικά χρόνια, η Romina Sejas έφτιαχνε ζύμη για πίτσα σε σπίτι φίλου έξω από την πόλη Μεντόζα στη δυτική Αργεντινή. Ο φίλος της πρότεινε να αφήσουν τη ζύμη να φουσκώσει στο «ορυχείο» του (mine). «Ήμουν τόσο μπερδεμένη», δήλωσε η κα. Sejas, «νόμιζα ότι τα ορυχεία έχουν να κάνουν με άνδρες με κράνη και αξίνες».\n\nΑντιθέτως, άνοιξε μία πόρτα ενός δωματίου, όπου τα ράφια ήταν γεμάτα με υπολογιστές σε λειτουργία. Τα λεγόμενα «miners» είναι υπολογιστές που λειτουργούν συνεχώς, επικυρώνοντας συναλλαγές κρυπτονομισμάτων και επιβραβεύοντας τους ιδιοκτήτες τους με ψηφιακά νομίσματα. Καταναλώνουν τόσο πολλή ενέργεια, ώστε το δωμάτιο ήταν σαν ένας ανοιχτός φούρνος.\n\nΟ φίλος της κα Sejas – ο οποίος εξορύσσει ether, ένα δημοφιλές κρυπτονόμισμα – εξήγησε ότι με την ασχολία αυτή έχει ανεβάσει τον μισθό του από 800 δολάρια τον μήνα, κάνοντας περίεργες δουλειές, στα 1.100 δολάρια.\n\nΗ κα. Sejas μπήκε σύντομα στο παιχνίδι, μαζί με ένα κύμα Αργεντίνων που στράφηκαν στα ψηφιακά νομίσματα με στόχο να αυξήσουν τα εισοδήματά τους, τις αποταμιεύσεις τους και να κάνουν άνετα τις καθημερινές τους συναλλαγές.\n\nΠαρότι η αγορά κρυπτονομισμάτων κατέρρευσε τους τελευταίους μήνες, πολλοί Αργεντίνοι θεωρούν ότι πρόκειται για ένα ασφαλές καταφύγιο σε μία χώρα, όπου ο κλιμακούμενος πληθωρισμός και η σαρωτική οικονομική κρίση έχουν υποβαθμίσει την αξία του εθνικού νομίσματος. του πέσο, και των τραπεζικών λογαριασμών των πολιτών. Δεδομένου ότι ο πληθωρισμός αναμένεται να σκαρφαλώσει στο 90% μέχρι στον Δεκέμβριο, το πέσο συνεχίζει να διολισθαίνει.\n\n«Τα χρήματα είναι σαν το παγωτό», δήλωσε ο Marcos Buscaglia, οικονομολόγος στο Μπουένος Άιρες, την πρωτεύουσα. «Εάν κρατήσεις το πέσο για πολλή ώρα, λιώνει, δηλαδή μπορείς να αγοράσεις λιγότερα με αυτό».\n\nΠερίπου το ένα τρίτο των Αργεντίνων πίστευε ότι οι αποταμιεύσεις τους σε πέσος στην τράπεζα δεν θα διατηρήσουν την αξία τους σε βάθος δύο ετών, το χαμηλότερο ποσοστό ερωτηθέντων σε 15 χώρες, σύμφωνα με έρευνα του Ιουνίου από την Morning Consult, μία εταιρεία δεδομένων στην Ουάσιγκτον. Ωστόσο, σχεδόν το 60% των Αργεντίνων θεωρούσε ότι στο ίδιο διάστημα οι αποταμιεύσεις τους Bitcoin θα διατηρούσαν την αξία τους.\n\nΠερίπου το ένα τρίτο των Αργεντίνων δήλωσε ότι αγόραζε ή πουλούσε κρυπτονομίσματα τουλάχιστον μία φορά τον μήνα, σύμφωνα με ξεχωριστή έρευνα της Morning Consult.\n\nΗ αξία του Bitcoin διολίσθησε από 65.000 δολάρια τον περασμένο Νοέμβριο στα περίπου 22.000 δολάρια σήμερα, καταγράφοντας σχεδόν διπλάσια πτώση σε σχέση με το πέσο. Ωστόσο, οι Αργεντίνοι πιστεύουν ότι τα κρυπτονομίσματα θα ανακάμψουν, σε αντίθεση με το πέσο.\n\nΗ κα. Sejas, η οποία εργαζόταν ως σερβιτόρα και σε τελεμάρκετιγκ, παίρνει τον μισθό της όντας σύμβουλος κρυπτονομισμάτων και διδάσκοντας σε workshops για τα ψηφιακά νομίσματα. Διαχειρίζεται ένα ψηφιακό marketplace με 7.000 μέλη, τα οποία μπορούν να χρησιμοποιούν τα κρυπτονομίσματα προκειμένου να αγοράσουν σχεδόν τα πάντα – από ορειβατικές μπότες μέχρι κατοικίες.\n\nΗ κα. Sejas μεγάλωσε σε μία οικογένεια εργατικής τάξης χωρίς πρόσβαση στο Διαδίκτυο. Οι γονείς της δεν τελείωσαν το δημοτικό και δεν έχουν τραπεζικούς λογαριασμούς.\n\nΤα χρήματα που έβγαλε από τα κρυπτονομίσματα άλλαξαν τη ζωή της. «Σπουδάζω νομική σε ένα ιδιωτικό πανεπιστήμιο», δήλωσε. «Έκανα όσες εξετάσεις υγείας δεν είχα κάνει μεγαλώνοντας».\n\nΗ Romina Sejas (φωτ. Sarah Pabst/The New York Times)\n\nΟ 34χρονος Ismael Loyo, οδηγός ταξί που μετακόμισε στην Αργεντινή από τη Βενεζουέλα το 2018, στράφηκε στα κρυπτονομίσματα αφότου είδε ότι η αξία του πέσο κατέρρεε ταχύτατα, βιώνοντας μία επανάληψη της εμπειρίας του στη Βενεζουέλα. Κάθε φορά που πληρώνεται, μπαίνει αμέσως στην πλατφόρμα ανταλλαγής και αγοράζει κρυπτονομίσματα.\n\nΓια άτομα όπως ο κ. Loyo, ο οποίος έζησε σε δύο χώρες που επλήγησαν από τον υψηλότατο πληθωρισμό, το Bitcoin αποτελεί περισσότερο ανάγκη, παρά ένα περιουσιακό στοιχείο με ρίσκο. «Ίσως εάν ζούσα σε μία άλλη χώρα, δεν θα χρειαζόταν να είχα μάθει για όλα αυτά», δήλωσε.\n\nΩστόσο, τα κρυπτονομίσματα, δεδομένης της αστάθειάς τους, ενέχουν κινδύνους.\n\nΟ 26χρονος Vicente Cappelletti δήλωσε ότι είχε χάσει περίπου 1.000 δολάρια ή το 10% των αποταμιεύσεών του, όταν το TerraUSD, ένα stablecoin, κατέρρευσε τον Μάιο.\n\nΟ κ. Cappelletti, μηχανολόγος, πούλησε όλες τις αποταμιεύσεις που είχε σε κρυπτονομίσματα έναντι πέσος και τα έβαλε σε ένα παραδοσιακό επενδυτικό ταμείο.\n\nΠερισσότεροι εργαζόμενοι στην Αργεντινή παρά σε κάθε άλλη χώρα επιλέγουν να παίρνουν μέρος του μισθού τους σε κρυπτονομίσματα, σύμφωνα με την Deel, μία εταιρεία πληρωμών που είναι διαθέσιμη σε 150 χώρες.\n\n«Προτιμώ να εκτίθεμαι στους κινδύνους των κρυπτονομισμάτων παρά στους κινδύνους της κυβέρνησης της Αργεντινής», δήλωσε ο 34χρονος Daniel Convertini, ο οποίος εργάζεται στο τμήμα τηλεπικοινωνιών για μια εταιρεία μίσθωσης ταξί.\n\nCopyright:\n\n2022 The New York Times\n\nΔιαβάστε επίσης:\n\nΠιστεύετε ότι ο πληθωρισμός του 12% είναι κακός; Πώς είναι στο 90%\n\nΤο Terra(ς) του crypto: Τι είναι αυτό που τρόμαξε την αγορά του bitcoin\n\nΈσκασε (επιτέλους) η φούσκα των cryptos;\n\nΑκολουθήστε το Money Review στο Google News",
    "Ναυτιλία, η «γκρίζα ζώνη» των κυρώσεων;": "Τα δεξαμενόπλοια διαδραματίζουν κεντρικό ρόλο στην αγορά ενέργειας, αποτελώντας σημαντικό ποσοστό του παγκόσμιου στόλου και μεταφέροντας τεράστιες ποσότητες τόσο πετρελαίου όσο και διυλισμένων προϊόντων. Η συνεισφορά τους και η κρισιμότητά τους στην ενεργειακή ασφάλεια είναι αδιαμφισβήτητες.\n\nΤην ίδια ώρα, η αγορά πετρελαίου επηρεάζεται από πληθώρα κυρώσεων, που περιορίζουν τις «επιτρεπτές κινήσεις» του διεθνούς στόλου. Ωστόσο, οι κυρώσεις δεν αποτελούν εμπόδιο για όλους τους συμμετέχοντες στην αγορά.\n\nΕιδικότερα, ένα μέρος του στόλου δεξαμενόπλοιων, συνήθως υπερήλικο, επιδίδεται τακτικά στη μεταφορά πετρελαίου από χώρες που υπόκεινται σε κυρώσεις, όπως το Ιράν και η Βενεζουέλα. Οι τακτικές που χρησιμοποιούν περιστρέφονται γύρω από την περιπλοκή της προέλευσης των εμπορευμάτων. Ενδεικτικά, σύμφωνα με δημοσίευμα των Financial Times, υπάρχουν τρόποι ένα πλοίο να μεταδώσει ψευδείς πληροφορίες αναφορικά με την τοποθεσία του.\n\nΤο κατά πόσο γίνεται να αντιμετωπιστούν τέτοια φαινόμενα δεν είναι το μοναδικό ερώτημα. Ένα ερώτημα που το συνοδεύει είναι κατά πόσο πρέπει να ληφθούν πρωτοβουλίες προς αυτή την κατεύθυνση. Άλλωστε, η αντιμετώπισή τους θα σήμαινε μείωση της προσφοράς πετρελαίου στις διεθνείς αγορές και κατ’ επέκταση εκ νέου άνοδο της τιμής του, με ό,τι συνεπάγεται μια τέτοια εξέλιξη για την παγκόσμια οικονομία. Εκτός αυτού, η συνέχιση της υψηλής κερδοφορίας από την αγορά ενέργειας για τη Μόσχα θα φάνταζε ιδιαίτερα πιθανή.",
    "Βρετανία: Δεκάδες ηγέτες και μέλη βασιλικών οικογενειών αναμένονται στο Λονδίνο για την κηδεία της βασίλισσας Ελισάβετ": "Πρόεδροι, πρωθυπουργοί και μονάρχες απ’ όλον τον κόσμο θα ταξιδέψουν στο Λονδίνο αυτό το Σαββατοκύριακο για να αποτίσουν φόρο τιμής στην εκλιπούσα βασίλισσα Ελισάβετ και να παραστούν στη δεξίωση στα Ανάκτορα του Μπάκιγχαμ που θα παραθέσει ο βασιλιάς Κάρολος μία ημέρα πριν από την κηδεία.\n\nΜεταξύ των προσκεκλημένων που έχουν επιβεβαιώσει ότι θα πάνε στη Βρετανία είναι οι πρόεδροι των ΗΠΑ Τζο Μπάιντεν και της Γαλλίας Εμανουέλ Μακρόν.\n\nΣύμφωνα με έναν εκπρόσωπο των Ανακτόρων, οι αρχηγοί κρατών και άλλοι υψηλόβαθμοι αξιωματούχοι θα συγκεντρωθούν στο Ρόαγιαλ Χόσπιταλ, ένα γηροκομείο βετεράνων στο δυτικό Λονδίνο και από εκεί θα πάνε όλοι μαζί στο Αβαείο του Γουεστμίνστερ.\n\nΗ κηδεία αναμένεται ότι θα είναι μία από τις σημαντικότερες προκλήσεις για την αστυνομία της πρωτεύουσας καθώς πρόεδροι, πρωθυπουργοί, βασιλιάδες, βασίλισσες και τεράστια πλήθη θα κατέβουν στο κέντρο του Λονδίνου.\n\nΟ βασιλιάς Κάρολος και η σύζυγός του Καμίλα θα παραθέσουν δεξίωση στο Μπάκιγχαμ την Κυριακή.\n\nΟι ξένοι αξιωματούχοι θα κληθούν επίσης να συμμετάσχουν στο λαϊκό προσκύνημα εντός του κοινοβουλίου, πριν από την κηδεία. Αμέσως μετά, ο υπουργός Εξωτερικών της Βρετανίας Τζέιμς Κλέβερλι θα παραθέσει δεξίωση για τους προσκεκλημένους στο κοντινό Τσερτς Χάουζ ενώ τα μέλη της βασιλικής οικογένειας θα κατευθυνθούν στο Γουίνδσορ για την ταφή.\n\nΠροσκλήσεις έχουν σταλεί στους αρχηγούς κράτους σχεδόν σε ολόκληρο τον κόσμο, με κάποιες εξαιρέσεις: δεν έχουν προσκληθεί οι ηγέτες της Συρίας, της Βενεζουέλας, του Αφγανιστάν, της Ρωσίας, της Λευκορωσίας και τη Μιανμάρ. Η Συρία και η Βενεζουέλα δεν προσκλήθηκαν επειδή η Βρετανία δεν διατηρεί διπλωματικές σχέσεις με αυτές τις χώρες αυτήν την περίοδο. Το Αφγανιστάν δεν προσκλήθηκε λόγω της πολιτικής κατάστασης στη χώρα αυτή, ενώ η Ρωσία και η Λευκορωσία αποκλείστηκαν λόγω του πολέμου στην Ουκρανία. Βρετανοί βουλευτές στους οποίους έχουν επιβληθεί κυρώσεις από την Κίνα επέκριναν την πρόσκληση στο Πεκίνο και ζήτησαν να μην επιτραπεί στην κινεζική αντιπροσωπεία να μπει στο κοινοβούλιο, όπου πέρσι εγκρίθηκε ένα ψήφισμα με το οποίο χαρακτηρίστηκε \"γενοκτονία\" η μεταχείριση που επιφυλάσσει η κινεζική κυβέρνηση στους Ουιγούρους.\n\nΣυνολικά, οι αξιωματούχοι του υπουργείου Εξωτερικών έχουν στείλει περίπου 1.000 προσκλήσεις για την κηδεία και τη βασιλική δεξίωση της Κυριακής.\n\nΠολλά μέλη βασιλικών οικογενειών, όπως του Βελγίου και της Ολλανδίας, έχουν ανακοινώσει ότι θα πάνε στο Λονδίνο. Μεταξύ των πολιτικών που θα παραστούν στην κηδεία είναι επίσης η πρόεδρος της Ευρωπαϊκής Επιτροπής Ούρσουλα φον ντερ Λάιεν, η πρωθυπουργός της Νέας Ζηλανδίας Τζασίντα Άρντερν και η πρόεδρος της Ινδίας Ντραουπάντι Μούρμου.\n\nΗ διορία που έχουν οι χώρες για να δεχτούν ή να απορρίψουν την πρόσκληση λήγει σήμερα. Η βρετανική κυβέρνηση δεν θα δώσει στη δημοσιότητα τον κατάλογο όλων των προσκεκλημένων ξένων ηγετών, εν μέρει για λόγους ασφαλείας.\n\nΠηγή: ΑΜΠΕ",
    "5 comfort και νόστιμα πιάτα σε διαφορετικές κουζίνες της Αθήνας": "Το όνομα pabellón σημαίνει σημαία και τα συστατικά είναι τοποθετημένα έτσι στο πιάτο ώστε οι κόκκινες ντομάτες, το κρέας, τα μαύρα φασόλια και το λευκό ρύζι να μοιάζουν με τις τρεις λωρίδες μιας τρίχρωμης σημαίας. Θεωρείται επίσης αναφορά στο ιθαγενές, αφρικανικό και ευρωπαϊκό υπόβαθρο του πληθυσμού της Βενεζουέλας.\n\nΤο Pabellón Criollo είναι ένα παραδοσιακό πιάτο της Βενεζουέλας. Πρόκειται για ξεψαχνισμένο μοσχαρίσιο κρέας που έχει μαγειρευτεί για αρκετές ώρες με ντομάτα και σερβίρεται με ρύζι, μαύρα φασόλια και plantains (ένα είδος μπανάνας που χρησιμοποιείται στη μαγειρική).\n\nΓια την ιστορία, τα εδάφη αποτέλεσαν αποικίες των Ισπανών το 1522, και ξεκινώντας από τον 18ο αιώνα, οι αποικιοκράτες υποδούλωσαν τους ανθρώπους στην Αφρική και τους έφεραν στη Βενεζουέλα για να εργαστούν σε φάρμες κακάο. Η δουλεία καταργήθηκε το 1854.\n\nΜετά από αυτό το σύντομο μάθημα ιστορίας γύρω από ένα διάσημο πιάτο της λατινοαμερικάνικης κουζίνας, ας μπούμε στο ζουμί. Το pabellón, ένα φαγητό σχετικά άγνωστο στους περισσότερους από εμάς, θυμίζει σε μία πολύ ελεύθερη απόδοση το κοκκινιστό μοσχάρι της μαμάς, της γιαγιάς ή τέλος πάντων όποιας έχουμε τις πιο δυνατές γευστικές αναμνήσεις.\n\nΣτα τρία χρόνια που υπήρχε το Los Loros, το εν λόγω φαγητό ανάμεσα στα πιο ευπώλητα κι αγαπημένα, κι αυτό γιατί ο συνδυασμός του κρέατος στην κατσαρόλα με το ρύζι, είχε κάτι το οικείο για όσους είχαν ως βασική αναφορά την ελληνική κουζίνα.\n\nΤην ίδια οικειότητα έβρισκα πάντα σε μία κινέζικη σούπα με κοτόπουλο από το Attic Moon όταν ήθελα ένα φαγητό που θα ενίσχυε τη διάθεση και το ανοσοποιητικό μου.\n\nΕκεί που θέλω να καταλήξω είναι ότι προφανώς έχουμε συνδέσει την έννοια του comfort food με κάποια από τα φαγητά με τα οποία μεγαλώσαμε, αλλά αυτό δεν σημαίνει ότι δεν μπορούμε να το αναζητήσουμε και σε διαφορετικές κουζίνες. Αρκεί να σκεφτούμε το burger – ένα σίγουρο φαγητό παρηγοριάς που όμως καμία σχέση δεν έχει με την παράδοση της ελληνικής γαστρονομίας.\n\nΟι διαφορετικές αναφορές δεν έχουν τελικά και τόση σημασία, αφού το ζητούμενο είναι πως σε κάνει να νιώθεις το φαγητό. Αν σε γεμίζει με ζεστασιά, οικειότητα, θρέψη και χαρά, τότε είναι σίγουρα comfort. Και δεν έχει σημασία αν είναι κινέζικο ή ινδικό.\n\nΓι’ αυτό και αναζητήσαμε τα comfort πιάτα από διαφορετικές κουζίνες στην πόλη, όταν δε θέλεις να στραφείς στα κλασικά μαγειρευτά, σε ζυμαρικά ή burger.\n\nΤο λεμονάτο Iberico Mazemen στο Ekiben\n\nΣτα ιαπωνικά, “Mazemen” ή “mixed noodles” είναι ένα ράμεν χωρίς σούπα και η εκδοχή του Ekiben, το οποίο ανήκει στο Birdman, είναι ένα πιάτο γεμάτο γεύση. Λεμονάτο κρέας (ιβηρικός λαιμός σε καπνιστό ζωμό), σάλτσα πόνζου, χειροποίητο kimchi και panko shichimi – θυμάρι, δημιουργούν το απόλυτο comfort πιάτο.\n\nΤο Pho Beef (Pho Bo) του Dao Vietnamese Street Food\n\nΗ εξωτική εκδοχή της σούπας μοσχάρι; Θα μπορούσε. Η Pho αποτελείται από ζωμό, noodles ρυζιού, μυρωδικά και μοσχαρίσιο κρέας (μερικές φορές και κοτόπουλο) και είναι αρκετά δημοφιλής στο Βιετνάμ, από τα νοικοκυριά μέχρι τους πάγκους και τα εστιατόρια σε όλη τη χώρα. Στο Dao, βρίσκεις την Pho Bo με noodles ρυζιού, μοσχάρι, φύτρες φασολιών, φρέσκο κρεμμύδι, κόλιανδρο και μοσχαρίσιους κεφτέδες.\n\nDAO VIETNAMESE STREET FOOD Σαρρή 36, Αθήνα\n\n2103222641\n\nInstagram\n\nΤο Pork Katsu Sando του Sando Athens\n\nΘυμάσαι τα σνίτσελ που αποτελούσαν βασικό μενού στις εφηβικές συγκεντρώσεις των 90s; Σκέψου τώρα μία παναρισμένη χοιρινή μπριζόλα να μπαίνει ανάμεσα σε δύο αφράτα ψωμάκια, κάτι ανάμεσα σε μπριός και τσουρέκι αλλά λιγότερο γλυκά.\n\nΤο Pork Katsu Sando του Sando Athens ολοκληρώνεται με ψιλοκομμένο λάχανο και tonkatsu sauce, δηλαδή μια ιαπωνική μπάρμπεκιου σος και αναδεικνύεται στο τέλειο σάντουιτς – γεύμα. Να πούμε ότι το “Katsu” αποτελεί μία συντομογραφία για το “katsuretsu” – το “cutlet” (κοτολέτα) στα ιαπωνικά – και το “sando” είναι το nickname για τη λέξη «σάντουιτς».\n\nΤο Tacos a pastor του Poncho Tacos\n\nΜπορεί το σουβλάκι να είναι πάντα ο νικητής στη λίστα με τα αγαπημένα μας φαγητά, αλλά το tacos al pastor αποτελεί μία ενδιαφέρουσα εναλλακτική. Σε αυτή τη μικρή τακερία όλα φτιάχνονται στο χέρι – από τις τορτίγιες που θα τυλίξουν τα νόστιμα tacos μέχρι τις γεμίσεις, όπως το χοιρινό κρέας που μαρινάρεται σε παραδοσιακά μπαχαρικά. Το κλασικό tacos al pastor περιλαμβάνει χοιρινό που παραπέμπει σε γύρο, ανανά, ψιλοκομμένο κρεμμύδι και φρέσκο κόλιανδρο.\n\nTo Croque Madame του Philos Athens\n\nΤο σνακ που ξεπήδησε από τα γαλλικά café, αποτελείται από ζεστά ψωμάκια, τυρί, ζαμπόν και μπεσαμέλ. Η διαφορά του Croque Madame από το Croque Monsier είναι ότι το πρώτο ολοκληρώνεται με ένα αυγό, τηγανητό ή ποσέ. Το εν λόγω πιάτο ταυτίστηκε με τη συνήθεια του brunch στην Αθήνα και στο Philos Athens, το βρίσκεις σε μία νόστιμη εκτέλεση.",
    "Κλήθηκε στην εθνική Κολομβίας ο Χάμες": "Ακόμη δεν ήρθε στην Αθήνα για τον Ολυμπιακό και θα χρειαστεί να φύγει (για λίγο) ο Χάμες Ροντρίγκες. Ο 31χρονος μέσος κλήθηκε στην αποστολή της Κολομβίας για τα φιλικά που θα δώσει η εθνική του ομάδα στις 24 Σεπτεμβρίου με τη Γουατεμάλα στη Νέα Υόρκη και στις 27 του ίδιου μήνα με το Μεξικό στην Καλιφόρνια.\n\n\n\nΣτη λίστα του Αργεντινού προπονητή, Νέστορ Λορένσο, βρίσκονται όλα τα μεγάλα ονόματα της χώρας, από τον Λουίς Ντίας της Λίβερπουλ μέχρι τον Ρανταμέλ Φαλκάο της Ράγιο Βαγεκάνο.\n\n\n\nΟ Χάμες μετρά 86 συμμετοχές και 24 γκολ με τη εθνόσημο. Η τελευταία του συμμετοχή ήταν στις 30 Μαρτίου και στη νίκη με 1-0 στη Βενεζουέλα, όπου πέτυχε και το νικητήριο γκολ με πέναλτι. Στην τελευταία υποχρέωση της Κολομβίας, το φιλικό με τη Σαουδική Αραβία στις 5 Ιουνίου, δεν ήταν στην αποστολή.\n\n\n\n",
    "Roger Waters: Ακυρώνει συναυλίες στην Πολωνία μετά από τα σχόλιά του για τον πόλεμο στην Ουκρανία": "Ο συνιδρυτής των Pink Floyd, Ρότζερ Γουότερς, ακύρωσε συναυλίες που είχαν προγραμματιστεί στην Πολωνία εν μέσω αντιδράσεων για τη στάση του σχετικά με τον πόλεμο της Ρωσίας κατά της Ουκρανίας, όπως μετέδωσαν το Σάββατο (24/9) πολωνικά μέσα ενημέρωσης.\n\nΥπεύθυνος της Tauron Arena στην Κρακοβία, όπου ο μουσικός είχε προγραμματίσει να δώσει δύο συναυλίες τον Απρίλιο του 2023, δήλωσε ότι αυτές δεν θα πραγματοποιηθούν.\n\n“Ο μάνατζερ του Ρότζερ Γουότερς αποφάσισε να αποσυρθεί – χωρίς να δώσει κανέναν λόγο”, δήλωσε ο Łukasz Pytko, από την Tauron Arena της Κρακοβίας, σε σχόλια που μετέδωσαν πολωνικά μέσα ενημέρωσης, σύμφωνα με τον Guardian.\n\nΗ ιστοσελίδα της συναυλιακής περιοδείας του Waters “This Is Not a Drill” δεν ανέφερε τις συναυλίες στην Κρακοβία που είχαν προγραμματιστεί προηγουμένως για τις 21 και 22 Απριλίου.\n\nΟι δημοτικοί σύμβουλοι της Κρακοβίας αναμενόταν να ψηφίσουν την ερχόμενη εβδομάδα για μια πρόταση να χαρακτηριστεί ο Waters ως persona non grata, εκφράζοντας “αγανάκτηση” για τη στάση του μουσικού σχετικά με τον πόλεμο στην Ουκρανία.\n\nΟ Waters έγραψε μια ανοιχτή επιστολή προς την πρώτη κυρία της Ουκρανίας, Olena Zelenska, στις αρχές του μήνα, στην οποία κατηγορούσε τους “ακραίους εθνικιστές” στην Ουκρανία ότι “έβαλαν τη χώρα σας στον δρόμο για αυτόν τον καταστροφικό πόλεμο”.\n\nΟ 79χρονος επέκρινε επίσης τη Δύση για τον εφοδιασμό της Ουκρανίας με όπλα, κατηγορώντας ιδιαίτερα την Ουάσινγκτον. Ο Γουότερς καταδίκασε επίσης το ΝΑΤΟ, κατηγορώντας το ότι προκαλεί τη Ρωσία.\n\nΔεν είναι η πρώτη φορά που ο Βρετανός τραγουδοποιός εκφράζει τις απόψεις του για τη διεθνή πολιτική.\n\nΤο 2019, επέκρινε μια συναυλία τύπου Live Aid για τη συγκέντρωση χρημάτων για ανθρωπιστική βοήθεια στη Βενεζουέλα, υποστηρίζοντας ότι πρόκειται για μια προσπάθεια που υποστηρίζεται από τις ΗΠΑ για να αμαυρωθεί η σοσιαλιστική κυβέρνηση.\n\nΗ συναυλία στη συνοριακή πόλη Cúcuta της Κολομβίας είχε ως στόχο να συγκεντρωθούν εκατομμύρια δολάρια για την παροχή τροφίμων και φαρμάκων στους κατοίκους της Βενεζουέλας που υποφέρουν από εκτεταμένες ελλείψεις.\n\nΤο 2018, κατά τη διάρκεια συναυλίας στη Βραζιλία πριν από τις προεδρικές εκλογές, ο Γουότερς μίλησε κατά του ακροδεξιού τότε υποψηφίου, σήμερα προέδρου, Ζαΐρ Μπολσονάρου.\n\nnews.\n\n\n\nhttps://freegossip.gr/\n\nShare this: Tweet\n\n\n\n",
    "Πακέτα διάσωσης made in China": "Από την έντυπη έκδοση\n\nΤης Έφης Τριήρη\n\n[email protected]\n\nΙσχυρός ανταγωνιστής του ΔΝΤ; Ο λόγος για την Κίνα, η οποία έχει διοχετεύσει δεκάδες δισεκατομμύρια δολάρια σε μυστικά «έκτακτα δάνεια» σε χώρες που κινδυνεύουν με χρηματοοικονομικές κρίσεις τα τελευταία χρόνια, όπως χαρακτηριστικά αποκαλύπτουν οι «F.T.».\n\nΤα πακέτα διάσωσης αποτελούν μια μορφή συνέχειας από τα τεράστια δάνεια για υποδομές που προσέφερε η Κίνα για μία περίπου δεκαετία στο πλαίσιο της «Πρωτοβουλίας Ένας Δρόμος και Μία Ζώνη», ύψους 838 δισ. δολαρίων, πρόγραμμα που ανέδειξε ουσιαστικά το Πεκίνο στον μεγαλύτερο χρηματοδότη δημοσίων έργων, υποσκελίζοντας ακόμη και την Παγκόσμια Τράπεζα.\n\nΤρεις από τους μεγαλύτερους αποδέκτες κινεζικών δανείων διάσωσης είναι το Πακιστάν, η Σρι Λάνκα και η Αργεντινή, που συνολικά έχουν λάβει 32,83 δισ. δολάρια από το 2017, σύμφωνα με στοιχεία της AidData, εργαστήριο ερευνών του αμερικανικού πανεπιστημίου William & Mary. Άλλες χώρες που έχουν επίσης λάβει χρηματοδότηση από κινεζικούς κρατικούς οργανισμούς είναι: Κένυα, Βενεζουέλα, Εκουαδόρ, Αγκόλα, Λάος, Λευκορωσία, Αίγυπτος, Μογγολία και Ουκρανία.\n\nΣε αντίθεση με το ΔΝΤ, το οποίο δημοσιοποιεί τις λεπτομέρειες των γραμμών πίστωσης, η Κίνα λειτουργεί ως επί το πλείστον κάτω από ένα «πέπλο μυστικότητας». «Το Πεκίνο προσπάθησε να διατηρήσει βιώσιμες τις παραπάνω χώρες παρέχοντάς τους έκτακτα δάνεια χωρίς να ζητήσει αποκατάσταση της πειθαρχίας της οικονομικής πολιτικής ή να ακολουθήσει διαδικασία εξυγίανσης του χρέους μέσω μιας συντονισμένης διαδικασίας αναδιάρθρωσης με όλους τους βασικούς πιστωτές», αναφέρει ο Μπράντλεϊ Παρκς, γενικός διευθυντής της AidData.\n\nΑπώτερος στόχος είναι η αποφυγή στάσεων πληρωμών σε δάνεια που αφορούν βασικές υποδομές και τα οποία αποτελούν συνέχεια της «Πρωτοβουλίας Ένας Δρόμος και Μία Ζώνη». Πολύ περισσότερο, τα δάνεια αυτά αποβλέπουν στο να αντιμετωπίσουν προβλήματα στο ισοζύγιο πληρωμών τα οποία θα μπορούσαν να εξελιχθούν σε ευρείας κλίμακας κρίσεις, όπως αυτή που έπληξε τις χώρες της Ασίας το 1997 και τη Λατινική Αμερική τη δεκαετία του 1980. Τα αυστηρά προγράμματα διάσωσης του ΔΝΤ που εφαρμόστηκαν στην ασιατική κρίση έγιναν άκρως αντιδημοφιλή, προκαλώντας αλυσιδωτές κοινωνικές αντιδράσεις, που διατηρούνται έως σήμερα.\n\nΟ αντίλογος ωστόσο είναι έντονος: Ο Γκάμπριελ Στερν, πρώην κορυφαίος οικονομολόγος του ΔΝΤ που εργάζεται τώρα στην Oxford Economics, υποστηρίζει ότι τα δάνεια διάσωσης της Κίνας ενέχουν τον κίνδυνο να επιτείνουν τα προβλήματα των υπερχρεωμένων χωρών. «Οι χώρες προσφεύγουν στην Κίνα μόνο και μόνο για να αποφύγουν το ΔΝΤ που απαιτεί επώδυνες μεταρρυθμίσεις» προσθέτει."
}