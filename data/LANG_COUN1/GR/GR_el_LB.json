{
    "Λίβανος: Επαναλειτουργούν από τη Δευτέρα οι τράπεζες": "Οι τράπεζες του Λιβάνου θα επαναλειτουργήσουν τη Δευτέρα, με την καθεμία να λαμβάνει τα δικά της μέτρα, ανέφερε η τραπεζική ένωση της χώρας σε ανακοίνωσή της.\n\nΟι τράπεζες της χώρας είχαν κλείσει για περίπου πέντε ημέρες μετά από ένα κύμα κατακρατήσεων τραπεζών από καταθέτες που αναζητούσαν πρόσβαση στις αποταμιεύσεις τους.\n\nΟ Λίβανος αντιμετωπίζει από το 2019 σοβαρές οικονομικές δυσκολίες, τις οποίες ένα μεγάλο μέρος των πολιτών αποδίδει στην κακοδιαχείριση, τη διαφθορά, την αδιαφορία και την αδράνεια των πολιτικών.\n\nΌταν η αξία της λιβανέζικης λίρας κατέρρευσε, οι τράπεζες άρχισαν να επιβάλουν δρακόντεια μέτρα, εμποδίζοντας τους πελάτες τους να \"σηκώσουν\" τις οικονομίες τους, ιδίως εάν επρόκειτο για καταθέσεις σε συνάλλαγμα.\n\nΤην Τετάρτη, μια νέα γυναίκα σε κατάσταση απόγνωσης, \"λήστεψε\" μια τράπεζα στη Βηρυτό, για να πάρει της οικονομίες της και να πληρώσει τα νοσήλια της αδελφής της. Οι ληστείες πήραν κατόπιν διαστάσεις χιονοστιβάδας: λίγες ώρες αργότερα, ένας άνδρας λήστεψε ένα υποκατάστημα στο Αλέι, μια κοινότητα στα βορειοανατολικά της πρωτεύουσας. Νωρίς σήμερα το πρωί, ένας 50χρονος και ο γιος του μπήκαν σε ένα υποκατάστημα της Byblos Bank στο Γκαζιέχ, στον νότιο Λίβανο και απείλησαν τους υπαλλήλους με ένα ψεύτικο όπλο, ζητώντας να τους δώσουν τα λεφτά τους.\n\nΑκολούθησαν τρεις ληστείες σε υποκαταστήματα στη Βηρυτό: στη συνοικία Τάρεκ Τζιντέ, η κατάσταση ήταν τεταμένη μέχρι αργά το απόγευμα, αφού ο πελάτης-ληστής κλείστηκε μέσα στο υποκατάστημα της Blom Bank μαζί με αστυνομικούς. Σύμφωνα με αυτόπτες μάρτυρες που είχαν συγκεντρωθεί στον δρόμο, πρόκειται για έναν άοπλο, υπερχρεωμένο έμπορο που ζητά να επιτρέψουν να κάνει ανάληψη των καταθέσεών του.\n\nΤρία χιλιόμετρα μακρύτερα, στη συνοικία Ράμλετ αλ Μπαΐντα, ένας άνδρας οπλισμένος με κυνηγετικό όπλο εισέβαλε στο υποκατάστημα της Lebanon & Gulf Bank ενώ στα νότια της πόλης, ένας νεαρός, οπλισμένος με ψεύτικο πιστόλι, είπε ότι κατάφερε να σηκώσει 20.000 δολάρια.\n\nΣτο Σχιμ, στα νότια, ένας απόστρατος στρατιωτικός κράτησε ομήρους έξι ανθρώπους, μεταξύ των οποίων και τον διευθυντή της τράπεζας, που του πρότεινε να του δώσει 100.000 δολάρια, σύμφωνα με ορισμένα μέσα ενημέρωσης. Εκείνος αρνήθηκε, απαιτώντας να του καταβάλουν ολόκληρο το ποσό των καταθέσεών του, δηλαδή τα διπλά. Ακούστηκαν πυροβολισμοί.\n\nΤον Αύγουστο, ένας καταθέτης αποθεώθηκε από το πλήθος που είχε συγκεντρωθεί, αφού εισέβαλε σε μια τράπεζα στη Βηρυτό και, με το όπλο στο χέρι, ζήτησε να του δώσουν τις οικονομίες του, κάτι παραπάνω από 200.000 ευρώ, για να πληρώσει τα νοσήλια του πατέρα του. Η τράπεζα δέχτηκε να του δώσει περίπου 30.000 ευρώ και εκείνος παραδόθηκε στην αστυνομία. Δεν του ασκήθηκε δίωξη.",
    "Λίβανος: Οργή για τους νεκρούς μετανάστες": "Πάνω από 86 είναι οι νεκροί στο ναυάγιο που σημειώθηκε ανοιχτά της Συρίας, σύμφωνα με τον τελευταίο απολογισμό.\n\nΠλοιάριο με μετανάστες που ξεκίνησε από τον Λίβανο και είχε προορισμό την Κύπρο, ναυάγησε ανοικτά της Συρίας.\n\nΈφτασαν σε σημείο που μας έλεγαν ότι προτιμούσαν να πεθάνουν στη θάλασσα. Τα ταξίδια θα συνεχίσουν να γίνονται. Και εγώ...Αν ερχόταν το καράβι εδώ τώρα, θα πήγαινα. Θα πήγαινα. κάτοικος Λιβάνου\n\nΣκηνές οδύνης και ταραχών εκτυλίχθηκαν στους δρόμους της Τρίπολης καθώς οι σοροί των μεταναστών επέστρεψαν στο Λίβανο.\n\nΠρόκειται για το πιο πολύνεκρο περιστατικό με μετανάστες που έχει καταγραφεί στην χώρα.\n\nΣυγγενείς μεταναστών που αγνοούνται συγκεντρώθηκαν στα σύνορα Συρίας - Λιβάνουν προσπαθώντας να συγκεντρώσουν πληροφορίες για την τύχη των δικών τους ανθρώπων.\n\nΤο τελευταίο διάστημα ένας αυξανόμενος αριθμός Λιβανέζων, Σύριων και Παλαιστινίων προσπαθούσαν να φύγουν μέσω θαλάσσης από τον Λίβανο, όπου η οικονομική κρίση συνεχώς επιδεινώνεται, για ένα καλύτερο μέλλον στην Ευρώπη.\n\nΔεν υπάρχει τρόπος να ζήσεις. Δεν υπάρχει δουλειά. Δεν υπάρχει μέλλον. Είμαστε εγκλωβισμένοι. κάτοικος Λιβάνου\n\nΑπό το ναυάγιο επιβίωσαν περίπου 20 μετανάστες που νοσηλεύονται στη Συρία.",
    "Λίβανος: «Ληστεύουν» τράπεζες για να σηκώσουν τις αποταμιεύσεις τους": "Επτά τράπεζες έγιναν στόχος «ληστών» χθες και σήμερα στον Λίβανο: επρόκειτο για πελάτες που προσπαθούσαν απεγνωσμένα να σηκώσουν τις καταθέσεις τους, οι οποίες παραμένουν παγωμένες λόγω της άνευ προηγουμένου οικονομικής κρίσης που πλήττει τη χώρα.\n\nΟ Λίβανος αντιμετωπίζει από το 2019 σοβαρές οικονομικές δυσκολίες, τις οποίες ένα μεγάλο μέρος των πολιτών αποδίδει στην κακοδιαχείριση, τη διαφθορά, την αδιαφορία και την αδράνεια των πολιτικών. Όταν η αξία της λιβανέζικης λίρας κατέρρευσε, οι τράπεζες άρχισαν να επιβάλουν δρακόντεια μέτρα, εμποδίζοντας τους πελάτες τους να σηκώσουν τις οικονομίες τους, ιδίως εάν επρόκειτο για καταθέσεις σε συνάλλαγμα.\n\nREUTERS/Issam Abdallah\n\nΜέσα σε 48 ώρες, επτά τράπεζες έγιναν στόχος «ληστών». Καθώς πολλαπλασιάζονται τα περιστατικά αυτά, ο υπουργός Εσωτερικών συγκάλεσε έκτακτη σύσκεψη των υπηρεσιών ασφαλείας ώστε «να ληφθούν τα αναγκαία μέτρα».\n\nΗ Ένωση Τραπεζών του Λιβάνου (ABL) συγκάλεσε επίσης κατεπείγουσα σύσκεψη και διέταξε να κλείσουν για τρεις ημέρες όλα τα υποκαταστήματα την επόμενη εβδομάδα.\n\nΤην Τετάρτη, μια νέα γυναίκα σε κατάσταση απόγνωσης, «λήστεψε» μια τράπεζα στη Βηρυτό, για να πάρει της οικονομίες της και να πληρώσει τα νοσήλια της αδελφής της. Οι ληστείες πήραν κατόπιν διαστάσεις χιονοστιβάδας: λίγες ώρες αργότερα, ένας άνδρας λήστεψε ένα υποκατάστημα στο Αλέι, μια κοινότητα στα βορειοανατολικά της πρωτεύουσας. Νωρίς σήμερα το πρωί, ένας 50χρονος και ο γιος του μπήκαν σε ένα υποκατάστημα της Byblos Bank στο Γκαζιέχ, στον νότιο Λίβανο και απείλησαν τους υπαλλήλους με ένα ψεύτικο όπλο, ζητώντας να τους δώσουν τα λεφτά τους.\n\nΑκολούθησαν τρεις ληστείες σε υποκαταστήματα στη Βηρυτό: στη συνοικία Τάρεκ Τζιντέ, η κατάσταση ήταν τεταμένη μέχρι αργά το απόγευμα, αφού ο πελάτης-ληστής κλείστηκε μέσα στο υποκατάστημα της Blom Bank μαζί με αστυνομικούς. Σύμφωνα με αυτόπτες μάρτυρες που είχαν συγκεντρωθεί στον δρόμο, πρόκειται για έναν άοπλο, υπερχρεωμένο έμπορο που ζητά να επιτρέψουν να κάνει ανάληψη των καταθέσεών του.\n\nΤρία χιλιόμετρα μακρύτερα, στη συνοικία Ράμλετ αλ Μπαΐντα, ένας άνδρας οπλισμένος με κυνηγετικό όπλο εισέβαλε στο υποκατάστημα της Lebanon & Gulf Bank ενώ στα νότια της πόλης, ένας νεαρός, οπλισμένος με ψεύτικο πιστόλι, είπε ότι κατάφερε να σηκώσει 20.000 δολάρια.\n\nΣτο Σχιμ, στα νότια, ένας απόστρατος στρατιωτικός κράτησε ομήρους έξι ανθρώπους, μεταξύ των οποίων και τον διευθυντή της τράπεζας, που του πρότεινε να του δώσει 100.000 δολάρια, σύμφωνα με ορισμένα μέσα ενημέρωσης. Εκείνος αρνήθηκε, απαιτώντας να του καταβάλουν ολόκληρο το ποσό των καταθέσεών του, δηλαδή τα διπλά. Ακούστηκαν πυροβολισμοί.\n\nΤον Αύγουστο, ένας καταθέτης αποθεώθηκε από το πλήθος που είχε συγκεντρωθεί, αφού εισέβαλε σε μια τράπεζα στη Βηρυτό και, με το όπλο στο χέρι, ζήτησε να του δώσουν τις οικονομίες του, κάτι παραπάνω από 200.000 ευρώ, για να πληρώσει τα νοσήλια του πατέρα του. Η τράπεζα δέχτηκε να του δώσει περίπου 30.000 ευρώ και εκείνος παραδόθηκε στην αστυνομία. Δεν του ασκήθηκε δίωξη.\n\nΠηγή: ΑΠΕ / ΜΠΕ\n\nΕιδήσεις σήμερα\n\nΑκολουθήστε το kathimerini.gr στο Google News και μάθετε πρώτοι όλες τις ειδήσεις\n\nΔείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr",
    "Ρ. Μπαρούντι: Και ο Λίβανος στην ενεργειακή σκακιέρα της Ανατολικής Μεσογείου": "Οι άμεσες διαπραγματεύσεις για την οριοθέτηση των θαλάσσιων συνόρων του Λιβάνου με το Ισραήλ φαίνεται να πλησιάζουν σε επιτυχή κατάληξη και ένας από τους πιο έμπειρους εμπειρογνώμονες ενέργειας της περιοχής δηλώνει ότι η λιβανική πλευρά μπορεί να περιμένει να βρει σημαντικές ποσότητες φυσικού αερίου στην ανοιχτή θάλασσα εντός της Αποκλειστικής Οικονομικής Ζώνης.\n\nΣε αυτό το σημείο, τα στοιχεία είναι συντριπτικά», δήλωσε ο Ρούντι Μπαρούντι, Λιβανέζος ενεργειακός οικονομολόγος που ηγείται της εταιρείας συμβούλων Energy and Environment Holding (EEH) στη Ντόχα του Κατάρ. «Διάφορα μέρη της λεκάνης της Λεβαντίνης, που περιλαμβάνει τον Λίβανο, το Ισραήλ, την Κύπρο και την Αίγυπτο, έχουν μελετηθεί, ερευνηθεί και διερευνηθεί με πολλούς τρόπους από πολλά μέρη για περισσότερο από μια δεκαετία, και όλα τα σημάδια δείχνουν τεράστιες ευκαιρίες για όλες αυτές τις χώρες, συμπεριλαμβανομένου του Λιβάνου».\n\nΣυνολικά, πρόσθεσε, οι μελέτες του Γεωλογικού Ινστιτούτου των Ηνωμένων Πολιτειών το 2010, το 2016 και το 2020 έχουν επανειλημμένα επιβεβαιώσει και εξακριβώσει ότι η περιοχή διαθέτει τεράστιες ποσότητες εμπορικά ανακτήσιμου υποθαλάσσιου αερίου, με την τελευταία εκτίμηση να ανέρχεται σε περισσότερα από 120 τρισεκατομμύρια κυβικά πόδια.\n\nΟ κ. Μπαρούντι υπογράμμισε αρκετές σημαντικές ανακαλύψεις κατά τη διάρκεια αυτής της περιόδου, συμπεριλαμβανομένων των κοιτασμάτων Tamar και Λεβιάθαν του Ισραήλ το 2008 και το 2009, του γιγαντιαίου κοιτάσματος Zohr της Αιγύπτου το 2015 και του κοιτάσματος Αφροδίτη στην Κύπρο, επίσης το 2015.\n\nΤο Ισραήλ και η Αίγυπτος παράγουν ήδη αέριο από τις αντίστοιχες ΑΟΖ τους και ενώ η Κύπρος έχει ξεκινήσει να κάνει γεωτρήσεις, πρόσφατα πρόσθεσε μια άλλη σημαντική υπεράκτια ανακάλυψη με τη μορφή του κοιτάσματος Cronos.\n\n«Τα κοιτάσματα ανέρχονται σε 52 τρισεκατομμύρια κυβικά πόδια -και αυτό δεν περιλαμβάνει ακόμη τον Λίβανο», είπε, εξηγώντας ότι η οριοθέτηση των συνόρων θα επιτρέψει επιτέλους την έναρξη πλήρους κλίμακας εξερεύνησης και στα λιβανικά χωρικά ύδατα.\n\n«Μόνο στον Λίβανο, στο Ισραήλ και στην Κύπρο, εταιρείες όπως η Spectrum, η PGS, η TGS και η NEOS διεξήγαγαν 2D και 3D σεισμικές έρευνες που καλύπτουν περισσότερα από 60.000 χιλιόμετρα γραμμές το 2002, το 2008 και το 2016, εντοπίζοντας περισσότερα από 150 σημεία, πολλά σημεία από αυτά στην ΑΟΖ του Λιβάνου. Μόλις ξεκινήσουμε τη γεώτρηση, δεν υπάρχει σχεδόν καμία αμφιβολία ότι θα βρούμε επαρκή κοιτάσματα φυσικού αερίου για να δώσουμε μια τεράστια ώθηση στην οικονομία του Λιβάνου – ο οποίος προφανώς χρειάζεται όλη τη βοήθεια που μπορεί να λάβει».\n\nΜεγάλες οι ποσότητες\n\nΜε βάση μοντέλα που προέρχονται από γεωλογικές μελέτες και αναλύσεις βραχώδους υπεδάφους, ο κ. Μπαρούντι εξήγησε ότι τα υπεράκτια ύδατα του Λιβάνου και άλλων περιφερειακών χωρών εξακολουθούν να περιέχουν μεγάλες ποσότητες υποθαλάσσιου αερίου που παραμένουν ανεξερεύνητες και αναξιοποίητες.\n\nΠροειδοποίησε, ωστόσο, ότι η απλή απόδειξη της ύπαρξης εμπορικά βιώσιμων αποθεμάτων φυσικού αερίου δεν θα εγγυάται τη σωτηρία του Λιβάνου, ειδικά εν μέσω της συνεχιζόμενης χρηματοπιστωτικής και οικονομικής κρίσης της χώρας.\n\nΧρειάστηκαν σχεδόν 20 χρόνια, αλλά το πολιτικό σκηνικό του Λιβάνου έχει αφιερωθεί σε μεγάλο βαθμό σε αυτό το θέμα, και αυτό μας οδήγησε τελικά στο χείλος της επίσημης οριοθέτησης. «Πρέπει να ευχαριστήσουμε και τους Αμερικανούς, γιατί η μεσολάβηση των ΗΠΑ ήταν απαραίτητη για την επίτευξη μιας συμφωνίας με τους Ισραηλινούς», είπε. «Αν θέλουμε πραγματικά να αξιοποιήσουμε στο έπακρο αυτό που βρίσκουμε, οι Λιβανέζοι πολιτικοί πρέπει ακόμα να συμφωνήσουν και να εφαρμόσουν μια μακρά λίστα μεταρρυθμίσεων για να βελτιώσουν τα χρηματοπιστωτικά, δικαστικά και οικονομικά μας συστήματα».\n\nΌταν πρόκειται για τη δημιουργία θέσεων εργασίας και άλλων ευκαιριών για τους απλούς Λιβανέζους, η οριοθέτηση της ΑΟΖ μας με τρόπο που να διαφυλάσσει τα λιβανικά συμφέροντα είναι απαραίτητη αλλά όχι επαρκής προϋπόθεση», εξήγησε ο κ. Μπαρούντι.\n\n«Πρέπει επίσης να μειώσουμε τη διαφθορά και την ανισότητα αυξάνοντας ταυτόχρονα τις δημόσιες και ιδιωτικές επενδύσεις στην εκπαίδευση, την υγειονομική περίθαλψη, τις μεταφορές και άλλες υποδομές. Η ύπαρξη μιας ανακηρυγμένης ΑΟΖ θα καταστήσει τον Λίβανο πιο ελκυστικό μέρος για διεθνείς εταιρείες πετρελαίου και φυσικού αερίου για να δραστηριοποιούνται επιχειρηματικά, αλλά τα υπόλοιπα είναι δικό μας θέμα».\n\nΘετική η απόσυρση της ρωσικής Novatek\n\nΟ Λιβανέζος ενεργειακός εμπειρογνώμονας εξήγησε ότι εάν και όταν ολοκληρωθούν οι συνομιλίες με το Ισραήλ, ο Λίβανος θα χρειαστεί να τροποποιήσει τις συντεταγμένες στο διάταγμα που απορρέουν από το Δίκαιο της Θάλασσας. «Το Ισραήλ θα πρέπει να κάνει το ίδιο», είπε, «και με αυτόν τον τρόπο μπορούμε να κατοχυρώσουμε τα κεκτημένα δικαιώματά μας με τρόπο που να τα κάνει πιο εύκολα εκτελεστά και επομένως πιο ελκυστικά για τους επενδυτές».\n\nΟι προοπτικές για τα ενεργειακά αποθέματα του Λιβάνου βελτιώθηκαν επίσης, είπε, με την πρόσφατη απόσυρση της ρωσικής Novatek από μια κοινοπραξία με τη γαλλική Total Energies και τη γαλλική Eni. «Η παρουσία της Novatek θα είχε εμποδίσει τις δραστηριότητες της κοινοπραξίας λόγω των αμερικανικών κυρώσεων που απαγορεύουν τις αλληλεπιδράσεις με ρωσικές εταιρείες», εξήγησε ο κ. Μπαρούντι. «Η αναχώρησή του δίνει στην Total και την Eni πολύ περισσότερη ελευθερία δράσης».\n\nΓια όλους αυτούς τους λόγους, είμαι βέβαιος ότι ο Λίβανος μπορεί να βγει από το σκοτεινό τούνελ από το οποίο διέρχεται τα τελευταία χρόνια», κατέληξε. «Υπό την προϋπόθεση ότι οι βασικοί πολιτικοί παίκτες έχουν την καλή θέληση και την καλή αίσθηση να ενωθούν για χάρη της χώρας και του λαού της, μπορούμε επιτέλους να έχουμε κάποιο λόγο για αισιοδοξία».\n\nΑκολούθησε την Ημερησία στο Google News!",
    "ΒΊΝΤΕΟ : Λίβανος: Οδύνη για το πολύνεκρο ναυάγιο με πρόσφυγες και μετανάστες ανοικτά της Συρίας": "περισσότερα από Κόσμος",
    "Λίβανος: Οργισμένες διαδηλώσεις λόγω της οικονομικής κρίσης": "Οργισμένοι διαδηλωτές επιχείρησαν να σπάσουν την μεταλλική πύλη στο δικαστικό μέγαρο της Βηρυτού.\n\nΔιαμαρτύρονταν για την σύλληψη δύο ατόμων μετά τα επεισόδια στις τράπεζες την περασμένη εβδομάδα.\n\nΤις τελευταίες εβδομάδες οπλισμένοι, με αληθινά ή ψεύτικα όπλα, εισβάλλουν σε τράπεζες, ζητώντας πρόσβαση στις παγωμένες καταθέσεις τους.\n\n«Περιμένουμε μια απάντηση για τον αδελφό μου. Υπάρχουν εμπόδια στο εσωτερικό. Μέχρι στιγμής, δεν γνωρίζουμε τι απέγινε η υπόθεση. Ζήτησαν τον πατέρα του πριν πάρουν αποφάσεις. Θεού θέλοντος, ο δικαστής θα πάρει τη σωστή απόφαση, γιατί αλλιώς δε θα φύγουμε από εδώ χωρίς αίμα», δήλωσε η Φατμά Χαλίλ, αδελφή ενός εκ των συλληφθέντων.\n\n«Ήρθαμε να στηρίξουμε τους συλληφθέντες, που είναι θύματα του τραπεζικού συστήματος. Αυτό το σύστημα κατέστρεψε κάθε Λιβανέζο πολίτη και κατέστρεψε όποιον διαθέτει τραπεζικές καταθέσεις», είπε ο διαδηλωτές Μοχάμεντ Μεσελμάνι.\n\nΗ λιβανέζικη λίρα κατέρρευσε για μια ακόμη φορά έναντι του αμερικανικού δολαρίου και η χώρα κλειδωνίζεται από την χειρότερη οικονομική κρίση στην ιστορία της.\n\nΟι πολίτες κατηγορούν την κυβέρνηση για διαφθορά και κακοδιαχείριση των οικονομικών πόρων\n\nΜε τέσσερις στους πέντε Λιβανέζους να ζουν τώρα στο όριο της φτώχειας, σύμφωνα με τα Ηνωμένα Έθνη, η χώρα αναζητά απεγνωσμένα μια διάσωση από το Διεθνές Νομισματικό Ταμείο.\n\nΑντιπροσωπεία του ΔΝΤ έφτασε στον Λίβανο τη Δευτέρα για να δώσει συνέχεια στην εφαρμογή των μεταρρυθμίσεων που απαιτούνται.",
    "ΒΊΝΤΕΟ : Λίβανος: Μπαράζ ληστειών σε τράπεζες": "περισσότερα από Κόσμος",
    "403 unauthorized": "",
    "Λίβανος: Σταμάτησε την παροχή δολαρίων η κεντρική τράπεζα για τις εισαγωγές βενζίνης": "Η κεντρική τράπεζα του Λιβάνου έπαψε να παρέχει δολάρια για τις εισαγωγές βενζίνης, τόνισε εκπρόσωπος της Τράπεζας στο Reuters, σε μια κίνηση που οδήγησε τις τιμές αρκετά υψηλότερα.\n\nΗ κεντρική τράπεζα τόνισε πέρυσι ότι θα σταματούσε να παρέχει δολάρια σε υψηλά επιδοτούμενες συναλλαγματικές ισοτιμίες, λόγω της μείωσης των συναλλαγματικών αποθεμάτων, αλλά συνέχισε να το κάνει με επιτόκιο χαμηλότερο από τις τιμές της αγοράς στην πλατφόρμα Sayrafa.\n\nΈχει σταδιακά μειώσει το ποσό των δολαρίων που παρείχε μέσω της συγκεκριμένης πλατφόρμας τις τελευταίες εβδομάδες.",
    "Στενότερη συνεργασία ανάμεσα σε Ελλάδα, Κύπρο και Λίβανο σε θέματα Διασποράς": "FILE PHOTO: O υφυπουργός Εξωτερικών, αρμόδιος για τον Απόδημο Ελληνισμό, Ανδρέας Κατσανιώτης. ΑΠΕ-ΜΠΕ/ΓΙΩΤΑ ΛΟΤΣΑΡΗ\n\n14/09/2022\n\nΣε στενότερη συνεργασία στον τομέα της Διασποράς προχωρούν η Ελλάδα, η Κύπρος και ο Λίβανος, η οποία θα περιλαμβάνει δράσεις στο χώρο του πολιτισμού και της γλώσσας, αλλά και κίνητρα ώστε οι νέοι που ζουν στο εξωτερικό να έρθουν σε επαφή με την κουλτούρα της χώρας τους.\n\nΜετά την ολοκλήρωση των εργασιών τριμερούς συνάντησης Ελλάδας, Κύπρου, Λιβάνου που πραγματοποιήθηκε στη Βηρυτό, οι τρεις χώρες υπέγραψαν μνημόνιο συναντίληψης και συνεργασίας στον τομέα της Διασποράς.\n\nΤο μνημόνιο συνεργασίας συνυπέγραψαν ο υφυπουργός Εξωτερικών, αρμόδιος για τον Απόδημο Ελληνισμό, Ανδρέας Κατσανιώτης, ο υπουργός Εξωτερικών του Λιβάνου Αμπντάλα Μπου Χαμπίμπ και ο επίτροπος προεδρίας της Κύπρου για Ανθρωπιστικά Θέματα και Θέματα Αποδήμων, Φώτης Φωτίου.\n\nΑναδεικνύοντας τη σημασία της τριμερούς μεταξύ Ελλάδας, Λιβάνου και Κύπρου, , ο κ. Κατσανιώτης σημείωσε πως έχει ως στόχο «να διερευνήσαμε τρόπους ανάπτυξης δράσεων και πρωτοβουλιών σε τριμερές επίπεδο που θα ενισχύσουν περαιτέρω τη συνεργασία» και προσέθεσε πως το Μνημόνιο Συνεργασίας «θα αποτελέσει τη βάση για την ενίσχυση και την εμβάθυνση της συνεργασίας μας».\n\nΠροσδιορίζοντας τον στόχο της τριμερούς, είπε κοινή δέσμευση για τη διασπορά των τριών χωρών, είναι η προώθηση της συνεργασία των μελών των κοινοτήτων τους, η δραστηριοποίηση στον πολιτιστικό και εκπαιδευτικό τομέα και η παροχή των κατάλληλων κινήτρων στους νέους που ζουν στο εξωτερικό να έρθουν σε επαφή και να γνωρίσουν την ιστορία και τον πολιτισμό των αντίστοιχων χωρών.\n\nΠεραιτέρω, ο υφυπουργός Εξωτερικών επισήμανε πως το νέο Μνημόνιο συνεργασίας εντάσσεται στο πλαίσιο τριμερών σχημάτων συνεργασίας που έχει αναπτύξει η Ελλάδα μαζί με την Κύπρο προκειμένου να υπογραμμίσουν «το κοινό μας συμφέρον προς όφελος της περιφερειακής ανάπτυξης και της σταθερότητας στην περιοχή».\n\n«Αυτά είναι ακόμη πιο σημαντικά καθώς ζούμε σε μια εξαιρετικά ασταθή γειτονιά. Δεν πρέπει να υπάρχει χώρος για ρεβιζιονιστικές ιδέες και οράματα, ούτε για επιθετικές συμπεριφορές ή οποιοδήποτε είδος πολιτικής απειλών» ανέφερε τονίζοντας ότι «η ευρύτερη περιοχή θα ωφεληθεί μόνο από την ειρηνική συνύπαρξη που βασίζεται στον σεβασμό του Διεθνούς Δικαίου και των σχέσεων καλής γειτονίας».\n\nΠΗΓΗ: ertnews.gr\n\nShare this: Twitter\n\nFacebook\n\n",
    "Προκρίθηκαν στο Παγκόσμιο Κύπελλο του 2023 η Νέα Ζηλανδία και ο Λίβανος": "Προκρίθηκαν στο Παγκόσμιο Κύπελλο του 2023 η Νέα Ζηλανδία και ο Λίβανος\n\nΤην πρόκριση τους στην τελική φάση του Παγκοσμίου Κυπέλλου 2023 πανηγυρίζουν η Νέα Ζηλανδία και ο Λίβανος.\n\nΗ Νέα Ζηλανδία και ο Λίβανος εξασφάλισαν το εισιτήριο για την τελική φάση του Παγκοσμίου Κυπέλλου 2023, το οποίο θα διοργανωθεί στην Ιαπωνία, στις Φιλιππίνες και στην Ινδονησία. Οι πρώτες δύο διοργανώτριες θα βρίσκονται σίγουρα στον θεσμό, όπως και η Φινλανδία και η Ακτή Ελεφαντοστού, που προκρίθηκαν χρονικά νωρίτερα.\n\nΗ Νέα Ζηλανδία νίκησε την Ιορδανία με 100-72, σημειώνοντας το έξι στα έξι ματς και για αυτό θα αγωνιστεί για έβδομη φορά και έκτη συνεχόμενη σε τελικά Παγκοσμίου Κυπέλλου, έχοντας ως καλύτερη επιτυχία την 4η θέση στη διοργάνωση του 2002.\n\nΟ Λίβανος επικράτησε της Ινδίας με 95-63 και ανέβασε το ρεκόρ του στο 5-1 και θα ξαναβρεθεί σε Παγκόσμιο Κύπελλο για τέταρτη φορά και για πρώτη φορά μετά το 2010.",
    "Μία φατρία στο Μαξίμου εξοντώνει και στηρίζει κατά το δοκούν": "Ο Σπήλιος Λιβανός υπήρξε ένας από τους πλέον επιτυχημένους υπουργούς της παρούσας κυβέρνησης. Μπόρεσε και κράτησε όρθια την αγροτική παραγωγή της χώρας μέσα στην κορύφωση της πανδημίας, με τα μέτρα στήριξης να βοηθούν την γεωργία, την κτηνοτροφία, εξασφαλίζοντας έτσι χαμηλές τιμές στα αγροτικά προϊόντα και φυσικά επάρκεια στα ράφια. Εκλεγμένος μάλιστα με σταυρό από τους πολίτες.Εκλεγμένος μάλιστα με σταυρό από τους πολίτες\n\nΟ Στέλιος Πέτσας είναι ένας από τους πιο αποτυχημένος υπουργούς όχι μόνο της παρούσας κυβέρνησης, αλλά γενικότερα των τελευταίων δεκαετιών. Δεν φτάνει που είναι διορισμένος, αλλά είναι ο άνθρωπος που σύνδεσε το όνομα του με μία από τις πιο σκανδαλώδεις ενέργειες της μεταπολίτευσης. Αυτή της λεγόμενης «λίστας Πέτσα», με την οποία μοίρασε εκατομμύρια ευρώ δημοσίου χρήματος σε ΜΜΕ της αρεσκείας του. Με την κοινοβουλευτική πλειοψηφία να αναγκάζεται να τον προφυλάξει από την εξεταστική επιτροπή για το συγκεκριμένο θέμα, ώστε να μην αντιμετωπίσει ποινικές ευθύνες.\n\nΟ Σπήλιος Λίβανος καρατομήθηκε με συνοπτικές διαδικασίες από το Μέγαρο Μαξίμου, για μία «λέξη» που είπε σε σύσκεψη του Δήμου Σπάρτης. Χαρακτήρισε «έπος» την ενέργεια της κυβέρνησης Καραμανλή το 2007, Να δώσει με διαδικασίες – εξπρές τα βοηθήματα στους πυρόπληκτους της Ηλείας, έπειτα από μία εθνική τραγωδία.\n\nΟ Στέλιος Πέτσας παραμένει στην καρέκλα του, παρά την χυδαία δήλωση του η οποία είναι ο ορισμός της αναλγησίας και της αντικοινωνικής συμπεριφοράς: «Όποιος δεν προσαρμόζεται, πεθαίνει»! Αναφορικά με την ανάγκη του πολίτη να ζεστάνει τα παιδιά του και το σπίτι του…\n\nΟ Λίβανος δηλαδή επαίνεσε μία άκρως υποδειγματική, κοινωνική συμπεριφορά μίας κυβέρνησης και πήγε σπίτι του. Παρά το γεγονός ότι είχε πετύχει πλήρως στο υπουργικό του έργο.\n\nΟ Πέτσας εξευτέλισε, απείλησε, επέδειξε ένα άκρως ανάλγητο πρόσωπο απέναντι στην κοινωνία, αλλά στην περίπτωση του, δεν υπήρξε η ίδια ευαισθησία από το Μέγαρο Μαξίμου.\n\nΕίναι η εξήγηση που μου είχε δώσει πριν από λίγες εβδομάδες ένα ιστορικό στέλεχος της Ν.Δ. που εκλέγεται σε μεγάλη περιφέρεια της Αττικής: Μία μη εκλεγμένοι φατρία εντός του Μαξίμου, οδηγεί τον Κυριάκο σε πολιτική αυτοχειρία, απομακρύνοντας άξιους και έντιμος, προωθώντας αντίστοιχα βολικούς και μειωμένων δυνατοτήτων…\n\n«Αλίμονο εάν επιτραπεί σε αυτή την φατρία να φτιάξει και τα ψηφοδέλτια των επόμενων εκλογών, θα πάθουμε πανωλεθρία», μου είπε χαρακτηριστικά…",
    "Ανακτά «χαμένες» αγορές το ελληνικό ρύζι": "Της Βάσως Βεγίρη\n\n[email protected]\n\nΣε τροχιά ανάκτησης «χαμένων» αγορών σε χώρες της Μέσης Ανατολής βρίσκεται το ελληνικό ρύζι, το οποίο με «όχημα» και το διακρατικό πρόγραμμα «Eu Rice» έχει βάλει πλώρη να αυξήσει τη διεθνή του παρουσία.\n\nΠηγή του ελληνικού ρυζιού είναι η περιοχή της Χαλάστρας, στην περιφερειακή ενότητα Θεσσαλονίκης, όπου καλλιεργείται το 55% της συνολικής παραγωγής στη χώρα, ενώ σε όλη την Κεντρική Μακεδονία παράγεται το 70%.\n\n«Όταν πριν από λίγα χρόνια επιχειρήσαμε να επαναφέρουμε τις άλλοτε κραταιές μας εξαγωγές σε χώρες της Μέσης Ανατολής, κυρίως σε αυτή της Ιορδανίας, πραγματικά είχαμε βρει τοίχο, με το ελληνικό ρύζι να έχει χαρακτηριστεί ακατάλληλο» επισήμανε ο πρόεδρος της Εταιρικής Αγροτικής Σύμπραξης Θεσσαλονίκης Χρήστος Τσιχήτας, στη διάρκεια της εκδήλωσης για τη βιωσιμότητα της παραγωγής του ρυζιού στην Ευρώπη που πραγματοποιήθηκε στο πλαίσιο του προγράμματος «Eu Rice». Πρόκειται για ένα ευρωπαϊκό multi πρόγραμμα που υλοποιείται για δεύτερη χρονιά φέτος, από την Αγροτική Εταιρική Σύμπραξη Θεσσαλονίκης (ΕΑΣΘ) και τη Ρυθμιστική Αρχή του ρυζιού ΠΟΠ Βαλένθια της Ισπανίας.\n\nΣτόχος της εκδήλωσης ήταν να αναδείξει την ποιότητα του ρυζιού που παράγεται στην ευρύτερη περιοχή της Θεσσαλονίκης και να κάνει κουλτούρα το ελληνικό ρύζι στη χώρα μας. Η επιστροφή του ελληνικού ρυζιού στις διεθνείς αγορές και ειδικά στις τρίτες χώρες, σύμφωνα με τον κ. Τσιχήτα, είναι δυναμική και μέσα σε λίγα χρόνια η αδιαμφισβήτητη ποιότητά του κατάφερε να επαναφέρει την εμπιστοσύνη στις χώρες της Μέσης Ανατολής.\n\nΤο παραγόμενο στην Ελλάδα μεσόσπερμο ρύζι εξάγεται κατά 80% και, όπως τόνισαν έμποροι και παραγωγοί, η Μέση Ανατολή (Ιορδανία, Λίβανος, Ισραήλ και Ντουμπάι) είναι μια μεγάλη αγορά με υψηλή κατ' άτομο κατανάλωση, την οποία την έχουν ανάγκη οι ελληνικές εξαγωγές, ενώ το συνάλλαγμα που φέρνει το προϊόν ετησίως από τις εξαγωγές αγγίζει τα 100 εκατ. ευρώ, καθιστώντας το ρύζι μια από τις ναυαρχίδες του πρωτογενούς τομέα.\n\n«Καμπανάκι»\n\nΣτον αντίποδα, ωστόσο, όπως επισήμανε ο Τάσος Πιστιόλας, πρόεδρος και διευθύνων σύμβουλος της ΕΥ.ΓΕ. Πιστιόλας ΑΒΕΕ (Agrino), αντίπαλος του ελληνικού ρυζιού δεν είναι κατά βάση οι εισαγωγές (η χώρα μας καταναλώνει 70% εγχώριο ρύζι και 30% εισαγόμενο), αλλά ο αθέμιτος ανταγωνισμός.\n\n«Τα ρύζια που εισάγονται από τις τρίτες χώρες πρέπει να πληρούν αυστηρές προδιαγραφές, όπως συμβαίνει και με τα ελληνικά» τόνισε ο κ. Πιστιόλας, ενώ ο κ. Τσιχήτας, στο ίδιο μήκος κύματος, επισήμανε τη ραγδαία αύξηση των εισαγωγών κατά 230.000 τόνους το 2021 από τη Μιανμάρ, η οποία ωφελήθηκε ουσιαστικά από την κατάργηση των δασμών από πλευράς Ευρωπαϊκής Ένωσης.\n\n«Δεν μας ενοχλούν οι εισαγωγές, αυτό το τονίζουμε, άλλωστε καλύπτουν κενά της αγοράς, ειδικά στο μακρύσπερμο ρύζι (indica). Ωστόσο, σε τρίτες χώρες παρατηρείται η χρήση φυτοφαρμάκων που στην Ευρωπαϊκή Ένωση καταργήθηκαν εδώ και 30 ή 50 χρόνια. Αυτό καθιστά ορισμένα προϊόντα άκρως επικίνδυνα για την υγεία των καταναλωτών» τόνισε ο πρόεδρος της ΕΑΣΘ. Πρόσθεσε δε ότι μέχρι το 2030 η παραγωγή ευρωπαϊκού ρυζιού δεν αποκλείεται να χάσει σε αξία ως και 95 εκατ. ευρώ εάν δεν ανακοπεί η αυξητική πορεία εισαγωγών από τρίτες χώρες της Ασίας και της Αφρικής, ενώ την ίδια στιγμή αυτή η εξέλιξη θα σημάνει συρρίκνωση της παραγωγής ρυζιού στην Ευρώπη κατά τουλάχιστον 1,5%.Σύμφωνα δε με τον πρόεδρο της Διεπαγγελματικής Οργάνωσης Ελληνικού Ρυζιού Λεωνίδα Κοεμτζή, η καλλιέργεια ρυζιού πρέπει να προσεχθεί αναφορικά με το κόστος που μπορεί να έχει από την κλιματική αλλαγή, θυμίζοντας ζημιές που είχαν παραγωγοί σε Ισπανία και Ιταλία λόγω της ξηρασίας.",
    "Ομαδική έκθεση στο Ψυχιατρικό Νοσοκομείο Αττικής": "Η έκθεση με τίτλο “reality check κεφάλαιο ΙΙ: inner sanctum”, σε επιμέλεια Κώστα Πράπογλου, παρουσιάζεται στο Ψυχιατρικό Νοσοκομείο Αττικής, από την Πέμπτη 29 Σεπτεμβρίου.\n\n“ο προορισμός μου δεν είναι πλέον ένας τόπος, αλλά ένας καινούριος τρόπος να βλέπω τα πράγματα”\n\n-Marcel Proust\n\nΗ γεωγραφική τοποθεσία του Ψυχιατρικού Νοσοκομείου Αττικής (ΨΝΑ -Δαφνί) ορίζεται επί του άξονα της αρχαίας Ιεράς Οδού που συνδέει την πόλη της Αθήνας με την Ελευσίνα. Από εκεί διερχόταν η τελετουργική πομπή των Ελευσίνιων Μυστηρίων κατά την αρχαιότητα. Ακριβώς απέναντι βρίσκεται το ιερό του θεού Απόλλωνα (Δαφναίου Απόλλωνα) πάνω στο οποίο χτίστηκε η βυζαντινή Μονή Δαφνίου. Στον ίδιο άξονα υπάγεται και το ιερό της Αφροδίτης (Αφαία Σκαραμαγκά -Χαϊδαρίου) με τα λαξεύματα και τις κόγχες στον φυσικό βράχο, όπου οι προσκυνητές τοποθετούσαν αναθήματα προς την θεά προσευχόμενοι για προσωπική ανάταση, εκπλήρωση επιθυμιών και κάθαρση.\n\nΤο 2021, η ομαδική έκθεση σύγχρονης τέχνης με τίτλο reality check έλαβε χώρα σε ένα από τα μεγαλύτερα –εγκαταλελειμμένα–κτίρια του συγκροτήματοςτου νοσοκομείου στρέφοντας την προσοχή μας πέρα από την αντικειμενική υπόσταση ενός ψυχιατρικού ιδρύματος.\n\nΑκριβώς έναν χρόνο μετά, η έκθεση με τίτλο reality check κεφάλαιο ΙΙ: inner sanctum, σε επιμέλεια Κώστα Πράπογλου, επιστρέφει στον ίδιο χώρο με 36 καλλιτέχνες αναζητώντας μέσω της σύγχρονης τέχνης απαντήσεις σε νέα ερωτήματα, γεννήματα ενός διαλόγου μεταξύ καλλιτεχνών και κοινού, που ξεδιπλώνεται αδιάλειπτα από τότε που η εικαστική πράξη έδωσε μια νέα πνοή ζωής στηνάδειακαι σιωπηρήανενεργή κλινικήτου ΨΝΑ.\n\nΥπάρχει το μέλλονκαι, αν ναι, πόσο κοντά είναι αυτό; Ζούμε το μέλλον και, αν ναι, τι αξία μπορεί να έχουν το παρόν και το παρελθόν;\n\nΟ άτοπος χρόνος και ο άχρονος τόπος είναι πανταχού παρόντες. Πλέουμε προς άγνωστη κατεύθυνση.Το «άγνωστο»πολλές φορές μας αφοπλίζει, μας αποσυντονίζει και μας παραλύει. Κι όμως, μια εσωτερική κινητήριος δύναμη μας ξυπνά, μας προκαλεί να συνεχίσουμε, να αναπνεύσουμε, να αισθανθούμε, να [ξανα]αγαπήσουμε…την ίδια τη ζωή και τον ίδιο μας τον εαυτό βλέποντάς τον εκ νέου, αναγεννημένο και αναστημένο.\n\nΗ δύναμη αυτή είναι το εσωτερικό ιερό που κατοικεί και κρύβεται στην ψυχή μας. Είναι ο τόπος που αισθανόμαστε οικεία. Είναι το καταφύγιό μας, η εστία τηςεσωτερικής μας φλόγας, το πολύτιμό μας άδυτο. Πολλές φορές απαιτείται χρόνος για την ανακάλυψή και την συνειδητοποίησή του.\n\nΟ εννοιολογικός αυτός άξονας θα αποτελέσει τη βάση, τη μαγιά αλλά και τη μαγεία της εικαστικής δημιουργίας στο δεύτερο κεφάλαιο του reality check.\n\nΟ κάθε καλλιτέχνης έχει ένα ξεχωριστό δωμάτιο, ενώ ο θεατής θα έχει την ευκαιρία συνομιλίας με αυτά ακολουθώντας μια δική του –προσωπική–χαρτογράφηση της έκθεσης. Αυτή η διαδικασία θα δώσει στον θεατή την δυνατότητα να ανακαλύψει, να αποκωδικοποιήσει καινα ερμηνεύσει τα έργα στο δικό του χρόνο. Θα ακολουθεί μια πορεία μέσα στον αντικειμενικό τόπο, αναπτύσσοντας παράλληλα ένα διάλογο με την υποκειμενικότητα του χωροχρόνου μέσα στον οποίο θα εισέρχεται σταδιακά.\n\nΣΥΜΜΕΤΕΧΟΝΤΕΣ ΚΑΛΛΙΤΕΧΝΕΣ\n\nΛυδία Ανδριώτη (Ελλάδα), Christina Anid (Γαλλία/Ελλάδα/Λίβανος), Zeina Barakeh (Παλαιστίνη/Λίβανος/ΗΠΑ), Orit Ben Shitrit (Ισραήλ/ΗΠΑ/Μαρόκο), Ιάκωβος Βολκώβ (Ελλάδα), Robert Cahen (Γαλλία), Guillermo Galindo (Μεξικό/ΗΠΑ), Αικατερίνη Γεγησιάν (Μ.Βρετανία/Ελλάδα), Λυδία Δαμπασίνα (Ελλάδα), Άντζη Δρακοπούλου (ΗΠΑ), Κατερίνα Ζαχαροπούλου (Ελλάδα), Ελένη Ζούνη (Ελλάδα), Michal Heiman (Ισραήλ), (ΗΠΑ), Έλυα Ηλιάδη (Ελλάδα), Νίκος Κόκκαλης (Ελλάδα), Ναταλία Μαντά (Ελλάδα), Στέλλα Μελετοπούλου (Ελλάδα), Gisela Meo (Ιταλία), Ανδρέας Μνιέστρης (Ελλάδα), Noemi Niederhauser (Ελβετία), Βάνα Ντατσούλη (Ελλάδα), Στέφανος Παπαδάς (Κύπρος/Ελλάδα), Pipilotti Rist (Ελβετία), Εύη Σαββαΐδη(Ελλάδα), Ariane Severin (Γερμανία/Ελλάδα), Δήμητρα Σκανδάλη (Ελλάδα), Νάντια Σκορδοπούλου (Ελλάδα), Δημήτρης Σκουρογιάννης (Ελλάδα), Κωνσταντίνος Ταλιώτης (Κύπρος), Τόλης Τατόλας (Ελλάδα), Νίκος Τρανός (Ελλάδα), Tori Wrånes (Νορβηγία), Gil Yefman (Ισραήλ), Γιαννούλης Χαλεπάς (Ελλάδα), Ευάγγελος Χατζής (Ελλάδα).\n\nreality check: inner sanctum\n\nΕΓΚΑΙΝΙΑ: 29 ΣΕΠΤΕΒΡΙΟΥ 2022 | 19.00 -23.00\n\nΔιάρκεια έκθεσης: 29.09 -30.10.2022\n\nΗμέρες/ώρες λειτουργίας: Πέμπτη-Παρασκευή-Σάββατο-Κυριακή 15.00 -20.00\n\nΨυχιατρικό Νοσοκομείο Αττικής, Δαφνί\n\nΛεωφόρος Αθηνών 374\n\nΧαϊδάρι, 124 62, Αθήνα",
    "Συγκρίνοντας το κόστος ζωής σε 578 διαφορετικές πόλεις του κόσμου": "Το χρηματικό ποσό που απαιτείται για την πληρωμή των βασικών εξόδων, όπως η στέγαση και το φαγητό, ποικίλλει σημαντικά από πόλη σε πόλη. Και ορισμένες πόλεις, όπως η Νέα Υόρκη, είναι γνωστές ως ιδιαίτερα ακριβά μέρη για να ζεις.\n\nΠώς, λοιπόν, συγκρίνονται πραγματικά τα καθημερινά έξοδα στη Νέα Υόρκη σε κόστος με μέρη όπως η Αθήνα, η Βηρυτός, ο Λίβανος, ή η Μπανγκαλόρ της Ινδίας;\n\nΑυτό το διαδραστικό γράφημα του Victor Dépré (hypntic.data) χρησιμοποιεί δεδομένα του 2022 από το Numbeo για να συγκρίνει το κόστος ζωής και την αγοραστική δύναμη σε 578 διαφορετικές πόλεις σε όλον τον κόσμο, χρησιμοποιώντας τη Νέα Υόρκη ως σημείο αναφοράς για σύγκριση.\n\nΜε γαλάζιο απεικονίζονται οι πόλεις όπου το κόστος ζωής είναι μεγαλύτερο από την αγοραστική δύναμη. Οι πόλεις όπου συμβαίνει το αντίστροφο, δηλαδή η αγοραστική δύναμη είναι μεγαλύτερη από το κόστος ζωής, απεικονίζονται με μωβ. Όπως βλέπουμε, η Αθήνα μαζί με τρεις ακόμα πόλεις της Ελλάδας βρίσκονται συγκεντρωμένες προς την αριστερή πλευρά του γραφήματος, με ανοιχτό γαλάζιο χρώμα.\n\nΟ Δείκτης Κόστους Ζωής\n\nΑν και η Νέα Υόρκη αναγνωρίζεται ευρέως ως μία από τις πιο ακριβές πόλεις στον κόσμο, σύμφωνα με το Numbeo -τη μεγαλύτερη βάση δεδομένων στον κόσμο με δεδομένα που συνεισφέρουν οι χρήστες για πόλεις και χώρες- υπάρχει ένας αριθμός πόλεων που είναι στην πραγματικότητα πιο ακριβές από το Μεγάλο Μήλο.\n\nΑκολουθεί μια ματιά στο συγκριτικό κόστος ζωής ορισμένων πόλεων. Εάν για παράδειγμα μια πόλη έχει δείκτη κόστους ζωής 121, αυτό σημαίνει ότι τα καθημερινά έξοδα σε αυτήν είναι κατά 21% υψηλότερα από τα αντίστοιχα έξοδα στη Νέα Υόρκη, κατά μέσο όρο. Ορίστε 10 πόλεις που έχουν υψηλότερο κόστος ζωής:\n\nΗ πρωτεύουσα των Βερμούδων Χάμιλτον κατατάσσεται πρώτη στη λίστα, με κόστος ζωής που είναι σχεδόν 50% υψηλότερο από αυτό της Νέας Υόρκης.\n\nΓιατί είναι τόσο ακριβό το Χάμιλτον; Ένας λόγος είναι ότι σχεδόν τα πάντα πρέπει να εισαχθούν στο μικροσκοπικό βρετανικό αρχιπέλαγος νησιών – από το φυσικό αέριο μέχρι είδη παντοπωλείου και ρούχα – άρα είναι πιθανό οι τιμές να είναι υψηλές ως αποτέλεσμα αυτού του γεγονότος.\n\nΔεύτερη στη λίστα είναι η Ζυρίχη της Ελβετίας, όπου τα έξοδα είναι περίπου 30% υψηλότερα από τη Νέα Υόρκη. Τα τρόφιμα και τα ποτά είναι ιδιαίτερα ακριβά στην περιοχή – σύμφωνα με το σύνολο δεδομένων, τα παντοπωλεία είναι 58% πιο ακριβά από τα παντοπωλεία στη Νέα Υόρκη και οι τιμές των εστιατορίων είναι κατά 55% υψηλότερες.\n\nΩστόσο, αξίζει να σημειωθεί ότι ενώ η Ζυρίχη κατατάσσεται ψηλά στον δείκτη κόστους ζωής, η αγοραστική δύναμη της πόλης, την οποία θα εξετάσουμε στην επόμενη ενότητα, είναι επίσης ισχυρή, κάτι που αντισταθμίζει τη διαφορά.\n\nΌσο για τον δείκτη κόστους ζωής στην Αθήνα, διαμορφώνεται στο 58,97, τοποθετώντας την στην 304η θέση της λίστας, με την Πάτρα και τη Θεσσαλονίκη να ακολουθούν στην 306η και 307η θέση αντίστοιχα, ενώ το Ηράκλειο Κρήτης βρίσκεται στην 314η θέση, με δείκτη 57,08.\n\nΟ δείκτης τοπικής αγοραστικής δύναμης\n\nΗ αγοραστική δύναμη είναι μια μέτρηση που χρησιμοποιείται για να υπολογιστεί ο αριθμός των αγαθών και των υπηρεσιών που μπορεί να αγοράσει κάποιος με έναν συνηθισμένο μισθό στη συγκεκριμένη πόλη.\n\nΡίχνοντας μια ματιά ξανά στη Ζυρίχη, οι καταναλωτές στην πόλη έχουν περίπου 30% (δείκτης 129,8) περισσότερη αγοραστική δύναμη από τους κατοίκους της Νέας Υόρκης κατά μέσο όρο, παρά το υψηλότερο κόστος ζωής. Παρόλα αυτά, βρίσκεται αρκετά πιο κάτω στη σχετική λίστα (στην 29η θέση), με όλες τις προηγούμενες θέσεις να καταλαμβάνονται από πόλεις των ΗΠΑ, με εξαίρεση την πόλη Zug της Ελβετίας (13η με δείκτη αγοραστικής δύναμης 143,4) και το Erlangen της Γερμανίας (θέση 24, δείκτης 131,75).\n\nΌσο για το Χάμιλτον των Βερμούδων, που το είδαμε πρώτο στη λίστα του κόστους ζωής, φαίνεται πως ο μέσος καταναλωτής εκεί μπορεί να αντέξει οικονομικά περίπου 30% λιγότερο από τους Νεοϋορκέζους (δείκτης 79,43 και θέση 248 στη λίστα κατάταξης με βάση την αγοραστική δύναμη).\n\nΟι ελληνικές πόλεις φιγουράρουν αρκετά χαμηλά στην κατάταξη: Στη θέση 447 βρίσκεται η Αθήνα με δείκτη αγοραστικής δύναμης μόλις 40,03, ενώ η Θεσσαλονίκη στη θέση 461 με 37,91, ακολουθούμενη από την Πάτρα στη θέση 463 με 37,37. Το Ηράκλειο εμφανίζεται 472ο σε αγοραστική δύναμη από τις 578 πόλεις της λίστας, με 36,04.\n\nΜε πληροφορίες από: hypntic.data, Numbeo, Visual Capitalist",
    "Αύξηση 27,3% στην αξία εξαγωγών χαρουπιού": "Κατά 27,3% αυξήθηκε η αξία των εξαγωγών χαρουπιού το 2021 από το 2017, σύμφωνα με στοιχεία της Στατιστικής Υπηρεσίας ενώ τα τελευταία χρόνια αυξήθηκαν οι χώρες στις οποίες γίνονται εξαγωγές του κυπριακού προϊόντος με την συμπερίληψη Βουλγαρίας, Ιορδανίας, Λίβανου και Μαρόκου. Την ίδια περίοδο, πρώτη αγορά για το κυπριακό χαρούπι είναι η Αίγυπτος ακολουθούμενη από το Ισραήλ.\n\nΤο καλύτερο σε ποιότητα είναι το κυπριακό χαρούπι λέει στο ΚΥΠΕ ντόπιος παραγωγός που απευθύνει έκκληση για κίνητρα από την Κυβέρνηση. Από την πλευρά του ο Δήμαρχος Πέγειας κάνει λόγο για μια ζωντανή κληρονομιά που συνδέεται με κάθε πτυχή της ζωής μας.\n\nΣε δηλώσεις του στο ΚΥΠΕ ο Διευθυντής του ΕΒΕ Πάφου Μαρίνος Στυλιανού ανέφερε πως με βάση στοιχεία της Στατιστικής Υπηρεσίας από το 2017 μέχρι και το 2021 έγιναν εξαγωγές στο εξωτερικό, 13.938.338 κιλών χαρουπιού, δηλαδή σχεδόν 14 χιλιάδων τόνων ενώ η αξία τους ανήλθε σε 7.793.289 ευρώ. Το χαρούπι πλέον εξάγεται από την Κύπρο σε Αίγυπτο, Ισραήλ, ΗΠΑ, Μαρόκο, Λίβανο, Ιορδανία και Βουλγαρία.\n\nΟ κ. Στυλιανού είπε πως οι εξαγωγές στην Βουλγαρία άρχισαν το 2019, προσθέτοντας ότι από το 2020 άρχισαν να γίνονται εξαγωγές χαρουπιού σε Ιορδανία και ακολούθησαν το 2021 Λίβανος και Μαρόκο.\n\nΣύμφωνα με τον κ. Στυλιανού οι εξαγωγές το 2021 του χαρουπιού ανέρχονται συνολικά σε 3.268.475 κιλά (περίπου 3.000 τόνοι) και η αξία των εξαγωγών ανέρχεται στα 1.796.726 ευρώ. Συγκεκριμένα, το 2021 έγιναν εξαγωγές χαρουπιού στην Αίγυπτο 2.658.850 κιλά αξίας 1.435.520 ευρώ. Στο Ισραήλ στάλθηκαν το 2021 381.000 κιλά και η αξία των εξαγωγών ανέρχεται σε 149.428 ευρώ. Στις ΗΠΑ εξάχθηκαν 144.100 κιλά αξίας 59.550 ευρώ. Στο Μαρόκο το 2021 στάλθηκαν σε ποσότητα 33.000 κιλά και η αξία των εξαγωγών ανέρχεται σε 133.000 ευρώ. Ακολουθούν για πρώτη φορά η Ιορδανία και ο Λίβανος με 26.000 κιλά και την αξία των εξαγωγών να ανέρχεται σε 8.300 ευρώ για κάθε χώρα. Στην Βουλγαρία στάλθηκαν 1.525 κιλά με την αξία των εξαγωγών να ανέρχεται σε €2.628.\n\nΣύμφωνα με τα στοιχεία της Στατιστικής Υπηρεσία το 2020 το σύνολο των εξαγωγών σε ποσότητα ανέρχεται σε 3.179.403 κιλά και η αξία των εξαγωγών σε 1.709.158 ευρώ. Στην Αίγυπτο στάλθηκε ποσότητα 2.929.353 κιλών και η αξία των εξαγωγών ανέρχεται σε €1.603.041. Στο Ισραήλ το έτος 2020 στάλθηκαν 176.000 κιλά και η αξία των εξαγωγών ανέρχεται σε 74.925 ευρώ. Στις ΗΠΑ εξάχθηκαν 48.000 κιλά αξίας 19.842 ευρώ. Το ίδιο έτος στην Ιορδανία στάλθηκαν 25.000 κιλά και η αξία των εξαγωγών ανέρχεται σε 10.000 ευρώ. Στην Βουλγαρία στάλθηκε ποσότητα το 2020 1.050 κιλών με την αξία των εξαγωγών να ανέρχεται σε 1.350 ευρώ.\n\nΕξάλλου το 2019 στάλθηκε ποσότητα χαρουπιών συνολικά 3.161.990 κιλών με την αξία των εξαγωγών να ανέρχεται σε 1.916.435 ευρώ. Στην Αίγυπτο στάλθηκαν από την Κυπριακή Δημοκρατία 2.809.065 κιλά χαρουπιού με την αξία των εξαγωγών να ανέρχεται σε 1.756.149 ευρώ. Στο Ισραήλ στάλθηκαν το 2019 187.500 κιλά, ενώ η αξία των εξαγωγών στην χώρα του Ισραήλ ανήλθε σε 74.171 ευρώ. Στις ΗΠΑ στάλθηκαν 42.270 κιλά χαρουπιού με την αξία να ανέρχεται στα 84.727 ευρώ. Το 2019 άρχισε να γίνεται εξαγωγή χαρουπιού στην Βουλγαρία με 925 κιλά και αξία 1.388 ευρώ\n\nΤο 2018 συνολικά στάλθηκαν σε χώρες του εξωτερικού 1.823.464 κιλά και η αξία των εξαγωγών ανήλθε σε 959.572 ευρώ. Στην Αίγυπτο στάλθηκε ποσότητα 1.554.185 κιλών και η αξία των εξαγωγών ανήλθε σε 849.236 ευρώ. Στο Ισραήλ το 2018 στάλθηκαν 173.280 κιλά και η αξία των εξαγωγών ανέρχεται 68.066 ευρώ. Στις ΗΠΑ στάλθηκαν 96.000 κιλά αξίας 42.270 ευρώ.\n\nΤέλος το 2017 στάλθηκαν συνολικά σε χώρες του εξωτερικού 2.505.005 κιλά χαρουπιού με την αξία των εξαγωγών να ανέρχεται σε 1.411.398 ευρώ. Συγκεκριμένα, το 2017 στάλθηκαν στην Αίγυπτο 2.335.505 κιλά και η αξία των εξαγωγών ανήλθε σε 1.327.253 ευρώ. Ακολουθούν το Ισραήλ με 73.500 κιλά και την αξία των εξαγωγών να ανέρχεται σε 35.721 ευρώ και οι ΗΠΑ με 96.000 κιλά αξίας 48.424 ευρώ.\n\nΠρώτο σε ποιότητα το κυπριακό χαρούπι, χρειάζονται κίνητρα οι παραγωγοί\n\nΟ Νικόλας Χαρπίδης είναι από τους πιο γνωστούς παραγωγούς χαρουπιών της Επαρχίας Πάφου με καταγωγή από την Πέγεια. Σήμερα είναι 38 ετών και ασχολείται με το χαρούπι εδώ και αρκετά χρόνια λόγω και της αγάπης του για το δέντρο που διδάχτηκε από τον παππού και αργότερα από τον πατέρα του.\n\nΌπως ανέφερε στο ΚΥΠΕ, επεξεργάζονται το χαρούπι για τροφή, για σερβίρισμα στα σπίτια, χαρούπι σπασμένο για χυμούς, για ζωοτροφή και την ψύχα του χαρουπιού.\n\nΟ κ. Χαρπίδης είπε επίσης πως το κυπριακό χαρούπι είναι το νούμερο ένα σε ποιότητα για αυτό πουλιέται πιο ακριβά από τα άλλα.\n\nΑπηύθυνε επίσης έκκληση στην Κυβέρνηση να δώσει καλύτερα κίνητρα από πλευράς επιδοτήσεων και για τα εκταρικά αλλά και για τον καρπό γιατί είναι καλλιέργειες που υπάρχουν μόνο στην Μεσόγειο.\n\nΤα παλαιότερα χρόνια η Κύπρος ήταν 3η σε παραγωγή παγκοσμίως ενώ τώρα έπεσε, συμπλήρωσε.\n\nΖωντανή κληρονομιά της Κύπρου το χαρούπι, λέει ο Δήμαρχος Πέγειας\n\nΣτην Χαρουπιά της Πέγειας αναφέρθηκε και ο Δήμαρχος Πέγειας Μαρίνος Λάμπρου σημειώνοντας πως το χαρούπι είναι ένας μικρός γευστικός θησαυρός της Πέγειας και αποτελεί σημείο αναφοράς για ολόκληρη την περιοχή.\n\n«Η χαρουπιά αποτελεί ένα από τα χαρακτηριστικά δέντρα του τόπου μας», είπε ο κ. Λάμπρου, προσθέτοντας πως «το πολύτιμο αυτό δώρο της φύσης δεν αποτελεί για τους Κύπριους μόνο μια βασική διατροφική πηγή, αλλά μια ζωντανή κληρονομιά που συνδέεται με κάθε πτυχή της ζωής μας, την καθημερινότητα και τις συνήθειές μας»., κατέληξε.\n\nΣημειώνεται πως στην Επαρχία Πάφου χαρουπιές έχουν η Πέγεια, η ορεινή Πάφος όπως η Τάλα, η Ακουρσός, Κοίλη, Μεσόγη, Τρεμιθούσα, τα Κούκλια η Περιστερώνα, η Ακουρδάλεια και το Γουδί, αλλά και άλλες κοινότητες.\n\nΔΙΑΒΑΣΤΕ ΕΠΙΣΗΣ: Θα τρώμε χαλλούμι που θα το ακριβοπληρώνουμε για Π.Ο.Π.;\n\nΠηγή: ΚΥΠΕ",
    "Ιράκ: η ανοιχτή «πληγή» της Μέσης Ανατολής.": "Thaier Al-Sudani via Reuters\n\nΤο πολιτικό αδιέξοδο που επικρατεί τους τελευταίους 11 μήνες στο Ιράκ, έχει αφήσει τη χώρα χωρίς εκλεγμένη κυβέρνηση και προϋπολογισμό για το τρέχον έτος, καθυστερώντας παράλληλα τις οικονομικές μεταρρυθμίσεις και τα έργα υποδομής που χρειάζεται η Βαγδάτη.\n\nΤο Ιράκ, είναι μια χώρα όπου η πλειοψηφία του πληθυσμού είναι σιιτική, στα βόρεια υπάρχει σημαντικός πληθυσμός κούρδων ενώ την διακυβέρνηση ασκούσε για χρόνια η σουνιτική μειονότητα. Η εμφύλια κομματική σύγκρουση που επικρατεί, μεταξύ των υποστηρικτών του Μοχάμεντ Αλ-Σουντάνι και εκείνων του σίιτη κληρικού Μοκτάντα αλ-Σαντρ, έχει οδηγήσει τη χώρα σε έναν φαύλο πολιτικό κύκλο που στρέφει τη χώρα σε επικίνδυνα μονοπάτια.\n\nΔιαφήμιση\n\nΤον περασμένο μήνα και σε διάστημα τριών ημερών, οι υποστηρικτές του σίιτη κληρικού, εισέβαλαν δυο φορές στο ιρακινό κοινοβούλιο, αντιδρώντας στην ανακοίνωση της υποψηφιότητας του Μοχάμεντ Αλ-Σουντάνι για τη θέση του πρωθυπουργού, ο οποίος λαμβάνει την υποστήριξη τόσο του πρώην πρωθυπουργού, Νούρι Αλ-Μαλίκι, όσο και των φιλοϊρανικών κομμάτων της χώρας (και κατ’ επέκταση της Τεχεράνης).\n\nΟ μεταβατικός πρωθυπουργός του Ιράκ, Μουσταφά Αλ-Καντίμι, σε μια προσπάθεια να μην κλιμακωθούν οι κινητοποιήσεις που οδηγούν τη χώρα σε περαιτέρω αποσταθεροποίηση, ζήτησε από το πλήθος να αποσυρθεί και να επικρατήσει η αυτοσυγκράτηση απ’ όλα τα μέρη. Ωστόσο, η πολιτική οκνηρία του τελευταίου μήνα, οδήγησε τον Μοκτάντα αλ Σαντρ στην απόφαση να αποχωρήσει οριστικά από την πολιτική (29 Αυγούστου), κάτι που πυροδότησε τις νέες σφοδρές συγκρούσεις στην Πράσινη Ζώνη, μεταξύ των υποστηρικτών του σιίτη ιερωμένου και των αντιπάλων του, με τουλάχιστον 20 νεκρούς και 300 τραυματίες.\n\nΣτα νέα αυτά σκηνικά πολέμου, ο Μοκτάντα αλ Σαντρ έδωσε διορία στους υποστηρικτές του να αποσυρθούν, όπως και πράττουν τις τελευταίες ώρες, ενώ παράλληλα «ζήτησε συγνώμη από τον ιρακινό λαό, τον μόνο που επηρεάστηκε από τα γεγονότα».\n\nΦαίνεται πως οι αντικυβερνητικές διαδηλώσεις που ξεκίνησαν το 2019 με αίτημα την αλλαγή του πολιτικού συστήματος, που εγκαθιδρύθηκε το 2003 και θεσμοθέτησε τον κοινοτισμό -κάτι που ενίσχυσε τους εθνικούς και θρησκευτικούς ανταγωνισμούς-, δεν σταμάτησαν να υφίστανται μέχρι σήμερα.\n\nΔιαφήμιση\n\nΤον περασμένο Ιούνιο, ο Μοκτάντα αλ-Σαντρ, αποσύρθηκε από την πολιτική διαδικασία καθώς δεν κατάφερε να σχηματίσει κυβέρνηση και να εκλέξει πρόεδρο στη χώρα, παρά το γεγονός ότι διέθετε τις περισσότερες βουλευτικές έδρες μετά τις εκλογές του Οκτωβρίου του 2021, ενώ είχε καλέσει τότε τους διαδηλωτές να συνεχίσουν την ειρηνική κατάληψη, ζητώντας παράλληλα τη διεξαγωγή πρόωρων εκλογών.\n\nΌπως έχει υποστηρίξει η Καθηγήτρια κ. Βιβή Κεφαλά στο βιβλίο της, ο σίιτης κληρικός ακολουθεί την δική του πολιτική, διατηρώντας αποστάσεις από τις Ηνωμένες Πολιτείες ζητώντας παράλληλα την άμεση αποχώρηση της αμερικανικής παρουσίας στο Ιράκ και διαφοροποιώντας τις προτεραιότητες του από αυτές του Ιράν («Διεθνής Πολιτική στη Μέση Ανατολή και ανεπίλυτες συγκρούσεις: Παλαιστίνη, Λίβανος, Συρία, Ιράκ», εκδόσεις Σιδέρης).\n\nΣτην αντίπερα όχθη, το Ιράν αποτελεί μεγάλο περιφερειακό παίκτη που δεν μπορεί να διαμορφώσει τις περιφερειακές εξελίξεις, αλλά σίγουρα τις επηρεάζει (βλέπε Συρία, Παλαιστίνη, Λίβανο, Υεμένη). Η αποχώρηση των Ηνωμένων Πολιτειών τον Αύγουστο του 2021 από το Αφγανιστάν και συνάμα η αποστασιοποίηση τους από την ευρύτερη περιοχή (παραμονή 2.500 αμερικανών στρατιωτών στο Ιράκ που έχουν συμβουλευτικό και βοηθητικό ρόλο), έχει ενισχύσει την θέληση για να καλύψουν το κενό, τόσο από παγκόσμιους δρώντες, όπως της Ρωσίας και της Κίνας όσο και από περιφερειακά κράτη, όπως της Τουρκίας, του Ιράν και της Σαουδικής Αραβίας.\n\nΜε το βλέμμα της Διεθνούς Κοινότητας στραμμένο τόσο στον πόλεμο της Ουκρανίας με τη Ρωσία όσο και στην αυξημένη ένταση των τελευταίων ημερών στην Ταιβάν, μεταξύ Κίνας και Ηνωμένων Πολιτειών, η νέα αυτή ανοιχτή «πληγή» στο κέντρο των εξελίξεων της Μέσης Ανατολής, δεν θα πρέπει να προσπεραστεί δίχως τη δέουσα προσοχή.\n\nΤο κενό εξουσίας που επικρατεί τον τελευταίο χρόνο στο Ιράκ, αποσταθεροποιεί την ήδη ταλαιπωρημένη χώρα, πυροδοτώντας ταυτόχρονα μια πληθώρα συνεπειών και προβλημάτων. Ένας από τους μεγαλύτερους κινδύνους αποτελεί η ισλαμική τρομοκρατία, η οποία παραμένει παρ’ όλο που έχασε τα εδάφη στο Ιράκ και τη Συρία (το λεγόμενο Ισλαμικό Κράτος του Ιράκ και της Συρίας – ΙΚΙΣ).\n\nΔιαφήμιση\n\nΕπιπρόσθετα, ανοίγει ένα νέο κεφάλαιο μετά το αμερικανικό χτύπημα στον πυρήνα της τρομοκρατικής οργάνωσης Αλ-Κάιντα, που προκάλεσε τον θάνατο του Αϊμάν Αλ Ζαουάχρι, κάτι που μπορεί να οδηγήσει τον διάδοχο του στην αναστύλωση της τρομοκρατικής οργάνωσης και στην ανασύσταση του λεγόμενο Ισλαμικού Κράτους του Ιράκ και της Συρίας (ISIS), ενόσω τα δυο κράτη βρίσκονται σε εσωτερική αποδιοργάνωση.\n\nΩστόσο, η ίδια η φύση της απειλής της ισλαμικής τρομοκρατίας και η διασπορά της στην ευρύτερη Μέση Ανατολή, τον Αραβο-περσικό Κόλπο και τη Βόρεια Αφρική, σε συνδυασμό με τις λοιπές περιφερειακές κρίσεις και τα συσσωρευμένα εσωτερικά (κοινωνικά και οικονομικά) προβλήματα των χωρών, δείχνουν ότι ο δρόμος είναι μακρύς μέχρι τον περιορισμό και την οριστική ήττα της τρομοκρατίας.\n\nΚαταλήγοντας, το Ιράκ παραμένει σε έκρυθμη κατάσταση, η οποία επηρεάζει όλα τα συνορεύοντα κράτη μαζί του και αφήνει ανοιχτή την «πύλη» στην ισλαμική τρομοκρατία.",
    "2ο Διεθνές Δίκτυο Θεάτρου Ντοκιμαντέρ στο Σεράφειο του Δήμου Αθηναίων": "Το Διεθνές Δίκτυο Θεάτρου Ντοκιμαντέρ (ΔΔΘΝ) διοργανώνει το δεύτερο MEETING EVENT, δύο χρόνια μετά τη θερμή υποδοχή της πρώτης του επιτυχημένης διοργάνωσης από ΜΜΕ, κοινό και συμμετέχοντες. Το ΔΔΘΝ συστάθηκε στις αρχές του 2020, με σκοπό να δημιουργήσει έναν δυναμικό πόλο έρευνας, καλλιτεχνικής δημιουργίας και ανάδειξης του θεάτρου ντοκιμαντέρ εντός κι εκτός Ελλάδας. Μέσα από τις δράσεις του επιδιώκει να συσπειρώσει τους δημιουργούς του είδους, αλλά και να εκπαιδεύσει μια νέα γενιά ανερχόμενων δημιουργών που εκδηλώνουν ενδιαφέρον για το θέατρο ντοκιμαντέρ, τις θεματικές και τα εργαλεία του. Στις κύριες προθέσεις του ΔΔΘΝ είναι και να εξοικειώσει το κοινό µε το θέατρο ντοκιμαντέρ και να ισχυροποιήσει τη θέση του στη σύγχρονη δραματουργία.\n\nΤο MEETING EVENT 2022, υπό τον τίτλο «Mediterranean Stages», εγκαινιάζει το διεθνή χαρακτήρα του ΔΔΘΝ, καθώς αυτή τη φορά στρέφει το βλέμμα στις μη δυτικές δραματουργίες και αφιερώνει τη θεματική της συνάντησης σε σημαντικούς δημιουργούς της Μέσης Ανατολής και της Βόρειας Αφρικής (MENA region – Middle East, North Africa), με προσκεκλημένους καλλιτέχνες από την Τουρκία, το Λίβανο, τη Συρία, την Παλαιστίνη και την Αίγυπτο.\n\nΤο MEETING EVENT 2022 θα φιλοξενηθεί και πάλι στο Σεράφειο του Δήμου Αθηναίων για τρεις ημέρες, από τις 24 έως και τις 26 Οκτωβρίου 2022, προσφέροντας ένα πολυσυλλεκτικό πρόγραμμα που περιλαμβάνει εκπαιδευτικά εργαστήρια, masterclasses, προβολές παραστάσεων θεάτρου ντοκιμαντέρ και συμπόσιο, με ελεύθερη συμμετοχή για όλους τους ενδιαφερόμενους.\n\nΗ Καλλιτεχνική Διευθύντρια του Διεθνούς Δικτύου Θεάτρου Ντοκιμαντέρ, Μάρθα Μπουζιούρη, αναφέρει για τη φετινή διοργάνωση: «Ένας από τους πρωταρχικούς στόχους του ΔΔΘΝ είναι να ανοίξει μια γέφυρα επικοινωνίας και δημιουργικής ανταλλαγής με καλλιτέχνες τόσο εντός όσο κι εκτός του Δυτικού κόσμου. Εκκινώντας από τη γειτονιά μας, τη Μεσόγειο, επιχειρούμε να συνομιλήσουμε με μια δραστήρια, ανήσυχη και πολιτισμικά ετερόκλητη σκηνή που αναπτύσσεται δυναμικά και ανατέμνει τις πολιτισμικές ιδιαιτερότητες και κοινωνικοπολιτικές προκλήσεις στην ευρύτερη περιοχή: το αποτύπωμα της Αραβικής Άνοιξης, τον πόλεμο στη Συρία, τον εκπατρισμό, τους αγώνες για ανεξαρτησία, τη θέση της γυναίκας στον αραβικό κόσμο, τα στερεότυπα της πολιτισμικής και θρησκευτικής ετερότητας, τους δεσμούς και τις εντάσεις Ανατολής – Δύσης. Πρόκειται για μια σκηνή γειτονική όσο και ανοίκεια, καθώς η εκπροσώπησή της στο δυτικό θέατρο είναι περιορισμένη ή περιστασιακή. Είναι μεγάλη χαρά που μετά από δύο δύσκολα χρόνια για την ανθρωπότητα και τους ανθρώπους του θεάτρου συναντιόμαστε ξανά, μέσα από ένα ανανεωμένο πρόγραμμα που αντανακλά μια γνήσια επιθυμία για εξωστρέφεια, εγγύτητα, εξερεύνηση».\n\nΟι δράσεις του MEETING EVENT 2022\n\nMEET THE ARTIST\n\nΗ φετινή διοργάνωση μας μυεί στον τρόπο δουλειάς καταξιωμένων διεθνών δημιουργών μέσα από τρίωρα εντατικά εργαστήρια και masterclasses. Οι φετινοί προσκεκλημένοι καλλιτέχνες είναι οι:\n\nYeşim Özsoy (Τουρκία). Βραβευμένη συγγραφέας, σκηνοθέτις, ηθοποιός και Καλλιτεχνική Διευθύντρια της ανεξάρτητης θεατρικής σκηνής GalataPerform στην Κωνσταντινούπολη. Τα έργα της, που στην πλειοψηφία τους εκκινούν από βιογραφικά/αυτοβιογραφικά στοιχεία και προσωπικές ιστορίες για να μπλεχτούν δημιουργικά με τη μυθοπλασία, έχουν μεταφραστεί σε αγγλικά, γαλλικά, γερμανικά, καταλανικά, ρωσικά και ιταλικά, και έχουν φιλοξενηθεί σε διεθνείς σκηνές και φεστιβάλ (Teatre Lliure, Maxim Gorki Theatre, Wiesbaden Staatstheater, Istanbul International Theater Festival κ.α.). Το 2006, η Özsoy ξεκίνησε το New Text Project – μια πρωτοποριακή πρωτοβουλία για την πυροδότηση νέων θεατρικών έργων, η οποία εξακολουθεί να δίνει σημαντικό βήμα στην εκπαίδευση και ανάδειξη μιας νέας γενιάς θεατρικών συγγραφέων μέσα από εργαστήρια δημιουργικής θεατρικής γραφής καθώς και μέσα από τη μετάφραση και σκηνοθεσία σύγχρονων έργων του παγκόσμιου ρεπερτορίου.\n\nOmar Abi Azar (Λίβανος). Σκηνοθέτης, δραματουργός και ιδρυτικό μέλος της εμβληματικής Zoukak Theatre Company στη Βηρυτό. Τα έργα τους έχουν περιοδεύσει σε Μέση Ανατολή, Ευρώπη, Ηνωμένες Πολιτείες, Νότια Αμερική, Ασία και Αφρική, ενώ ο ίδιος έχει φιλοξενηθεί ως artist-in-residence σε Αγγλία και Η.Π.Α (Lift Festival και Sundance Theatre Lab), και προσκληθεί για τη δημιουργία πρωτότυπων θεατρικών έργων από διεθνή φεστιβάλ, θέατρα και πανεπιστήμια (μεταξύ των οποίων Sundance Theatre Lab, NYUAD’s Performing Arts Center, University of Houston, Theaterfestival Schwindelfrei Mannheim). Από το 2008, o Azar ηγείται ψυχοκοινωνικών παρεμβάσεων σε ευάλωτες κοινότητες στο Λίβανο και στο εξωτερικό μέσα από εργαστήρια δραματοθεραπείας και συλλογικές παραστάσεις. Από το 2013 συνεπιμελείται το διεθνές φεστιβάλ Zoukak Sidewalks και το Focus Liban για την προβολή σύγχρονων καλλιτεχνών του Λιβάνου.\n\nIman Aoun & Edward Muallem (Παλαιστίνη). H βραβευμένη ηθοποιός και σκηνοθέτις Iman Aoun και ο ηθοποιός, σκηνοθέτης και θεατροπαιδαγωγός Edward Muallem είναι συνιδρυτές του ASHTAR Theatre στην Ιερουσαλήμ, που από το 1991 πρωτοστατεί προσφέροντας μεταξύ άλλων καινοτόμα εκπαιδευτικά προγράμματα σε νέους της Παλαιστίνης, προϊόν των οποίων είναι η δημιουργία θεατρικών παραστάσεων με τη συμμετοχή τους. Με εργαλεία που αντλούν από το Forum Theatre και Theatre of the Oppressed, η Aoun και ο Muallem φέρνουν στο προσκήνιο τα κοινωνικοπολιτικά διακυβεύματα της πατρίδας τους, ενώ παράλληλα επιδιώκουν την ορατότητα και τη συνεργασία με τη διεθνή σκηνή. Ανάμεσα στις πρωτοβουλίες τους ξεχωριστό ρόλο έχουν τα διεθνή projects 100 Artists for Palestine (2003), The Gaza Mono-Logues (2010), The Syrian Monologues (2015) και Biennial International Theatre of the Oppressed Festival.\n\nMohammad Al Attar (Συρία). Θεατρικός συγγραφέας και δραματουργός που πλέον ζει και εργάζεται στο Βερολίνο. Γεννήθηκε στη Δαμασκό και σπούδασε λογοτεχνία και θέατρο στο Higher Institute of Dramatic Arts (Δαμασκός) και Goldsmiths (Λονδίνο). Στο επίκεντρο του καλλιτεχνικού του ενδιαφέροντος βρίσκονται τα γεγονότα της Αραβικής Άνοιξης και οι κοινωνικοπολιτικές επιπτώσεις του εμφυλίου πολέμου και των αιματηρών συρράξεων στη γενέτειρά του. Τα έργα του, μεταξύ των οποίων Withdrawal, Online, Look at the street…this is what hope looks like, Could You Please Look into the Camera?, While I was waiting, Aleppo, a Portrait of Absence, έχουν προβληθεί σε διεθνείς θεατρικές σκηνές και φεστιβάλ (Festival d’Avignon, Onassis Stegi, Volksbuhne, HKW κ.α.) Από το 2007 συνεργάζεται με τον Σύριο σκηνοθέτη Omar Abusaada, με τον οποίο έχει συμπράξει στις περισσότερες παραστάσεις του, οι οποίες ακροβατούν ανάμεσα στη μυθοπλασία και το ντοκιμαντέρ. Ανάμεσα σε αυτές και η θεατρική τριλογία εμπνευσμένη από αρχαίες ελληνικές τραγωδίες με κεντρικά πρόσωπα εκτοπισμένες γυναίκες από τη Συρία: The Trojan Women (2013), Antigone (2014) και Iphigenia (2017).\n\nΛεπτομέρειες για τα εργαστήρια και για τη διαδικασία δήλωσης συμμετοχής, θα ανακοινωθούν σύντομα.\n\nSTAGE ON SCREEN\n\nΟ κύκλος προβολών παραστάσεων θεάτρου ντοκιμαντέρ Stage on Screen – μια από τις πλέον αγαπημένες ενότητες της πρώτης συνάντησης του ΔΔΘΝ – συνεχίζεται και στη φετινή διοργάνωση, με ξενόγλωσσα έργα που θα προβληθούν με αγγλικούς υπότιτλους, παρουσία των δημιουργικών συντελεστών τους. Κάθε προβολή έχει ελεύθερη είσοδο, ενώ θα ακολουθεί συζήτηση (Q&A) μεταξύ κοινού και συντελεστών, ανοίγοντας ένα γόνιμο χώρο γνωριμίας με τις παραστάσεις θεάτρου ντοκιμαντέρ, τη θεματολογία τους και το πολιτισμικό πλαίσιο δημιουργίας τους. Συγκεκριμένα θα προβληθούν 3 παραστάσεις:\n\nHouse of Hundred (68’) της Yeşim Özsoy – GalataPerform Theatre Company. Με αφορμή την κατεδάφιση μιας κατοικίας, η ημι-αυτοβιογραφική παράσταση της Yesim Özsoy αφηγείται με ξεχωριστό τρόπο μια ιστορία 100 ετών που ξεκινά από τη γιαγιά της δημιουργού. Η πραγματικότητα και η μυθοπλασία μπλέκονται αξεδιάλυτα, μαζί με videos, ζωντανή μουσική και ιστορίες από το προσωπικό της αρχείο. Η παράσταση έκανε πρεμιέρα στο 22ο Διεθνές Φεστιβάλ Θεάτρου της Κωνσταντινούπολης και ταξίδεψε σε Βερολίνο και Ζυρίχη.\n\nI Hate Theatre, I Love Pornography (67’) – Zoukak Theatre Company. Μια ανατρεπτική, προκλητική παράσταση που με παιγνιώδη τρόπο και αυτοσαρκαστική διάθεση καυτηριάζει τις προσδοκίες της Δύσης για τον «Άλλο». Ο αυξανόμενος φόβος για τη διαφορετικότητα αλλά και η ταυτόχρονη γοητεία της ως «εξωτικό προϊόν» είναι η αφετηρία για ένα θέατρο που ανατέμνει την έννοια της «αναπαράστασης» και διερωτάται για το πώς, ως καλλιτέχνες και άνθρωποι, τοποθετούμαστε απέναντι στις κατηγοριοποιήσεις που επιφυλάσσει το κυρίαρχο βλέμμα.\n\nAntigone – Mohammad Al Attar & Omar Abusaada (70’). Η Σοφόκλεια τραγωδία γίνεται το όχημα για να ξεδιπλωθεί η σημερινή τραγωδία του πολέμου και του εκτοπισμού. Η Αντιγόνη σήμερα ζει εξόριστη στο προσφυγικό camp της Shatila στο Λίβανο. Στο πρόσωπό της αντανακλώνται τα πρόσωπα Σύριων γυναικών από το Aleppo, τη Hama, το Yarmuk camp, τη Δαμασκό – μητέρων, αδελφών, συντρόφων που γαντζώνονται από τη ζωή και αρνούνται να παραδοθούν στην απελπισία.\n\nSYMPOSIUM\n\nMEDITERRANEAN DRAMATURGIES, SOCIOPOLITICAL CHALLENGES & CULTURAL SETTINGS\n\nΠάνω από 19.000 θεατές παρακολούθησαν τη διαδικτυακή (επιβεβλημένη λόγω πανδημίας) του Συμποσίου του πρώτου MEETING EVENT το 2020. Φέτος, το Συμπόσιο επανέρχεται σε φυσική μορφή, στον συνεδριακό χώρο του Σεραφείου και χωρίζεται σε δύο κεντρικά στρογγυλά τραπέζια/πάνελς, με θέμα τις δραματουργίες από τη Μέση Ανατολή και τη Βόρεια Αφρική.\n\nΕκτός από τους προσκεκλημένους καλλιτέχνες που θα εμψυχώσουν τα εργαστήρια της συνάντησης, το Συμπόσιο θα ανοίξει ο Adel Abdel Wahad, Καλλιτεχνικός Διευθυντής της Hewar Independent Theatre Company και του Διεθνούς Φεστιβάλ Θεάτρου Theatre Is A Must στην Αλεξάνδρεια της Αιγύπτου, μια πλατφόρμα προβολής σύγχρονων θεατρικών παραγωγών από τη Μέση Ανατολή, τη Βόρεια Αφρική και την Ευρώπη. Με αφορμή το επόμενο βιβλίο του, ο Adel Abdel Wahad θα συζητήσει για τη θεατρική πραγματικότητα στην περιοχή, με επίκεντρο τις εξελίξεις του πολιτικού θεάτρου στον απόηχο της Αραβικής Άνοιξης.\n\nΣτο φετινό συμπόσιο, μεταξύ των δύο πάνελς θα προβληθεί το ντοκιμαντέρ Gaza Monologues (23’) – μία ταινία του Kahlil Almuzaian που καταγράφει τη μακρόχρονη πορεία του εμβληματικού θεατρικού project Gaza Monologues, στο οποίο συμμετείχαν 33 νεαροί Παλαιστίνιοι που ένωσαν τις φωνές τους για να μεταφέρουν τις τραυματικές εμπειρίες και τα όνειρά τους για ένα πιο δίκαιο, λιγότερο βίαιο κόσμο. Από το 2010 μέχρι σήμερα, περισσότεροι από 2000 νέοι σε 40 χώρες απ’ όλο τον κόσμο έχουν παρουσιάσει τους πρωτότυπους μονολόγους του Gaza Monologues σε 18 διαφορετικές γλώσσες.\n\nΌλες οι δράσεις του MEETING EVENT 2022 φιλοξενούνται στο Σεράφειο του Δήμου Αθηναίων (Εχελιδών 19 & Πειραιώς 144), έχουν ελεύθερη είσοδο και θα διεξαχθούν στα αγγλικά.\n\nΠερισσότερες πληροφορίες για το ακριβές πρόγραμμα των εργαστηρίων, των προβολών και του συμποσίου, καθώς και για τους συμμετέχοντες θα ανακοινωθούν σύντομα.\n\nΑκολουθήστε μας:\n\nWebsite: https://documentarytheatre.com/\n\nFacebook: https://www.facebook.com/DocumentaryTheatreNetwork/\n\nInstagram: https://www.instagram.com/documentarytheatrenetwork/\n\nYoutube: https://www.youtube.com/channel/UCRyEfh4E3PtNo5PNTzxc1BA\n\nΤο Διεθνές Δίκτυο Θεάτρου Ντοκιμαντέρ είναι µία πρωτοβουλία της εταιρίας PLAYS2PLACE, µε την υποστήριξη του Υπουργείου Πολιτισμού και Αθλητισμού.",
    "Foxtrot - Μια αντιπολεμική σάτιρα στην ΕΡΤ2": "του Παύλου Θ. Κάγιου //\n\nFoxtrot μια αντιπολεμική σάτιρα σουρεαλιστικού στοχασμού επιπέδου Λουίς Μπουνιουέλ του Ισραηλινού Σαμουέλ Μαόζ που έκανε τους στενοκέφαλους Ισραηλινούς πολιτικούς να είναι έξαλλοι μαζί της! Την ταινία προβάλλει απόψε -Τετάρτη 21 Σεπτεμβρίου- η ΕΡΤ2 στις 22:00\n\nΣτα σοβαρά ή κάτι σαν “στα σοβαρά”. Αν υπήρχε μονάδα ζύγισης για την εξαλλοσύνη του ισραηλινού πουριτανισμού το Foxtrot θα κρινόταν υπέρβαρο. Η ταινία αποτέλεσε την επίσημη υποψηφιότητα του Ισραήλ για τα ξενόγλωσσα Όσκαρ. Μάλιστα κατάφερε να είναι στην ημιτελική εννιάδα, δεν τα κατάφερε όμως. Η υπουργός πολιτισμού του Ισραήλ, Μίρι Ρεγκέβ, μετά την ανακοίνωση των επίσημων και τελικών υποψηφιοτήτων για τα Όσκαρ, απ’ όπου απουσίαζε το «Foxtrot» δήλωσε στο ραδιοφωνικό σταθμό του στρατού: «Μας έσωσαν από μια πικρή απογοήτευση και από μια λανθασμένη απεικόνιση των ισραηλινών ενόπλων δυνάμεων διεθνώς». Χαρακτήρισε την ταινία αντι-ισραηλινή ενώ πρόσθεσε πως δεν την έχει δει!!!\n\nFoxtrot το σενάριο\n\nΟ Μίκαελ και η Ντάφνα χάνουν το έδαφος κάτω απ’ τα πόδια τους όταν η πόρτα χτυπάει και δύο αξιωματικοί τούς ανακοινώνουν ότι ο γιος τους πέθανε ενώ υπηρετούσε τη στρατιωτική του θητεία. Απηυδισμένος από τις υπερβολικές εκδηλώσεις πένθους των συγγενών και από τη γραφειοκρατία της υπηρεσίας, ο Μίκαελ βυθίζεται σ’ ένα αυτοκαταστροφικό παραλήρημα θυμού για να βιώσει τελικά ένα αδιανόητο μπαράζ ανατροπών το οποίο συναγωνίζεται σε σουρεαλισμό τις στρατιωτικές εμπειρίες του παιδιού του.\n\n•Έχοντας κερδίσει το Χρυσό Λιοντάρι στη Βενετία μόλις με την πρώτη του ταινία, τον καταπληκτικό «Λίβανο», ο σκηνοθέτης Σαμουέλ Μαόζ υπογράφει μια γλυκόπικρη σπουδή πάνω στον μιλιταριστικό παραλογισμό και στα απροσδόκητα παιχνίδια του πεπρωμένου στις ζωές των ανθρώπων.\n\n•Ο αντισυμβατικός σκηνοθέτης Σαμουέλ Μαόζ\n\nΟ Σαμουέλ Μαόζ γεννήθηκε στη Χερζλίγια του Τελ Αβίβ, στο Ισραήλ, στις 23 Μαΐου του 1962. Στα 13 του χρόνια πήρε ως δώρο μια κάμερα 8mm κι ένα αντίστοιχο ρολό φιλμ. Ήθελε να αναπαράξει μια σκηνή ανταλλαγής πυροβολισμών που είχε δει σε ένα γουέστερν κι έβαλε την κάμερά του πάνω σε σιδηροδρομικές γραμμές, ενώ πλησίαζε ένα τρένο. Εννοείται ότι η κάμερά του διαλύθηκε. Παρ’ όλα αυτά, μέχρι που έγινε 18 ετών, γύρισε δεκάδες ταινιάκια. Όντας νεαρός φαντάρος ήταν μέλος του πληρώματος ενός τανκ. Εκπαιδεύτηκε ως σκοπευτής, ειδικός στο να πυροβολεί βαρέλια γεμάτα καύσιμα, τα οποία και εκρήγνυνταν σαν βεγγαλικά. Το όλο σκηνικό τού έμοιαζε σαν να έπαιζε παιχνίδι στο Λούνα Παρκ. Όταν όμως ξέσπασε πόλεμος τον Ιούνιο του 1982 έμαθε τη φρίκη του τι σήμαινε να είναι σκοπευτής. Το 1987 ολοκλήρωσε τις κινηματογραφικές του σπουδές, αλλά χρειάστηκαν 20 ολόκληρα χρόνια για να γυρίσει τελικά την πρώτη του μεγάλου μήκους ταινία μυθοπλασίας, το «Λίβανος». Έχει φορέσει κοστούμι μόλις δύο φορές στη ζωή του. Η πρώτη ήταν στο Bar-Mitzva* του και η δεύτερη όταν κέρδισε τον Χρυσό Λέοντα στο φεστιβάλ Βενετίας για την ταινία «Λίβανος». Οχτώ χρόνια αργότερα έγραψε το σενάριο και σκηνοθέτησε τη δεύτερη ταινία του, το «Foxtrot».\n\n*Bar-Mitzva: Η ονομασία των δέκατων τρίτων γενεθλίων ενός αγοριού. Από τη μέρα αυτή το αγόρι αναλαμβάνει να τηρήσει τους εβραϊκούς νόμους ως ενήλικας. Συνήθως η ημέρα γιορτάζεται με μια ειδική τελετή στη συναγωγή κατά την οποία το αγόρι διαβάζει ένα απόσπασμα από την Τορά μπροστά σε όλους τους προσευχόμενους. Η τελετή γίνεται το πρώτο Σάββατο μετά τα γενέθλια του παιδιού και, σύμφωνα με το έθιμο, ακολουθεί ένα εορταστικό γεύμα.\n\nFoxtrot\n\nΣκηνοθεσία: Σαμουέλ Μαόζ\n\nΠαίζουν: Lior Ashkenazi, Sarah Adler, Dekel Adin, Yeh",
    "Ο \"χάρτης\" του νέου τραπεζικού τοπίου - Ψηφιακό το 90% των εγχρήματων συναλλαγών": "Ολοένα και περισσότερα τραπεζικά υποκαταστήματα, με λιγότερα ταμεία από αυτά που είχαμε συνηθίσει ακόμη και μέχρι το πρόσφατο παρελθόν.\n\nΠερισσότερα εναλλακτικά ψηφιακά δίκτυα και αυτόματα μηχανήματα πληρωμών και άλλων υπηρεσιών.\n\nΣτελέχωση με τραπεζικούς υπαλλήλους που έχουν αναλάβει ρόλο συμβούλων για μια σειρά ζητήματα που απασχολούν τα νοικοκυριά και τις επιχειρήσεις.\n\n\"Αυτό θα είναι το νέο μοντέλο καταστημάτων και στην χώρα μας καθώς οι τράπεζες βρίσκονται πλέον κοντά στην ολοκλήρωση των προγραμμάτων μετασχηματισμού και αναδιάρθρωσης τους. Η μεγάλη πρόκληση των κόκκινων δανείων ανήκει στο παρελθόν, οι καταθέσεις συνεχίζουν να επιστρέφουν. Οι τράπεζες παρά τις νέες προκλήσεις που εμφανίστηκαν έχουν επιστρέψει στην κανονικότητα που είναι η χρηματοδότηση της οικονομίας, έχοντας κεφαλαιακή επάρκεια και ρευστότητα. Πλησιάζουν στον \"βέλτιστο\" αριθμό καταστημάτων και εργαζομένων που είχαν θέσει ως στόχο στα προγράμματα αναδιάρθρωσης τους\", αναφέρουν στο ΑΠΕ/ΜΠΕ αρμόδια τραπεζικά στελέχη. Κάτι που έχουν επισημάνει και τα διοικητικά στελέχη των τραπεζών σε δημόσιες παρεμβάσεις τους.\n\nΣτόχος πλέον των καταστημάτων είναι να επικεντρωθούν στην παροχή συμβουλευτικών υπηρεσιών προς νοικοκυριά και επιχειρήσεις, αφήνοντας τις περισσότερες συναλλαγές εκτός καταστημάτων. Στο πλαίσιο αυτό οι τράπεζες υιοθετούν ολοένα και περισσότερο τον θεσμό των προκαθορισμένων ραντεβού ακόμη και με τους πελάτες λιανικής τραπεζικής προκειμένου, όπως επισημαίνουν, να παρέχουν πιο εξατομικευμένη εξυπηρέτηση, χωρίς αναμονή στην ουρά και ταλαιπωρία.\n\nΓια αυτόν τον σκοπό οι εργαζόμενοι εκπαιδεύονται, αποκτούν νέες δεξιότητες καλύπτοντας έτσι το νέο μοντέλο λειτουργίας των τραπεζών. Ταυτόχρονα όμως συνεχίζουν να \"εκπαιδεύεται\" και η πελατεία των τραπεζών να χρησιμοποιεί τα εναλλακτικά δίκτυα για συναλλαγές και να προτιμά τις κάρτες για τις καθημερινές πληρωμές.\n\nΣε συνδυασμό μάλιστα με μια σειρά καθοριστικών γεγονότων που μεσολάβησαν τα τελευταία χρόνια, όπως τα capital controls και η πανδημία, τα αποτελέσματα είναι πλέον απολύτως ορατά.\n\nΆνω του 90% των εγχρήματων συναλλαγών εκτός τραπεζικών καταστημάτων\n\nΕιδικότερα, σύμφωνα με στοιχεία από την πρόσφατη παρουσίαση της Ελληνικής Ένωσης Τραπεζών (ΕΕΤ) με τίτλο \"Greek Banking System Overview\", που έχει αναρτηθεί στην ιστοσελίδα της με στόχο την ενημέρωση, με εύληπτο και συνοπτικό τρόπο, όλων των ενδιαφερομένων, αναφορικά με βασικά στοιχεία της λειτουργίας του ελληνικού τραπεζικού συστήματος, ποσοστό άνω του 90% των εγχρήματων συναλλαγών πληρωμών γίνονται εκτός τραπεζικών καταστημάτων, από το internet και mobile banking, από ΑΤΜ και Αυτόματα Συστήματα Πληρωμών - APS.\n\nΕνδιαφέρον όμως για το νέο τραπεζικό τοπίο που διαμορφώνεται, παρουσιάζουν και άλλα επιμέρους στοιχεία από την αναλυτική παρουσίαση της ΕΕΤ (Πηγές των στοιχείων της παρουσίασης της ΕΕΤ είναι στοιχεία από την ΤτΕ, την ΕΚΤ, διεθνείς φορείς και, φυσικά, στοιχεία από τις τράπεζες μέλη της)\n\n- Οι ενεργές χρεωστικές/πιστωτικές, προπληρωμένες κάρτες σε αριθμό έφτασαν τις 19 εκατομμύρια (77% χρεωστικές, 14% πιστωτικές, 9% προπληρωμένες), ενώ ο αριθμός συναλλαγών (με χρεωστικές, πιστωτικές, προπληρωμένες) έφτασε τις 1,6 δις (2021). Η αξία των συναλλαγών έφτασε τα 47,8 δισ. ευρώ.\n\n- Οι αναλήψεις μετρητών από τα ΑΤΜ έφθασαν στα προ πανδημίας επίπεδα (2019)\n\n- Υπάρχουν σχεδόν 4 εκατομμύρια ενεργοί χρήστες στο internet banking, δηλαδή με τουλάχιστον μια πρόσβαση το μήνα στην υπηρεσία και σχεδόν 2,3 εκατομμύρια ενεργοί χρήστες στο mobile banking.\n\n- Τo 50% σχεδόν του συνολικού αριθμού συναλλαγών μεταφοράς χρημάτων γίνεται μέσω mobile εφαρμογών (app) των τραπεζών.\n\n- Τα ATM των τραπεζών ανέρχονται σε 5,787 (2021), από 5,594 το 2018 ενώ τα POS (τερματικά αποδοχής καρτών) έχουν έφτασαν τα 775,482 το 2021 (από 690,689 το 2018).\n\n- Οι εργαζόμενοι στα τραπεζικά καταστήματα ανήλθαν σε 30,998 το 2021 από 39,383 το 2018 (μείωση μέσω προγραμμάτων εθελούσιας εξόδου και συνταξιοδοτήσεων).\n\n- Ο αριθμός των καταστημάτων ανήλθε σε 1,560 το 2021 (από 1981 το 2018). Οι 4 συστημικές έχουν μερίδιο αγοράς με βάση το ενεργητικό 97%. Τα 19 υποκαταστήματα αλλοδαπών τραπεζών που λειτουργούν στην Ελλάδα, τα περισσότερα εκ των οποίων με την μητρική τους στην Ευρωπαϊκή Ένωση, , διαθέτουν μικρό μερίδιο αγοράς.\n\nΕπιστροφή καταθέσεων - Δραστική μείωση κόκκινων δανείων\n\nΟυσιαστικό ρόλο στις τραπεζικές εξελίξεις είχε η δραστική μείωση των μη εξυπηρετούμενων δανείων και επιστροφή των καταθέσεων. Ειδικότερα σύμφωνα με τα στοιχεία της παρουσίασης της ΕΕΤ, τα μη εξυπηρετούμενα δάνεια ανήλθαν σε 17,7 δισ. ευρώ τον Μάρτιο του 2022, λιγότερα κατά 28,8 δισ. ευρώ από τα τέλη του 2020 και λιγότερα κατά 90,3 δισ. ευρώ από τον Μάρτιο του 2016.\n\nΑναφορικά με τις καταθέσεις, το Απρίλιο του 2022 ανήλθαν σε 178,2 δισ. ευρώ, αυξημένες κατά 51,9 δισ. ευρώ από τον Δεκέμβριο του 2017 και αυξημένες κατά 15,2 δισ. ευρώ από τον Δεκέμβριο του 2020. Η ανοδική τάση συνεχίστηκε. Τον Ιούλιο του 2022 οι καταθέσεις επιχειρήσεων και νοικοκυριών στις τράπεζες ανήλθαν σε 182,9 δισ. ευρώ. Το 2016 είχαν φθάσει στα 121,3 δισ. ευρώ (το χαμηλότερο). Το 2010 ήταν 210 δις ευρώ.\n\nΣυμπερασματικά, οι τράπεζες, σύμφωνα με τις δημόσιες παρεμβάσεις των διοικητικών τους στελεχών έχουν γυρίσει σελίδα και επικεντρώνονται με όλες τις δυνάμεις στη χρηματοδότηση της πραγματικής οικονομίας, εκμεταλλευόμενες και τις μεγάλες ευκαιρίες που προσφέρει και το Ταμείο Ανάκαμψης. Συνεχίζοντας ταυτόχρονα την ολοκλήρωση του ψηφιακού τους μετασχηματισμού με επενδύσεις άνω του ενός δισ. ευρώ φιλοδοξούν μέσω του νέου μοντέλου ταχύτερη και ποιοτικότερα εξυπηρέτηση της πελατείας τους.\n\nΠηγή: ΑΜΠΕ",
    "Το αλεύρι έκρυβε… 47 εκατ. ναρκωτικά χάπια!": "Τα τελευταία οκτώ χρόνια, η Σαουδική Αραβία έχει κατασχέσει 700 εκατ. ναρκωτικά χάπια που προέρχονταν από τον Λίβανο\n\nΚατέβασε το APP της CYPRUS TIMES! ΕΔΩ για Android και ΕΔΩ για iOS\n\nΦορτίο-ρεκόρ με 47 εκατ. χάπια αμφεταμίνης μέσα σε αλεύρι εντόπισαν οι αρχές στη Σαουδική Αραβία.\n\nΟι αρχές δεν ανακοίνωσαν ποιο ναρκωτικό βρήκαν, ωστόσο το πιθανότερο είναι το captagon ή «χάπι των τζιχαντιστών», που ονομάζεται έτσι γιατί τα χρησιμοποιεί το ISIS και η Χεζμπολάχ ως σημαντική πηγή εσόδων.\n\nΣύμφωνα με το BBC, η χώρα με τη μεγαλύτερη παραγωγή είναι η Συρία και ακολουθεί ο Λίβανος και ο τζίρος από το εμπόριό του φτάνει τα 5,7 δισ. δολάρια τον χρόνο.\n\nΗ Σαουδική Αραβία είναι από τις μεγαλύτερες αγορές για το χάπι αυτό που αποτελείται από ένα μείγμα αμφεταμίνης, καφεΐνης και άλλων ουσιών, καθώς είναι πολύ δημοφιλές μεταξύ των πλούσιων νέων στις χώρες του Κόλπου.\n\nΕκτεταμένη χρήση\n\nΟι αιτίες για την εκτεταμένη χρήση του ναρκωτικού στη Σαουδική Αραβία είναι «η βαρεμάρα και οι κοινωνικοί περιορισμοί», καθώς και η εύκολη πρόσβαση σε αυτό.\n\nΟι αρχές της Σαουδικής Αραβίας που είχαν πληροφορίες για το φορτίο, το παρακολουθούσαν καθώς έφτασε στο λιμάνι του Ριάντ και από εκεί μεταφέρθηκε σε αποθήκη.\n\nΣτην έφοδο στην αποθήκη, συνελήφθησαν έξι Σύροι και δύο Πακιστανοί, οι οποίοι αντιμετωπίζουν την ποινή του θανάτου.\n\nΤα τελευταία οκτώ χρόνια, η Σαουδική Αραβία έχει κατασχέσει 700 εκατ. ναρκωτικά χάπια που προέρχονταν από τον Λίβανο.\n\nبفضل الله، أحبط رجال مكافحة المخدرات تهريب نحو (47) مليون قرص من مادة الإمفيتامين المخدر .. نراهن على وعيكم تجاه أضرار المخدرات.#الحرب_على_المخدرات pic.twitter.com/TYKL1qIOfH — مكافحة المخدرات (@Mokafha_SA) August 31, 2022\n\nΠηγή: in.gr",
    "Μέσα στην εβδομάδα οι προϋποθέσεις ενίσχυσης για λίπασμα, ζωοτροφές": "Ακόμα κι αν έτσι έχουν τα πράγματα, οι διευκρινήσεις που μένει να δοθούν, μετά την εξαγγελία του πρωθυπουργού στη ΔΕΘ, αναφορικά με την επιδότηση των λιπασμάτων, είναι πολλές. Θα ληφθούν υπόψη τα τιμολόγια αγοράς των λιπασμάτων ή θα υιοθετηθεί κι εδώ η μέθοδος του πετρελαίου; Θα μπορούσε δηλαδή να υπάρξει ένα «αντικειμενικό σύστημα», με τις ανάγκες σε λιπάσματα κάθε καλλιέργειας και ανάλογα να βρεθεί ένας τρόπος επιδότησης των αγροτικών εκμεταλλεύσεων με βάση τα στρέμματα που υποστηρίζουν σε κάθε καλλιέργεια.\n\nΣε αυτές και πολλές ακόμα ερωτήσεις θα κληθεί να απαντήσει τις επόμενες μέρες ο υπουργός Αγροτικής Ανάπτυξης, Γιώργος Γεωργαντάς, ο οποίος, σύμφωνα με πληροφορίες, έχει σχεδόν έτοιμο το πλαίσιο για το δεύτερο πακέτο επιδότησης των κτηνοτρόφων για αγορά ζωοτροφών και επεξεργάζεται με τους συνεργάτες του και τις υπηρεσίες του υπουργείου την πιο πρόσφορη λύση για την υπόθεση των λιπασμάτων. Το πιθανότερο είναι ότι μέχρι το τέλος της εβδομάδος θα δοθούν οι αναγκαίες διευκρινήσεις.\n\nΆλλωστε, τα χρονικά περιθώρια είναι στενά, εφόσον πράγματι η πρόθεση του υπουργείου είναι να ολοκληρωθεί η διαδικασία πίστωσης των ποσών στους λογαριασμούς των δικαιούχων εντός του 2022. Τρεις μήνες και κάτι μέρες έχουν στη διάθεση τους οι αρμόδιες υπηρεσίες προκειμένου να τρέξουν τις απαιτούμενες διαδικασίες. Ειδικά σε περίπτωση που χρειαστεί η έγκριση των ευρωπαϊκών αρχών, όπως για παράδειγμα στην ενίσχυση των κτηνοτρόφων που υποστηρίζεται με κοινοτικά κονδύλια, τότε ο χρόνος είναι λιγότερος απ’ όσο φαίνεται. Επιπλέον, σε περίπτωση που χρειαστεί να γίνουν δηλώσεις από τους αγρότες ή τους κτηνοτρόφους, που στη συνέχεια θα περάσουν από διασταυρωτικούς έλεγχους και ούτω καθ΄εξής, πρόκειται για μια επίσης χρονοβόρα διαδικασία και περαιτέρω καθυστερήσεις στις ανακοινώσεις των μέτρων, θα έχουν ως αποτέλεσμα μια πληρωμή που θα γίνει υποδεχτή με αρκετή γκρίνια.",
    "O θάνατος της Mahsa έβαλε φωτιά στο Ιράν": "Μαριάννα Μαρμαρά Δημοσιογράφος. Αρχισυντάκτρια του PowerGame.gr\n\nΟ θάνατος της 22χρονης Mahsa Amini έπειτα από κράτησή της από την ιρανική αστυνομία της ηθικής έχει ξεσηκώσει ένα πρωτοφανές κύμα αντιδράσεων και διαμαρτυριών από τις Ιρανές γυναίκες απ’ άκρη σ’ άκρη στη χώρα. Οι διαδηλώσεις είναι τόσο αιματηρές που μέχρι και το απόγευμα της Πέμπτης, οι νεκροί έφτασαν τους 31. Σημειωτέον ότι ο αριθμός αυτός είναι υπολογισμός της ΜΚΟ Iran Human Rights (IHR) με έδρα το Όσλο, καθώς επίσημα οι ιρανικές αρχές κάνουν λόγο μόνο για νεκρό αστυνομικό.\n\nΗ Mahsa συνελήφθη από την ιρανική αστυνομία της ηθικής, ενώ επέστρεφε από ένα κάλεσμα συνοδευόμενη από τον αδερφό της. Έτσι, γίνεται άλλωστε από το 1979 με κάθε γυναίκα στο Ιράν που θέλει να κυκλοφορήσει στον δρόμο. Συνοδεύεται από ένα αρσενικό μέλος της οικογένειάς της.\n\nΗ Mahsa, σύμφωνα με τις αρχές, φορούσε μεν τη μαντήλα της, το περιβόητο χιτζάμπ, όχι με τον ηθικό τρόπο δε. Για αυτό και στις 13 Σεπτεμβρίου κρατήθηκε από τις Αρχές. Εκεί, σύμφωνα με την αναπληρώτρια Επίτροπο της Ύπατης Αρμοστείας του ΟΗΕ για τα Ανθρώπινα Δικαιώματα Νάντα αλ-Νασίφ, ξυλοκοπήθηκε άγρια από τους «ηθικούς» αστυνομικούς και όταν ζήτησε βοήθεια φαίνεται πως χλευάστηκε και κατηγορήθηκε ότι ισχυριζόταν ψευδώς πως αισθάνεται έντονες ζαλάδες και πονοκέφαλο. Το αποτέλεσμα ήταν να λιποθυμήσει και να πέσει σε κώμα.\n\nΈπειτα από τρεις ημέρες στο νοσοκομείο σε κωματώδη κατάσταση, η 22χρονη Mahsa υπέκυψε την περασμένη Παρασκευή. Οι αρχές έσπευσαν να κάνουν λόγο για παθολογικά καρδιολογικά αίτια, από τα οποία η 22χρονη ίσως δεν γνώριζε πως έπασχε. Η οικογένεια είναι ξεκάθαρη: Η Mahsa ήταν απολύτως υγιής μέχρι τη στιγμή που πέρασε το κατώφλι του αστυνομικού τμήματος.\n\nΑυτό ήταν. Το ποτήρι ξεχείλισε. Η δολοφονία, όπως χαρακτηρίζουν τον θάνατο της Mahsa οι Ιρανές γυναίκες, είναι η σπίθα που τις έκανε να πάρουν φωτιά έπειτα από 43 χρόνια ανελευθερίας. Ο αγώνας για το αυτονόητο ξεκίνησε στο Ιράν. Όπλο των Ιρανών γυναικών τα ψαλίδια. Στην αρχή, ξέσκισαν τα χιτζάμπ τους και έπειτα, άρχισαν δημοσία θέα -πόσο τολμηρό και ριψοκίνδυνο για αυτές- να κόβουν τα μαλλιά τους, καίγοντας τις μαντήλες τους.\n\nΓια τις γυναίκες στο Ιράν, όλα άλλαξαν προς το χειρότερο το 1979, μετά την Ισλαμική Επανάσταση, οπότε και οι αρχές επέβαλαν τον ισλαμικό νόμο ενδεδειγμένης εμφάνισης. Ποια είναι αυτή; Όλες ανεξαιρέτως οι γυναίκες οφείλουν να κυκλοφορούν δημόσια, φορώντας χιτζάμπ, καλύπτοντας το κεφάλι τους και φαρδιά ρούχα, που καλύπτουν πλήρως τα χέρια και τα πόδια τους.\n\nΤην επίβλεψη του νόμου έχει αναλάβει η αστυνομία της ηθικής, γνωστή ως «Γκαστ-ε Ερσχάντ». Τα μέλη της μπορούν να συλλαμβάνουν γυναίκες αν αυτές δείχνουν «πολύ» μαλλί ή δέρμα, ή φορούν στενά ρούχα, ή «πολύ» μακιγιάζ. Η ποινή για αυτές που κρίθηκαν ότι παραβίασαν τους ηθικούς κανόνες του Ισλάμ ξεκινούν από πρόστιμο και φτάνουν σε φυλάκιση ή ακόμα και σε μαστίγωμα.\n\nΤο 2014, οι Ιρανές ξεκίνησαν να διαμαρτύρονται, ποστάροντας στα μέσα κοινωνικής δικτύωσης φωτογραφίες και βίντεο στα οποία απεικονίζονταν οι ίδιες να αψηφούν δημόσια τους κανόνες και να κυκλοφορούν χωρίς τα χιτζάμπ τους. Η διαμαρτυρία ονομάστηκε «Η κρυφή μου Ελευθερία». Έκτοτε, εμπνεύστηκαν κι άλλα κινήματα, συμπεριλαμβανόμενων της «Λευκής Τετάρτης» και των «Κοριτσιών της Επανάστασης του Δρόμου».\n\nΤώρα, γυναίκες, αλλά και άνδρες έχουν ξεχυθεί στους δρόμους των μεγάλων ιρανικών πόλεων φωνάζοντας, μεταξύ άλλων: «Δικαιοσύνη», «Ελευθερία», «Όχι στο υποχρεωτικό χιτζάμπ». Εκδηλώσεις συμπαράστασης και διαδηλώσεις έχουν πραγματοποιηθεί ήδη και σε άλλες μουσουλμανικές χώρες όπως η Τουρκία και ο Λίβανος, αλλά και στην Ευρώπη.\n\nΗ διάλυση των διαδηλωτών κάθε φορά αιματηρή και το ερώτημα που γεννάται εύλογο: Οι γυναίκες στο Ιράν και σε άλλες τέτοιες «Δημοκρατίες» θα καταφέρουν το αυτονόητο; Θα καταφέρουν να είναι ελεύθερες; Και όταν πια θα καταφέρουν αν το πουν, θα είναι όντως ελεύθερες;",
    "Το χάλκινο μεταλλιο της Ελλάδας στο Ευρωμπάσκετ που δεν θυμάται σχεδόν κανείς και ο πρώτος… χορηγός!": "Στα τηλεπαιχνίδια που θα κάνουν την εμφάνισή τους τη νέα τηλεοπτική σεζόν σε όλα τα κανάλια μπορεί άνετα να μπει μια ερώτηση – παγίδα που θα στείλει.. αδιάβαστους τους διαγωνιζόμενους.\n\nΠόσα χάλκινα μετάλλια έχει κερδίσει η Ελλάδα στο Ευρωμπάσκετ;\n\nΟι… αδιάβαστοι πάνε πάσο, οι διαβασμένοι θα πουν ένα, το 2009 και ελάχιστοι, οι πολύ ψαγμένοι θα θυμνηθούν ότι το 1949 η Ελλάδα όχι μόνο κέρδισε το πρώτο της μετάλλιο σε μεγάλη διοργάνωση, αλλά δεν ήθελε και πολύ να πάει πιο ψηλά!\n\nΗ διοργάνωση εκείνη είχε πολλά παράδοξα, αλλά και ατυχία.\n\nΚατ΄αρχήν έγινε στην Αίγυπτο. Θύμισε δηλαδή λίγο Eurovision. Η εξήγηση είναι απλή και η ανάθεση της διοργάνωσης περίπλοκη.\n\nΞεκινάμε από το πρώτο. Στα χρόνια πριν τον Β΄Παγκόσμιο Πόλεμο δεν υπήρχε Αφρικανική Ζώνη στην ΦΙΜΠΑ, την παγκόμσια ομοσπονδία. Η Αίγυπτος που λόγω Άγγλων και Γάλλων ήταν πιο κοντά στην Ευρώπη και πιο μακριά από την Αφρική πολιτισμικά γράφτηκε στην Ευρωπαϊκή ΦΙΜΠΑ και το 1937 πήρε μέρος και στο Ευρωμπάσκετ όπου ήταν 8η.\n\nΣτην πρώτη μεταπολεμική διοργάνωση, το 1947 που έγινε στην Πράγα, όχι μόνο πήρε μέρος, αλλά κέρδισε και το χάλκινο μετάλλιο.\n\nΗ διοργάνωση του 1949 έπρεπε να γίνει στην ομάδα που κέρδισε το τρόπαιο (κι εδώ Eurovison!), η Τσεχία που τότε λεγόταν Τσεχοσλοβακία το είχε ήδη διοργανώσει και κερδίσει. Επόμενη ήταν η ΕΣΣΔ που δεν ενδιαφερόταν κι… κλήρος έπεσε στην 3η Αίγυπτο.\n\nΓια τις περισσότερες Ευρωπαϊκές χώρες το ταξίδι ήταν μακρινό και δαπανηρό. Μπορούσε να γίνει μόνο με αεροπλάνο που κόστιζε ακριβά. Η τραγωδία, στις αρχές Μαΐου της ποδοσφαιρικής ομάδας της Τορίνο που αφανίστηκε σε αεροπορικό δυστύχημα έκανε και αυτές που το… σκέπτονταν να κάνουν πίσω. Τελικά το Ευρωμπάσκετ έγινε με 7 ομάδες. Μεταξύ αυτών ήταν ο Λίβανος και η Συρία που δεν ανήκαν στην Ευρώπη, αλλά ήταν γείτονες της Αιγύπτου από τις 15 έως τις 22 Μαΐου.\n\nΗ Ελλάδα είχε στενές σχέσεις με την Αίγυπτο. Στην Αλεξάνδρεια και στο Κάιρο υπήρχε ισχυρή ελληνική παροικία, οι Έλληνες επιχειρηματίες κυριαρχούσαν στην οικονομική ζωή της χώρας και οι ανταλλαγές, οικονομικές, πολιτιστικές, αθλητικές ήταν συχνές.\n\nΘα περίμενε κανείς η πρώτη αυτή «έξοδος» του ελληνικού μπάσκετ να γινόταν στο… πόδι. Κάθε άλλο. Για μήνες ο αμερικανοαναθρεμένος προπονητής της ομάδας και πρώην παίκτης του Σπόρτιγκ, Γιώργος Καρατζόπουλος ζήτησε από τον αρχιπροπονητή στιβου του ΣΕΓΑΣ Οτο Σίμιτσεκ να φτιάξει ειδικό πρόγραμμα προπόνησης. Το άθλημα ανήκε τότε στο ΣΕΓΑΣ και ισχυρός άνδρας εκεί ήταν ο Πατριάρχης του Παναθηναϊκού Απόστολος Νικολαίδης, ο οποίος και στα νιάτα του είχε παίξει και μπάσκετ. Αυτός άλλωστε ήταν αρχηγός της αποστολής.\n\nΗ Ελλάδα έδωσε έξι αγώνες (όλοι έπαιζαν με όλους), νίκησε στους τέσσερις, έχασε τους δύο.\n\nΤα αποτελέσματα της:\n\n15 Μαΐου: Ελλάδα – Ολλανδία 46-28\n\n16 Μαΐου: Ελλάδα – Λίβανος 45-36\n\n17 Μαΐου: Ελλάδα – Τουρκία 54-41\n\n19 Μαΐου: Ελλάδα – Γαλλία 36-41\n\n20 Μαΐου: Ελλάδα – Συρία 49-46\n\n21 Μαΐου: Ελλάδα – Αίγυπτος 39-50\n\nΌσο για τους παίκτες που αγωνίστηκαν περιλαμβάνονται κάποιοι που έγραψαν ιστορία ως αθλητές ή ως προπονητής ή και τα δύο\n\nΑλέξανδρος Αποστολίδης (Σπόρτιγκ)\n\nΣτυλιανός Αρβανίτης (Παναθηναϊκός)\n\nΝικόλαος Μπουρνέλος (Πανελλήνιος)\n\nΑθανάσιος Κωστόπουλος (Πανελλήνιος)\n\nΓιάννης Λάμπρου (Παναθηναϊκός)\n\nΦαίδωνας Ματθαίου (Παναθηναϊκός)\n\nΝικόλαος Μήλας (Παναθηναϊκός)\n\nΝικόλαος Νομικός (Πανελλήνιος)\n\nΜιχαήλ (Μίσα) Πανταζόπουλος (Παναθηναϊκός)\n\nΝικόλαος Σκυλακάκης (Τρίτων)\n\nΑλέξανδρος Σπανουδάκης (Ολυμπιακός)\n\nΔημήτριος Ταλιαδώρος (ΧΑΝΘ)\n\nΗ επιτυχία αυτή εν γνώρισε την προβολή που θα της άξιζε από τον Τύπο της εποχής. Εκείνες τις μέρες στην Αθήνα γινόταν το Κύπελλο Φιλίας Ανατολικής Μεσογείου με τη συμμετοχή της Ελλάδας, της Τουρκίας, της Αιγύπτου και της Β’ Ιταλίας, υπό την αιγίδα της ΦΙΦΑ, είχε μάλιστα έρθει και ο πρόεδρός της Ζιλ Ριμέ. Οι αγώνες προκάλεσαν και διπλωματικό επεισόδιο μεταξλυ Ελλάδας και Τουρκίας με αφορμή έναν Έλληνα διαιτητή.\n\nΜια όμως εταιρεία αξιοποίησε διαφημιστικά την επιτυχία,,,",
    "Τα Νέα αποκαλύπτουν: Παρακολουθήσεις στην Ελλάδα με το λογισμικό Pegasus επί εποχής ΣΥΡΙΖΑ": "Αίσθηση προκαλεί δημοσίευμα της εφημερίδας \"TA ΝΕΑ\" που αποκαλύπτει την έκθεση του Citizen Lab του πανεπιστημίου του Τορόντο και στην οποία καταγράφονται στοιχεία για χρήση του κακόβουλου λογισμικού Pegasus στην Ελλάδα από το 2016, καθώς και συζητήσεις της ΕΥΠ, για απόκτηση του συγκεκριμένου λογισμικού.\n\nΣύμφωνα με το δημοσίευμα, οι ερευνητές του καναδικού εργαστηρίου που πραγματοποίησαν ενδελεχή έλεγχο σε παγκόσμια κλίμακα, ανακάλυψαν ότι οι παρακολουθήσεις με το \"Pegasus\"- που δρά όπως και το Predator και υφαρπάζει ό,τι υπάρχει στο κινητό, ακόμα και φωτογραφίες- πραγματοποιούνταν σε 45 χώρες με τη χρήση περίπου 35 \"κόμβων\"-διαχειριστών.\n\nΌσον αφορά στη χώρα μας, οι παρακολουθήσεις-υποκλοπές πραγματοποιούνταν μέσω του κόμβου \"Blackbird\" (Κότσυφας), ο οποίος χρησιμοποιήθηκε για υφαρπαγές δεδομένων από κινητά σε χώρες κυρίως της Μέσης Ανατολής και της Αφρικής, όπως η Ιορδανία, ο Λίβανος, το Κουβέιτ, η Λιβύη, το Ιράκ, τα Ηνωμένα Αραβικά Εμιράτα, το Μπαχρέιν, το Κατάρ, η Υεμένη, η Αίγυπτος, αλλά και σε άλλες χώρες, όπως οι ΗΠΑ, η Μεγάλη Βρετανία, ο Καναδάς κ.λπ.\n\nΗ έκθεση του καναδικού εργαστηρίου σημειώνει, ότι η εισβολή του παράνομου λογισμικού στα κινητά των ελληνικών στόχων έγιναν μέσω του δικτύου της Otenet SA, που ήταν πάροχος δικτύου κινητής τηλεφωνίας στη χώρα μας την περίοδο 1996-2009 και την οποία φέρεται να χρησιμοποιούσαν και οι υπάλληλοι της ΕΥΠ. Είναι ενδεικτικό ότι ο ιστότοπος Wikileaks είχε αποκαλύψει, τον Μάιο του 2018, απόπειρα προμήθειας παρόμοιου – ιταλικού – συστήματος από υπάλληλο της ΕΥΠ το 2014, με τη χρήση υπηρεσιακού mail της Οtenet.\n\nΕπιπλέον, σύμφωνα με πληροφορίες που παρουσιάζουν \"ΤΑ ΝΕΑ\" και υπογράφει ο αστυνομικός συντάκτης Βασίλης Λαμπρόπουλος, οι αντιπρόσωποι του \"Pegasus\" (σύμφωνα με αναφορές αξιωματούχων, παρών σε αυτές τις συνεννοήσεις ήταν και έλληνας επιχειρηματίας που δραστηριοποιείται σε άλλους εμπορικούς τομείς), πολιορκούσαν τότε κυρίως την ΕΥΠ αλλά και την ΕΛ.ΑΣ. για την πώληση αυτού του συστήματος. Αν το deal είχε επιτευχθεί, θα παρείχε τη δυνατότητα καταγραφής δεδομένων από τις διαδικτυακές πλατφόρμες Viber, Whatsap, Signal κ.ο.κ., όπου δεν μπορούν να παρακολουθηθούν τα συστήματα νόμιμων συνακροάσεων των μυστικών υπηρεσιών και των Αρχών Ασφαλείας που παρακολουθούν τις συνομιλίες μέσω του δικτύου 4G κ.λπ.\n\nΣύμφωνα, μάλιστα, με αναφορές στα \"ΝΕΑ\" στελεχών του τότε κυβερνητικού μηχανισμού, \"είχε γίνει συζήτηση, την περίοδο 2018-2019, για απόκτηση και του \"Pegasus\" στο πλαίσιο της αντικατάστασης του κεντρικού συστήματος υποκλοπών της ΕΥΠ. Ομως, δεν υπήρξε περαιτέρω συζήτηση λόγω έλλειψης νομοθετικού πλαισίου, ασαφών προδιαγραφών και κόστους\".\n\nΩστόσο, άλλοι υπηρεσιακοί παράγοντες και τεχνικοί σημείωναν ότι \"από την έκθεση του καναδικού εργαστηρίου δεν μπορεί να προκύψουν ασφαλή συμπεράσματα για την προέλευση χρήσης του \"Pegasus\" στη χώρα μας ή αν το δίκτυο της Otenet χρησιμοποιήθηκε για την παραγωγή πλαστών links, ώστε να παγιδευτούν οι στόχοι, ή αφορά τις διευθύνσεις των υπολογιστών που χρησιμοποιήθηκαν για τους υπολογιστές.\n\nΜε άλλα λόγια προκύπτει ότι ναι μεν το Pegasus ενεργοποιήθηκε στην Ελλάδα εκείνη την εποχή, αλλά κανείς δεν ξέρει από ποιον ή απο ποιους...\n\nΠώς γίνεται η παγίδευση\n\nTo \"Pegasus\", όπως και άλλα παρεμφερή λογισμικά που φαίνεται να έχουν δημιουργηθεί κυρίως στο Ισραήλ, έχει τη δυνατότητα παγίδευσης μέσω αποστολής ειδικών, \"ελκυστικών\" SΜS, στο κινητό τηλεφώνου του στόχου. Στο SMS το υποψήφιο θύμα καλείται να ανοίξει ύστερα από φιλική παραίνεση άγνωστου αποστολέα έναν διαδικτυακό τόπο που έχει μεγάλες ομοιότητες - αλλά δεν είναι το ίδιο - με γνωστές ενημερωτικές ιστοσελίδες ή άλλα δημοφιλή sites.\n\nΣε περίπτωση που ο ανυποψίαστος κάτοχος ανοίξει τον σύνδεσμο (link) του SMS, το παράνομο λογισμικό, όπως το \"Predator\", αρχίζει να υφαρπάζει και να καταγράφει αρχεία του κατόχου του κινητού, μπορεί να \"τραβήξει\" στιγμιότυπα οθόνης, να ενεργοποιήσει το μικρόφωνο και την κάμερα της συσκευής αλλά και να \"ξεκλειδώσει\" κωδικούς. Είναι, άλλωστε, χαρακτηριστικό ότι τα τελευταία χρόνια έχουν αναδειχθεί παραβιάσεις εκατοντάδων κινητών πολιτικών, δημοσιογράφων, ακτιβιστών κ.ο.κ. σε δεκάδες χώρες.\n\nΝΔ: Τι γνώριζε ο κ. Τσίπρας;\n\nΗ Νέα Δημοκρατία με αφορμή το δημοσίευμα, αναφέρει σε ανακοίνωσή της ότι πρόκειται για \"το κακόβουλο λογισμικό για το οποίο γίνεται έρευνα σε ευρωπαϊκό επίπεδο καθώς έχει εντοπιστεί σε σειρά χωρών. Και είναι η περίοδος για την οποία έχουν υπάρξει δημόσιες αναφορές για παρακολούθηση του σημερινού Πρωθυπουργού κ. Κυριάκου Μητσοτάκη\". Παράλληλα, θέτει συγκεκριμένα ερωτήματα προς τον πρόεδρο της αξιωματικής αντιπολίτευσης: Αν γνώριζε για τη λειτουργία του Pegasus στην Ελλάδα, αν είχε ενημερωθεί από τον κ. Ρουμπάτη για την έκθεση του Citizel Lab, σε ποιες ενέργειες είχε προέβη, και αν έκανε ελέγχους η ΑΔΑΕ έκανε ελέγχους και αν κατέληξαν κάπου.\n\nΟι πιο πρόσφατες Ειδήσεις\n\n\n\nΔιαβάστε πρώτοι τις Ειδήσεις για ό,τι συμβαίνει τώρα στην Ελλάδα και τον Κόσμο στο thetoc.gr",
    "Υπουργός Δικαιοσύνης Βελγίου: «Δε θα ενδώσουμε ποτέ στη βία»": "Τρεις συλλήψεις πραγματοποιήθηκαν στην Ολλανδία μετά τον εντοπισμό αυτοκινήτου με όπλα έξω απ΄το σπίτι του Βέλγου υπουργού Δικαιοσύνης\n\n«Δε θα ενδώσουμε ποτέ στη βία. Ποτέ» είναι το μήνυμα του Υπουργού Δικαιοσύνης του Βελγίου, Βίνσεντ Βαν Κουίκενμπορν λίγες ώρες μετά την σύλληψη τριών ατόμων στην Ολλανδία για σχέση με «απειλές» που εξαπολύθηκαν εναντίον του και τον εντοπισμό αυτοκινήτου με όπλα κοντά στο σπίτι του.\n\n«Ως πατέρας, το πρώτο μου μέλημα αυτή τη στιγμή είναι η γυναίκα και τα παιδιά μου. Δεν το επέλεξαν αυτό, αλλά πρέπει να υποστούν τις συνέπειες. Κάθε γονιός θα καταλάβει ότι αυτό είναι δύσκολο να το αντέξει. Προσπαθούμε να προστατεύσουμε τα παιδιά από αυτό που συμβαίνει όσο το δυνατόν περισσότερο» αναφέρει ο Βέλγος υπουργός σε ανάρτησή του στο Facebook προσθέτοντας ότι «αυτή τη φορά ήμουν ο στόχος. Δυστυχώς, αυτή είναι η πραγματικότητα που αντιμετωπίζουν πολλοί άνθρωποι στην αστυνομία και στο δικαστικό σύστημα. Όποιος εμπλέκεται στην καταπολέμηση του οργανωμένου εγκλήματος γνωρίζει ότι ενέχει αναπόφευκτα κινδύνους. Από την αστυνομία που περιπολεί στους δρόμους μας τη νύχτα μέχρι τον ομοσπονδιακό εισαγγελέα. Κι όμως το κάνουν. Από αίσθηση καθήκοντος. Για εμάς. Σε πλήρη ανωνυμία. Ακόμα κι αν γνωρίζουν τους κινδύνους. Ακόμα κι αν οι απειλές εναντίον τους έχουν μικρότερη απήχηση στα ΜΜΕ. Είναι όλοι τους ήρωες. Στο δημοκρατικό μας κράτος δικαίου, δεν θα ενδώσουμε ποτέ στη βία. Ποτέ».\n\nΣύμφωνα με την εφημερίδα «Le Soir», το βράδυ της Παρασκευής, τρία άτομα συνελήφθησαν στην Ολλανδία σε σχέση με «σοβαρή» απειλή κατά του Βίνσεντ Βαν Κουίκενμπορν.\n\n«Η ομοσπονδιακή εισαγγελία ενημερώθηκε την τελευταία εβδομάδα για μια πιθανή απειλή κατά του προσώπου του υπουργού Δικαιοσύνης Βίνσεντ Βαν Κουίκενμπορν», ανέφερε η εισαγγελία και συμπλήρωσε ότι «άμεσα ξεκίνησε έρευνα και ανατέθηκε σε ανακριτή της δικαστικής περιφέρειας της Δυτικής Φλάνδρας. Τα πρώτα στοιχεία αυτής της έρευνας έδειξαν γρήγορα ότι αυτή η απειλή πρέπει να ληφθεί σοβαρά υπόψη».\n\nΝα σημειωθεί ότι έχει ζητηθεί η μεταφορά των συλληφθέντων στο Βέλγιο.\n\nΝωρίτερα, το πρωί της Παρασκευής, ύποπτο αυτοκίνητο εντοπίστηκε σε μια κατοικημένη περιοχή, κοντά στην οικία του Υπουργού σύμφωνα με την φλαμανδόφωνη εφημερίδα Het Laatste Nieuws. Στο αυτοκίνητο, εντοπίστηκαν καλάσνικοφ, εκρηκτικές ύλες και πιθανώς και φιάλες αερίου.\n\nΤο ύποπτο όχημα, που έφερε ολλανδικές πινακίδες, κατασχέθηκε και θα ερευνηθεί. H ομάδα συντονισμού για ανάλυση απειλών ανέφερε ότι προς το παρόν δεν πρέπει να υπάρξουν «βιαστικά συμπεράσματα» σχετικά με το τι μπορεί να κρύβεται πίσω από την υπόθεση. Πάντως, ο Βίνσεντ Βαν Κουίκενμπορν, ακύρωσε αρκετές από τις δραστηριότητές του για τις επόμενες ημέρες, ενώ αποφασίστηκε η ενίσχυση της ασφάλειάς του.\n\nΔείτε επίσης: Λίβανος: 89 νεκροί μετά από τραγωδία με σκάφος – Ωστόσο, και άλλοι σχεδιάζουν να μεταναστεύσουν",
    "Εθνική Ελλάδος: Τα πρώτα βήματα, η «χρυσή» μέρα και οι επιτυχίες": "Η Εθνική Ελλάδος ρίχνεται στην «μάχη» του Ευρωπαϊκού Πρωταθλήματος, για να διεκδικήσει ξανά το χρυσό μετάλλιο της διοργάνωσης, με τον πρώτο αγώνα να διεξάγεται την Παρασκευή (2/09) στις 18:00 εναντίον της Κροατίας. Όλοι οι αγώνες της «γαλανόλευκης», θα προβληθούν σε ανοικτή τηλεοπτική ζώνη, από τον Alpha Κύπρου.\n\nΤο αντιπροσωπευτικό συγκρότημα της Ελλάδας, έχει μια ιδιαίτερη σχέση με τον θεσμό, εφόσον είναι αυτός που την έβαλε στον ευρωπαϊκό αθλητικό «χάρτη», κάνοντας τους πολίτες μιας ολόκληρης χώρας, να βγουν στον δρόμο να πανηγυρίσουν, για πρώτη φορά.\n\nΜε αφορμή την συμμετοχή της στο Ευρωμπάσκετ του 2022, το Alphanews.Live σας παρουσιάζει, τα πεπραγμένα της Εθνικής Ελλάδος στο μπάσκετ.\n\nΤο διεθνές ντεμπούτο και το πρώτο μετάλλιο\n\nΗ πρώτη παρουσία της Εθνικής Ελλάδος σε διεθνή διοργάνωση, ήταν στο Ευρωμπάσκετ του 1949 στο Κάιρο.\n\nΤότε την διοργάνωση έπρεπε να φιλοξενήσει η Σοβιετική Ένωση, που ήταν η προηγούμενη νικήτρια του θεσμού, όμως αρνήθηκε, ενώ το ίδιο έκανε και η δευτεραθλήτρια Τσεχοσλοβακία , που δεν μπορούσε να αναλάβει για δεύτερη συνεχόμενη φορά το πρωτάθλημα. Έτσι η διοργάνωση τελικά δόθηκε στην Αίγυπτο, που είχε τερματίσει τρίτη.\n\nΌμως εξαιτίας της μεγάλης απόστασης, η πλειοψηφία των κρατών δεν συμμετείχε και στο Ευρωμπάσκετ του 1949 αγωνίστηκαν μόνο επτά εθνικές ομάδες, η Αίγυπτος, η Γαλλία, η Τουρκία, η Ολλανδία, η Συρία, ο Λίβανος και η Ελλάδα.\n\nΟ τρόπος διεξαγωγής ήταν απλός, όλες οι ομάδες παίζανε μεταξύ τους, με τη νίκη να μετράει για δύο πόντους και την ήττα για έναν, με την τελική κατάταξη να βασίζεται σε αυτούς τους βαθμούς.\n\nΗ «γαλανόλευκη» αντιμετώπισε πρώτα την Γαλλία και ηττήθηκε με τελικό σκορ 41-36, έπειτα έκανε δύο διαδοχικές νίκες εναντίον της Ολλανδίας (46-28) και της Τουρκίας (54-41).\n\nΣτην συνέχεια γνώρισε την ήττα από την διοργανώτρια Αίγυπτο με σκορ 50-39 και κέρδισε τους τελευταίους δύο αγώνες, κόντρα στον Λίβανο (36-45) και στην Συρία (45-49).\n\nΈτσι συλλέγοντας συνολικά 10 βαθμούς, με 4 νίκες και 2 ήττες, κατέκτησε την τρίτη θέση και το χάλκινο μετάλλιο, που αποτελεί το πρώτο στην ιστορία της.\n\nΠρώτο... χρυσάφι\n\nΤριάντα χρόνια μετά το χάλκινο του Ευρωμπάσκετ, το αντιπροσωπευτικό συγκρότημα της Ελλάδας θα κατακτήσει και το πρώτο του χρυσό μετάλλιο.\n\nΤο 1979 η Εθνική έλαβε μέρος στους Μεσογειακούς αγώνες, όπου συμμετείχαν συνολικά 12 χώρες, η Γιουγκοσλαβία που ήταν και η διοργανώτρια, η Γαλλία, η Ιταλία, η Ισπανία, η Τουρκία, η Αίγυπτος, η Αλγερία, η Τυνησία, o Λίβανος, η Συρία, το Μαρόκο και η Ελλάδα.\n\nΤότε στην «γαλανόλευκη» είχε προσληφθεί για πρώτη φορά Αμερικάνος προπονητής, που πρόσφερε νέα φιλοσοφία στην ομάδα, με την Ελλάδα να κατακτά το πρώτο της χρυσό μετάλλιο αήττητη.\n\nΌταν έγινε η «επίσημη αγαπημένη»\n\nΤο 1987, το Ευρωμπάσκετ φιλοξενούσε η Ελλάδα, ήταν η 25η φορά που έλαβε χώρα η διοργάνωση και συμμετείχαν 12 χώρες.\n\nΟ τρόπος διεξαγωγής ήταν ο εξής: Οι ομάδες χωρίζονταν σε δύο ομίλους, με τις τέσσερις πρώτες από κάθε όμιλο να προκρίνονται στα προημιτελικά της διοργάνωσης, οι νικητές στους ημιτελικούς προκρίνονταν στον τελικό, ενώ οι ηττημένοι σε ματς για την τρίτη θέση.\n\nΗ «γαλανόλευκη» βρισκόταν στον Α όμιλο, με την Σοβιετική Ένωση, την Γιουγκοσλαβία, την Ισπανία, την Γαλλία και την Ρουμανία.\n\nΣτον πρώτο αγώνα νίκησε εύκολα εναντίον των Ρουμάνων με 109-77 και πρωταγωνιστή τον Νίκο Γκάλη, ο οποίος μέτρησε 44 πόντους, με μπροστάρη πάλι τον Ελληνοαμερικανό η Ελλάδα πραγματοποίησε την πρώτη μεγάλη έκπληξη του τουρνουά, καθώς επικράτησε με 84-78 κόντρα στην ισχυρή Γιουγκοσλαβία.\n\nΣτην συνέχεια γνώρισε δύο ήττες από την Ισπανία (106-89) και την Σιβιετική Ένωση (66-69) και στον τελευταίο αγώνα των ομίλων, κέρδισε την Γαλλία με τελικό σκορ 82-69 και προκρίθηκε στα προημιτελικά.\n\nΕκεί επικράτησε επί της Ιταλίας με 90-78 και κορυφαίους τους Νίκο Γκάλη και Παναγιώτη Γιαννάκη. Στον ημιτελικό διπλασίασε τις νίκες της κόντρα στην Γιουγκοσλαβία και προκρίθηκε στον μεγάλο τελικό, εναντίον της Σοβιετικής Ένωσης.\n\nΤο ραντεβού με το πάνθεον του ευρωπαϊκού αθλητισμού είχε δοθεί για τις 14 Ιουνίου του 1987. Η Εθνική σε ένα κατάμεστο ΣΕΦ, είχε το προβάδισμα με 40-38, ωστόσο ένα τρίποντο του Βάλντις Βάλτερς έβαλε μπροστά τους Σοβιετικούς, με το σκορ στο ημίχρονο να είναι 42-41.\n\nΣτην ανάπαυλα η Σοβιετική Ένωση είχε το πάνω χέρι, όμως στα τελευταία τέσσερα λεπτά του αγώνα η «γαλανόλευκη» έβγαλε αντίδραση και προσπάθησε να μείνει «ζωντανή» στο όνειρο και κατάφερε να στείλει τον αγώνα στην παράταση, με τον Λιβέρη Ανδρίτσο να εκτελεί επιτυχημένα δύο βολές, μετά από φάουλ του Τσατσένκο.\n\nΣτην παράταση οι δύο ομάδες πηγαίνανε χέρι-χέρι στο σκορ, με τον Νίκο Γκάλη να είναι πρωταγωνιστής για την Ελλάδα. Στα 36 δευτερόλεπτα πριν την λήξη του αγώνα το σκορ ήταν ισόπαλο 101-101 και την τελευταία επίθεση είχε η «γαλανόλευκη».\n\nΣτα 5 δευτερόλεπτα ο Γκομπορόφ έκανε φάουλ στον Αργύρη Καμπούρη, που είχε πάρει το επιθετικό ριμπάουντ, με τον τελευταίο να είναι εύστοχος και στις δύο βολές και να χαρίζει το χρυσό μετάλλιο στην Ελλάδα.\n\nΉταν η μεγαλύτερη τότε στην ιστορία επιτυχία, του ελληνικού αθλητισμού σε ομαδικό άθλημα και δικαίως έκανε την Εθνική μπάσκετ την «επίσημη αγαπημένη».",
    "Welt: Η νέα μεσογειακή διαδρομή των προσφύγων κρύβει πολλούς κινδύνους ταυτόχρονα": "Οι μετανάστες που θέλουν να έρθουν στην ΕΕ επιλέγουν όλο και περισσότερο τη διαδρομή μέσω της ανατολικής Μεσογείου, αναφέρει η Welt. Η διαδρομή οδηγεί από την Τουρκία στην Ιταλία και είναι πολύ μεγαλύτερη από εκείνη μέσω Ελλάδας. Υπάρχει λόγος για τον οποίο οι άνθρωποι παίρνουν το ρίσκο ούτως ή άλλως.\n\n\n\nΗ μετανάστευση μέσω της Μεσογείου δείχνει ένα νέο, άσχημο πρόσωπο αυτές τις μέρες: σύμφωνα με την Ύπατη Αρμοστεία των Ηνωμένων Εθνών για τους Πρόσφυγες (UNHCR), έξι Σύριοι έχασαν τη ζωή τους στα μέσα Σεπτεμβρίου ενώ προσπαθούσαν να φτάσουν στην ΕΕ μέσω της Μεσογείου.\n\nΟ θάνατός τους αποκαλύπτει μια νέα πτυχή του κινδύνου που ενέχει αυτή η μεταναστευτική διαδρομή: οι τέσσερις ενήλικες και τα δύο παιδιά, ηλικίας ενός και δύο ετών, δεν πνίγηκαν, αλλά πέθαναν από πείνα και δίψα, όπως ανέφεραν οι επιζώντες επιβάτες.\n\nΗ σημερινή τραγωδία υποδηλώνει μια αλλαγή στις μεταναστευτικές κινήσεις. Όλο και περισσότεροι άνθρωποι προσπαθούν να φτάσουν στην Ιταλία - και συνεπώς στην ΕΕ - μέσω θαλάσσης από την Τουρκία. Το σκάφος στο οποίο επέβαιναν οι έξι άνθρωποι που έχασαν τη ζωή τους είχε επίσης αναχωρήσει από την τουρκική πόλη Αττάλεια.\n\nΗ πιο προφανής διαδρομή για τους ανθρώπους που θέλουν να φτάσουν στην ΕΕ από τη Μέση Ανατολή είναι από την Τουρκία προς την Ελλάδα. Τα ελληνικά νησιά, όπως η Λέσβος, η Χίος ή η Σάμος, απέχουν μερικές φορές μόνο λίγα χιλιόμετρα από την τουρκική ενδοχώρα- μια φουσκωτή βάρκα με μια μικρή μηχανή είναι το μόνο που χρειάζεται για να περάσετε.\n\nΈνας αγώνας ενάντια στο χρόνο\n\n\n\nΗ κατάσταση είναι διαφορετική στη λεγόμενη διαδρομή της Καλαβρίας από την Τουρκία προς την Ιταλία: η απόσταση από την Αττάλεια έως την ιταλική περιοχή της Καμπανίας υπερβαίνει ήδη τα 1200 χιλιόμετρα σε ευθεία γραμμή. Αντί για λίγες ώρες, αυτή η διέλευση διαρκεί συχνά μια εβδομάδα ή και περισσότερο.\n\nΑυτό καθιστά τη διαδρομή αυτή ιδιαίτερα επικίνδυνη: δεν είναι μόνο η θάλασσα ένας θανάσιμος εχθρός, αλλά και ο αγώνας ενάντια στον χρόνο με τα αποθέματα τροφίμων και νερού που λιγοστεύουν στο πλοίο. Η ομάδα με τους έξι Σύριους είχε ήδη μετακινηθεί για περισσότερο από μία εβδομάδα προτού η ιταλική ακτοφυλακή τους διασώσει από την κεντρική Μεσόγειο.\n\nΣύμφωνα με παρατηρητές, το γεγονός ότι οι μετανάστες αναλαμβάνουν όλο και περισσότερο αυτό το ρίσκο έχει να κάνει με τη συνοριακή πολιτική της Ελλάδας. Στόχος της Αθήνας είναι να αφήσει όσο το δυνατόν λιγότερους μετανάστες να εισέλθουν στη χώρα. Με τον τρόπο αυτό, οι αξιωματούχοι καταφεύγουν συστηματικά σε μεθόδους που παραβιάζουν τα ανθρώπινα δικαιώματα.\n\nΣτα λεγόμενα pushbacks, οι άνθρωποι εκδιώκονται συλλογικά χωρίς να ελέγχεται το δικαίωμά τους σε προστασία. Πολυάριθμες μελέτες έχουν τεκμηριώσει αυτή την πρακτική. Στις περισσότερες περιπτώσεις, οι διαδικασίες συνοδεύονται από βία. Σε πολλές περιπτώσεις, ακόμη και άνθρωποι που έχουν ήδη φτάσει σε ελληνικό νησί συγκεντρώνονται, παραδίδονται σε σωσίβιες λέμβους και σύρονται προς τα τουρκικά ύδατα.\n\nΌσον αφορά τη θαλάσσια οδό προς την Ιταλία, ο Τούρκος υπουργός Εσωτερικών Σουλειμάν Σοιλου δήλωσε στα τέλη του περασμένου έτους: \"Γιατί έχει μετατοπιστεί η διαδρομή εκεί; Επειδή υπάρχουν απωθήσεις στο Αιγαίο\". Η Ελλάδα αρνείται τους ισχυρισμούς.\n\nΠροφανώς παίζουν ρόλο και οι δυσκολίες στη βαλκανική διαδρομή. Όσοι καταφέρνουν να φτάσουν στην Ελλάδα και θέλουν να συνεχίσουν προς τη Δυτική Ευρώπη πρέπει πρώτα να εγκαταλείψουν ξανά την ΕΕ και να διασχίσουν πολλά σύνορα στα Δυτικά Βαλκάνια, όπως η Βόρεια Μακεδονία, η Σερβία και η Βοσνία-Ερζεγοβίνη. Αλλά και εκεί εφαρμόζονται όλο και περισσότερο αυστηροί συνοριακοί έλεγχοι.\n\nΤο Δίκτυο Παρακολούθησης της Βίας στα Σύνορα περιγράφει την κατάσταση ως εξής: \"Οι συστηματικές απωθήσεις από μεταμφιεσμένες και ένοπλες αρχές είναι ένα επαναλαμβανόμενο χαρακτηριστικό (...) κατά μήκος ολόκληρης της διαδρομής των Δυτικών Βαλκανίων\". Ειδικά μετά την πανδημία, οι βίαιες και παράνομες πρακτικές έχουν αυξηθεί σημαντικά, αναφέρει η ιστοσελίδα της ΜΚΟ.\n\nΟ οργανισμός διαχείρισης συνόρων Frontex επιβεβαιώνει ότι όλο και περισσότεροι μετανάστες στην Τουρκία στρέφονται προς τη διαδρομή προς την Ιταλία: \"Κερδίζει ολοένα και μεγαλύτερη σημασία, ακόμη και αν δεν είναι ακόμη η κύρια διαδρομή. Η κύρια διαδρομή είναι η διαδρομή των Δυτικών Βαλκανίων. Αλλά ναι, έχουμε παρατηρήσει μια αυξανόμενη τάση από την Τουρκία προς την Ιταλία και περιστασιακά προς την Αλβανία\", δήλωσε εκπρόσωπος της Frontex στη Welt.\n\nΑυτό επιβεβαιώνεται και από τα στοιχεία της Ύπατης Αρμοστείας του ΟΗΕ για τους Πρόσφυγες: ενώ μέχρι τις 19 Σεπτεμβρίου του 2021 είχαν περάσει από την Τουρκία στην Ιταλία 5.664 άτομα, φέτος έχουν ήδη διπλασιαστεί, δηλαδή 11.016 άτομα.\n\nΑυτό σημαίνει ότι η διαδρομή αυτή έχει αυξηθεί δυσανάλογα, καθώς η συνολική μετανάστευση μέσω της Μεσογείου έχει αυξηθεί μόνο κατά 55%. Και αυτό παρά το γεγονός ότι η τουρκική ακτοφυλακή αναφέρει επανειλημμένα ότι εμπόδισε τις βάρκες να περάσουν στην Ιταλία. \"Έχουμε μια συμφωνία. Κάνουμε τα πάντα για να σταματήσουμε αυτή τη διαδρομή προς την Ιταλία\", δήλωσε ο Τούρκος υπουργός Εσωτερικών Σοιλού.\n\nΗ Γερμανία και η Γαλλία είναι δημοφιλείς προορισμοί\n\n\n\nΕκτός από την πολυσύχναστη διαδρομή από την Τουρκία προς την Ιταλία, αυξάνονται επίσης οι αναχωρήσεις από τον χτυπημένο από την κρίση Λίβανο. Συνεπώς, οι μετακινήσεις στην ανατολική Μεσόγειο αυξάνονται σημαντικά συνολικά.\n\nΟι συνεχιζόμενες αλλά και οι νέες κρίσεις ευθύνονται για την εξέλιξη αυτή. Επηρεάζουν τόσο τις χώρες καταγωγής των μεταναστών όσο και τις λεγόμενες χώρες διαμετακόμισης, δηλαδή τα σημεία λογαριασμού στη διαδρομή τους. Επιπλέον, οι ταξιδιωτικοί περιορισμοί έχουν χαλαρώσει και πάλι λόγω της πανδημίας.\n\nΣτη γενική πολιτική αστάθεια σε χώρες όπως ο Λίβανος και η Λιβύη προστίθενται οι αρνητικές επιπτώσεις της κρίσης της Κορόνας στην οικονομία: Οι άνθρωποι δεν μπορούν να βρουν δουλειά και αναζητούν εργασία στην Ευρώπη. Σε αυτό προστίθενται οι αυξημένες τιμές των τροφίμων λόγω του πολέμου στην Ουκρανία και ένα νέο κίνημα φυγής από το Αφγανιστάν από τότε που οι Ταλιμπάν ανέλαβαν και πάλι την εξουσία.\n\nΟι εθνικότητες των μεταναστών που φθάνουν στην Καλαβρία και την Απουλία από την ανατολική Μεσόγειο ταιριάζουν επίσης με αυτές τις αιτίες: Πρόκειται κυρίως για Αφγανούς, με τους Αιγύπτιους στη δεύτερη θέση, ακολουθούμενους από Σύρους και Ιρανούς. Όσοι από αυτούς δεν δικαιούνται άσυλο, συχνά εγκαταλείπουν την Ιταλία για τον βορρά - η Γερμανία και η Γαλλία είναι μεταξύ των προτιμώμενων προορισμών.",
    "Ικανοποιητική παρουσία της κυπριακής αποστολής στο Cross Kart Challenge 2022": "Ικανοποιητική κρίνεται η παρουσία της πενταμελούς αποστολής του Κυπριακού Συνδέσμου Αυτοκινήτου στο Λίβανο όπου έλαβε μέρος στην τριεθνή συνάντηση Cross Kart Challenge 2022 η οποία ολοκληρώθηκε την Κυριακή (28/8). Ήταν μια διοργάνωση του Automobile Touring Car Lebanon (ATCL), διοργανωτή – μεταξύ άλλων –του Ράλλυ Λιβάνου με χρηματοδότηση από το πρόγραμμα FIA Sport Grant Programme. Πέρα από την Κύπρο μετείχαν ο Λίβανος και η Ιορδανία με συνολικά 16 οδηγούς.\n\nΟ Γιώργος Πολυκάρπου είχε την καλύτερη παρουσία για την Κύπρο αφού αγωνίστηκε στον μικρό τελικό χάνοντας την τρίτη θέση λόγω jump start που είχε ως συνέπεια την αποκλεισμό του. Κατετάγη τέταρτος. Νωρίτερα φέτος ο Πολυκάρπου είχε λάβει μέρος στο FIA Rally Star που διεξήχθη με παρόμοιου τύπου οχήματα.\n\nΠολύ καλά τα πήγαν ο Χρίστος Δημητρίου και ο Νικόλας Γεωργίου οι οποίοι εκπροσώπησαν και πέρσι την Κύπρο στη διοργάνωση. Ο Γεωργίου ήταν μια ανάσα από τους «4» ενώ ο Δημητρίου πέρασε άνετα στους «8» όπου και αποκλείστηκε για ένα εκατοστό του δευτερολέπτου.\n\nΌσον αφορά στους πρωτάρηδες, ο Δήμος Επισκόπου είχε κάποια θέματα με το κιβώτιο ταχυτήτων του Cross Kart ενώ στα νοκ – άουτ αντιμετώπισε τον Πολυκάρπου από τον οποίο αποκλείστηκε. Θέματα με το όχημα είχε και η Τάρα Λακόνικο που είχε την ατυχία να αναμετρηθεί με το νικητή του αγώνα στην πρώτη κούρσα και να αποκλειστεί.\n\nΓενικώς ήταν ένα πολύ εποικοδομητικό τριήμερο για τους Κύπριους αθλητές που είχαν την ευκαιρία να βελτιώσουν τις ικανότητές τους τόσο προπονούμενοι εντός πίστας όσο και μέσα από τη θεωρία.\n\nΟ Κυπριακός Σύνδεσμος Αυτοκινήτου επενδύει στην ανάπτυξη ταλέντων, η οποία αποτελεί προτεραιότητα για την Διεθνή Ομοσπονδία Αυτοκινήτου (FIA) και για το λόγο αυτό θα συνεχίσει τις αποστολές στο εξωτερικό για συμμετοχή σε προγράμματα της FIA της οποίας αποτελεί το μοναδικό αντιπρόσωπο σε ολόκληρη την επικράτεια της Κύπρου.",
    "Οι αδελφοί Σαράντη εξαγοράζουν θυγατρική της Δέλτα στη Βουλγαρία": "Οι αδελφοί Σαράντη εξαγοράζουν από τη Δέλτα εργοστάσιο και θυγατρική στη Βουλγαρία\n\n\n\nΜε βάση το ρεπορτάζ που έχουμε στη διάθεσή μας, το οποίο επιβεβαίωσε λίγες ώρες αργότερα και η επίσημη ανακοίνωση των εταιρειών, ο μεγαλύτερος όμιλος στον τομέα της εγχώριας γαλακτοβιομηχανίας με βάση τα οικονομικά του μεγέθη, προχωράει στην εξαγορά της βουλγαρικής θυγατρικής της Δέλτα, United Milk Company. Με αυτόν τον τρόπο ενισχύει την παρουσία του τόσο στην περιοχή των Βαλκανίων, όσο και στη συγκεκριμένη χώρα όπου ήδη από το 2003 διατηρούσε παρουσία μέσω της Tyrbul, την οποία είχε εξαγοράσει, προχωρώντας και στην κατασκευή εργοστασίου παραγωγής κίτρινων τυριών.\n\nΤρίτη εξαγορά εντός του 2022\n\nΤα Ελληνικά Γαλακτοκομεία προχωρούν σε μία ακόμα κίνηση εξαγοράς εντός του 2022, έχοντας αποκτήσει ήδη μέσω πλειστηριασμού τις εγκαταστάσεις της πτωχευμένης γαλακτοβιομηχανίας Αγνό στη Βόρεια Ελλάδα και προ ολίγων ημερών το 49% της κυπριακής εταιρείας Κουρούσιης, με προοπτική απόκτησης του συνόλου των μετοχών της σε δεύτερο χρόνο. Θα θυμίσουμε ότι τα Ελληνικά Γαλακτοκομεία προχωρούν με γρήγορους ρυθμούς στην επέκτασή τους στην κυπριακή αγορά, προσβλέποντας στην ταχέως αναπτυσσόμενη στο εξωτερικό αγορά του χαλουμιού, βάζοντας με αυτόν τον τρόπο ένα ακόμα εθνικό προϊόν στη φαρέτρα των τυροκομικών προϊόντων που παράγουν εκτός από τη φέτα.\n\nΗ United Milk Company παράγει φρέσκα γαλακτοκομικά προϊόντα, μεταξύ των οποίων παραδοσιακά βουλγαρικά αγαθά, ενώ εξάγει σημαντικές ποσότητες από αυτά σε αγορές όπως οι Ηνωμένες Πολιτείες, ο Λίβανος, η Αυστραλία, ο Καναδάς και η Ρωσία. Η έδρα του εργοστασίου της UMC βρίσκεται στην δεύτερη μεγαλύτερη πόλη της Βουλγαρίας, το Πλόβντιβ, ενώ η επιχείρηση δραστηριοποιείται στην παραγωγή γαλακτοκομικών προϊόντων για περισσότερα από 50 χρόνια.\n\nΗ πώληση της βουλγάρικης θυγατρικής έρχεται λίγο μετά την πώληση και δύο εργοστασίων που ταυτίστηκαν με την παραγωγική διαδρομή της Δέλτα, όπως το παλιό εργοστάσιο γάλακτος στον Ταύρο, του οποίου την παραγωγή μετέφερε το 2020 στον Άγιο Στέφανο, προχωρώντας στη συγχώνευση των δύο παραγωγικών μονάδων σε μία. Οι κινήσεις αυτές αποσκοπούν στη βελτίωση της οικονομικής της θέσης και στη μείωση του υψηλού της δανεισμού, ο οποίος το 2021 ανήλθε στα 146,2 εκατομμύρια ευρώ. Το εργοστάσιο του Ταύρου απέκτησε η αλυσίδα The Mart Cash & Carry της οικογένειας Σκλαβενίτη, που διαθέτει προϊόντα κυρίως σε εταιρείες εστίασης και ξενοδοχεία. Ταυτόχρονα όμως η Δέλτα προχώρησε και σε συμφωνία για την πώληση του εργοστασίου της στο Πλατύ Ημαθίας, όπου παλαιότερα παραγόταν το γάλα εβαπορέ «Βλάχας», πριν η παραγωγή του ανατεθεί σε εταιρεία του εξωτερικού και διακοπεί η παραγωγική δραστηριότητα στην Ημαθία. Το συγκεκριμένο εργοστάσιο περιέρχεται στην ιδιοκτησία ξένου επενδυτή.\n\nΔιευρυμένη παρουσία στη βαλκανική χερσόνησο\n\nΣτις βαλκανικές χώρες εκτός από την Ελλάδα και τη Βουλγαρία, ο όμιλος Ελληνικά Γαλακτοκομεία διατηρεί και ισχυρή παρουσία στη Ρουμανία μέσω της Fabrica de Lapte Brasov, στην οποία έχει προγραμματίσει να επενδύσει συνολικά 40 εκατομμύρια ευρώ έως και το 2023 για την προσθήκη νέας γραμμής εμφιάλωσης γάλακτος και εξοπλισμού ανανεώσιμων πηγών ενέργειας. Η Fabrica de Lapte ιδρύθηκε το 2011 και σε αυτήν ο όμιλος έχει επενδύσει τα τελευταία δέκα χρόνιαι ποσό που υπερβαίνει τα 150 εκατομμύρια ευρώ. Η αρχική επένδυση ύψους 55 εκατομμυρίων ευρώ αφορούσε στην ανάπτυξη του νέου εργοστασίου επεξεργασίας γάλακτος το ομίλου στο Brasov της Ρουμανίας. Το ρουμανικό εργοστάσιο απέφερε στον όμιλο έσοδα άνω των 110 εκατ. ευρώ το 2021. Από το συγκεκριμένο ποσό το 60% προήλθε από την πώληση επώνυμων προϊόντων. Σημειώνεται ότι η επιχείρηση των αδελφών Σαράντη ξεκίνησε να δραστηριοποιείται στη Ρουμανία ήδη από το 1999 με την εξαγορά τότε της Tyrom S.A. και την ίδρυση του πρώτου της εργοστασίου εκτός Ελλάδας.\n\n\n\n\n\nΟ όμιλος Ελληνικά Γαλακτοκομεία είχε το 2021 κύκλο εργασιών 427 εκατ. ευρώ έναντι 405,4 εκατομμυρίων ευρώ. Στο χαρτοφυλάκιο του ομίλου, εντάσσονται εμπορικές ονομασίες όπως όπως Ολύμπος, Ροδόπη, Τυράς, Δουμπιά, Κλιάφα και εσχάτως η Αγνό\n\nΚοινή ανακοίνωση Ελληνικών Γαλακτοκομείων και Δέλτα Τρόφιμα για συμφωνία εξαγοράς της United Milk Company (OMK)\n\nΗ Ελληνικά Γαλακτοκομεία και η Δέλτα Τρόφιμα ανακοινώνουν ότι ολοκληρώθηκε και υπογράφηκε η συμφωνία πώλησης του 100% των μετοχών της United Milk Co., θυγατρικής εταιρίας της Δέλτα στη Βουλγαρία στην TYRBUL S.A., μέλος του ομίλου των Ελληνικών Γαλακτοκομείων.\n\nΗ UMC που εδρεύει στο Plovdiv της Βουλγαρίας αποτελεί ηγέτιδα δύναμη στον κλάδο των γαλακτοκομικών στην αγορά της γείτονας χώρας με κύρια παρουσία στο γάλα και στο γιαούρτι. Το 2021 ο κύκλος εργασιών της ανήλθε στα 52,5 εκ. €, τα κέρδη EBITDA στα 5,15 εκ. € και τα κέρδη προ φόρων στα 1,65 εκ. €. Επίσης, η UMC απασχολεί 500 εργαζομένους.\n\nΣημειώνεται ότι η συναλλαγή τελεί υπό την αίρεση ολοκλήρωσης των απαραίτητων εγκρίσεων από την Επιτροπή Ανταγωνισμού της Δημοκρατίας της Βουλγαρίας.\n\n\n\n",
    "Ελληνική ρελάνς κόντρα στα σχέδια του Ερντογάν για το μεταναστευτικό": "Η προκλητική ομιλία του Ερντογάν στην Γενική Συνέλευση του ΟΗΕ όπου τόλμησε να κατηγορήσει την Ελλάδα για δήθεν εγκλήματα κατά της ανθρωπότητας στον τομέα του μεταναστευτικού πρέπει να απαντηθεί όχι μόνο σε επίπεδο ενημέρωσης αλλά και στο ίδιο το πεδίο. Διότι δεν αρκεί να έχουμε για άλλη μια φορά εκ μέρους της κυβέρνησης ένα χαρτοπόλεμο ανακοινώσεων αλλά απαιτείται και η ανάληψη δράσης η οποία θα εκθέσει κυριολεκτικά τον θρασύτατο Ερντογάν και θα αποκαλύψει στην διεθνή κοινή γνώμη ότι το τουρκικό καθεστώς είναι ο μεγαλύτερος επίσημος δουλέμπορος της εποχής μας.\n\nΓια τον λόγο αυτόν θα πρέπει να αναληφθεί δράση σε όλα τα διεθνή φόρα και κυρίως σε επίπεδο ΕΕ όπου με τεκμηριωμένο τρόπο να αποδειχθεί αυτό το οποίο οι πάντες στην Ευρώπη και παγκοσμίως γνωρίζουν, πλην όμως «ποιούν την νήσσαν» γιατί τους βολεύει γεωστρατηγικά.\n\nΤαυτόχρονα η κυβέρνηση οφείλει να λάβει σειρά μέτρων όπως έχουμε ήδη προτείνει (Κυριακάτικη Kontra News 28/8/2022).\n\nΈτσι:\n\n1.Πρέπει να κάνει δεκτή την πρόταση την οποία έχουμε διατυπώσει εδώ και δύο χρόνια (Κυριακάτικη Kontra News 8/3/2020) σύμφωνα με την οποία η Ελλάδα θα πρέπει ακολουθώντας την σχετική νομολογία της Μείζονος Συνθέσεως του Ευρωπαϊκού Δικαστηρίου Ανθρωπίνων Δικαιωμάτων του Στρασβούργου της 13ης Φεβρουαρίου 2020 να διακηρύξει ότι του λοιπού θα δέχεται αιτήσεις ασύλου σε όλες τις πρεσβείες της και τα προξενεία της ανά την υφήλιο. Ειδικότερα δε σε σχέση με την Τουρκία να ανακοινώσει ότι θα δέχεται αιτήσεις ασύλου στην Ελληνική πρεσβεία στην Άγκυρα και κυρίως στα προξενεία της Ελλάδας που βρίσκονται στην Κωνσταντινούπολη, στην Σμύρνη και στην Αδριανούπολη.\n\nΚαι αυτό μάλιστα ενόψει μιας πανθομολογούμενης μαζικής απόπειρας χιλιάδων παρανόμων μεταναστών να περάσουν τον Έβρο το αμέσως επόμενο χρονικό διάστημα μιας και σύμφωνα με δημοσιεύματα βρίσκεται στα σκαριά τουρκικό σχέδιο για «Έβρο 2» με υπογραφή Ερντογάν.\n\nΕπιπλέον στο βαθμό που στο άμεσο χρονικό διάστημα υποβληθούν σχετικές αιτήσεις ασύλου στα εν λόγω Ελληνικά προξενεία στην Τουρκία οι οποίες να πληρούν τις νόμιμες προϋποθέσεις τότε η Αθήνα θα πρέπει να χορηγήσει στους αιτούντες άμεσα καθεστώς διεθνούς προστασίας μεταφέροντάς τους υπό το φως των ΜΜΕ από την Τουρκία στην Ελλάδα. Η δημοσιοποίηση μιας τέτοιας κίνησης θα είχε ως αποτέλεσμα τη συγκέντρωση χιλιάδων μεταναστών έξωθεν των Ελληνικών Προξενείων της Κωνσταντινούπολης, της Σμύρνης και της Αδριανούπολης με ό,τι αυτό θα συνεπάγεται για την καθημερινή λειτουργία των παραπάνω τουρκικών πόλεων. Έτσι όπως έχουμε ήδη τονίσει σε προγενέστερο άρθρο μας (Κυριακάτικη Kontra News 4/9/2022) «η κάθοδος των μυρίων» προς τον Έβρο και τα νησιά των Αιγαίου θα γίνει «η άνοδος των μυρίων» στις παραπάνω τουρκικές πόλεις. Μάλιστα η συγκέντρωση χιλιάδων μεταναστών εντός των παραπάνω τουρκικών πόλεων έξωθεν των ελληνικών προξενείων θα συγκεντρώσει την προσοχή των διεθνών ΜΜΕ και θα αρχίσει να εκτίθεται ακόμη περισσότερο η Τουρκία καθώς θα ανοίξουν τα στόματα των μεταναστών και θα καταγγείλουν στα διεθνή ΜΜΕ, αυτό που καταγγέλλουν ήδη σε Ελληνικά ΜΜΕ και που δεν είναι τίποτε άλλο από την κακομεταχείρισή τους από τις τουρκικές αρχές ασφαλείας και τους δουλέμπορους.\n\n2.Σε επίπεδο ΕΕ η Ελλάδα θα πρέπει να θέσει βέτο στην έγκριση όλων των ευρωπαϊκών κονδυλίων για την Τουρκία.\n\nΣημειώνεται ότι η διαδικασία έγκρισης του προϋπολογισμού της ΕΕ για το 2023 έχει ήδη ξεκινήσει και αναμένεται να ψηφιστεί και από την Ολομέλεια του Ευρωπαϊκού Κοινοβουλίου στο Στρασβούργου στα τέλη Οκτωβρίου.\n\nΕπιπλέον η ελληνική πλευρά θα μπορούσε να απαιτήσει:\n\n3.Ανάληψη δράσης της Frontex εντός των χωρικών υδάτων της Τουρκίας, για την πάταξη των κυκλωμάτων των διακινητών.\n\n4.Επαναπροωθήσεις παρανόμων μεταναστών από Ελλάδα προς Τουρκία υπό την αιγίδα και ευθύνη της Frontex.\n\n5.Τα hot-spots να λειτουργούν πλέον στην Τουρκία, όπου η Ευρωπαϊκή Υπηρεσία ασύλου να δέχεται και να εξετάζει τις αιτήσεις παροχής διεθνούς προστασίας που θα υποβάλλουν οι ενδιαφερόμενοι.\n\n6.Σε σχέση με άλλες τρίτες χώρες που είναι και χώρες καταγωγής των χιλιάδων μεταναστών που επιχειρούν κάθε φορά να περάσουν παράνομα στην Ελλάδα, η ελληνική πλευρά οφείλει να εξαρτήσει η παροχή κάθε μορφής κονδυλίων της ΕΕ και τελωνειακών και εμπορικών διευκολύνσεων προς τις εν λόγω τρίτες χώρες να γίνεται υπό την αίρεση αποδοχής εκ μέρους τους των παραπάνω επαναπροωθήσεων.\n\n7.Η αναπτυξιακή βοήθεια της ΕΕ στις παραπάνω αναπτυσσόμενες χώρες να συνδυαστεί με την εκ μέρους τους ανάληψη της υποχρέωσης να αναλάβουν τη φιλοξενία των ομοθρήσκων και των ομοεθνών τους οι οποίοι έχουν παρανόμως καταφύγει στην Ελλάδα και σε άλλες χώρες της ΕΕ.\n\n8.Λειτουργία hot-spots στις γειτονικές με το Αφγανιστάν χώρες που διατηρούν οικονομικές σχέσεις με την ΕΕ όπως είναι το Πακιστάν, το Ουζμπεκιστάν, το Τατζικιστάν και το Τουρκμενιστάν, καθώς επίσης και σε μη συνορεύουσες χώρες όπως είναι η Τουρκία, η Ιορδανία και ο Λίβανος όπου τόσο η Ευρωπαϊκή Υπηρεσία ασύλου όσο και οι αντίστοιχες υπηρεσίες ασύλου των ΗΠΑ, της Βρετανίας, του Καναδά και των άλλων χωρών του ΝΑΤΟ να δέχονται και να εξετάζουν τις αιτήσεις παροχής διεθνούς προστασίας που θα υποβάλλουν οι ενδιαφερόμενοι.\n\n9.Θέσπιση επιπλέον ευρωπαϊκών μέτρων για την μετεγκατάσταση από την Ελλάδα στις άλλες χώρες της ΕΕ όχι μόνο των ασυνόδευτων ανήλικων, αλλά και όλων των υπολοίπων αιτούντων άσυλο.\n\n10.Τέλος καθώς εκτός από τον Ερντογάν και η Γερμανίδα υπουργός εξωτερικών υιοθετεί τα διάφορα fake news περί δήθεν κακομεταχείρισης των διαφόρων προσώπων που επιχειρούν να εισέλθουν παρανόμως στην Ελλάδα, η κυβέρνηση οφείλει να προχωρήσει σε άμεση επίδοση των αποφάσεων χορήγησης ασύλου σε όσους οι αιτήσεις τους έγιναν δεκτές και στην συνέχεια να τους εφοδιάσει με τα ταξιδιωτικά έγγραφα που δικαιούνται προκειμένου να πάνε στις χώρες της Ευρωπαϊκής Ένωσης που επιθυμούν και κυρίως στη Γερμανία.\n\nΝότης Μαριάς, Πρόεδρος του Κόμματος ΕΛΛΑΔΑ – Ο ΑΛΛΟΣ ΔΡΟΜΟΣ, Καθηγητής Θεσμών της ΕΕ στο Πανεπιστήμιο Κρήτης, πρώην Ευρωβουλευτής, notismarias@gmail.com",
    "Ναύπακτος: Οριοθετήθηκε η φωτιά στην περιοχή Καραούλια": "ΤΕΛΕΥΤΑΙΑ ΕΝΗΜΕΡΩΣΗ: 19:10\n\nΟριοθετήθηκε, σύμφωνα με την πυροσβεστική, η φωτιά που εκδηλώθηκε τις μεσημβρινές ώρες, από άγνωστη μέχρι τώρα αιτία, σε χορτολιβαδική έκταση στην περιοχή Καραούλια, της Ναυπάκτου.\n\nΣτο σημείο εξακολουθούν να επιχειρούν περίπου 60 πυροσβέστες με περισσότερα από 20 οχήματα, καθώς και εναέρια μέσα, προκειμένου να θέσουν υπό πλήρη έλεγχο την φωτιά και να αντιμετωπίσουν ενδεχόμενες αναζωπυρώσεις.\n\nΕπίσης, σύμφωνα με την αστυνομία, αποκαταστάθηκε η κυκλοφορία των οχημάτων στο 3ο χιλιόμετρο της εθνικής οδού Αντιρρίου - Ναυπάκτου, που είχε διακοπεί λόγω της πυρκαγιάς.\n\nΠηγή: ΑΜΠΕ",
    "Το υπουργείο Υγείας της Ουγκάντα ​​επιβεβαιώνει ξέσπασμα του ιού Έμπολα": "Η Ουγκάντα ​​επιβεβαίωσε ένα ξέσπασμα του ιού Έμπολα στην περιοχή Μουμπέντε της χώρας, ανέφερε την Τρίτη στο Twitter το υπουργείο Υγείας της χώρας.\n\nΤο υπουργείο είπε ότι το επιβεβαιωμένο κρούσμα ήταν ένας 24χρονος που εμφάνισε συμπτώματα και αργότερα πέθανε.",
    "Ανήκωμεν εις την Δύση ή δύουμε βουλιάζοντας στον ωκεανό της εθνικής παρακμής;": "Η τελετουργία ταφής του παλιού πολιτικού κόσμου ξεκίνησε! Ζούμε τις τελευταίες ημέρες της παρακμής σε αναμονή της νυχτερινής επιδρομής του Ερντογάν; Είναι δυνατόν να θεωρήσουμε ως δεδομένη και αποτελεσματική την στρατιωτική προστασία που χρυσοπληρώνουμε; Ξεχνάμε πως οι Σελτζούκοι Τούρκοι ξεκίνησαν ως μισθοφόροι του Βυζαντίου και στη συνέχεια έγιναν άρπαγες και παρέδωσαν στους Οθωμανούς τα σκήπτρα της εξουσίας; Ότι οι φραγκολεβαντίνοι ήρθαν ως δυνάστες και διαμοίρασαν με το Σουλτάνο τα απομεινάρια της βυζαντινής αυτοκρατορίας; Ότι οι Έλληνες δεν διαθέτουμε εθνικό σχεδιασμό επιβίωσης και ότι δεν έχουμε ένα εθνικό κέντρο στρατηγικής που θα υποστηρίζεται από όλους μας για να βγούμε από το τέλμα. Έρχεται ναι η όχι νέα ολέθρια συρρίκνωση του ελληνισμού δημογραφικά και δυστυχώς και εδαφικά; Ας δούμε τα πράγματα με νηφαλιότητα. Η ανθρωπότητα εξελίχθηκε, οι κάποτε στην αρχαία Ελλάδα ετησίως εκλεγόμενοι βασιλείς ως στρατιωτικοί ηγέτες (από 2-7) και θρησκευτικοί συλλειτουργοί έγιναν μετά κληρονομικοί ηγεμόνες και στο τέλος εθιμικοί άρχοντες. Η βασιλεία καταργήθηκε σε εκατοντάδες χώρες. Είναι ένα άχρηστο θεσμικό περίσσευμα. Παράλληλα η Δημοκρατία εκφυλίστηκε μέσω της συνεχούς κληρονομικής εκλογής γόνων πολιτικών οικογενειών και την κατάργηση της διάκρισης των εξουσιών μεταξύ εκτελεστικής-νομοθετικής και δικαστικής εξουσίας. Η παθογένεια του συστήματος μετακυλήθηκε και στην αυτοδιοίκηση. Ήρθε και η παγκοσμιοποίηση που θέλει να επιβάλει μια αφανή παγκόσμια διακυβέρνηση αποτελούμενη από παράκεντρα εξουσίας και στην ουσία παγκόσμια δικτατορία. Στα πλαίσια αυτά η υγειονομική δικτατορία, η επιβολή των ανοιχτών συνόρων σε όλα τα κράτη πλην ενός (;) και οι υπερεθνικές αρμοδιότητες έχουν μετατρέψει το ΝΑΤΟ σε επιθετικό οργανισμό υπεράσπισης των συμφερόντων μόνο των ΗΠΑ και την Ευρωπαϊκή Ένωση χαλαρή γερμανοκρατούμενη ομοσπονδία. Η μετατροπή της Ρωσίας σε εχθρό είναι τεχνητό δημιούργημα των επιθετικών σχεδίων των ΗΠΑ. Θα μπορούσε να είναι μέρος της Ευρωπαϊκής Ομοσπονδίας. Παράλληλα για την ασφάλεια του κράτους του Ισραήλ ο Λίβανος, η Συρία, το Ιράκ και η Περσία θεωρούνται εχθροί της Δύσης αντί να ενσωματωθούν σε συμμαχίες ειρήνης. Η Ελλάδα με την ολική προσχώρηση ΝΔ-ΣΥΡΙΖΑ-ΚΙΝΑΛ στο ανήκωμεν εις την Δύση και το yes men εμφανίζεται ανίσχυρη. Χρειαζόμαστε μια νέα δυναμική ως λαός και αυτή θα αποκτηθεί μόνο με πολιτικές λύσεις! Ή τολμάμε να συγκροτήσουμε ένα ενιαίο μέτωπο εθνικών και λαϊκών συμφερόντων με σύμπραξη επαρκών δυνάμεων ή όλα θα χαθούν ανεπιστρεπτί! Ο παγκόσμιος χάρτης σε 50 χρόνια δυστυχώς δεν θα έχει Ελλάδα, ίσως έχει ένα φριχτό Yunanistan δίχως κάν Ίωνες, αντί για χώρα ένα χώρο με Αφρικανούς και Ασιάτες εποίκους και τους αυτόχθονες θλιβερή μειοψηφία, με πρωθυπουργό ή μονάρχη ένα φανατικό μουσουλμάνο….",
    "Ξενοδόχοι Κρήτης: Άδειες διαμονής για εργασία αλλοδαπών στον Τουρισμό": "Επιστολή του προέδρου της Ένωσης Ξενοδοχείων Ηρακλείου στον Κωστή Χατζηδάκη\n\nΤην πρόβλεψη για άδειες διαμονής για εργασία αλλοδαπών στον Τουρισμό, όπως ισχύει για άλλους κλάδους, ζητεί με επιστολή του ο πρόεδρος της Ένωσης Ξενοδοχείων Ηρακλείου, από τον υπουργό Εργασίας Κωστή Χατζηδάκη και την γενική γραμματέα Άννα Στρατηνάκη.\n\nΣύμφωνα με το Cretalive, οι ξενοδόχοι του Ηρακλείου, κοινοποιούν και το ΦΕΚ 430 με το οποίο ορίζεται ο αριθμός αλλοδαπών εργαζόμενων ανά περιφερειακή ενότητα σε ολόκληρη την Ελλάδα, σε πλήθος ειδικοτήτων, όπως εργάτες κτηνοτροφίας, οικιακοί βοηθοί, εργάτες γης, αλλά και τεχνολόγοι υπολογιστών, εργαζόμενοι υψηλής ειδίκευσης, διερμηνείς, μάγειρες, κ.λπ.\n\nΌπως αναφέρει στην επιστολή του ο Νίκος Χαλκιαδάκης, “…Στο συνημμένο ΦΕΚ, καθορίστηκε ο ανώτατος αριθμός αδειών διαμονής για εργασία πολιτών τρίτων χωρών για τα έτη 2021 & 2022. Μέχρι τώρα, δεν είχε προβλεφθεί να χορηγούνται ανάλογες άδειες για εποχικό προσωπικό, στον Τουρισμό. Με δεδομένο ότι, όλες οι έως τώρα συζητήσεις μας, αλλά και τα δεδομένα της αγοράς στην φετινή χρονικά καταδεικνύουν το οξύ πρόβλημα της έλλειψης του προσωπικού στον ξενοδοχειακό κλάδο, θα θέλαμε να συζητήσουμε αυτό να γίνει στο ΦΕΚ του 2023 και να είναι μέσα ο Τουρισμός!”.\n\nΚαι συνεχίζει στην επιστολή: “Υπάρχουν τρίτες χώρες, ειδικά στην λεκάνη της Μεσογείου, με ξενοδοχειακή Κουλτούρα (Συρία, Λίβανος κα) κουζίνα, φιλοξενία κι όλα τα σχετικά χαρακτηριστικά και που θα μπορούσαν να βοηθήσουν στο ν’ ανασχέσουμε το πολύ-επίπεδο πρόβλημα που έχουμε Δημογραφικά, Ακαδημαϊκά, Εποχικά, Πανδημικά σε σχέση με το προσωπικό.\n\nΟλόκληρο το ΦΕΚ ΕΔΩ.",
    "Ρευστή η κατάσταση με τις τιμές του καλαμποκιού, πόσα δίνουν οι συνεταιρισμοί": "Ενδιαφέρουσες πληροφορίες στο ενημερωτικό δελτίο που εξέδωσε το υπουργείο Γεωργίας των ΗΠΑ (USDA) στις 26 Ιουλίου.\n\nΑπό το δελτίο προκύπτει ότι ένα μεγάλο μέρος των σιτηρών της χώρας που παίζει σημαντικό ρόλο στο παγκόσμιο εμπόριο και πέρσι υπέφερε από έντονη ξηρασία, έχει και φέτος πολύ μεγάλα προβλήματα ανάπτυξης. Σύμφωνα με το USDA, το Καναδικό σκληρό σιτάρι δεν πρόκειται να κυκλοφορήσει στην αγορά πριν το ερχόμενο φθινόπωρο, ενώ και τα αποθέματα της χώρας είναι σε εξαιρετικά χαμηλά επίπεδα. Επίσης, σύμφωνα με την έκθεση του USDA, οι Καναδοί αγρότες δεν σκοπεύουν σε καμιά των περιπτώσεων να ξεπουλήσουν μπιρ παρά τις σοδειές τους, καθώς πρέπει να καλύψουν τα δυσβάσταχτα κόστη παραγωγής.\n\nΠαραγωγή και εμπορία σίτου το 2022/2023\n\nΟι σημαντικές βροχοπτώσεις, που σημειώθηκαν τον Ιούνιο και στις αρχές Ιουλίου σε μεγάλο μέρος της Αλμπέρτα και του Σασκάτσουαν μετριάζουν τις έντονες συνθήκες ξηρασίας. Η Μανιτόμπα και το Ανατολικό Σασκάτσουαν δέχθηκαν βροχή παραπάνω από το κανονικό, κατά τη διάρκεια αυτής της περιόδου, αλλά ένα κύμα καύσωνα στις αρχές Ιουλίου, έφερε τα επίπεδα υγρασίας, πιο κοντά στις κατάλληλες συνθήκες. Στο Σασκάτσουαν, όπου κυριαρχεί το ανοιξιάτικο σιτάρι, η καλλιέργεια αντιπροσωπεύει το 46% της εθνικής έκτασης ανοιξιάτικου σιταριού, που σπάρθηκε το 2022. Η τοπική κυβέρνηση ανέφερε στις 11 Ιουλίου, ότι σε τμήματα των νοτιοδυτικών και δυτικών κεντρικών περιοχών έπεσε βροχή όλο τον Ιούνιο και την πρώτη εβδομάδα του Ιουλίου, ωστόσο όπως εξήγησε «απαιτείται περισσότερο νερό για την υποστήριξη της ανάπτυξης των καλλιεργειών και του σανού». Όπως αναφέρει το USDA, μόνο το 58% των ανοιξιάτικων δημητριακών φέρεται να βρίσκεται σε κανονικό στάδιο ανάπτυξης, ενώ το 34% είναι πίσω, κυρίως λόγω της υπερβολικής υγρασίας στην ανατολική πλευρά της επαρχίας. Η περιοχή της Αλμπέρτα με ανοιξιάτικο σιτάρι αντιπροσωπεύει το 35% της καλλιεργούμενης, εθνικής έκτασης με ανοιξιάτικο σιτάρι. Από την Αλμπέρτα ανέφεραν ότι το 83% του ανοιξιάτικου σιταριού ειναι σε καλή έως και εξαιρετική κατάσταση. Το 64% του χειμερινού σιταριού είναι καλό έως εξαιρετικό. Η περιοχή με ανοιξιάτικο σιτάρι της Μανιτόμπα αντιπροσωπεύει το 17% της εθνικής έκτασης με ανοιξιάτικο σιτάρι. Περίπου το 5% της καλλιέργειας της Μανιτόμπα, δεν έχει σπαρεί, σύμφωνα με την επαρχιακή κυβέρνηση. Το μεγαλύτερο μέρος αυτής της γης πιθανότατα θα παραμείνει χέρσο, επειδή οι προθεσμίες ασφάλισης των καλλιεργειών έχουν παρέλθει. Σε εθνικό επίπεδο, το ανοιξιάτικο σιτάρι αντιπροσωπεύει το 71% της έκτασης που εσπάρη με σιτάρι το 2022, σύμφωνα με τα τελευταία χρόνια. Το σκληρό αντιπροσωπεύει το 23% της σπαρμένης έκτασης, ενώ το υπόλοιπο είναι χειμερινό σιτάρι. Γενικά, η απόδοση σιταριού και η ποιοτική στάθμη δεν θα είναι ιδιαίτερα εμφανείς μέχρι τις αρχές έως τα μέσα Αυγούστου. Η σπορά σε πολλές περιοχές καθυστέρησε μία έως τέσσερις εβδομάδες, γεγονός που θέτει τις καλλιέργειες σε κίνδυνο ζημιάς από τον παγετό μέχρι τον Οκτώβριο (ή τον Νοέμβριο του τρέχοντος έτους) τη συγκομιδή. Το Καναδικό σιτάρι δεν θα αρχίσει να κυκλοφορεί στα εμπορικά κανάλια μέχρι το φθινόπωρο του 2022.\n\nΕν τω μεταξύ, όπως αναφέρει το USDA, οι τιμές spot του Καναδικού Western Red Spring (CWRS) στο Σασκάτσουαν έφτασαν στο ανώτατο όριο των 599 δολαρίων Καναδά στις 16 Μαΐου 2022, προτού υποχωρήσουν, λόγω βελτιωμένων συνθηκών του καιρού και υποχώρηση της ξηρασίας στη βόρεια Αμερική τον Ιούνιο κι ότι οι εξαγωγές σιτηρών της Ουκρανίας ενδέχεται να μπορέσουν να αρχίσουν και πάλι να γίνονται μέσω της Μαύρης Θάλασσας. Η επίθεση της Ρωσίας στην Ουκρανία έχει επηρεάσει τους Καναδούς αγρότες, οι οποίοι ευελπιστούν να πουλήσουν σε υψηλότερες τιμές για να μετριάσουν τα κόστη. Ο ανατολικός Καναδάς εξαρτάται σε μεγάλο βαθμό από το ρωσικό λίπασμα. Οι απαγορεύσεις εξαγωγών σε αγροχημικά προϊόντα, που εφαρμόζονται από τις χώρες παραγωγής έχουν, επίσης, συντελέσει στην αύξηση του κόστους των εισροών.\n\nΕπιβράδυνση εξαγωγών\n\nΟι υψηλές τιμές σιταριού έχουν επιβραδύνει τον ρυθμό των Καναδικών εξαγωγών σιταριού, καθώς οι χώρες εισαγωγής επέλεξαν να μειώσουν τα αποθέματά τους, έως ότου γίνουν διαθέσιμες οι νέες σοδειές σε πιο χαμηλές τιμές. Οι Καναδοί εξαγωγείς πιθανότατα θα επωφεληθούν από τις στενότερες παγκόσμιες εξαγωγικές προμήθειες και την επακόλουθη αυξημένη ζήτηση για Καναδικά σιτηρά. Ωστόσο, χώρες όπως το Μπαγκλαντές, η Ινδονησία, οι Φιλιππίνες κ.λπ., που αναμειγνύουν Καναδικό σιτάρι υψηλής περιεκτικότητας σε πρωτεΐνη με σιτάρι χαμηλότερης πρωτεΐνης από την Ουκρανία, τη Ρωσία, την Ινδία κι άλλες χώρες, ενδέχεται να μειώσουν τις αγορές τους. Οι συγκεκριμένες χώρες μπορούν να υποκαταστήσουν τα προϊόντα σίτου που προορίζονται για τη διατροφή με άλλα προϊοντα όπως είναι το ρύζι ή τα όσπρια, εάν δεν έχουν πρόσβαση σε κατάλληλα μίγματα σιταριού. Υπάρχουν επίσης ανησυχίες σε όλη την αλυσίδα εφοδιασμού ότι μακροχρόνια ζητήματα σιδηροδρομικής συμφόρησης μπορεί να επανεμφανιστούν, εάν οι όγκοι παραγωγής σιτηρών επανέλθουν στα προ της ξηρασίας επίπεδα ενώ, ταυτόχρονα, ο ανταγωνισμός για σιδηροδρομικά βαγόνια επανέλθει στα προ πανδημίας επίπεδα.\n\nΕισαγωγές\n\nΟι συνολικές εισαγωγές σιταριού (συμπεριλαμβανομένου του σκληρού) το 2021/22 έχουν αυξηθεί κατά 34%, λόγω της αυξημένης ζήτησης για ζωοτροφή μετά την ξηρασία του 2021 που μείωσε τις εγχώριες προμήθειες. Οι συνολικές εισαγωγές σιταριού, συμπεριλαμβανομένων των προϊόντων σίτου, έχουν αυξηθεί μόλις 3% σε σχέση με ένα χρόνο πριν. Σχεδόν το 100% των εισαγωγών προέρχονται από τις Ηνωμένες Πολιτείες. Πάντως, τα στοιχεία του δείκτη τιμών καταναλωτή από το Μάιο του 2022, δείχνουν ότι οι τιμές των προϊόντων δημητριακών στα καταστήματα αυξήθηκαν 12% μέσα σε ένα έτος από έτος σε έτος.\n\nΜειώθηκαν οι τιμές στο ζωοτροφικό σιτάρι\n\nΟι τιμές του σιταριού που προορίζεται για ζωοτροφή μειώθηκαν στο Lethbridge, κατά την έναρξη του καλοκαιριού. Οι τιμές στην Αλμπέρτα ήταν κατά μέσο όρο 453 δολάρια Καναδά το πρώτο δεκαήμερο του Ιουλίου, από 595 που ήταν στα τέλη του Μαΐου. Τέλος, τα αποθέματα βρίσκονται σε πολυετή χαμηλά επίπεδα κι αναμένεται να παραμείνουν μειωμένα ως αποτέλεσμα της παγκόσμιας ζήτησης και των απωλειών που προκλήθηκαν από την ξηρασία του 2021.",
    "Ειρήνη Παπά: H «Καρυάτιδα» που μάγεψε τον Αντονι Κουίν και την Κάθριν Χέπμπορν": "Η Ειρήνη Παπά, η Ελληνίδα «Καρυάτιδα» που πέθανε σήμερα σε ηλικία 96 ετών, είχε πάρει μέρος σε περισσότερες από 80 ταινίες, με γυρίσματα σε όλο τον κόσμο (Τσινετσιτά, Χόλιγουντ, Γιουγκοσλαβία, Λίβανος, Μαρόκο, Βραζιλία, Αυστραλία, Πορτογαλία κ.α.).\n\nΕίχε στο πλευρό της συμπρωταγωνιστές, μεταξύ άλλων, τους Μάρλον Μπράντο, Ιβ Μοντάν, Γκρέγκορι Πεκ, 'Αντονι Κουίν, Ρίτσαρντ Μπάρτον, Τζαν Μαρία Βολοντέ, Τζέιμς Κάγκνεϊ. Εκτός από τις επιτυχημένες μεταφορές των τραγωδιών, οι πιο γνωστές ταινίες της είναι η αξέχαστη υπερπαραγωγή του Χόλιγουντ «Τα κανόνια του Ναβαρόνε», όπου ενσαρκώνει τον ρόλο της αγωνίστριας Μαρίας Παπαδήμου (1961) και ο «Αλέξης Ζορμπάς», που κρατά το ρόλο της Χήρας (1964).\n\nΤο έντονο βλέμμα της, οι καθαρές γραμμές του προσώπου της, τα χαρακτηριστικά «Καρυάτιδας», τίτλος που την ακολούθησε σε όλη την καριέρα της, και η έντονη προσωπικότητά της, κατακτούν το διεθνές κοινό και τους Αμερικανούς παραγωγούς. Για την ταινία με πρωταγωνιστή τον αείμνηστο 'Αντονι Κουίν, οι δημοσιογράφοι της εποχής την «επαινούν» αλλά και την «υμνούν» για την ερμηνεία της. Η ίδια η ηθοποιός έχει δηλώσει για τους ρόλους που επέλεγε: «Ποτέ δεν θέλησα να παίξω αισθησιακούς ρόλους ή ρόλους επιθυμητών γυναικών. Αυτό που ήθελα πάντα είναι να παίζω εμένα, δηλαδή την ανεξάρτητη αγωνίστρια».\n\nΗ μια επιτυχία διαδέχεται την άλλη και η Ειρήνη Παπά βρίσκεται για πολλές δεκαετίες στο διεθνές κινηματογραφικό προσκήνιο. Η επιβεβαίωση για τη σκληρή της δουλειά και το ταλέντο της, έρχεται το 1969 με την ταινία «Ζ», του Κώστα Γαβρά η οποία κερδίζει το Όσκαρ καλύτερης ξενόγλωσσης ταινίας.\n\nΜε τον πατέρα της Αντζελίνα Τζολί στο Μπρόντγουεϊ\n\nΤο θεατρικό της ντεμπούτο στη σκηνή του Μπρόντγουεϊ, πραγματοποιείται το 1967 με το έργο «Εκείνο το καλοκαίρι, εκείνο το φθινόπωρο» στο πλευρό του Γιον Βόιντ (του πατέρα της Αντζελίνα Τζόλι) ενώ αργότερα τη συναντάμε να ερμηνεύει την Ελένη στις «Τρωάδες» (1972) και την Κλυταιμνήστρα στην «Ιφιγένεια» (1977)σε σκηνοθεσία του Μιχάλη Κακογιάννη.\n\nΗ φιλία της με την Κάθριν Χέπμπορν\n\nΣτις «Τρωάδες», που γυρίστηκε στα αγγλικά με ξένους ηθοποιούς, η Παπά γνώρισε τη συμπρωταγωνίστριά της Κάθριν Χέπμπορν, που ενσάρκωσε την Εκάβη, με την οποία ανέπτυξαν δυνατή φιλία. Μάλιστα η Χέπμπορν δήλωνε δημόσια ότι η Παπά είναι μια από τις καλύτερες ηθοποιούς του σινεμά.\n\nΑκολούθησε την Ημερησία στο Google News!",
    "Reuters: Η ΕΚΤ σκέφτεται να σταματήσει την πληρωμή τόκων για τα αποθεματικά κεφάλαια στις τράπεζες": "Η Ευρωπαϊκή Κεντρική Τράπεζα εξετάζει τρόπους για να μειώσει την επιδότηση σε τράπεζες που της κοστίζει δεκάδες δισ. ευρώ σε τόκους, αναφέρουν πηγές στο Reuters, σε μια κίνηση που είναι πιθανό να προκαλέσει αντιδράσεις από τα πιστωτικά ιδρύματα.\n\nΓια να αντιμετωπίσει τον πληθωρισμό, η ΕΚΤ έχει αυξήσει το επιτόκιο που πληρώνει για τα αποθέματα των τραπεζών αξίας 4,6 τρισ. ευρώ που υπερβαίνουν τις απαιτήσεις, από -0,5% σε 0,75%, σε λιγότερο από δύο μήνες.\n\nΑυτό αφήνει την ΕΚΤ ξεκρέμαστη με δεκάδες δισ. ευρώ σε ετήσιους τόκους για αυτά τα αποθεματικά και απειλεί να δημιουργήσει μια τρύπα στο κεφάλαιο των κεντρικών τραπεζών σε χώρες όπου βρίσκονται τα περισσότερα από αυτά τα αποθεματικά, με την Ολλανδία και το Βέλγιο να προειδοποιούν ήδη για επικείμενες απώλειες.\n\nΕπίσης, βάζει την ΕΚΤ στην πολιτικά δυσάρεστη θέση να επιδοτήσει τράπεζες σε μια περίοδο που το δημόσιο δυσκολεύεται εξαιτίας του πληθωρισμού.\n\nΟι τράπεζες ειδικότερα, πρόκειται να έχουν εγγυημένο κέρδος από τριετή δάνεια που έχουν λάβει από την ίδια την ΕΚΤ, επειδή το μέσο επιτόκιο που πληρώνουν σε αυτές τις στοχευμένες πράξεις μακροπρόθεσμης αναχρηματοδότησης (TLTRO) είναι χαμηλότερος από αυτόν που μπορούν να κερδίσουν με την κατάθεση των ίδιων κεφαλαίων στην κεντρική τράπεζα.\n\nΓια αυτούς τους λόγους, το προσωπικό της ΕΚΤ εξετάζει τρόπους να πληρώνει λιγότερα, όπως να μην πληρώσει τόκους για μετρητά που ενδεχομένως οι τράπεζες έχουν δανειστεί από την ίδια την κεντρική τράπεζα, αναφέρουν οι πηγές στο Reuters.\n\nΗ ΕΚΤ μπορεί επίσης να αλλάξει τα όρια των δανείων TLTRO, αν και κάτι τέτοιο θα έβλαπτε την αξιοπιστία των μελλοντικών προγραμμάτων και θα δημιουργούσε νομικές προκλήσεις, ανέφεραν οι πηγές.\n\nΆλλες προτάσεις περιλαμβάνουν μόνο την αποζημίωση για πλεονάζον αποθεματικό πάνω ή κάτω από ένα όριο, ή να καταργήσει τους τόκους στα ελάχιστα αποθέματα –αυτά που οι τράπεζες πρέπει ν α διατηρούν στην ΕΚΤ και για τα οποία η απόδοση είναι 1,25% ετησίως, αναφέρουν οι πηγές.\n\nΜια τέτοια κίνηση είναι πιθανό να δυσαρεστήσει τις τράπεζες και μπορεί ακόμη και να οδηγήσει την ΕΚΤ στα δικαστήρια.\n\nΩστόσο, οι φορείς χάραξης πολιτικής αισθάνονται ότι δικαιολογούνταν να αναλάβουν δράση εάν αυτό είναι απαραίτητο για τη διατήρηση του κεφαλαίου, με τις πηγές να επισημαίνουν ότι οι τράπεζες έχουν επωφεληθεί από τα εξαιρετικά φθηνά δάνεια στο παρελθόν.\n\nΗ κεντρική τράπεζα της Ελβετίας δήλωσε χθες ότι θα πληρώσει τόκο για αποθεματικά μόνο \"μέχρι ένα ορισμένο όριο\" και ο διοικητής της κεντρικής τράπεζας της Γαλλίας υποστήριξε επίσης ένα παρόμοιο σχέδιο.",
    "Davis Cup: Οι υποψήφιοι αντίπαλοι της εθνικής για τα πλέι-οφ": "Advertisement\n\n\n\n\n\nΜετά από την ολοκλήρωση των αγώνων του Davis Cup που έλαβαν χώρα σε ολόκληρο τον κόσμο την εβδομάδα που μας πέρασε, προέκυψαν οι 24 ομάδες που θα αναμετρηθούν στα πλέι-οφ του World Group I που θα διεξαχθούν τον Μάρτιο του 2023.\n\nΗ Ελλάδα το περασμένο Σαββατοκύριακο, πήρε την πρόκριση μετά από το 3-1 κόντρα στην Τυνησία, μέσα στην Τύνιδα με αποτέλεσμα να βρεθεί μέσα στις 24 ομάδες των πλέι-οφ που θα διεκδικήσουν την άνοδο για το World Group I.\n\nΘυμίζουμε ότι οι 24 ομάδες προέκυψαν από τις 12 που ηττήθηκαν στους αγώνες του World Group I, αλλά και από τις 12 που κέρδισαν στις αναμετρήσεις του Wolrd Group II.\n\nΗ Εθνική μας ομάδα θα βρεθεί στο γκρουπ των ανίσχυρων και θα αντιμετωπίσει μια από τις: Ιαπωνία, Εκουαδόρ, Βραζιλία, Ινδία, Ισραήλ, Περού, Μεξικό, Ουκρανία, Τουρκία, Πακιστάν και Νέα Ζηλανδία.\n\nΟι υπόλοιπες ομάδες (ανίσχυρες) είναι οι: Λίβανος, Λιθουανία, Κινέζικη Ταϊπέι, Σλοβενία, Δανία, Πολωνία, Λετονία, Ελλάδα, Βουλγαρία, Ιρλανδία, Κίνα και Ταϊλάνδη.",
    "Συρία: Πύραυλοι «χτύπησαν» το αεροδρόμιο του Χαλεπιού": "Στο στόχαστρο των ισραηλινών επιδρομών βρέθηκε για ακόμη μια φορά το αεροδρόμιο του Χαλεπιού, στη βόρεια Συρία, με αποτέλεσμα να υποστεί ζημιές η πίστα και να τεθεί εκτός λειτουργίας, μετέδωσε το επίσημο ειδησεογραφικό πρακτορείο Sana.\n\nΑυτή είναι η δεύτερη φορά που το συγκεκριμένο αεροδρόμιο μπαίνει στο στόχαστρο των ισραηλινών δυνάμεων μέσα σε διάστημα μίας εβδομάδας.\n\n«Γύρω στις 20.16 απόψε, ο ισραηλινός εχθρός έπληξε με πυραύλους από τη Μεσόγειο (…) το διεθνές αεροδρόμιο του Χαλεπιού» θέτοντάς το εκτός λειτουργίας, ανέφερε το πρακτορείο.\n\nΝωρίτερα, το Sana μετέδωσε ότι η αντιαεροπορική άμυνα κατάφερε να αναχαιτίσει ορισμένους πυραύλους. Η αεροπορική εταιρεία Cham Wings, η μοναδική ιδιωτική συριακή εταιρεία, ανέφερε ότι όλες οι πτήσεις που ήταν προγραμματισμένες από το Χαλέπι για άλλους προορισμούς θα αναχωρούν πλέον από τη Δαμασκό.\n\nΤο Συριακό Παρατηρητήριο Ανθρωπίνων Δικαιωμάτων έκανε λόγο για «πολλές εκρήξεις» κοντά στο αεροδρόμιο και ότι στόχος των βομβαρδισμών ήταν αποθήκες που ανήκουν σε παραστρατιωτικές ομάδες που πρόσκεινται στο Ιράν. Οι αποθήκες αυτές φλέγονται, αφού χτυπήθηκαν από τουλάχιστον δύο πυραύλους.",
    "Ο Νο 1 παγκόσμιος κίνδυνος: Μαζί στην ύφεση Ευρώπη, Κίνα και ΗΠΑ": "Για διαφορετικούς λόγους, οι τρεις βασικές «κινητήριες» χώρες της παγκόσμιας οικονομίας αντιμετωπίζουν ταυτόχρονα προβλήματα, κάτι που δεν συνέβη κατά τη μεγάλη οικονομική κρίση του 2008:\n\nΣοκ φυσικού αερίου στην Ευρώπη, πολύ απότομη άνοδος των επιτοκίων στις ΗΠΑ, ατελείωτα lockdown και σοβαρή κρίση ακινήτων στην Κίνα… Ένας - ένας, οι σημαντικότεροι «κινητήρες» της παγκόσμιας οικονομίας σβήνουν ή πέφτουν στο κόκκινο.\n\n«Τα σύννεφα της ύφεσης μαζεύονται σε όλο τον κόσμο», προειδοποιεί ο Seth Carpenter, επικεφαλής οικονομολόγος της αμερικανικής τράπεζας Morgan Stanley. «Για τους καταναλωτές, πλησιάζει ένας μακρύς, κρύος χειμώνας », προσθέτει η Tamara Basic Vasiljev της Oxford Economics.\n\nΌπως επισημαίνει η Le Monde, μια ανησυχητική συναίνεση ανακύπτει μεταξύ των οικονομολόγων:\n\nΗ Ευρωζώνη θα βρίσκεται σε ύφεση μέχρι το τέλος του 2022. Οι Ηνωμένες Πολιτείες θα μπορούσαν ίσως να το αποφύγουν, αλλά δεν θα ξεφύγουν από μια σοβαρή επιβράδυνση. Όσο για την Κίνα, τη μηχανή της παγκόσμιας οικονομίας εδώ και ένα τέταρτο του αιώνα, η ανάπτυξή της δεν ήταν ποτέ τόσο εύθραυστη.\n\nΘα πρέπει να προσθέσουμε το Ηνωμένο Βασίλειο, πιθανότατα ήδη σε ύφεση, την Κεντρική Ευρώπη, που έχει πληγεί σκληρά από τον πόλεμο στην Ουκρανία, ή ακόμη και μια πληθώρα αναδυόμενων χωρών που διέρχονται σοβαρή κρίση:\n\nΛίβανος, Σρι Λάνκα, Πακιστάν σε σχεδόν χρεοκοπία, Τουρκία που σαρώθηκε με καλπάζοντα πληθωρισμό (80%).\n\nΟδεύουμε προς παγκόσμια ύφεση\n\nΩστόσο, αυτό δεν είναι ένα σενάριο καταστροφής. «Δεν βρισκόμαστε στις παραμονές μιας μεγάλης κρίσης όπως αυτή του 2008, σημειώνει η Αλεχάντρα Γκρίνταλ, του Ned Davis Research. Όμως οδεύουμε πράγματι προς μια παγκόσμια ύφεση. Η ελβετική τράπεζα UBS προβλέπει παρόμοια «ρηχή» ύφεση για την ευρωπαϊκή νομισματική ένωση.\n\nΤο 2022 ωστόσο είχε ξεκινήσει με ένα σπάνιο κύμα αισιοδοξίας. Η πανδημία του Covid-19 φαινόταν να έχει τελειώσει, ενώ τα νοικοκυριά δεν είχαν υποφέρει πάρα πολύ χάρη στην πρωτοφανή υποστήριξη από τις κυβερνήσεις. Υπήρξε πράγματι η αρχή μιας εκτίναξης του πληθωρισμού, αλλά, σύμφωνα με την πλειοψηφία, το φαινόμενο αφορούσε κυρίως τις Ηνωμένες Πολιτείες και ήταν παροδικό.\n\nΑυτό το ρόδινο σενάριο βγήκε δεν ισχύει για δύο λόγους.\n\nΠρώτον, η Δύση βιώνει τη χειρότερη άνοδο του πληθωρισμού εδώ και σαράντα χρόνια, που προκλήθηκε από τις οικονομικές αναταραχές που ακολούθησαν την υγειονομική κρίση – αποδιοργανωμένες αλυσίδες εφοδιασμού, περιορισμένη αγορά εργασίας – και μετά από τον πόλεμο στην Ουκρανία. Στη συνέχεια, η Κίνα συνεχίζει να επιβάλλει μια ιδιαίτερα αδιάλλακτη πολιτική του Zero Covid με τα αλλεπάλληλα lockdown.\n\nΣτη Γηραιά Ήπειρο, το μεγάλο σοκ με το φυσικό αέριο\n\nΣτις αρχές του 2021, το φυσικό αέριο διαπραγματευόταν στην Ευρώπη (στην ολλανδική αγορά, που αποτελεί αναφορά) με 15 ευρώ ανά μεγαβατώρα. Μέσα Ιουνίου ήταν 100 ευρώ. Την 1η Αυγούστου ξεπεράστηκε το όριο των 200 ευρώ. Την Δευτέρα 29 Αυγούστου, ήταν στα 282 ευρώ, αφού για λίγο εκτινάχθηκε στα 340 ευρώ. «Το σοκ είναι άνευ προηγουμένου», δήλωσε η Caroline Bain, ειδικός σε εμπορεύματα στην Capital Economics. Ακόμη και στη δεκαετία του 1970 δεν το είδαμε ποτέ αυτό για το φυσικό αέριο».\n\nΑυτό το «σοκ με αέριο», όπως κάποτε λέγαμε για «σοκ πετρελαίου», θα έχει δύο βίαιες άμεσες επιπτώσεις. Το πρώτο αφορά τους καταναλωτές, οι οποίοι ξοδεύουν κατά μέσο όρο σχεδόν το 10% του εισοδήματός τους σε ενέργεια. Η άνοδος των τιμών – για θέρμανση, ηλεκτρισμό, βενζίνη στην αντλία – ανεβάζει τον πληθωρισμό, ο οποίος πλησιάζει το 9% στη ζώνη του ευρώ. «Αυτό θα μειώσει το διαθέσιμο εισόδημα των νοικοκυριών κατά 4% φέτος», δήλωσε ο Andrew Kenningham, οικονομολόγος της ευρωζώνης στην Capital Economics. Αυτό αναμένεται να οδηγήσει σε ύφεση προς το τέλος του έτους».\n\nΤο δεύτερο σοκ αφορά τη βιομηχανία. Ορισμένα εργοστάσια αρχίζουν να κλείνουν γιατί δεν είναι πλέον κερδοφόρα. Τελευταία, η Nyrstar, μια βελγική εταιρεία, που ανακοίνωσε την 1η Σεπτεμβρίου ότι θα αναστείλει τη λειτουργία του μεταλλουργείου ψευδαργύρου που βρίσκεται στο Budel, στην Ολλανδία.\n\nΔύο χώρες, που έχουν διατηρήσει μια σημαντική βιομηχανική βάση, πλήττονται ιδιαίτερα: η Γερμανία και η Ιταλία. Πριν από τον πόλεμο στην Ουκρανία, οι οικονομολόγοι ανέμεναν κατά μέσο όρο ανάπτυξη 3,5% το 2022 σε όλο τον Ρήνο. Τώρα ποντάρουν στο 1,5%. Αυτό εξακολουθεί να είναι πολύ αισιόδοξο, σύμφωνα με οικονομολόγους της Oddo BHF: «Είναι πιθανό ότι η [γερμανική] δραστηριότητα θα πρέπει να μειωθεί τουλάχιστον κατά περίπου μία μονάδα ακόμη».\n\nΣε αυτές τις δυσκολίες προστίθεται και η νομισματική αυστηρότητα που επέβαλε η Ευρωπαϊκή Κεντρική Τράπεζα (ΕΚΤ). Αντιμέτωπη με τον καλπάζοντα πληθωρισμό, η τελευταία αύξησε το επιτόκιο τον Ιούλιο, για πρώτη φορά από το 2011, ανεβάζοντάς το κατά μισή μονάδα στο 0%. Το Σάββατο 27 Αυγούστου, η Isabel Schnabel, μέλος της Εκτελεστικής Επιτροπής του ιδρύματος της Φρανκφούρτης, υπενθύμισε ότι αυτή ήταν μόνο η αρχή, ζητώντας «αποφασιστική δράση» από την ΕΚΤ. Ήταν αρκετό για να καταστεί σαφές ότι στις 8 Σεπτεμβρίου, στην επόμενη συνεδρίασή της, θα αυξήσει περαιτέρω το επιτόκιο κατά τουλάχιστον 0,5 μονάδα ή ακόμη και κατά 0,75 μονάδες.\n\nΤα καλά νέα είναι ότι η ευρωζώνη παρουσίασε σταθερή ανάπτυξη στην αρχή του έτους: +0,5% το πρώτο τρίμηνο και +0,6% το δεύτερο. Αλλά αυτό ήταν ουσιαστικά ένα αποτέλεσμα μετά την πανδημία. Ο τουρισμός ειδικότερα έχει επιστρέψει. Για το λόγο αυτό, η επιβράδυνση θα περιοριστεί στο τρίτο τρίμηνο, που περιλαμβάνει το καλοκαίρι. Από την άλλη, το τέταρτο τρίμηνο θα είναι μια επώδυνη περίοδος, όταν η θέρμανση θα «ανάψει» πλήρως.\n\nΗ Fed αποφασισμένη να περιορίσει τον πληθωρισμό\n\nΟι Ηνωμένες Πολιτείες γνώρισαν ένα δύσκολο οικονομικά ξεκίνημα του έτους: το ακαθάριστο εγχώριο προϊόν (ΑΕΠ) μειώθηκε κατά 0,4% το πρώτο τρίμηνο και κατά 0,2% το δεύτερο τρίμηνο. Η πτώση οφείλεται κυρίως στις κακές επιδόσεις του εξωτερικού εμπορίου και στη διαχείριση των εταιρικών αποθεμάτων. Από την άλλη, η εγχώρια οικονομία δεν μπήκε σε ύφεση. Πρέπει να πούμε ότι οι Ηνωμένες Πολιτείες δεν υπέστησαν το ίδιο σοκ με την Ευρώπη: το φυσικό αέριο, ένα προϊόν που είναι δύσκολο να μεταφερθεί και του οποίου οι τιμές διαφέρουν από τη μια περιοχή του κόσμου στην άλλη, ανταλλάσσεται οκτώ φορές φθηνότερα.\n\nΤο μεγάλο σκοτεινό σημείο παραμένει ο πληθωρισμός ο οποίος, παρά τη μικρή πτώση, παρέμεινε στο 8,5% τον Ιούλιο. Η Αμερικανική Ομοσπονδιακή Τράπεζα (Fed, κεντρική τράπεζα) θέλει να κάνει τα πάντα για να την επαναφέρει γύρω από τον μακροπρόθεσμο στόχο της του 2%. Όπως επανέλαβε ο Τζερόμ Πάουελ, ο πρόεδρός της, στις 26 Αυγούστου, θα υποστούν «οδυνηρές συνέπειες για τα νοικοκυριά και τις επιχειρήσεις».\n\nΑπό τον Μάρτιο, η Fed έχει ήδη αυξήσει το επιτόκιο κατά 2,25 μονάδες, σε ένα εύρος μεταξύ 2,25% και 2,5%. Αυτή η σφικτή νομισματική αρχίζει να γίνεται σοβαρά αισθητή: στο αποκορύφωμα της πανδημίας, ένα στεγαστικό δάνειο με σταθερό επιτόκιο για 30 χρόνια κόστιζε 2,7%. Σήμερα είναι στο 5,5%.\n\nΑυτή η στροφή θα καταλήξει να προκαλέσει ύφεση; Ή, με άλλο τρόπο, θα καταφέρει η Fed να μειώσει τον πληθωρισμό χωρίς να αυξήσει τον αριθμό των ατόμων που αναζητούν εργασία; Μέχρι στιγμής, η αγορά εργασίας κρατά εκπληκτικά καλά. Η ανεργία παραμένει στο χαμηλότερο επίπεδο εδώ και 50 χρόνια και τα τελευταία στατιστικά στοιχεία για τη δημιουργία θέσεων εργασίας (μισό εκατομμύριο τον Ιούλιο) είναι δυναμικά.\n\n«Αυτή η τάση δεν φαίνεται να μπορεί να διαρκέσει», εκτιμούν σε σημείωμα οι οικονομολόγοι της τράπεζας UBS. Επισημαίνουν ότι οι Αμερικανοί χρησιμοποιούν όλο και περισσότερο τις πιστωτικές τους κάρτες ή τα καταναλωτικά δάνειά τους για να αντισταθμίσουν τη μείωση της αγοραστικής τους δύναμης. Επιπλέον, η αγορά εργασίας είναι τόσο σφιχτή που «απλά δεν θα βρούμε άτομα που αναζητούν δουλειά». Η ισορροπία, για τη Fed, θα είναι επισφαλής.\n\nΤο σοκ στην Κίνα\n\nΤο 2000, η Κίνα αντιπροσώπευε το 4% των παγκόσμιων εξαγωγών. Σήμερα, είναι 15% (στο οποίο πρέπει να προστεθεί 3% για το Χονγκ Κονγκ). Η χώρα έχει χρησιμεύσει ως κινητήριος μοχλός παγκόσμιας ανάπτυξης, για παράδειγμα παρέχοντας ένα καλωσόρισμα μετά τη μεγάλη οικονομική κρίση του 2008. Αυτό δεν ισχύει πλέον.\n\nΤο δεύτερο τρίμηνο, το κινεζικό ΑΕΠ – μια στατιστική που συχνά υπερεκτιμάται – παρουσίασε απότομη πτώση της τάξης του 2,6%. Η ανεργία των νέων στις πόλεις βρίσκεται σε υψηλά ρεκόρ του 20%. Χρόνο με το χρόνο, η οικονομία παρέμενε στάσιμη. Αυτή είναι η μηχανική συνέπεια της πολιτικής μηδενικής Covid της κυβέρνησης του Πεκίνου. Με τη σειρά τους, δεκάδες μεγάλες πόλεις υπέστησαν lockdown, συμπεριλαμβανομένου του Shenzhen, του οικονομικού πνεύμονα του Νότου, και της Σαγκάης, της οικονομικής πρωτεύουσας της χώρας.\n\nΤαυτόχρονα, ένας από τους μεγάλους φόβους των οικονομολόγων εδώ και πολλά χρόνια φαίνεται να υλοποιείται: ένα τεράστιο κραχ στα ακίνητα, έναν τομέα που τα τελευταία χρόνια αντιπροσωπεύει το ένα τέταρτο της ανάπτυξης της Κίνας. Τα γιγάντια κτίρια παραμένουν άδεια, λόγω έλλειψης αγοραστών. Οι χρεοκοπίες των κατασκευαστών ακινήτων αυξάνονται και πολλά εργοτάξια εγκαταλείπονται. Πολλοί ιδιοκτήτες, οι οποίοι είχαν αγοράσει τα ακίνητά τους βάσει σχεδίων αλλά η κατασκευή τους σταμάτησε, ξεκίνησαν απεργία για να αποπληρώσουν τα δάνειά τους.\n\nΟ Σι Τζινπίνγκ, ο Κινέζος πρόεδρος, στόχευε σε ανάπτυξη 5,5% το 2022. Όμως, σύμφωνα με το ΔΝΤ, δεν θα ξεπεράσει το 3,3%. Στις 24 Αυγούστου, το Πεκίνο παρουσίασε ένα νέο σχέδιο, ελπίζοντας να αναζωογονήσει μια σημαία οικονομία. Μια λύση στα 2.600 δισεκατομμύρια γιουάν (377,3 δισεκατομμύρια ευρώ), με την ελπίδα να σωθεί η ανάπτυξη.",
    "Συνάντηση των βουλευτών ΣΥΡΙΖΑ-ΠΣ Αχαΐας με μέλη της Ελληνικής Ομοσπονδίας Θαλασσαιμίας": "12/09/2022 Συνάντηση των βουλευτών ΣΥΡΙΖΑ-ΠΣ Αχαΐας με μέλη της Ελληνικής Ομοσπονδίας Θαλασσαιμίας\n\nΤο Σάββατο 10 Σεπτεμβρίου πραγματοποιήθηκε συνάντηση των βουλευτών Αχαΐας του ΣΥΡΙΖΑ - Προοδευτική Συμμαχία, Σίας Αναγνωστοπούλου και Κώστα Μάρκου με εκπροσώπους του Διοικητικού Συμβουλίου της Ελληνικής Ομοσπονδίας Θαλασσαιμίας. Την Ομοσπονδία εκπροσώπησαν ο Πρόεδρος, κ. Ανδρέας Λίβανος , η Γενική Γραμματέας, κα Αγλαία Σαλαμούρα, ο Αναπληρωτής Ταμίας,κ. Χάρης Πύργας και το μέλος, κα Όλγα Κανελλοπούλου.\n\nΟι βουλευτές Αχαΐας ενημερώθηκαν εκτενώς λαμβάνοντας σχετικό υπόμνημα για τα σημαντικά ζητήματα που απασχολούν τους χρόνιους πάσχοντες της θαλασσαιμικής κοινότητας δηλώνοντας την στήριξή τους στα δίκαια αιτήματα της Ελληνικής Ομοσπονδίας Θαλασσαιμίας. Μεταξύ άλλων συζητήθηκαν οι ελλείψεις αίματος ανά την χώρα, η ανάγκη για την αύξηση των προνοιακών επιδομάτων, την εφαρμογή θεσμικού πλαισίου για τη λειτουργία των μονάδων μεσογειακής αναιμίας και δρεπανοκυτταρικής νόσου, τις μεταθέσεις μόνιμων καθηγητών που πάσχουν από θαλασσαιμία κοντά στον τόπο διαμονής τους κ.α.\n\nΤέλος, στο σημαντικό ζήτημα των χρόνιων ελλείψεων αίματος που αντιμετωπίζει το Κέντρο Αίματος του Π.Γ.Ν.Π. «Παναγιά η Βοήθεια», με αποτέλεσμα οι μεταγγίσεις να αναβάλλονται και να τίθεται σε σοβαρό κίνδυνο η υγεία των ατόμων με θαλασσαιμία, δρεπανοκυτταρική νόσο κ.α. οι βουλευτές συμφώνησαν ότι χρειάζεται η σωστή κεντρική διαχείριση του αίματος αλλά και ο συντονισμός των 93 αιμοδοσιών που υπάρχουν στα νοσοκομεία της χώρας.​",
    "Σαν σήμερα: 26 Σεπτεμβρίου - Το «Εξπρές Σάμινα» παραμένει στον υγρό τάφο του": "Η 26η Σεπτεμβρίου είναι η 269η ημέρα του έτους κατά το Γρηγοριανό ημερολόγιο και 270η σε δίσεκτα έτη. Είναι η ημέρα, το 2000 που συνέβη ένα αδιανόητο ναυάγιο , αυτό του «Εξπρές Σάμινα» .\n\nΤο επιβατηγό – οχηματαγωγό (Ε/Γ-Ο/Γ) «Εξπρές Σάμινα» της εταιρείας Minoan Flying Dolphins (σήμερα Hellenic Seaways) ήταν ένα φεριμπότ κλειστού τύπου που εκτελούσε την ακτοπλοϊκή γραμμή Πειραιάς – Πάρος – Νάξος – Ικαρία – Σάμος – Πάτμος με τελικό προορισμό τους Λειψούς.\n\nΤο τελευταίο του δρομολόγιο εκτελέστηκε στις 26 Σεπτεμβρίου 2000 και είχε ως κατάληξη μία από τις σοβαρότερες ναυτικές τραγωδίες στην Ελλάδα με 81 νεκρούς, τη δεύτερη μεγαλύτερη μετά το ναυάγιο του οχηματαγωγού «Ηράκλειον».\n\nΣτις 31 Δεκεμβρίου 2001 και έχοντας συμπληρώσει 35 χρόνια στις θάλασσες, το Σαμίνα θα έβγαινε στη σύνταξη.\n\nΤο βράδυ της 26ης Σεπτεμβρίου 2000 το «Εξπρές Σάμινα» φεύγει από τον Πειραιά με 533 άτομα, εκ των οποίων τα 472 ήταν επιβάτες και οι υπόλοιποι 61 το πλήρωμα.\n\nΣτις 22.12, ενώ το πλοίο πλησιάζει το λιμάνι της Παροικιάς στην Πάρο με ανέμους 8 μποφόρ, 2 μίλια ανοικτά της Πάρου, προσκρούει με ταχύτητα 18 κόμβων στις νησίδες «Πόρτες» με συνέπεια να υποστεί ρήγμα στα δεξιά ύφαλά του, μήκους περίπου τριών μέτρων, στη βάση του δεξιού πτερυγίου ευσταθείας, το νερό να κατακλύσει το μηχανοστάσιο του πλοίου, παίρνοντας γρήγορα κλίση προς τα δεξιά.\n\nΣε μόλις 25 λεπτά βυθίστηκε.\n\nΤο πλοίο έπεσε αμέσως μετά την πρόσκρουση σε βαθύ σκοτάδι, καθώς καθώς δεν λειτούργησε ούτε η εφεδρική ηλεκτρογεννήτρια, ενώ δεν υπήρξε και καμία ειδοποίηση από τη σειρήνα έκτακτης ανάγκης και τα φορητά μεγάφωνα του πλοίου.\n\nΟι επιβάτες έπαθαν πανικό και πολλοί από αυτούς πήδηξαν στη θάλασσα.\n\nΜια τραγωδία σε ζωντανή σύνδεση\n\nΤο περιστατικό δεν εμπνέει ιδιαίτερη ανησυχία στο θάλαμο επιχειρήσεων του υπουργείου Εμπορικής Ναυτιλίας, την ίδια στιγμή που οι επιβαίνοντες επικοινωνούν με τηλεοπτικούς σταθμούς με τα κινητά τους και δίνουν μια εντελώς διαφορετική εικόνα.\n\nΤο πλοίο βυθιζόταν και το άκουγε όλη η Ελλάδα πλην των αρμοδίων.\n\nΜετά από αρκετή ώρα το Λιμεναρχείο Πάρου διατάσσει όλα τα παραπλέοντα σκάφη να σπεύσουν στον τόπο του ναυαγίου. Πρώτοι φτάνουν οι ντόπιοι ψαράδες και στη συνέχεια σκάφη του Λιμενικού και βρετανικά πολεμικά που συμμετείχαν σε άσκηση του ΝΑΤΟ.\n\nΟ λιμενάρχης Πάρου, Δημήτρης Μάλαμας, χάνει τη ζωή του το ίδιο βράδυ από το άγχος και την πίεση κατά τη διάρκεια της επιχείρησης για τη διάσωση των ναυαγών.\n\nΤο ξημέρωμα της επόμενης μέρας το πλοίο ήταν στο βυθό και μαζί του είχε πάρει 81 ανθρώπους, 82 αν μετρήσουμε και τον Μάλαμα.\n\nΤι προκάλεσε το ναυάγιο; Θα μπορούσαν αυτοί οι άνθρωποι να έχουν σωθεί;\n\nΜετά το θρήνο και τη συνειδητοποίηση ότι τόσοι άνθρωποι είχαν πνιγεί εκεί όπου τα καλοκαίρια πηγαίνουμε για βόλτες με τις βάρκες και για μπάνιο, ξεκίνησε η έρευνα και αναζητήθηκαν ευθύνες.\n\nΠοιος έφταιγε;\n\nΜετά από έρευνα που κράτησε ένα χρόνο, οι διορισμένοι πραγματογνώμονες (Απ. Παπανικολάου, καθηγητής ΕΜΠ, Ι. Βεντούρας, πλοίαρχος Α’ τάξεως, Γ. Δημητριάδης, αντιπλοίαρχος Π.Ν., Θ. Λουκάκης, καθηγητής ΕΜΠ και Εμ. Μανιός, ναυπηγός) παρέδωσαν στις 25 Σεπτεμβρίου 2001 στον ειδικό εφέτη ανακριτή την έκθεσή τους.\n\n* Οι χειρισμοί του πληρώματος φυλακής γέφυρας λίγα λεπτά πριν τη πρόσκρουση ήταν ανεπαρκείς, προκειμένου να αποφευχθεί η σύγκρουση.\n\nΠερίπου 15 λεπτά πριν την πρόσκρουση, το πλοίο ερήμην των κανόνων ασφαλούς πλοήγησης σε συνδυασμό με τις δυσμενείς καιρικές συνθήκες που επικρατούσαν και εκτός ελέγχου της πραγματικής του θέσης, έπλεε με χρήση αυτόματου πιλότου (autopilot) με ευθύνη του πληρώματος φυλακής γέφυρας και το ακριβές στίγμα του πλοίου δεν ήταν γνωστά στον υποπλοίαρχο.\n\n* Κατά παράβαση του πιστοποιητικού ασφαλείας, οι υδατοστεγείς πόρτες ήταν όλες ανοιχτές ενώ θα έπρεπε να ήταν ερμητικά κλειστές, με ευθύνη του πλοιάρχου και του υποπλοιάρχου.\n\n* Οι αξιωματικοί του μηχανοστασίου μετά την πρόσκρουση δεν ειδοποίησαν έγκαιρα τον πλοίαρχο και τον υποπλοίαρχο για την ύπαρξη ρήγματος, παραλείποντας να κλείσουν τις υδατοστεγείς πόρτες (ηλεκτρικό πίνακα ή το χειροκίνητο σύστημα) τις 3 από τις 11 με αποτέλεσμα την ταχεία κατάκλυση υδάτων στο εσωτερικό του σκάφους. Η καθυστέρηση ειδοποίησης του πλοιάρχου ήταν 8-10 λεπτά.\n\n* Δεν τέθηκε σε λειτουργία η σειρήνα έκτακτης ανάγκης για εγκατάλειψη του πλοίου και της σχετικής ενημέρωσης από τα μεγάφωνα του πλοίου, με ευθύνη του πλοιάρχου καθώς επίσης δεν υπήρξε καθοδήγηση από το ανωτέρω πλήρωμα, για οργανωμένη εκκένωση του πλοίου.\n\n* Πολλά σωσίβια δεν ήταν εφοδιασμένα με λαμπτήρες σήμανσης και δεν διέθεταν σφυρίχτρες.\n\n* Το πλοίο λίγο μετά την πρόσκρουση βυθίστηκε στο σκοτάδι, η ηλεκτρογεννήτρια έκτακτης ανάγκης (emergency generator) εντός ολίγων λεπτών μετά την σύγκρουση λόγω βλάβης έπαψε να λειτουργεί.\n\n* Η παράλειψη διαβίβασης στίγματος του ναυαγίου, με αποτέλεσμα τη δυσχέρεια των ενεργειών έρευνας και διάσωσης με ευθύνη του πλοιάρχου και του ασυρματιστή του πλοίου. O ασυρματιστής ισχυρίστηκε πως από την πρώτη στιγμή έδωσε το στίγμα μέσω του «Ολύμπια Ράδιο» και του «Καναλιού 4».\n\nΜε λίγα λόγια σχεδόν τίποτε πάνω στο πλοίο δεν λειτουργούσε όπως θα έπρεπε.\n\n«Αλλοίωση των στοιχείων του ναυαγίου»\n\nΌταν ξεκίνησε η δίκη, τα πράγματα περιπλέχθηκαν ακόμη περισσότερο, καθώς ένας δύτης, ο Νικόλαος Λαμπράκος κατήγγηλε ότι το πλοίο ακολουθούσε λάθος ρότα (40-50 μοίρες) ενώ δεν τέθηκαν σε λειτουργία οι υδατοστεγείς πόρτες.\n\nΟ δύτης είχε καταγγείλει κατά τις πρώτες του καταδύσεις τον Οκτώβριο του 2000 ότι γίνονταν προσπάθειες αλλοίωσης των στοιχείων του ναυαγίου.\n\nΣυγκεκριμένα είχε αναφέρει ότι κατά την πρώτη του κατάδυση στο πλοίο, το ραντάρ ήταν ακέραιο και μετά το βρήκε σπασμένο, ενώ από τη γέφυρα κάποια όργανα της κονσόλας είχαν αφαιρεθεί αλλά και συρτάρια που είχαν ψαχτεί αλλά και ότι κατά τις πρώτες μέρες του ναυαγίου βρέθηκαν ηλεκτρόδια οξυγονοκοπής στο βυθό.\n\nΣτον πλοίαρχο, τον υποπλοίαρχο και την ελλειπή εκπαίδευση του πληρώματος επέρριψε τις ευθύνες για το ναυάγιο και ο δύτης Ηλίας Στεφανάκος.\n\nΟ Πέτρος Μαντούβαλος, συνήγορος του υποπλοιάρχου Ψυχογιού, είχε αμφισβητήσει την αξιοπιστία των δύο δυτών και είχε ζητήσει από τον ειδικό εφέτη-ανακριτή την εξαίρεση τους από προανακριτικό έργο. Το ποινικό μητρώο του δύτη Ν. Λαμπράκου βαρύνονταν με κατηγορίες και καταδίκες για κλοπές σε βαθμό κακουργήματος και εξαιρέθηκε από τις έρευνες προσωρινά μέχρι να του δοθεί αθωωτικό βούλευμα για τις κατηγορίες.\n\nΟ Ηλίας Στεφανάκος αναγκάστηκε να παραιτηθεί κάτω από το βάρος των πιέσεων του συνήγορου υπεράσπισης Πέτρου Μαντούβαλου αλλά και με την παρουσία του στα γραφεία της πλοιοκτήτριας εταιρείας την ημέρα του θανάτου του εφοπλιστή Παντελή Σφηνιά που όξυναν την ήδη βεβαρυμένη κατάσταση γι' αυτόν.\n\nΟ Στεφανάκος διαγράφηκε από τον πίνακα Πραγματογνωμόνων Πρωτοδικείου Πειραιώς επειδή «δεν διαθέτει τα ουσιαστικά κυρίως προσόντα που απαιτούνται και δεν είναι πρόσωπο κατάλληλο για τη διενέργεια πραγματογνωμοσύνης».\n\nΗ αυτοκτονία του Παντελή Σφηνιά\n\nΟ Α’ μηχανικός Αναστάσιος Σορόκας, δούλευε στο πλοίο ως της 19 Σεπτεμβρίου, λίγες ημέρες πριν το πλοίο βυθιστεί.\n\nΠαραιτήθηκε υποστηρίζοντας ότι το πλοίο ήταν αναξιόπλοο με πολλά προβλήματα μεταξύ των οποίων η άσχημη κατάσταση μηχανών, παλαιότητα και έλλειψη συντήρησης των τεσσάρων ηλεκτρομηχανών, η προβληματική λειτουργία των συστημάτων καθέλκυσης των λέμβων και η ανεπάρκεια των υδατοστεγών θυρών σε περίπτωση που ένα τμήμα του πλοίου κατακλυζόταν με νερά όπως και έγινε.\n\nΜετα από αυτές τις καταγγελίες διατάχθηκαν δύο έκτακτες επιθεωρήσεις, μια στις 21 Σεπτεμβρίου 2000 και άλλη μια στις 26 του ίδιου μήνα από τους επιθεωρητές του ΚΕΕΠ (Κλάδου Ελέγχου Εμπορικών Πλοίων).\n\nΚατά την πρώτη επιθεώρηση, οι επιθεωρητές δεν βρήκαν κανένα πρόβλημα στο πλοίο ενώ μετά από νέες καταγγελίες του Α’ μηχανικού, πραγματοποιήθηκε και η δεύτερη επιθεώρηση στην οποία όμως και πάλι δεν βρήκαν κάποιο πρόβλημα.\n\nΟ 55χρόνος εφοπλιστής και πρόεδρος της Ένωσης Εφοπλιστών Ακτοπλοΐας, Παντελής Σφηνιάς, μη αντέχοντας το βάρος της τραγωδίας και των αποκαλύψεων για την κατάσταση του πλοίου του έδωσε τέλος στη ζωή του το πρωί της 29ης Νοεμβρίου 2000 πέφτοντας από τον έκτο όροφο του κτιρίου της εταιρείας στην Ακτή Κονδύλη στον Πειραιά.\n\nΜικρές ποινές για τεράστια λάθη\n\nΟι κατηγορούμενοι για το τραγικό ναυάγιο ήταν επτά και καταδικάστηκαν όλοι.\n\nΟ πλοίαρχος Βασίλης Γιαννακής καταδικάσθηκε σε κάθειρξη 11 χρόνων 11 μηνών και 25 ημερών για:\n\n• Διατάραξη ασφάλειας της υδάτινης συγκοινωνίας με ενδεχόμενο δόλο από την οποία επήλθε θάνατος ανθρώπων (κακούργημα)\n\n• Ναυάγιο από αμέλεια\n\n• ανθρωποκτονία από αμέλεια κατά συρροή\n\n• σωματικές βλάβες από αμέλεια κατά συρροή\n\n• μη αυτοπρόσωπη διεύθυνση πλοίου από πλοίαρχο σε πλου με δυσχερή σημεία.\n\nΠρωτόδικα είχε καταδικαστεί σε ποινή φυλάκισης 16 χρόνων, ενός μήνα και 15 ημερών.\n\nΟ υποπλοίαρχος Αναστάσιος Ψυχογιός καταδικάσθηκε σε κάθειρξη 12 χρόνων, 9 μηνών και 25 ημερών για:\n\n• διατάραξη ασφάλειας της υδάτινης συγκοινωνίας με ενδεχόμενο δόλο από την οποία επήλθε θάνατος ανθρώπων (κακούργημα)\n\n• ναυάγιο από αμέλεια\n\n• ανθρωποκτονία από αμέλεια κατά συρροή\n\n• σωματικές βλάβες από αμέλεια και κατά συρροή.\n\nΠρωτόδικα είχε καταδικαστεί σε κάθειρρξη 19 χρόνων, ενός μήνα και 15 ημερών.\n\nΚαι οι δύο αμέσως μετά την ολοκλήρωση της διαδικασίας οδηγήθηκαν στη Φυλακή για τη συνέχιση της εκτέλεσης της ποινής τους.\n\nΟ ύπαρχος Γιώργος Τριαντάφυλλος καταδικάσθηκε σε ποινή φυλάκισης 5 ετών και 28 ημερών για:\n\n• διατάραξη ασφάλειας της υδάτινης συγκοινωνίας από αμέλεια\n\n• ανθρωποκτονία από αμέλεια κατά συρροή\n\n• πρόκληση σωματικών βλαβών από αμέλεια κατά συρροή\n\n• έκθεση με ενδεχόμενο δόλο κατά συρροή\n\n• εγκατάλειψη πλοίου χωρίς τη συναίνεση πλοιάρχου\n\nΠρωτόδικα είχε καταδικαστεί σε φυλάκιση οκτώ χρόνων, εννέα μηνών και 28 ημερών. Η ποινή του είναι εξαγοράσιμη.\n\nΟ Α’ μηχανικός Γεράσιμος Σκιαδαρέσης καταδικάσθηκε σε ποινή φυλάκισης 7 ετών, πέντε μηνών και 28 ημερών για:\n\n• πρόκληση ναυαγίου από αμέλεια\n\n• ανθρωποκτονία από αμέλεια κατά συρροή\n\n• πρόκληση σωματικών βλαβών από αμέλεια κατά συρροή\n\n• έκθεση με ενδεχόμενο δόλο κατά συρροή\n\nΠρωτόδικα είχε καταδικαστεί σε φυλάκιση 8 χρόνων, 6 μηνών και 28 ημερών. Η ποινή του είναι εξαγοράσιμη.\n\nΟ ασυρματιστής Δημήτρης Τσούμας καταδικάστηκε σε ποινή φυλάκισης 10 μηνών με τριετή αναστολή για:\n\n• Εγκατάλειψη πλοίου χωρίς συναίνεση πλοιάρχου. Πρωτόδικα είχε καταδικαστεί σε φυλάκιση 15 μηνών με τριετή αναστολή.\n\nΟ διευθύνων σύμβουλος και ο πρόεδρος της τότε της πλοιοκτήτριας εταιρείας Νικόλαος Βικάτος και Κωνσταντίνος Κληρονόμος καταδικάσθηκαν σε ποινή φυλάκισης 2 ετών, 6 μηνών και 2 ημερών για:\n\n• Έκθεση κατά συρροή με ενδεχόμενο δόλο\n\nΗ ποινή τους είναι εξαγοράσιμη ενώ πρωτόδικα είχαν καταδικαστεί σε φυλάκιση 4 χρόνων, τριών μηνών και τριών ημερών.\n\nΔέκα χρόνια μετά το τραγικό ναυάγιο του «Εξπρές Σαμίνα» ανοιχτά της Πάρου, ο Αρειος Πάγος αποφάσισε τελεσίδικα ότι τα κατώτερα δικαστήρια που είχαν χειριστεί την υπόθεση έκαναν νομικά σφάλματα ως προς τα αδικήματα που απέδωσαν στους βασικούς κατηγορούμενους, γεγονός που οδήγησε στην ευμενέστερη ποινική μεταχείρισή τους.\n\nΈνα κουφάρι στο βυθό\n\nΣήμερα, το κουφάρι του πλοίου είναι ακόμα εκεί, στο ίδιο σημείο, στο βυθό και για τους Παριανούς είναι «μια πληγή που πρέπει να κλείσει».\n\nΠριν από δύο χρόνια το κουφάρι του πλοίου, κομμένο πια στα δύο στο βυθό της Πάρου, εμφάνισε διαρροή καυσίμων.\n\nΟι δύο απαντλήσεις που έχουν προηγηθεί, η πρώτη μετά το ναυάγιο και η δεύτερη το καλοκαίρι του 2020, απομάκρυναν και τα τελευταία εναπομείναντα πετρελαιοειδή του ναυαγίου. Ωστόσο, η προϊούσα διάβρωση του πλοίου και η έκλυση τοξικών και επικίνδυνων ουσιών ενδέχεται να προκαλέσουν στο μέλλον τοπική οικολογική υποβάθμιση του θαλάσσιου περιβάλλοντος.\n\nΕπιπλέον, οι Παριανοί θέλουν να απομακρυνθεί το πλοίο και για έναν ακόμη λόγο: Να πάψει να τούς υπενθυμίζει την τραγωδία.\n\nΠαρά τις δεσμεύσεις του υπουργείου Ναυτιλίας, διαδικασία ανέλκυσης δεν έχει κινηθεί, καθώς το θέμα εκκρεμεί και δικαστικά, ενώ είναι περίπλοκο και χρονοβόρο.\n\nΠαρά το γεγονός ότι το Σάμινα είναι πολύ μικρότερο από το Sea Diamond, το κρουαζιερόπλοιο που παραμένει βυθισμένο στη Σαντορίνη, ένα μείζον ζήτημα είναι το κόστος της ανέλκυσης, το οποίο υπολογίζεται σε αρκετά εκατομμύρια ευρώ.\n\nΚαι κάποιος πρέπει να αναλάβει.\n\nΣαν σήμερα: Η 26η Σεπτεμβρίου στην Iστορία\n\n1931, Βρετανία. Ο Μαχάτμα Καραμτσάντ Γκάντι επισκέπτεται εργάτες στα σπίτια τους, στο Σπρινγκ Βέιλ της Αγγλίας, κατά την περιοδεία του στα εργοστάσια κλωστοϋφαντουργίας του Λάνκασερ.\n\n1934, Σκωτία. Το νέο υπερωκεάνιο της εταιρείας Cunard, το Queen Mary, γλιστράει στο νερό, κατά την καθέλκυσή του, στα ναυπηγεία Τζόν Μπράουν, στο Κλάιντεμπανκ της Σκωτίας. Το πλοίο καθελκύστηκε από τη βασίλισσα Μαίρη και προηγουμένως το όνομά του ήταν απλώς Cunarder 534.\n\n1949, Νέα Υόρκη. Μια νυχτερινή άποψη του κέντρου της Νέας Υόρκης, στην κατάφωτη 52η οδό, ανάμεσα στην Πέμπτη και την Έκτη Λεωφόρο.\n\n1960, Σικάγο. Οι υποψήφιοι για την προεδρία των ΗΠΑ, ο Τζόν Φ. Κένεντι των Δημοκρατικών (αριστερά) και ο αντιπρόεδρος Ρίτσαρντ Νίξον, μετά το τηλεοπτικό τους ντιμπέιτ, το πρώτο από τα συνολικά τέσσερα που θα γίνουν.\n\n1977, Νότιος Λίβανος. Ένα βρετανικής κατασκευής τεθωρακισμένο Centurion, αποχωρεί από το Λίβανο, καθώς αποσύρονται οι Ισραηλινές δυνάμεις από τη χώρα, μετά την εκεχειρία που υπεγράφη ανάμεσα στις δύο πλευρές.\n\n1980, Μόναχο. Βόμβα εκρήγνυται κατά τη διάρκεια της γιορτής μπύρας «Οκτόμπερφεστ», με συνέπεια να χάσουν τη ζωή τους 13 άνθρωποι και να τραυματισθούν 211. Ένα από τα θύματα είναι και ο δράστης της επίθεσης, ο 21χρονος ακροδεξιός φοιτητής Γκούντολφ Κέλερ.\n\n1981, Φιλαδέλφεια. Περισσότεροι από 90.000 άνθρωποι αποθεώνουν το Μικ Τζάγκερ στην πρώτη συναυλία των Rolling Stones στις ΗΠΑ. Οι Stones επέστρεψαν στη χώρα μετά από τρία χρόνια και έπαιξαν σε 40 πόλεις. Όλες οι συναυλίες έγιναν sold out...\n\n1985, Μέξικο Σίτι. Διασώστες βγάζουν ασθενείς από τα ερείπια του Νοσοκομείου Χουάρεζ, στο κέντρο της πόλης. Το Νοσοκομείο κατέρρευσε στο μεγάλο σεισμό που χτύπησε την πόλη.\n\n1989, Αθήνα. Η τρομοκρατική οργάνωση «17 Νοέμβρη» δολοφονεί στο Κολωνάκι το βουλευτή της Νέας Δημοκρατίας, Παύλο Μπακογιάννη.\n\n1992, Λας Βέγκας. Ο Τζίμι Κόνορς αγκαλιάζει τη Μαρτίνα Ναβρατίλοβα και της προσφέρει ένα μπουκέτο λουλούδια. Το μεταξύ τους ματς έληξε με νίκη του Κόνορς, με 7-5, 6-2 σετ.\n\n2000. Το επιβατηγό πλοίο «Εξπρές Σαμίνα» βυθίζεται στ’ ανοιχτά της Πάρου, με συνέπεια να χάσουν τη ζωή τους 80 άτομα.",
    "Μεξικό: 4 νεκροί από τις βροχοπτώσεις μετά από 16 μήνες ξηρασίας": "Τέσσερις άνθρωποι έχασαν τη ζωή τους παρασυρόμενοι από χείμαρρο που προκάλεσαν οι καταρρακτώδεις βροχές με τις οποίες τερματίστηκαν δεκαέξι μήνες ξηρασίας στη Μοντερέι, τη βιομηχανική πρωτεύουσα στο βορειοανατολικό Μεξικό, όπου οι αρχές είχαν αναγκαστεί να προχωρήσουν στην επιβολή δελτίου στο νερό.\n\nΤα θύματα —δύο γυναίκες, ένας άνδρας κι ένα παιδί— χάθηκαν όταν χείμαρρος παρέσυρε το αυτοκίνητο στο οποίο επέβαιναν, διευκρίνισε η Πολιτική Προστασία σε ανακοίνωση Τύπου που δημοσιοποίησε.\n\nΗ ξηρασία των περασμένων μηνών\n\n«Η βροχή που περιμέναμε ήρθε, αλλά πρέπει να δείξουμε εξαιρετικά μεγάλη προσοχή για να αποφευχθεί κάθε ατύχημα», προειδοποιούσε νωρίτερα ο κυβερνήτης της πολιτείας Νουέβο Λεόν, ο Σαμουέλ Γκαρσία, ανακοινώνοντας πως δεν επρόκειτο να παραδοθούν μαθήματα σε κάποια σχολεία χθες Δευτέρα.\n\nΣτην κορύφωση της ξηρασίας, η οποία στράγγιξε τα δυο από τα τρία φράγματα που τροφοδοτούν τη Μοντερέι, ο κ. Γκαρσία προωθούσε την ιδέα του «εμπλουτισμού νεφών», της αποστολής στον ουρανό σωματιδίων ιωδιούχου αργύρου για να επιταχυνθεί η υγροποίηση και να προκληθούν βροχοπτώσεις.",
    "1η Σεπτεμβρίου 2022: Τα ΦΑΛΗΡΙΚΑ κάνουν πρεμιέρα στην παραλία του Μπάτη, δίπλα στη θάλασσα του Παλαιού Φαλήρου": "Η 1η Σεπτεμβρίου 2022 αποτελεί ημερομηνία-ορόσημο για τον κορυφαίο πολιτιστικό θεσμό του Δήμου Παλαιού Φαλήρου, καθώς ύστερα από διετή διακοπή λόγω πανδημίας, επιστρέφουν τα ΦΑΛΗΡΙΚΑ, στην παραλία του Μπάτη, σε ένα από τα ξεχωριστά, αγαπητά στους πολίτες, παραλιακά τοπόσημα της πόλης μας.\n\nΑπό την Πέμπτη, 1η Σεπτεμβρίου και για 11 συνεχείς, απολαυστικές, ψυχαγωγικές, πολιτιστικές βραδιές (μέχρι τις 11/9), σημαντικοί καλλιτέχνες, ηθοποιοί και τραγουδιστές, έρχονται στην υπαίθρια σκηνή του ειδικά διαμορφωμένου θεατρικού χώρου δίπλα στην θάλασσα, για να σας χαρίσουν στιγμές γεμάτες μελωδία και παράδοση τέχνης.\n\nΟι διοργανωτές, ο Δήμος μας και το Πολιτιστικό & Αθλητικό Κέντρο (ΠΟ.Α.ΚΕ) του Δήμου Π. Φαλήρου, σας προσκαλούν να παρακολουθήσετε, χωρίς εισιτήριο, εντελώς δωρεάν, ένα πλούσιο καλλιτεχνικό πρόγραμμα, με συναυλίες και θεατρικές παραστάσεις, στο ωραιότερο σκηνικό, την παραλία του Μπάτη, από 1-11/9 με καθημερινή ώρα έναρξης τις 20.30’.\n\nΚοινωνική δράση και σεβασμός στο περιβάλλον\n\nΌπως κάθε χρόνο, έτσι και εφέτος, με πρωτοβουλία του Δημάρχου Γιάννη Φωστηρόπουλου και τη μέριμνα του Τμήματος Παιδείας και Κοινωνικής Αρωγής του Δήμου, όποιοι επιθυμούν, αντί εισιτηρίου, μπορούν να συνδράμουν στη δράση κοινωνικής προσφοράς με προσφορά τροφίμων, που θα διατεθούν στη Δομή Παροχής Βασικών Αγαθών – Κοινωνικό Παντοπωλείο – Συσσίτιο που θα λειτουργεί στο χώρο των Φαληρικών, από το Δίκτυο Εθελοντών του Δήμου μας.\n\nΤα ΦΑΛΗΡΙΚΑ, που έχουν θεσμοθετηθεί από την αγάπη με την οποία τα έχουν αγκαλιάσει οι Φαληριώτες, καθώς και οι πολυάριθμοι επισκέπτες της πόλης μας, παίρνουν για πρώτη φορά εφέτος, εξάλλου, τον χαρακτήρα Green Event.\n\nΕνός πολιτιστικού φεστιβάλ που διεξάγεται με περιβαλλοντικό και κοινωνικά υπεύθυνο τρόπο, καθώς η διαχείριση των απορριμμάτων κατά τη διάρκεια των εκδηλώσεων, η επαναχρησιμοποίηση στολών υπαλλήλων, εθελοντών, η ψηφιοποίηση του προγράμματος (προκειμένου να επιτευχθεί η ελάχιστη χρήση χαρτιού), ακόμα και η απουσία διαφημιστικών αφισών, είναι κάποιες από τις φετινές καινοτομίες.\n\nΣτο χώρο του live stage στην παραλία Μπάτη θα βρίσκεται άλλωστε για τις «green ανάγκες» και το φορτηγό ανακύκλωσης, «καλώντας» τους θεατές των εκδηλώσεων να ανακυκλώνουν και την ίδια στιγμή να κερδίζουν! Τα ΦΑΛΗΡΙΚΑ 2022 αναδεικνύονται ως πολιτιστικός θεσμός, που έμπρακτα, σέβεται και στηρίζει το περιβάλλον.\n\nΟ Δήμαρχος Παλαιού Φαλήρου Γιάννης Φωστηρόπουλος σημειώνει για τα ΦΑΛΗΡΙΚΑ 2022:\n\n«Τα ΦΑΛΗΡΙΚΑ είναι ο θεσμός που δεν αρκείται στο να διασκεδάζει τους δημότες και τους επισκέπτες της πόλης μας. Μας μεταλαμπαδεύει τον πολιτισμό, μας προτρέπει να γινόμαστε ενεργοί με κοινωνικές, εθελοντικές και οικολογικές πράξεις. Σας περιμένουμε στον Μπάτη, στα ΦΑΛΗΡΙΚΑ 2022. Θα είμαστε όλοι εκεί!».\n\nΗ πρεμιέρα της 1ης Σεπτεμβρίου 2022: Ο Λυρικός και Λαϊκός Μίκης\n\nΜε συμφωνικό τρόπο\n\nΟ διακεκριμένος μαέστρος Παναγής Μπαρμπάτης ανα- λαμβάνει να μας ξεναγήσει στο έξοχο έργο “ Ο Λυρικός και Λαϊκός Μίκης Θεοδωράκης με συμφωνικό τρόπο”, έργο για λυρικούς και λαϊκούς σολίστ και συμφωνική ορχήστρα.\n\nΤο έργο παρουσιάζεται για πρώτη φορά φέτος σε μορφή κονσέρτου ρεσιτάλ.\n\nΗ συναυλία περιλαμβάνει τριάντα μεγάλα τραγούδια, απάνθισμα σπουδαίων ποιημάτων και στιχουργημάτων\n\nΕρμηνεύουν :\n\nΆντώνης Κορωναίος – Τενόρος\n\nΕλένη Δάβου- Μεσόφωνος\n\nΤζίνα Φωτεινοπούλου- Υψίφωνος\n\nΓιάννης Καρυτινός (Φιλική συμμετοχή)\n\nΛαϊκός εμηνευτής : Γεράσιμος Ανδρεάτος\n\nΜπουζούκι : ο σολίστ Δημήτρης Λίβανος\n\nΜουσική Διεύθυνση, πιάνο : Παναγής Μπαρμπάτης\n\nΑφηγητής : Αλέξανδρος Μπουρδούμης\n\nΦΑΛΗΡΙΚΑ 2022 – Ολόκληρο το πρόγραμμα των φετινών εκδηλώσεων:\n\nΓΡΑΦΕΙΟ ΤΥΠΟΥ & ΕΠΙΚΟΙΝΩΝΙΑΣ ΠΑΛΑΙΟ ΦΑΛΗΡΟ 31/8/2022",
    "Ισλανδία: Συνελήφθησαν τέσσερις ύποπτοι για προετοιμασία \"τρομοκρατικής\" ενέργειας": "Η ισλανδική αστυνομία ανακοίνωσε χθες Πέμπτη πως συνέλαβε τέσσερα πρόσωπα κατά τη διάρκεια επιχείρησης ευρείας κλίμακας που συνδεόταν με την προετοιμασία \"τρομοκρατικής ενέργειας\"· πρόκειται για τις πρώτες συλλήψεις αυτής της φύσης στην ιστορία του μικρού νησιωτικού κράτους.\n\n\"Οι χθεσινές αστυνομικές επιχειρήσεις (...) εγγράφονται στο πλαίσιο έρευνας για την προετοιμασία τρομοκρατικής επίθεσης\", εξήγησε σε δημοσιογράφους ο Καρλ Στάινερ Βάλσον, ο επικεφαλής της αστυνομίας της Ισλανδίας.\n\nΑρκετά ημιαυτόματα όπλα —κάποια είχαν μέρη τυπωμένα με τρισδιάστατους εκτυπωτές— κατασχέθηκαν σε εννέα χωριστές τοποθεσίες, όπως και \"χιλιάδες\" σφαίρες, σύμφωνα με την αστυνομία.\n\nΤέσσερις Ισλανδοί, όλοι εικοσάρηδες, συνελήφθησαν σε προάστιο της πρωτεύουσας Ρέικιαβικ και στην πόλη Μόσφελσμπερ (νοτιοδυτικά) κατά τη διάρκεια της επιχείρησης αυτής, στην οποία συμμετείχαν περίπου πενήντα αστυνομικοί, προχθές Τετάρτη. Δύο από τους υπόπτους προφυλακίστηκαν χθες Πέμπτη.\n\nΤα κίνητρά τους είναι προς το παρόν άγνωστα. Στόχοι ήταν \"διάφοροι θεσμοί\" και \"πολίτες του κράτους\", σύμφωνα με τον κ. Βάλσον. Ανάμεσα στους στόχους θεωρείται πως ήταν το κοινοβούλιο και πιθανόν η ίδια η αστυνομία.\n\nΟι αρχές σημείωσαν πως προσπαθούν να εξακριβώσουν εάν υπάρχουν σχέσεις ανάμεσα στους άνδρες αυτούς και εξτρεμιστικές οργανώσεις και συμπλήρωσαν πως βρίσκονται σε επαφή με υπηρεσίες ασφαλείας στο εξωτερικό.\n\n\"Εξ όσων γνωρίζουμε, είναι η πρώτη φορά που διενεργείται έρευνα αυτής της φύσης\" στην Ισλανδία, είπε ο κ. Βάλσον.\n\nΗ μικρή χώρα 375.000 κατοίκων κατατάσσεται πρώτη στον παγκόσμιο δείκτη ειρήνης αφότου συμπεριλήφθηκε στον κατάλογο το 2008: χαρακτηρίζεται \"η πιο ειρηνική χώρα του κόσμου\".\n\nΤα βίαια επεισόδια εκεί είναι ιδιαίτερα σπάνια, όπως μαρτυρά ο δείκτης εγκληματικότητας, που συγκαταλέγεται στους χαμηλότερους στην υφήλιο, αν και η αναζωπύρωση της βίας τα τελευταία χρόνια ανησυχεί τις αρχές.\n\nΠΗΓΗ: ΑΠΕ-ΜΠΕ",
    "Πρόβλημα εξεύρεσης εργαζόμενων: “Να υπάρξει πρόβλεψη για άδειες διαμονής για εργασία και στον τουρισμό” ζητούν ξενοδόχοι": "Την πρόβλεψη για άδειες διαμονής για εργασία αλλοδαπών στον Τουρισμό, όπως ισχύει για άλλους κλάδους, ζητεί με επιστολή του ο πρόεδρος της Ένωσης Ξενοδοχείων Ηρακλείου, από τον υπουργό Εργασίας Κωστή Χατζηδάκη και την γενική γραμματέα Άννα Στρατηνάκη.\n\nΜάλιστα οι ξενοδόχοι του Ηρακλείου κοινοποιούν και το ΦΕΚ 430 με το οποίο ορίζεται ο αριθμός αλλοδαπών εργαζόμενων ανά περιφερειακή ενότητα σε ολόκληρη την Ελλάδα, σε πλήθος ειδικοτήτων, όπως εργάτες κτηνοτροφίας, οικιακοί βοηθοί, εργάτες γης, αλλά και τεχνολόγοι υπολογιστών, εργαζόμενοι υψηλής ειδίκευσης, διερμηνείς, μάγειρες, κ.λπ..\n\nΑξιότιμε Κύριε Υπουργέ,\n\nΌπως αναφέρει στην επιστολή του ο Νίκος Χαλκιαδάκης, “…Στο συνημμένο ΦΕΚ, καθορίστηκε ο ανώτατος αριθμός αδειών διαμονής για εργασία πολιτών τρίτων χωρών για τα έτη 2021 & 2022. Μέχρι τώρα, δεν είχε προβλεφθεί να χορηγούνται ανάλογες άδειες για εποχικό προσωπικό, στον Τουρισμό.\n\nΜε δεδομένο ότι, όλες οι έως τώρα συζητήσεις μας, αλλά και τα δεδομένα της αγοράς στην φετινή χρονικά καταδεικνύουν το οξύ πρόβλημα της έλλειψης του προσωπικού στον ξενοδοχειακό κλάδο, θα θέλαμε να συζητήσουμε αυτό να γίνει στο ΦΕΚ του 2023 και να είναι μέσα ο Τουρισμός!”.\n\nΚαι συνεχίζει στην επιστολή: “Υπάρχουν τρίτες χώρες, ειδικά στην λεκάνη της Μεσογείου, με ξενοδοχειακή Κουλτούρα (Συρία, Λίβανος κα) κουζίνα, φιλοξενία κι όλα τα σχετικά χαρακτηριστικά και που θα μπορούσαν να βοηθήσουν στο ν’ ανασχέσουμε το πολύ-επίπεδο πρόβλημα που έχουμε Δημογραφικά, Ακαδημαϊκά, Εποχικά, Πανδημικά σε σχέση με το προσωπικό.\n\nΟλόκληρο το ΦΕΚ, ΕΔΩ",
    "Αύξηση μεγεθών καταγράφει φέτος η Isomat": "Με αυξημένο κύκλο εργασιών και κέρδη προ φόρων αναμένεται να κλείσει η φετινή χρήση για την Isomat. Ειδικότερα, όπως αναφέρει η οικονομική έκθεση για τη χρήση του 2021, η πολυεθνική εταιρεία δομικών χημικών και κονιαμάτων καταγράφει ήδη από τους πρώτους μήνες της φετινής χρονιάς «σημαντική αύξηση οικονομικών μεγεθών» παρά το ενεργειακό κόστος και την αύξηση τιμών των οικοδομικών προϊόντων. Με στόχο την ενίσχυση των μεγεθών της, η Isomat έχει στραφεί στην αύξηση των εξαγωγών της στα Βαλκάνια, στις χώρες της νοτιοανατολικής Μεσογείου, την Αγγλία, τη Μέση Ανατολή, τις χώρες της Βόρειας Αμερικής, καθώς και της Ασίας. Ωστόσο, σε χώρες όπως η Συρία, η Αίγυπτος, ο Λίβανος και η Ουκρανία, όπου η Isomat ανέμενε αύξηση πωλήσεων, συνέβη το αντίθετο λόγω αναταραχών και πολέμου. Στη Ρουμανία, η θυγατρική της Isomat προχωρεί το επενδυτικό πρόγραμμά της που αφορά την επέκταση της ήδη υπάρχουσας γραμμής χρωμάτων και σοβάδων, ενώ προχωρούν και οι διαδικασίες για την ολοκλήρωση της γραμμής παραγωγής κονιαμάτων. Ταυτόχρονα έχει ενισχυθεί η δραστηριότητα στην παραγωγή πολυουρεθανικών προϊόντων στο πλαίσιο της ανάπτυξης νέων προϊόντων.\n\nΤο 2021 ο κύκλος εργασιών του ομίλου αυξήθηκε κατά 18%, στα 88,1 εκατ. ευρώ.\n\nΚατά το 2021, ο κύκλος εργασιών της Isomat, σε επίπεδο ομίλου, ενισχύθηκε κατά 18%, στα 88,1 εκατ. ευρώ, ενώ το μεικτό αποτέλεσμα ανήλθε σε 36,4 εκατ. ευρώ. Τα κέρδη προ φόρων και η λειτουργική κερδοφορία (EBITDA) διαμορφώθηκαν σε 8,4 εκατ. ευρώ (9,6%) και περίπου 12 εκατ. ευρώ αντίστοιχα, ενώ τα αποτελέσματα μετά φόρων υποχώρησαν ελαφρώς (-3%), έχοντας ανέλθει σε 6,3 εκατ. ευρώ. Επίσης, κατά την περασμένη χρήση ο όμιλος εμφάνισε εισροές από λειτουργικές δραστηριότητες της τάξεως των 8 εκατ. ευρώ, με τα ταμειακά διαθέσιμα και ισοδύναμα λήξης χρήσεως να ανέρχονται σε 9,5 εκατ. ευρώ.\n\nΗ εταιρεία, όπως σημειώνεται στην οικονομική έκθεση του 2021, παραμένει διαρκώς προσανατολισμένη στην ανάπτυξη 10 έως 20 νέων προϊόντων ετησίως. Με στόχο τη μείωση του ενεργειακού της αποτυπώματος, η Isomat υλοποιεί φωτοβολταϊκό σύστημα 1MWp στις εγκαταστάσεις της (17ο χλμ. Θεσσαλονίκης – Αγίου Αθανασίου), που θα είναι τοποθετημένο στις στέγες των κτιρίων της. Η Isomat ιδρύθηκε το 1980, αποτελεί μία από τις μεγαλύτερες βιομηχανίες δομικών υλικών στη νοτιοανατολική Ευρώπη και διαθέτει τρεις παραγωγικές μονάδες σε Ελλάδα, Ρουμανία και Σερβία, επτά θυγατρικές σε Γερμανία, Ρωσία, Τουρκία, Ρουμανία, Σερβία, Βουλγαρία και Σλοβενία, ενώ εξάγει τα προϊόντα της σε περισσότερες από 55 χώρες."
}