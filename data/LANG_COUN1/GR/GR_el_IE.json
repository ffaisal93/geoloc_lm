{
    "Πογιέτ: Περιμένω ένα καλό παιχνίδι με την Βόρεια Ιρλανδία": "H Εθνική Ελλάδος ολοκληρώνει την παρουσία της στον όμιλο του Nations League, υποδεχόμενη την Βόρεια Ιρλανδία στη Ριζούπολη το βράδυ της Τρίτης.\n\nΟ ομοσπονδιακός τεχνικός, Γκουστάβο Πογιέτ, τόνισε πως περιμένει μία καλύτερη εικόνα από την ομάδα του ενώ αναφέρθηκε και στο θέμα του κεντρικού επιθετικού.\n\nΑναλυτικά όσα είπε στη συνέντευξη Τύπου:\n\nΓια τη συμμετοχή των Μπακασέτα και Γιακουμάκη:\n\n\n\n\"Είναι στο 50-50 και οι δύο, οπότε θα πρέπει να περιμένουμε τη σημερινή προπόνηση αλλά και το πως θα κυλήσει το 24ώρο. Δεν θα πούμε και πολλά στους φίλους μας τους Ιρλανδούς αλλά όντως είναι 50-50 και η σημερινή προπόνηση είναι σημαντική\".\n\n\n\nΓια το αν έχει λύσει η ομάδα τα προβλήματα κόντρα σε ομάδες που παίζουν μαζική άμυνα:\n\n\n\n\"Καλή ερώτηση. Θα σας την απαντήσω αύριο μετά το παιχνίδι\".\n\n\n\nΓια το χαμηλό ποσοστό στις εύστοχες πάσες κόντρα στην Κύπρο (83%) σε σχέση με τα προηγούμενα ματς όπου ήταν πάνω από 90%:\n\n\n\n\"Θα ήταν καλό να μπορέσουμε να κάνουμε περισσότερη δουλειά. Δεν είχαμε την τύχη να προπονηθούμε όλοι μαζί σωστά. Αυτή είναι η κατάσταση σε αυτό το επίπεδο. Πρέπει να έχεις εμπιστοσύνη στους παίκτες, πρέπει να είμαστε συγκεντρωμένοι 100%. Και πρέπει οι παίκτες να παίζουν και στις ομάδες τους\".\n\n\n\nΓια το αν ψάχνει ακόμα να μάθει την ομάδα ή αν χρειάζεται να αλλάξει κάτι στην φιλοσοφία:\n\n\n\n\"Πρώτα απ' όλα σας παρακαλώ μην είστε τόσο δραματικός. Ο στόχος μας ήταν να κερδίσουμε τον όμιλο και τα καταφέραμε. Εάν δεν τον είχαμε πετύχει θα μπορούσαμε να ήμασταν δραματικοί. Δεύτερον έχουμε δεχτεί δύο γκολ σε επτά παιχνίδια και έχουμε χάσει δύο ματς, απίστευτο. Τρίτον η θέση του σέντερ φορ είναι ένα πρόβλημα που αφορά την Ελλάδα. Δεν είναι μόνο της στιγμής. Θέλουμε τους καλύτερους δυνατούς να είναι διαθέσιμοι και να είναι σε τοπ φόρμα γιατί είναι θέμα ποιότητας.\n\n\n\nΔεν θα αλλάξουμε κάτι, θα παίξουμε με τον ίδιο τρόπο. Στο ποδόσφαιρο άλλες φορές χάνεις, άλλες κερδίζεις. Είπα σε κάποιους συνάδελφους σας πως η Γαλλία παίζει εξαιρετικά και η Ισπανία το ίδιο και όμως έχασαν. Πολλές ομάδες είχαν την υπεροχή και έχασαν γιατί παίζει και ο αντίπαλος. Ας ελπίσουμε πως αύριο θα κερδίσουμε για να πανηγυρίσουμε όλοι μαζί\".\n\n\n\nΓια το πως εξηγεί το αποτέλεσμα στην Κύπρο:\n\n\n\n\"Αν με ρωτούσατε πριν το ματς και με βάση την προετοιμασία θα έλεγα πως δεν το περίμενα γιατί ήταν εξαιρετικές οι προπονήσεις των τελευταίων ημερών. Δεν περίμενα όσα συνέβησαν στη διάρκεια του αγώνα. Οι αντίπαλοι μας είχαν δώδεκα λεπτά με τρεις σπουδαίες ευκαιρίες και ένα γκολ. Ήταν δύσκολο να σκοράρουμε εκείνη τη μέρα. Μερικές φορές δεν είναι το σύστημα ή το χρώμα της φανέλας, αν έχεις ευκαιρία και σκοράρεις και το πετύχεις την κατάλληλη στιγμή τότε μπορείς να πάρεις τη νίκη\".\n\n\n\nΓια την Ελλάδα που δεν έχει να χάσει κάτι σε σχέση με τις άλλες τρεις ομάδες και αν αυτό αλλάζει τη φιλοσοφία της:\n\n\n\n\"Σαν προπονητής θέλω να δω ένα καλό παιχνίδι. Μου αρέσει που η Βόρεια Ιρλανδία πήρε ρίσκο κόντρα στο Κόσοβο παρά τη θέση στην οποία βρισκόταν, έβαλε παίκτες στην περιοχή, οπότε αυτό το ρίσκο θα είναι το ίδιο αύριο. Αν είναι αυτή η συμπεριφορά του αντιπάλου μας τότε θα δούμε ένα ωραίο παιχνίδι και με πολλά γκολ\".\n\n\n\nΓια την άποψη του για τη Β. Ιρλανδία:\n\n\n\n\"Είναι ξεκάθαρο πως πρόκειται για μια δυνατή ομάδα. Δεν περιμένω κάτι διαφορετικό, ξέρουμε κατά 90% το σύστημα, την πίεση που θα μας βάλουν. Θα μείνω έκπληκτος αν αλλάξουν κάτι. Θα πρέπει να είμαστε έτοιμοι για \"μάχη\" ώστε να πετύχουμε το αποτέλεσμα που θέλουμε\".",
    "Πανάθα θρησκεία…Βόρεια Ιρλανδία": "Την ιστορική έδρα του Παναθηναϊκού, επισκέφθηκε ο πρόεδρος της ομοσπονδίας ποδοσφαίρου της Βόρειας Ιρλανδίας, Conrad Kirkwood.\n\nΔεν είναι ψέμα πως η Λεωφόρος έχει άλλη…αίγλη. Αυτό συνειδητοποίησε όπως φαίνεται ο Conrad Kirkwood.\n\nΟ πρόεδρος της ομοσπονδίας ποδοσφαίρου της Β. Ιρλανδίας, βρίσκεται αυτές τις μέρες στην χώρα μας.\n\nΟ λόγος της παραμονής του στην Ελλάδα, είναι φυσικά η αναμέτρηση ανάμεσα στην Εθνική μας ομάδα με εκείνη της Β. Ιρλανδίας (27/9, 21:45) στο “πλαίσιο” της τελευταίας αγωνιστικής του Nations League.\n\nΔιαβάστε περισσότερα στο PAO PANTOU\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Ελλάδα-Β. Ιρλανδία: Σφυρίζει ο Σλοβάκος Γκλόβα": "Ο Φίλιπ Γκλόβα είναι ο άνθρωπος που ορίστηκε από την UEFA για το παιχνίδι της Ελλάδας με τη Β. Ιρλανδία.\n\nΑντίστροφα μετρούν στην Εθνική Ελλάδας για την 6η και τελευταία αγωνιστική του UEFA Nations League με την ομάδα του Πογιέτ να φιλοξενεί τη Β. Ιρλανδία την ερχόμενη Τρίτη (27/09, στις 21:45).\n\nΗ UEFA έκανε γνωστό τον διαιτητή που θα διευθύνει το παιχνίδι της χώρας μας στο φινάλε της διοργάνωσης. Αυτό είναι ο Σλοβάκος Φίλιπ Γκλόβα ο οποίος θα σφυρίξει για πρώτη φορά για ελληνική είτε σε εθνικό είτε σε συλλογικό επίπεδο.",
    "Βόρεια Ιρλανδία - Κόσοβο 2-1: Νίκη με ανατροπή στο 90+3΄και στο +3 από την Κύπρο": "Ακόμα κι αν βρέθηκε πίσω στο σκορ, η Βόρεια Ιρλανδία κατάφερε να κάνει την ανατροπή κόντρα στο Κόσοβο (2-1) με χρυσό γκολ του ΜακΓκένις στο 90+3΄και να στείλει την Κύπρο ένα βήμα πιο κοντά στον υποβιβασμό!\n\nΝίκη που την φέρνει ένα βήμα πιο κοντά στην παραμονή της στη League C πανηγύρισε η Βόρεια Ιρλανδία, η οποία με ανατροπή «εξπρές» που ολοκληρώθηκε στο 90+3΄κατάφερε να επικρατήσει 2-1 απέναντι στο αδιάφορο βαθμολογικά, Κόσοβο, και να ξεφύγει προσωρινά στο +3 από την ουραγό του ομίλου, Κύπρο.\n\nΕκείνοι πάντως που ευτύχησαν να ανοίξουν το σκορ ήταν οι Κοσοβάροι όταν ο Μουρίκι στο 58΄ εκμεταλλεύτηκε την ασίστ του Ρουντάνι για να γράψει το 0-1. Τα λεπτά κυλούσαν χωρίς απάντηση από πλευράς γηπεδούχων, όμως το τελευταίο δεκάλεπτο αποδείχθηκε λυτρωτικό. Αρχικά στο 82΄ο Γουάιτ ισοφάρισε και χάρισε ξανά ελπίδα στη Βόρεια Ιρλανδία, η οποία επέμεινε έως το φινάλε και τελικά δικαιώθηκε στο χρυσό γκολ του ΜακΓκένις στο 90+3΄.\n\nΜια νίκη που την έχρισε φαβορί για την κατάληψη της τρίτης θέσης του ομίλου και που συνάμα λειτούργησε σαν «μαχαιριά» για την Κύπρο, η οποία εφόσον ηττηθεί απόψε από την Ελλάδα θα βρεθεί με το 1,5 πόδι στη League D.",
    "Φούντας: «Για τη νίκη με τη Βόρειο Ιρλανδία»": "Ο Ταξιαρχής Φούντας έδωσε το «σύνθημα» για την Εθνική μας ομάδα, ενόψει της αναμέτρησης με τη Βόρειο Ιρλανδία στη Ριζούπολη.\n\nΓια το ματς με την Κύπρο όπου η Εθνική μας ομάδα ηττήθηκε 1-0 και το γκολ του που ακυρώθηκε, αλλά και την επερχόμενη αναμέτρηση με τη Β. Ιρλανδία στο φινάλε των ομίλων του Nations League μίλησε ο Ταξιάρχης Φούντας στη NOVA.\n\nΑΝΑΛΥΤΙΚΑ ΤΑ ΟΣΑ ΕΙΠΕ\n\nΓια το ματς με την Κύπρο: «Δεν μπήκαμε καλά στο πρώτο ημίχρονο και αυτό φάνηκε στο γκολ που δεχτήκαμε. Προσπαθήσαμε στο δεύτερο, μπήκαμε λίγο καλύτερα, προσπαθήσαμε να βρούμε χώρους αλλά η Κύπρος είχε κλείσει καλά την άμυνα και δεν μπορούσαμε να περάσουμε πάσα. Συνεχίσουμε, κοιτάμε το επόμενο παιχνίδι, θέλουμε να είμαστε καλύτεροι και να κερδίσουμε».\n\nΓια το γκολ του που ακυρώθηκε και το δοκάρι: «Στο γκολ ήταν η κρίση του διαιτητή ότι ήταν οφσάιντ και αυτό δεν αλλάζει. Εγώ πιστεύω ότι δεν ήταν οφσάιντ αλλά ο διαιτητής αποφασίζει. Συνεχίζουμε να κοιτάμε μπροστά για το επόμενο παιχνίδι, που είναι σημαντικό γιατί έχουμε μία καλή εικόνα και θέλουμε να κερδίσουμε. Στο δοκάρι έκανα ένα καλό σουτ, νόμιζα ότι πήγαινε μέσα αλλά ο τερματοφύλακας απέκρουσε».\n\n\n\nΓια τη θέση του στην Εθνική: «Κάθε ποδοσφαιριστής θέλει να είναι στην Εθνική. Θέλω να βοηθώ την Εθνική, προσπαθώ καθημερινά στις προπονήσεις για να βοηθώ την Εθνική να πετυχαίνει τους στόχους της».\n\nΓια το ματς με Β. Ιρλανδία: «Αυτό που κάνουμε από το πρώτο απιχνίδι είναι να μην κοιτάμε ποιος είναι ο αντίπαλος, αλλά να είμαστε στο 100% από το πρώτο έως το τελευταίο λεπτό. Να είμαστε δυνατοί, να έχουμε πίστη, σε αυτό το πλαίσιο θα κινηθούμε και αν το κάνουμε είμαι σίγουρος ότι θα κερδίσουμε».\n\n",
    "Τα εισιτήρια για το ματς της Ελλάδας με την Βόρεια Ιρλανδία": "Από την Τρίτη άρχισε η διάθεση των εισιτηρίων του αγώνα της Εθνικής με την Βόρεια Ιρλανδία για την 6η αγωνιστική του Nations League που θα διεξαχθεί στην Ριζούπολη στις 27/9 (21:45).\n\nΑναλυτικά η σχετική ανακοίνωση της ΕΠΟ έχει ως εξής: «Αρχίζει από σήμερα η διάθεση των εισιτηρίων για τον εντός έδρας αγώνα της Εθνικής Ομάδας με τη Β. Ιρλανδία, τελευταίο της Εθνικής μας Ομάδας στον 2ο όμιλο της League C του UEFA Nations League 2022-23 («Γεώργιος Καμάρας», 27/09/2022, 21:45).\n\nΑγοράστε τα εισιτήρια σας μόνο ηλεκτρονικά, γρήγορα και απλά και πανηγυρίστε δίπλα στην Εθνική Ομάδα την πρωτιά στον όμιλο, την οποία το αντιπροσωπευτικό συγκρότημα έχει εξασφαλίσει από την 4η αγωνιστική, καθώς πέτυχε τέσσερις νίκες στους ισάριθμους αγώνες που έχει δώσει ως τώρα στη διοργάνωση.\n\nΠατήστε ΕΔΩ για να κλείσετε θέση!\n\nΟι τιμές των εισιτηρίων για τις διαθέσιμες θύρες (3,4,5,6 και 7) έχουν ως εξής:\n\nΕνηλίκων: 10€\n\nΠαιδικό: 5€\n\n* Δεν θα υπάρχουν εκδοτήρια στο γήπεδο και όλα τα εισιτήρια θα διατίθενται ηλεκτρονικά».",
    "Εκτός με Βόρειο Ιρλανδία ο Σιώπης": "Ο Μανώλης Σιώπης συμπλήρωσε κάρτες κόντρα στην Κύπρο και δεν υπολογίζεται για το παιχνίδι της Ελλάδος με τη Βόρειο Ιρλανδία.\n\nΧωρίς τον Μανώλη Σιώπη θα υποδεχθεί τη Β. Ιρλανδία η Εθνική μας στη Ριζούπολη (27/9), στο φινάλε των Ομίλων του Nations League.\n\n\n\nΟ 28χρονος χαφ δέχθηκε κίτρινη στο 8' της αποψινής αναμέτρησης με την Κύπρο και έφτασε στο όριο, κάτι που σημαίνει πως δεν υπολογίζεται για το παιχνίδι της Τρίτης.\n\n",
    "Σουβλατζίδικο στην Ιρλανδία δίνει μισθό 2.500 ευρώ για τυλιχτή - Δείτε βίντεο": "Glomex Player(40599w16ki4e70hs, v-cn4imudy6ak9)\n\nΚλείσιμο\n\nΤο ποσό των 2.500 ευρώ προσφέρει ως μισθό για όποιον Έλληνα θέλει να αναλάβει τη δουλειά του ψήστη-τυλιχτή ένα ελληνικό σουβλατζίδικο στην Ιρλανδία , μάλιστα, εκτός από το ύψος τουαναφέρει πως όσοι επιλέξουν να ταξιδέψουν μέχρι την Ιρλανδία τότε θα έχουν δωρεάν αεροπορικό εισιτήριο αλλά και δωρεάν διαμονή για τις πρώτες 15 ημέρες.Μιλώντας στον Alpha o διευθυντής λειτουργίας τουYeeros στοεξήγησε ότι ζητούν Έλληνες για τη θέση αυτή «επειδή μας ενδιαφέρει να γνωρίζει αυτό το ελληνικό προϊόν».Ο ίδιος υποστήριξε ότι οτων 2.500 ευρώ είναι καλός για την Ιρλανδία δεδομένου ότι ο κατώτατος μισθός είναι της τάξης των 1.600 ευρώ. Μετά από σχετικό ερώτημα πρόσθεσε, δε, ότι ένα δυάρι στο Δουβλίνο έχει ενοίκιο ύψους 750-850 ευρώ.Στην εκπομπή μίλησε και έναςπου έκανε το ταξίδι στο Δουβλίνο από τη Θεσσαλονίκη και εκτός από ικανοποιημένος δήλωσε ότι από τα 2.500 ευρώ μισθού «στο τέλος του μήνα μας περισσεύουν κιόλας».",
    "Βόρεια Ιρλανδία: Για πρώτη φορά οι καθολικοί είναι περισσότεροι από τους προτεστάντες": "Οι καθολικοί αποτελούν πλέον την πλειοψηφία στη Βόρεια Ιρλανδία , σύμφωνα με τα αποτελέσματα απογραφής που δόθηκαν στη δημοσιότητα, γεγονός που αποτελεί ιστορική αντιστροφή της κατάστασης στη βρετανική επαρχία με το ιστορικό των διαθρησκευτικών συγκρούσεων -και η οποία μπορεί να ενθαρρύνει τους υποστηρικτές μιας επανένωσης με τη Δημοκρατία της Ιρλανδίας.\n\nΗ Βόρεια Ιρλανδία, στην οποία σημειώνονται εδώ και δεκαετίες διακοινοτικές βιαιότητες, δημιουργήθηκε πριν από 101 χρόνια με μια γεωγραφική κατάτμηση που εξασφάλιζε εκεί μια προτεστανική πλειοψηφία και την εξουσία στους ενωτικούς, τους υποστηρικτές της ένωσης με το Ηνωμένο Βασίλειο. Στο υπόλοιπο νησί, που σήμερα αποτελεί τη Δημοκρατία της Ιρλανδίας, πλειοψηφούν οι καθολικοί.\n\nΠλέον 42,3% του πληθυσμού δηλώνουν καθολικοί, έναντι 37,3% που δηλώνουν προτεστάντες ή πιστοί άλλων χριστιανικών δογμάτων, σύμφωνα με τα αποτελέσματα της απογραφής που δημοσιοποιήθηκε από την Υπηρεσία Στατιστικών και Ερευνών της Βόρειας Ιρλανδίας (Nisra).\n\nΣτην προηγούμενη απογραφή του 2011, 45% του πληθυσμού δήλωναν καθολικοί και 48% προτεστάντες ή πιστοί άλλων χριστιανικών δογμάτων, μια διαφορά που ήταν ήδη μικρότερη απ' ό,τι δέκα χρόνια νωρίτερα. Το 2001, 53% των κατοίκων δήλωναν προτεστάντες και 44% καθολικοί.\n\nΤα αποτελέσματα της απογραφής ενδέχεται να ξαναφέρουν σύντομα στο τραπέζι τα ζητήματα της διεξαγωγής δημοψηφίσματος για την ανεξαρτησία και της επανένωσης της επαρχίας με τη Δημοκρατία της Ιρλανδίας.\n\nΉδη το Μάιο, οι εθνικιστές του Σιν Φέιν, πρώην πολιτικού κλάδου των παραστρατιωτικών του IRA και υποστηρικτές της επανένωσης, κέρδισαν για πρώτη φορά τις τοπικές εκλογές. Και ενώ το Σιν Φέιν είναι πλέον το κόμμα που έχει την πλειοψηφία στο Μπέλφαστ, οι δημοσκοπήσεις το φέρουν επίσης πρώτο στην πρόθεση ψήφου στη Δημοκρατία της Ιρλανδίας, όπου οι βουλευτικές εκλογές είναι προγραμματισμένες για το 2025.\n\nΠριν από το αποτέλεσμα, οι ενωτικοί είχαν προσπαθήσει να υποβαθμίσουν τη σημασία που θα είχε η ανάδειξη μιας πλειοψηφίας καθολικών για το αν θα πραγματοποιηθεί δημοψήφισμα για την ανεξαρτησία. Όμως, σύμφωνα με τη συμφωνία της Μεγάλης Παρασκευής, ο βρετανός υπουργός που είναι αρμόδιος για τη Βόρεια Ιρλανδία οφείλει να οργανώσει ένα δημοψήφισμα, «αν του φαίνεται πιθανό ότι μια πλειοψηφία θα εξέφραζε την επιθυμία η Βόρεια Ιρλανδία να μην αποτελεί πλέον τμήμα του Ηνωμένου Βασιλείου».",
    "Εθνική: Αμφίβολοι οι Γιακουμάκης και Μπακασέτας για Β.Ιρλανδία": "Η Εθνική μας ομάδα συνεχίζει την προετοιμασία της για την ερχόμενη αναμέτρηση με τη Βόρεια Ιρλανδία στο πλαίσιο της τελευταίας αγωνιστικής της φάσης των ομίλων του Nations League και ο Γκουστάβο Πογέτ αντιμετωπίζει αρκετά αγωνιστικά προβλήματα.\n\nΑρχικά δεν μπορεί να υπολογίζει τον Μανώλη Σιώπη, ο οποίος είναι τιμωρημένος, έχοντας συμπληρώσει κάρτες, ενώ αμφίβολη θεωρείται και η συμμετοχή των Γιώργο Γιακουμάκη και Τάσο Μπακασέτα.\n\nΚάπου εδώ αξίζει να σημειωθεί ότι η ενδεχόμενη απουσία του αρχηγού μπορεί να φέρει αλλαγές στο σύστημα της Εθνικής. Συγκεκριμένα, ενδέχεται ο Πογέτ να παρατάξει τη «γαλανόλευκη» με 4-3-3 και τους Κουρμπέλη, Μπουχαλάκη και Μάνταλο στα χαφ.",
    "Σκωτία-Ιρλανδία 2-1: Νίκη πρωτιάς με ανατροπή (hls)": "Η Σκωτία νίκησε με 2-1 την Ιρλανδία στο «Χάμπντεν Παρκ» της Γλασκώβης για την 5η αγωνιστική του Nations League.\n\nΔΙΑΦΗΜΙΣΗ\n\nΗ Σκωτία νίκησε με 2-1 την Ιρλανδία στο «Χάμπντεν Παρκ» της Γλασκώβης για την 5η αγωνιστική του Nations League.\n\nΈτσι οι Σκωτσέζοι ανέβηκαν στην πρώτη θέση του 1ου ομίλου της Β’ κατηγορίας και θέλουν απλά να μην ηττηθούν την τελευταία αγωνιστική στην Κρακοβία από την Ουκρανία για να κερδίσουν την άνοδο.\n\nΑπό την άλλη η Ιρλανδία στην 3η θέση ένα πόντο πάνω από την ουραγό Αρμενία την οποία υποδέχεται την τελευταία αγωνιστική και είναι φαβορί για την παραμονή.\n\nΗ Ιρλανδία προηγήθηκε στο 18’ όταν μετά από κόρνερ του Μακλίν, ο Ίγκαν με σουτ έστειλε τη μπάλα στα δίχτυα για το 0-1.\n\nΣτην επανάληψη η Σκωτία μπήκε δυνατά στο ματς και κατάφερε να ισοφαρίσει στο 49’ με κεφαλιά του Χέντρι μετά από σέντρα του Κρίστι.\n\nΣτο 80’, η Σκωτία κέρδισε πέναλτι σε χέρι του Μπράουν.\n\nΤην εκτέλεση ανέλαβε ο Κρίστι, ο οποίος ευστόχησε για το τελικό 2-1.\n\nΤΑ ΣΤΙΓΜΙΟΤΥΠΑ ΤΗΣ ΑΝΑΜΕΤΡΗΣΗΣ",
    "Προειδοποίηση ΗΠΑ προς Τρας: Μην ακυρώσετε τη Συμφωνία για τη Βόρεια Ιρλανδία": "Η Καρίν Ζαν-Πιερ, εκπρόσωπος Τύπου του Λευκού Οίκου, δήλωσε χθες, Τετάρτη, ότι οι οποιεσδήποτε προσπάθειες υποβάθμισης της συμφωνίας για τη Βόρεια Ιρλανδία δεν θα δημιουργήσουν ένα ευνοϊκό περιβάλλον για εμπορικές συνομιλίες μεταξύ των ΗΠΑ και του Ηνωμένου Βασιλείου, απευθύνοντας επί της ουσίας μια σαφή προειδοποίηση προς τη νέα πρωθυπουργό της Βρετανίας, Λιζ Τρας.\n\nΩς μέλος του κοινοβουλίου, η Τρας εισήγαγε νομοθεσία για την ακύρωση του Πρωτοκόλλου της Βόρειας Ιρλανδίας, το οποίο αποτελούσε μέρος της συμφωνίας αποχώρησης της Βρετανίας από την Ευρωπαϊκή Ένωση. Το πρωτόκολλο αυτό δίνει έμφαση στην προστασία της Συμφωνίας της Μεγάλης Παρασκευής του 1998 ή της Συμφωνίας του Μπέλφαστ για την ειρήνη στην περιοχή υπό βρετανική διοίκηση.\n\n«Δεν υπάρχει κάποια επίσημη διασύνδεση στις εμπορικές συνομιλίες μεταξύ των ΗΠΑ και του Ηνωμένου Βασιλείου και του Πρωτοκόλλου της Βόρειας Ιρλανδίας, όπως έχουμε δηλώσει, αλλά οι προσπάθειες για την ακύρωσή του, δεν θα δημιουργήσουν ένα ευνοϊκό περιβάλλον», δήλωσε η Ζαν-Πιερ.\n\nΤην Τρίτη, ο Λευκός Οίκος ανακοίνωσε ότι ο πρόεδρος Τζο Μπάιντεν και η Τρας «συζήτησαν την κοινή δέσμευσή τους για την προστασία των ωφελημάτων από τη Συμφωνία του Μπέλφαστ/Μεγάλης Παρασκευής και τη σημασία επίτευξης μιας διαπραγματευτικής συμφωνίας με την Ευρωπαϊκή Ένωση για το Πρωτόκολλο της Βόρειας Ιρλανδίας».\n\nΟ Μπάιντεν, που μιλάει συχνά με υπερηφάνεια για τις ιρλανδικές ρίζες του, έχει επιμείνει προς την κατεύθυνση η Βρετανία να μην κάνει τίποτα που θα έθετε σε κίνδυνο τα 25 χρόνια της ειρήνης στη Βόρεια Ιρλανδία.\n\nΟι δύο ηγέτες είναι ενδεχόμενο ότι θα συναντηθούν σύντομα στο πλαίσιο της Γενικής Συνέλευσης του ΟΗΕ που θα πραγματοποιηθεί αργότερα μέσα στο μήνα.\n\nΗ Τρας κέρδισε τη Δευτέρα, σε μία εσωκομματική κούρσα για την ηγεσία του κυβερνώντος Συντηρητικού Κόμματος της Βρετανίας, αναλαμβάνοντας την Τρίτη, την πρωθυπουργία από τον Μπόρις Τζόνσον, καθώς η Βρετανία βρίσκεται αντιμέτωπη με μία σειρά σοβαρών οικονομικών και ενεργειακών προκλήσεων.\n\nμε πληροφορίες από Reuters, ΑΠΕ-ΜΠΕ",
    "Βόρεια Ιρλανδία – Κόσοβο 1-1 : Ισοφάριση με τον Γουίτι (vid)": "Βόρεια Ιρλανδία – Κόσοβο 1-1 : Ισοφάριση με τον Γουίτι (vid)\n\nΣτο 82ο λεπτό η Βόρεια Ιρλανδία φέρνει το ματς στα ίσα με μια φάση που ξεκίνησε από μεγάλη ευκαιρία των φιλοξενούμεων! Ο γκολκίπερ Πίκοκ Φάρελ απέκρουσε σωτήρια και στην αντεπίθεση ο Γουίτι βρέθηκε σε καλή θέση και έστειλε τη μπάλσ ατα δίχτυα μέσα σε ξέφρενους πανηγυρισμούς\n\nΔείτε Ακόμα",
    "Βόρεια Ιρλανδία – Κόσοβο : 2-1 (hls)": "Βόρεια Ιρλανδία – Κόσοβο : 2-1 (hls)\n\nΣυναρπαστικό και με πολλές ανατροπές στο σκορ αλλά και τα συναισθήματα το ματς στο Μπέλφαστ όπου η Βόρεια Ιρλανδία νίκησε με 2-1 το αξιόμαχο Κόσοβο. Δείτε τα καλύτερα στιγμιότυπα!\n\nΔείτε Ακόμα",
    "Κυκλοφόρησαν τα εισιτήρια του Ελλάδα-Β.Ιρλανδία στη Ριζούπολη": "Αναλυτικά η ανακοίνωση:\n\n\n\n«Αρχίζει από σήμερα η διάθεση των εισιτηρίων για τον εντός έδρας αγώνα της Εθνικής Ομάδας με τη Β. Ιρλανδία, τελευταίο της Εθνικής μας Ομάδας στον 2ο όμιλο της League C του UEFA Nations League 2022-23 («Γεώργιος Καμάρας», 27/09/2022, 21:45).\n\n\n\nΑγοράστε τα εισιτήρια σας μόνο ηλεκτρονικά, γρήγορα και απλά και πανηγυρίστε δίπλα στην Εθνική Ομάδα την πρωτιά στον όμιλο, την οποία το αντιπροσωπευτικό συγκρότημα έχει εξασφαλίσει από την 4η αγωνιστική, καθώς πέτυχε τέσσερις νίκες στους ισάριθμους αγώνες που έχει δώσει ως τώρα στη διοργάνωση.\n\n\n\nΠατήστε ΕΔΩ για να κλείσετε θέση!\n\n\n\nΟι τιμές των εισιτηρίων για τις διαθέσιμες θύρες (3,4,5,6 και 7) έχουν ως εξής:\n\n\n\nΕνηλίκων: 10€\n\n\n\nΠαιδικό: 5€\n\n\n\n* Δεν θα υπάρχουν εκδοτήρια στο γήπεδο και όλα τα εισιτήρια θα διατίθενται ηλεκτρονικά».\n\n\n\n",
    "Ο βασιλιάς Κάρολος στη Β. Ιρλανδία -Ιστορική συνάντηση με την ηγέτιδα του Σιν Φέιν στο Μπέλφαστ": "Ο βασιλιάς Κάρολος ευχαρίστησε σήμερα την ηγέτιδα του Σιν Φέιν στη Βόρεια Ιρλανδία για τα απίστευτα καλά λόγια της για τη μητέρα του, την εκλιπούσα βασίλισσα Ελισάβετ.\n\nΠρόκειται για άλλη μια ένδειξη της αναθέρμανσης των σχέσεων της πρώην πολιτικής πτέρυγας του Ιρλανδικού Δημοκρατικού Στρατού με το Στέμμα.\n\nΗ Μισέλ Ο’Νιλ εξέδωσε ανακοίνωση την περασμένη εβδομάδα, μετά τον θάνατο της βασίλισσας, λέγοντας ότι αισθάνεται ευγνώμων για «τη σημαντική συμβολή και τις αποφασιστικές προσπάθειες της Ελισάβετ για την προώθηση της ειρήνης και της συμφιλίωσης» και ότι «έδωσε το παράδειγμα».\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΣτη συνέχεια, δήλωσε ότι «ανυπομονεί» να συνεργαστεί με τον Κάρολο, ενώ πολλά άλλα υψηλόβαθμα μέλη του Σιν Φέιν εξέφρασαν τα συλλυπητήριά τους.\n\nΟ βασιλιάς Κάρολος έσφιξε θερμά το χέρι της Μισέλ Ο'Νιλ\n\nΟ IRA, που τερμάτισε την ένοπλη εκστρατεία του κατά της βρετανικής κυριαρχίας στη Βόρεια Ιρλανδία με την ειρηνευτική συμφωνία του 1998, ευθύνεται για τη βομβιστική επίθεση του 1979, στην οποία σκοτώθηκε ο μεγάλος θείος του Καρόλου, Λόρδος Μαουντμπάντεν.\n\nΟ ίδιος ο Κάρολος ήταν επίτιμος επικεφαλής του Συντάγματος Αλεξιπτωτιστών του Βρετανικού Στρατού, μέλη του οποίου σκότωσαν 13 Ρωμαιοκαθολικούς διαδηλωτές το 1972, στη σφαγή της Ματωμένης Κυριακής.\n\nΟι σχέσεις μεταξύ του Σιν Φέιν και της βασιλικής οικογένειας πήραν άλλη τροπή το 2012, όταν η Ελισάβετ αντάλλαξε χειραψία με τον αναπληρωτή πρωθυπουργό της Βόρειας Ιρλανδίας, Μάρτιν Μακ Γκίνες, έναν πρώην διοικητή του IRA, στο Μπέλφαστ.\n\nΣτην πρώτη του επίσκεψη στη Β. Ιρλανδία με τη νέα ιδιότητά του, ο Κάρολος έσφιξε θερμά το χέρι της Ο’Νιλ και είπε: «Σας ευχαριστώ πάρα πολύ για τα απίστευτα καλά λόγια που είπατε για τη μητέρα μου».\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\n«Έπαιξε μεγάλο ρόλο εδώ όσον αφορά τη συμφιλίωση… Είναι το τέλος μιας εποχής», απάντησε η Ο’Νιλ.\n\n«Είναι», συμφώνησε ο βασιλιάς. «Πώς το λένε; Δεν μπορείς να διαβάσεις τις νεκρολογίες σου και όλα τα ωραία πράγματα που λένε για σένα. Πολύ απογοητευτικό», πρόσθεσε.\n\nΠεριοδεία του βασιλιά Καρόλου στα τέσσερα έθνη του Ηνωμένου Βασιλείου πριν από την κηδεία της Ελισάβετ\n\nΟ Κάρολος αντάλλαξε επίσης χειραψία με το στέλεχος του Σιν Φέιν, Άλεξ Μάσκι, ο οποίος ασκεί χρέη προέδρου στο κοινοβούλιο της Βόρειας Ιρλανδίας. Σε μια ομιλία του, ο Μάσκι είχε δηλώσει ότι η βασίλισσα έδειξε η ίδια πώς να ξεπερνά κανείς τα εμπόδια και ενθάρρυνε τη συμφιλίωση.\n\nΟ 73χρονος βασιλιάς έχει ξεκινήσει περιοδεία στα τέσσερα έθνη του Ηνωμένου Βασιλείου πριν από την κηδεία της Ελισάβετ.\n\nΣτη Βόρεια Ιρλανδία χιλιάδες άνθρωποι είχαν συγκεντρωθεί στους δρόμους γύρω από το Κάστρο Χίλσμπορο, την επίσημη κατοικία του μονάρχη, για να τιμήσουν την Ελισάβετ αλλά και για να δουν από κοντά τον Κάρολο.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΟ βασιλιάς κατέβηκε από το αυτοκίνητο που τον μετέφερε και αντάλλαξε χειραψία και λίγα λόγια με τους συγκεντρωμένους, ενώ το πλήθος έψαλλε τον ύμνο «Ο Θεός σώζοι τον βασιλιά».\n\nΣτην ομιλία του στο τοπικό κοινοβούλιο, ο Κάρολος υποσχέθηκε ότι θα υπηρετεί «όλους τους κατοίκους» της Βόρειας Ιρλανδίας. Πριν να επιστρέψει στο Λονδίνο, θα παραστεί σε μια λειτουργία στον Καθεδρικό Ναό της Αγίας Άννας.",
    "Σκωτία-Ιρλανδία: 2-1 (hls)": "Σκωτία-Ιρλανδία: 2-1 (hls)\n\nΗ Σκωτία νίκησε με 2-1 την Ιρλανδία στο «Χάμπντεν Παρκ» της Γλασκώβης για την 5η αγωνιστική του Nations League.\n\nΔείτε Ακόμα",
    "Βόρεια Ιρλανδία: Ένα βίντεο άφησε εκτός αποστολής ο Λάφερτι": "Ο Κάιλ Λάφερτι έμεινε εκτός αποστολής για τους δυο τελευταίους αγώνες της Βόρειας Ιρλανδίας με το Κόσοβο και την Ελλάδα.\n\nΔΙΑΦΗΜΙΣΗ\n\nΑιτία στάθηκε ένα βίντεο, το οποίο διέρρευσε στο διαδίκτυο και στο οποίο ο επιθετικός της Κιλμάρνοκ εμφανίζεται να βρίζει τη Σέλτικ και τους Καθολικούς. Ο 35χρονος επιθετικός έχει φορέσει τη φανέλα της Ρέιντζερς κατά τη διάρκεια της καριέρας του και για αυτό τον λόγο τάσσεται κατά της Σέλτικ.\n\nΤο συγκεκριμένο περιστατικό έχει προκαλέσει έντονες αντιδράσεις στη Σκωτία, με τους Βορειοϊρλανδούς να θεωρούν πως αν αφήσουν εκτός αποστολής τον βετεράνο επιθετικό, θα μπορέσουν με αυτό τον τρόπο να ξεπεράσουν τις αντιδράσεις των τελευταίων ημερών.",
    "Ο Σλοβάκος Γκλόβα «σφυρίζει» Ελλάδα-Β. Ιρλανδία": "Η Εθνική ομάδα ολοκληρώνει τις υποχρεώσεις της στο Nations League υποδεχόμενη την Τρίτη στη Ριζούπολη τη Βόρεια Ιρλανδία (21:45).\n\n\n\nΔιαιτητής της αναμέτρησης ορίστηκε από την UEFA ο 34χρονος Σλοβάκος Φίλιπ Γκλόβα από την πρώτη κατηγορία της UEFA, που θα σφυρίξει για πρώτη φορά αγώνα ελληνικής ομάδας.\n\n\n\nΒοηθοί θα είναι οι συμπατριώτες του Μπέντναρ και Πόλατσεκ, τέταρτος ο Οτσενάς, ενώ στο VAR θα είναι ο Πορτογάλος Τιάγκο Μαρτίνς και βοηθός του ο Λουίς Γοντίνιο. Οι δύο τελευταίοι έχουν διευθύνει στο παρελθόν αγώνες για την Super League.",
    "Βόρεια Ιρλανδία: Ακόμη μία ευκαιρία για λύση στο ζήτημα των συνόρων": "Η πρωθυπουργός της Βρετανίας Λιζ Τρας συμφώνησε με τον ιρλανδό ομόλογό της Μίχολ Μάρτιν ότι υπάρχει ακόμη μια ευκαιρία για ένα αποτέλεσμα κατόπιν διαπραγμάτευσης σε ζητήματα που αφορούν το πρωτόκολλο της Βόρειας Ιρλανδίας, μετέδωσε σήμερα ο ιρλανδικός σταθμός RTE.\n\nΕκπρόσωπος της ιρλανδικής κυβέρνησης αρνήθηκε να σχολιάσει το περιεχόμενο των συνομιλιών κατά τη συνάντηση που είχαν οι δύο πολιτικοί στο Λονδίνο ενόψει της κηδείας της βασίλισσας Ελισάβετ αύριο Δευτέρα.\n\nΣημείο τριβής\n\nΤο πρωτόκολλο της Βόρειας Ιρλανδίας αποτέλεσε αντικείμενο δύσκολων διαπραγματεύσεων ανάμεσα στις Βρυξέλλες και το Λονδίνο στο πλαίσιο της διαδικασίας “διαζυγίου” ανάμεσα στο Ηνωμένο Βασίλειο και την Ευρωπαϊκή Ένωση.\n\nΤο πρωτόκολλο προβλέπει ότι η βρετανική επαρχία της Βόρειας Ιρλανδίας παραμένει στην ενιαία αγορά για τα αγαθά, πράγμα που σημαίνει ότι οι εισαγωγές από το υπόλοιπο Ηνωμένο Βασίλειο υπόκεινται σε τελωνειακές δηλώσεις και, σε ορισμένες περιπτώσεις, τελωνειακούς ελέγχους κατά την άφιξή τους.\n\nΤο σύνορο\n\nΗ διευθέτηση που έφερε το Πρωτόκολλο της Βόρειας Ιρλανδίας είχε ως στόχο την αποφυγή της επαναφοράς του συνόρου ανάμεσα στην Δημοκρατία της Ιρλανδίας και μέλος της ΕΕ, και την Βόρεια Ιρλανδία, επαρχία του Ηνωμένου Βασιλείου, γεγονός που θα απειλούσε την ειρηνευτική συμφωνία του 1998 που έθεσε τέλος στην τριακονταετία των συγκρούσεων.\n\nΚαθώς είναι προφανές ότι κάπου θα έπρεπε να ορισθεί το σύνορο ανάμεσα στην ΕΕ και το Ηνωμένο Βασίλειο, οι ρυθμίσεις του Πρωτοκόλλου το τοποθέτησαν στην θάλασσα που χωρίζει την Βρετανία από την Βόρεια Ιρλανδία.\n\nΣτη συνέχεια, η Βρετανία κατέθεσε νομοσχέδιο που αθετεί το Πρωτοκόλλο και η Κομισιόν ξεκίνησε νομικές διαδικασίες εις βάρος της.\n\nΠηγή: ΑΠΕ-ΜΠΕ",
    "Βόρεια Ιρλανδία – Κόσοβο 0-1 : Ο Μουρίκι με ωραίο σουτ “μουδιάζει” το Μπέλφαστ (vid)": "Βόρεια Ιρλανδία – Κόσοβο 0-1 : Ο Μουρίκι με ωραίο σουτ “μουδιάζει” το Μπέλφαστ (vid)\n\nΤο Κόσβο σε ένα ματς που έχει καλύτερο ρυθμό στο δεύτερο ημίχρονπ, παίρνει προβάδισμα με ωραίο σουτ του Μουρίκι. Η Βόρεια Ιρλανδία μπαίνει σε δύσκολη θέση πλέον, στον όμιλό μας!\n\nΔείτε Ακόμα",
    "Ο Σλοβάκος, Γκλόβα, διαιτητής στο Ελλάδα – Β. Ιρλανδία!": "Η UEFA όρισε τον Φίλιπ Γκλόβα για να διευθύνει την αναμέτρηση της Ελλάδας με την Βόρεια Ιρλανδία την Τρίτη (27/9) στην Ριζούπολη .\n\nΗ Εθνική Ελλάδας αντιμετωπίζει την Βόρεια Ιρλανδία για την τελευταία αγωνιστική του Nations League, με την UEFA να ορίζει τον Σλοβάκο, Φίλιπ Γκλόβα, ως διαιτητή της αναμέτρησης.\n\nΥπενθυμίζεται ότι ο αγώνας είναι προγραμματισμένος για το βράδυ της Τρίτης (17/9) στις 21:45, με την Ελλάδα βέβαια να έχει κλειδώσει ήδη την πρωτιά και την άνοδο στην Β’ κατηγορία του Nations League.\n\nwww.bnsports.gr",
    "Live Streaming: Συνέντευξη Τύπου της Εθνικής για τον αγώνα με τη Β. Ιρλανδία": "Παρακολουθήστε σε Live Streaming στις 16:45 τη Συνέντευξη Τύπου της Εθνικής Ομάδας από το γήπεδο «Γεώργιος Καμάρας» ενόψει του αγώνα με τη Β. Ιρλανδία (Τρίτη 27/09) για την έκτη και τελευταία αγωνιστική του 2ου ομίλου (League C) του UEFA Nations League 2022-23.",
    "Ιρλανδία: Ο μεγάλος αδελφός είναι τελικά ο δράστης του τριπλού εγκλήματος στο Τάλατ του νότιου Δουβλίνου": "Αξιοποιώντας το premium δίκτυο αξιολογημένων επαγγελματιών και την υψηλή τεχνολογία που έχει αναπτύξει, ο Douleutaras σού παρέχει για κάθε εργασία που πρόκειται να κάνεις στο σπίτι σου «Εγγύηση Εξυπηρέτησης», ώστε να γίνουν όλα όπως τα θέλεις",
    "Σερβία-Σουηδία 4-1, Ισραήλ-Αλβανία 2-1, Σκωτία-Ιρλανδία 2-1 - Ποδόσφαιρο - Nations League": "Με μια πληθωρική εμφάνιση, η Σερβία επικράτησε εύκολα 4-1 της απογοητευτικής Σουηδίας και ισοβαθμεί στην κορυφή του 4ου ομίλου του Β’ γκρουπ με τη Νορβηγία, έχοντας αμφότερες από 10 βαθμούς μετά από πέντε παιχνίδια!\n\n\n\nΟ απόλυτος πρωταγωνιστής της αναμέτρησης ήταν φυσικά ο Μίτροβιτς, με τον φορ της Φούλαμ να πετυχαίνει χατ-τρικ πριν καν το 50’! Ο 28χρονος επιθετικός σκόραρε στο 18’, το 45+2’ και το 48’, ενώ συο 70’ ο Λούκιτς έβαλε το κερασάκι στην τούρτα. Οι φιλοξενούμενοι είχαν κάνει το… λάθος, να προηγηθούν με τον Κλάεσον στο 15’.\n\n\n\nΤα πράγματα πλέον είναι ξεκάθαρα και φυσικά τα πάντα θα κριθούν στο φινάλε! Η Σερβία θα παίξει «τελικό» ανόδου και πρόκρισης στην έδρα της ομάδας του Χάαλαντ, αφού όποιος κερδίσει, από την επόμενη διοργάνωση θα αγωνίζεται στο Α’ γκρουπ. Από την άλλη, η Σουηδία θα παλέψει με τη Σλοβενία για να μην υποβιβαστεί!\n\n\n\n\n\nLeague B",
    "Ιρλανδία: Εκεί που κάποιοι πληρώνουν…": "«Η ρυθμιστική αρχή προστασίας προσωπικών δεδομένων της Ιρλανδίας συμφώνησε να επιβάλει πρόστιμο-ρεκόρ ύψους 405 εκατ. ευρώ στο μέσο κοινωνικής δικτύωσης Instagram, ύ­στερα από μια έρευνα σχετικά με τον χειρισμό δεδομένων παιδιών», σύμφωνα με εκπρόσωπο της υπηρεσίας επιτήρησης.\n\n\n\n«Το Instagram σχεδιάζει να ασκήσει έφεση κατά του προστίμου», δήλωσε εκπρόσωπος της μητρικής Meta Platforms Inc (META.O), σε δήλωση που ε­στάλη μέσω email.\n\nΗ έρευνα, η οποία ξεκίνησε το 2020, επικεντρώθηκε σε χρήστες ηλικίας μεταξύ 13 και 17 ετών που είχαν τη δυνατότητα να λειτουργούν επαγγελματικούς λογαριασμούς, γεγονός που διευκόλυνε τη δημοσίευση του αριθμού τηλεφώνου ή/και της διεύθυνσης email του χρήστη. «Εγκρίναμε την τελική μας απόφαση την περασμένη Παρασκευή και περιέχει πρόστιμο 405 εκατ. ευρώ», δήλωσε ο εκπρόσωπος του Ιρλανδού Ε­πιτρόπου Προστασίας Δεδομένων (DPC). «Οι πλήρεις λεπτομέρειες της απόφασης θα δημοσιευθούν την επόμενη ε­βδομάδα», πρόσθεσε.\n\n«Το Instagram ενημέρωσε τις ρυθμίσεις του πριν από έναν χρόνο και έκτοτε κυκλοφόρησε νέες λειτουργίες για να κρατά τους εφήβους ασφαλείς και τις πληροφορίες τους απόρρητες», δήλωσε ο εκπρόσωπος του Me­ta.\n\nΟ εκπρόσωπος της εταιρείας είπε ότι το Instagram διαφωνεί με τον τρόπο υπολογισμού του προστίμου και εξετάζει προσεκτικά την απόφαση.\n\nΤο DPC ρυθμίζει το Facebook, την Apple, την Google και άλλους τεχνολογικούς γίγαντες, λόγω της τοποθεσίας των κεντρικών γραφείων της ΕΕ στην Ιρλανδία. Έχει ανοίξει πάνω από δώδεκα έρευνες σε εταιρείες της Meta, συμπεριλαμβανο­μένων του Facebook και του WhatsApp. Στην τελευταία επιβλήθηκε πέρυσι πρόστιμο ρεκόρ 225 εκατ. ευρώ για μη συμμόρφωση με τους κανόνες δεδομένων της ΕΕ το 2018.\n\nΗ ιρλανδική ρυθμιστική αρχή ολοκλήρωσε ένα προσχέδιο α­πόφασης στην έρευνα του Instagram τον Δεκέμβριο και το μοιράστηκε με άλλες ρυθμιστικές αρχές της Ευρωπαϊκής Έ­νωσης στο πλαίσιο του συστήματος «one stop shop», του μπλοκ για τη ρύθμιση των μεγάλων πολυεθνικών.",
    "Τρας: Εξακολουθούμε να επιδιώκουμε λύση μέσω διαπραγματεύσεων με την ΕΕ για τη Β. Ιρλανδία": "Η Βρετανία εξακολουθεί να επιδιώκει μια λύση, μέσω διαπραγματεύσεων με την Ευρωπαϊκή Ένωση για την επίλυση της αντιπαράθεσης σχετικά με το πρωτόκολλο της Βόρειας Ιρλανδίας, ως μέρος της συμφωνίας για το Brexit, δήλωσε η πρωθυπουργός Λιζ Τρας.\n\n«Αυτό που θέλω να κάνω είναι να βρω έναν δρόμο προς τα εμπρός και θα προτιμούσα μια λύση κατόπιν διαπραγματεύσεων με την ΕΕ», δήλωσε σε συνέντευξη που παραχώρησε η Τρας στο CNN την Κυριακή.\n\nΤο πρωτόκολλο της Βόρειας Ιρλανδίας σχεδιάστηκε για να διατηρήσει την ειρήνη στην περιοχή μετά το Brexit και ως μέλος του κοινοβουλίου, η Τρας εισήγαγε νομοθεσία για τη διάλυσή του. Ο πρόεδρος των ΗΠΑ Τζο Μπάιντεν έχει προειδοποιήσει κατά της διατάραξης της ειρήνης στη Βόρεια Ιρλανδία και οι δύο ηγέτες συζήτησαν το θέμα στην πρώτη τους προσωπική συνάντηση την Τετάρτη.\n\n«Αυτό που είναι σημαντικό είναι να προστατεύουμε και να σεβόμαστε τις θέσεις τόσο της εθνικιστικής κοινότητας στη Βόρεια Ιρλανδία όσο και της συνδικαλιστικής κοινότητας στη Βόρεια Ιρλανδία», δήλωσε η Τρας την Κυριακή.\n\nΗ Τρας αντιμετωπίζει επίσης αυξανόμενες εντάσεις από τα έθνη της Κοινοπολιτείας σε όλο τον κόσμο μετά τον θάνατο της βασίλισσας Ελισάβετ Β’, που έχει αναζωπυρώσει τις συζητήσεις για το εάν τα έθνη πρέπει να διακόψουν τους δεσμούς τους με τη βρετανική μοναρχία.\n\nΗ Τρας είπε ότι έχει δει μια «έκρηξη αγάπης και στοργής» για την αείμνηστη Βασίλισσα και υποστηρίζει πολύ την Κοινοπολιτεία.\n\n«Νομίζω ότι η Κοινοπολιτεία είναι μια δύναμη για το καλό», είπε. «Πιστεύει στην ελευθερία και τη δημοκρατία και χρειαζόμαστε περισσότερα από αυτά σε έναν κόσμο όπου αντιμετωπίζουμε αυτά τα αυταρχικά καθεστώτα που θέλουν να ανατρέψουν αυτές τις ιδέες».\n\nmoneyreview.gr με πληροφορίες από cnbc\n\nΑκολουθήστε το Money Review στο Google News",
    "Ελλάδα - Β. Ιρλανδία | Την Τρίτη στις 21:45 στον Alpha": "Ελλάδα - Β. Ιρλανδία | Την Τρίτη στις 21:45 στον Alpha\n\nΔιάρκεια: 00:54\n\nΗ Εθνική δίνει το τελευταίο της ματς στον όμιλο της στο Nations League και θέλει να κλείσει με νίκη.",
    "Σλοβάκος διαιτητής ορίστηκε στο Ελλάδα-Β.Ιρλανδία": "H Εθνική ομάδα κλείνει τις υποχρεώσεις της στο φετινό Nations League απέναντι στους Βορειοϊρλανδούς, τους οποίους φιλοξενεί στη Ριζούπολη την προσεχή Τρίτη (27/9).\n\nΔιαιτητής της αναμέτρησης ορίστηκε ο 34χρονος Σλοβάκος Φίλιπ Γκλόβα από την πρώτη κατηγορία της UEFA, που θα σφυρίξει για πρώτη φορά αγώνα ελληνικής ομάδας, είτε σε επίπεδο εθνικών, είτε σε συλλογικό.",
    "Πτώση μεγάλου μετεωρίτη αναστάτωσε τη Σκωτία και τη Βόρεια Ιρλανδία": "Εκατοντάδες άνθρωποι στη Βόρεια Ιρλανδία και τη Σκωτία ανέφεραν ότι είδαν μια τεράστια πύρινη σφαίρα να διασχίζει τον ουρανό χθες (15/09) το βράδυ.\n\nΗ Αμερικανική Εταιρεία Μετεωριτών (AMS) επιβεβαίωσε την πτώση του μεγάλου μετεωρίτη, λίγο πριν τις 21:00 (τοπική ώρα).\n\n«Η AMS και οι διεθνείς εταίροι της IMO και UKMON έλαβαν πάνω από 860 αναφορές και πολλά θεαματικά βίντεο που απεικονίζουν το φαινόμενο το οποίο έλαβε χώρα μεταξύ της Βόρειας Ιρλανδίας και της Σκωτίας, την Τετάρτη 14 Σεπτεμβρίου 2022, στις 20:57. Η αρχική τροχιά του συμβάντος AMS #2022-6109 δείχνει ότι αυτή η πύρινη σφαίρα εισήλθε στην ατμόσφαιρα βόρεια του Lock Ryan και η πτήση της τερματίστηκε βόρεια του νησιού Islay (γνωστό για το διάσημο ουίσκι του).\n\nΣτα παρακάτω βίντεο φαίνεται ένα μεγάλο φωτεινό αντικείμενο να διασχίζει τον νυχτερινό ουρανό και να ακολουθεί πτωτική πορεία αφήνοντας πίσω του μια μακριά ουρά.\n\nAnyone else see a meteor burning up in the sky a few mins ago? Going south to north over the West coast of Scotland #meteor pic.twitter.com/7PEAM3AxoB — Beanie (@Official_Beanie) September 14, 2022\n\nΤι είναι η πύρινη σφαίρα;\n\nΗ πύρινη σφαίρα είναι ένας μετεωρίτης ο οποίος είναι μεγαλύτερος και φωτεινότερος από τους περισσότερους που έχουν το μέγεθος μικροσκοπικών βότσαλων.\n\nAnyone in #glasgow Just see this??? Was all different colours like a firework but silent? Maybe part of a meteor? pic.twitter.com/tqI48rrCKN — James Shampoo Williams 🏴󠁧󠁢󠁳󠁣󠁴󠁿 (@james_w_89) September 14, 2022\n\nΈνας μετεωρίτης στο μέγεθος μιας μπάλας σόφτμπολ μπορεί να παράγει λάμψη ισοδύναμη με αυτή της πανσελήνου για λίγα δευτερόλεπτα. Ο λόγος γι’ αυτό είναι η ακραία ταχύτητα με την οποία αυτά τα αντικείμενα προσκρούουν στην ατμόσφαιρα. Ακόμη και οι μετεωρίτες που κινούνται πιο αργά, ταξιδεύουν με ταχύτητα 16 χιλιόμετρα ανά δευτερόλεπτο, η οποία είναι πολύ ταχύτερη από οποιαδήποτε σφαίρα που εκτοξεύεται από ένα πυροβόλο όπλο.\n\nhave i just seen a meteor fly over Johnstone?? pic.twitter.com/lPK14hTzxl — dn (@dannynellx) September 14, 2022\n\nΟι πύρινες σφαίρες εμφανίζονται κάθε μέρα σε όλα τα μέρη της Γης. Η Αμερικανική Εταιρεία Μετεωριτών συνήθως λαμβάνει περίπου 100 αναφορές κάθε μέρα.\n\nΩστόσο, αυτά τα βραχύβια γεγονότα συμβαίνουν συνήθως κατά τη διάρκεια της ημέρας, ή μια συννεφιασμένη νύχτα, ή πάνω από μια απομακρυσμένη περιοχή όπου κανείς δεν μπορεί να τα δει.\n\nΠΗΓΗ: Earthsky",
    "ΟΛΛΑΝΔΙΑ U19 ΕΝΑΝΤΙΟΝ Β. ΙΡΛΑΝΔΙΑ U19": "Ανάλυση - Προγνωστικά\n\n2η αγωνιστική\n\n*Προκριματική φάση του Euro U19 2023 που θα διεξαχθεί στη Μάλτα. Οι δύο πρώτες ομάδες κάθε ομίλου προκρίνονται στον Ελίτ γύρο, όπως και η καλύτερη τρίτη στο σύνολο αυτών.\n\n*Οι αγώνες του 13ου ομίλου διεξάγονται στην Ολλανδία.\n\n*Οι δυο ομάδες είχαν συναντηθεί ξανά στον Ελίτ γύρο για το Euro U19 2016, με την Ολλανδία να επικρατεί με 1-0 της Βόρειας Ιρλανδίας.\n\nΟΛΛΑΝΔΙΑ U19 ΑΝΑΛΥΣΗ\n\nΠροηγούμενο ματς: Νίκη 2-0 επί της Μολδαβίας, για τα προκριματικά του Euro U19 2023. Πήρε προβάδισμα στο 67′ με τον Στράιντονκ και στο 87′ ο Χάεν διαμόρφωσε το τελικό αποτέλεσμα.\n\nΜε θετικό τρόπο ξεκίνησε τις υποχρεώσεις της στα προκριματικά η Ολλανδία. Στην πρεμιέρα της Τετάρτης, η ομάδα του Μάρτιν Ρόισερ αντιμετώπισε τη Μολβαδία, της οποίας και επικράτησε με 2-0. Ανώτερη στον αγωνιστικό χώρο, είχε την πρωτοβουλία των κινήσεων αλλά δυσκολεύτηκε αρκετά μέχρι να διασπάσει την αντίπαλη άμυνα και να βρει δίχτυα. Ξεχώρισε ο Στράιντονκ που πέρασε ως αλλαγή και άλλαξε την εικόνα του αγώνα. Σε περίπτωση που κάνει το 2×2 σήμερα, θα εξασφαλίσει και το εισιτήριο για τον Ελίτ γύρο.\n\nΟλλανδία U19 Στατιστικά\n\n*Goal/Goal τα 4/5 τελευταία παιχνίδια της.\n\n*Over 2.5 τα 8/10 τελευταία παιχνίδια της.\n\n21+ |Αρμόδιος Ρυθμιστής ΕΕΕΠ | Κίνδυνος εθισμού & απώλειας περιουσίας | Γραμμή βοήθειας ΚΕΘΕΑ: 210 9237777 | Παίξε Υπεύθυνα\n\nΒΟΡΕΙΑ ΙΡΛΑΝΔΙΑ U19 ΑΝΑΛΥΣΗ\n\nΠροηγούμενο ματς: Ισοπαλία 2-2 με τη Σλοβενία, για τα προκριματικά του Euro U19 2023. Πήρε προβάδισμα δυο τερμάτων με τον Κέλι (33′, 38′), για να δεχθεί στην πορεία την ισοφάριση (76′, 90′).\n\nΑπό την πλευρά της, η Βόρεια Ιρλανδία αρκέστηκε στο βαθμό της ισοπαλίας, στην πρεμιέρα. Για την ακρίβεια, την περασμένη Τετάρτη, η ομάδα του Τζέραρντ Λάιτλ αντιμετώπισε τη Σλοβενία, με την οποία αναδείχθηκε ισόπαλη 2-2. Ούσα ανώτερη στον αγωνιστικό χώρο, κατάφερε να πάρει σαφές προβάδισμα από το πρώτο ημίχρονο, έχοντας μεγάλο πρωταγωνιστή τον Κέλι, ο οποίος σημείωσε και τα δυο της τέρματα. Στα τελευταία λεπτά όμως δεν είχε την απαιτούμενη συγκέντρωση και έδωσε το δικαίωμα στην αντίπαλό της να φέρει το ματς στα ίσα. Δύσκολο το έργο που έχει σήμερα, κόντρα στο φαβορί του ομίλου, κόντρα στην οποία θα προσπαθήσει για το καλύτερο δυνατό αποτέλεσμα.\n\nΒόρεια Ιρλανδία U19 Στατιστικά\n\n*2-3 Goals τα 3/4 τελευταία παιχνίδια της.\n\n*Goal/Goal και Over 2.5 τα 4/6 τελευταία παιχνίδια της.\n\nΗ κορυφαία εταιρία στοιχημάτων στον πλανήτη ΕΓΓΡΑΦΗ\n\n21+ Αρμόδιος Ρυθμιστής ΕΕΕΠ, Κίνδυνος εθισμού και απώλειας περιουσίας, Γραμμή βοήθειας ΚΕΘΕΑ: 210‍9237777, Παίξτε Υπεύθυνα",
    "Εθνική Ελλάδος: Οι εκλεκτοί του Πογέτ για Κύπρο και Β. Ιρλανδία": "To απόγευμα της Τρίτης έγιναν γνωστές οι κλήσεις του Γκουστάβο Πογέτ για τα παιχνίδια της Εθνικής Ελλάδος με την Κύπρο και την Βόρεια Ιρλανδία για την 5η και την 6η αγωνιστική του Nations League.\n\nΟι 26 εκλεκτοί του ομοσπονδιακού τεχνικού είναι οι εξής: Μπάρκας, Πασχαλάκης, Βλαχοδήμος, Μπάλντοκ, Γούτας, Χατζηδιάκος, Κυριακόπουλος, Μαυροπάνος, Ρότα, Τσιμίκας, Τζαβέλλας, Αλεξανδρόπουλος, Μπακασέτας, Μπουχαλάκης, Κουρμπέλης, Μάνταλος, Παπανικολάου, Σιώπης, Χατζηγιοβάνης, Δουβίκας, Φούντας, Γιακουμάκης, Ιωαννίδης, Μασούρας, Πέλκας, Τζόλης.\n\nΗ πρώτη προπόνηση της Εθνικής θα πραγματοποιηθεί την Δευτέρα 19 Σεπτεμβρίου.",
    "Σάρωσε η Εθνική Ελλάδας - Δεν χάνεται το pre game του Ελλάδα - Β.Ιρλανδία": "637 views\n\nΗ Εθνική Ελλάδος στην κορυφή του ομίλου της, στην κορυφή της τηλεθέασης και την κορυφή της καρδιάς μας!\n\nΤο Σάββατο 24 Σεπτεμβρίου, το αντιπροσωπευτικό μας συγκρότημα, καθήλωσε το τηλεοπτικό κοινό και βρέθηκε στην πρώτη θέση στους πίνακες τηλεθέασης.\n\nΣυγκεκριμένα, 1.520.000 τηλεθεατές παρακολούθησαν έστω και για 1 λεπτό, την προσπάθεια της Εθνικής στην Κύπρο, κερδίζοντας την πρωτιά στο δυναμικό κοινό με 22,3%. Οι άντρες, φυσικά, έδωσαν δυναμικό παρόν αφού σε κοινό ηλικίας 25-44 ο αγώνας σημείωσε 30,9%, αλλά και το γυναικείο κοινό ήταν εκεί με ποσοστό, στις ηλικίες 15-24, 17,8%.\n\nΗ τελευταία φάση του Nations League είναι στον Alpha.\n\nΑπόψε, στις 21:45, η Αγγλία θα αντιμετωπίσει την Γερμανία, σε περιγραφή Παύλου Παπαδημητρίου και αύριο, Τρίτη 27 Σεπτεμβρίου η Ελλάδα υποδέχεται, στο γήπεδο της Ριζούπολης, την Β. Ιρλανδία στις 21:45. Τον αγώνα περιγράφει ο Ισίδωρος Πρίντεζης και το ρεπορτάζ απ’ τον αγωνιστικό χώρο θα μας μεταφέρει ο Σπύρος Νάσιος.\n\nΜη χάσετε, πριν από τον αγώνα της Εθνικής μας στις 21:00, την εκπομπή «Pre Game: Η Ελλάδα παίζει μπάλα στον Alpha» με τον Γρηγόρη Παπαβασιλείου και εκλεκτούς καλεσμένους, ρεπορτάζ και συνδέσεις με το γήπεδο και αμέσως μετά το τέλος της αναμέτρησης την εκπομπή «Post Game: Η Ελλάδα παίζει μπάλα στον Alpha» με πλούσιο ρεπορτάζ απ’ τον αγωνιστικό χώρο και δηλώσεις των πρωταγωνιστών.\n\nΑκολουθήστε το sportdog.gr στο Google News και μάθετε πρώτοι όλες τις αθλητικές ειδήσεις\n\nΔείτε όλες τις αθλητικές Ειδήσεις από την Ελλάδα και τον Κόσμο, στο sportdog.gr\n\n\n\n\n\n\n\nΣΧΟΛΙΑΣΕ ΤΟ",
    "Ιρλανδία: Οι επικρίσεις δεν αγγίζουν την Επιτροπή Προστασίας Δεδομένων": "Η κριτική στην ιρλανδική Επιτροπή Προστασίας Δεδομένων (DPC), η οποία εδώ και καιρό χαρακτηρίζεται ως «εμπλοκή» στην επιβολή της προστασίας των δεδομένων σε επίπεδο ΕΕ, είναι «παλιά είδηση», δήλωσε ο διευθυντής του παρατηρητηρίου.\n\nΤην περασμένη εβδομάδα, η DPC επέβαλε σημαντικό πρόστιμο ύψους 405 εκατομμυρίων ευρώ στο Instagram για παραβίαση του ΓΚΠΔ σε σχέση με τον χειρισμό δεδομένων ανηλίκων. Η υπόθεση επικεντρώθηκε στο γεγονός ότι οι έφηβοι είχαν τη δυνατότητα να διαχειρίζονται επαγγελματικούς λογαριασμούς στην πλατφόρμα, γεγονός που σε ορισμένες περιπτώσεις σήμαινε ότι τα προσωπικά τους στοιχεία δημοσιοποιούνταν.\n\nΤο πρόστιμο ήταν το μεγαλύτερο που έχει επιβληθεί ποτέ από την αρχή, ξεπερνώντας το προηγούμενο ρεκόρ των 225 εκατομμυρίων ευρώ που είχε επιβληθεί στο WhatsApp τον Σεπτέμβριο του 2021, και το τρίτο που έχει επιβληθεί σε εταιρεία που ανήκει στη Meta.\n\nΗ DPC έχει δεχθεί σημαντική κριτική τα τελευταία χρόνια, κυρίως για τον ρυθμό με τον οποίο διεκπεραιώνονται οι υποθέσεις. Η Ιρλανδία αποτελεί σημαντική τοποθεσία όσον αφορά το ευρωπαϊκό καθεστώς προστασίας δεδομένων, λόγω του μεγάλου αριθμού μεγάλων εταιρειών τεχνολογίας των οποίων η έδρα βρίσκεται στο Δουβλίνο.\n\nΜια έκθεση του Ιρλανδικού Συμβουλίου για τις Πολιτικές Ελευθερίες διαπίστωσε πέρυσι ότι το 98% των υποθέσεων εικαζόμενων διασυνοριακών παραβιάσεων του ΓΚΠΔ που διερευνούσε η DPC είχε μείνει ανεπεξέργαστο, περιγράφοντας το παρατηρητήριο ως «τη χειρότερη εμπλοκή του ΓΚΠΔ». Επέκρινε επίσης την Ευρωπαϊκή Επιτροπή για την αποτυχία της να αντιμετωπίσει το ζήτημα και να επιβάλει σωστά τη νομοθεσία περί προστασίας δεδομένων.\n\nΜιλώντας στο RTÉ αυτή την εβδομάδα, ωστόσο, η Ιρλανδή Επίτροπος Προστασίας Δεδομένων, Έλεν Ντίξον, δήλωσε ότι οι επικρίσεις «έχουν γίνει παλιά είδηση».\n\nΑναφερόμενη στην υπόθεση του WhatsApp, όπου το πρόστιμο που είχε αρχικά προτείνει η DPC -50 εκατ. ευρώ- υπερτετραπλασιάστηκε μετά από διαβούλευση με τους ομολόγους της ΕΕ, η Ντίξον υπερασπίστηκε τη συμπεριφορά της αρχής, υποστηρίζοντας ότι η αύξηση ήταν προϊόν διαφορετικών τεχνικών ερμηνειών.\n\n«Πρόκειται για ένα αριθμητικό ζήτημα ως αποτέλεσμα της ερμηνείας που προέκυψε σε εκείνη την υπόθεση. Επομένως, δεν αποτελεί παράδειγμα οποιασδήποτε διαφορετικής προσέγγισης όσον αφορά τον τρόπο με τον οποίο θα πρέπει να εντοπίζονται και τελικά να τιμωρούνται αυτά τα είδη παραβάσεων για την επιβολή κυρώσεων», δήλωσε.\n\nΣτην περίπτωση του Instagram, είπε, οι πιθανές ζημίες ήταν «κάπως πιο απτές… επειδή γνωρίζουμε ότι το φαινόμενο της τεχνολογικά υποβοηθούμενης περιποίησης είναι πραγματικό», προσθέτοντας ότι διαπιστώθηκαν παραβιάσεις σε διάφορους τομείς και οι ποινές αθροίστηκαν για να φτάσουν στο τελικό ποσό ρεκόρ.\n\nΥποστήριξε επίσης ότι, ενώ η ψηφιακή ρύθμιση είχε ξεκινήσει αργά στην Ιρλανδία, άρχισε να κινείται ταχύτερα μετά την εισαγωγή του ΓΚΠΔ και ότι ο οργανισμός μπορεί να συνεχίσει να προσλαμβάνει προσωπικό και να αναπτύσσεται προκειμένου να αναπτυχθεί περαιτέρω στον ρόλο του.",
    "Nations League: Η Σλοβενία «φρέναρε» Νορβηγία και Χάαλαντ, νίκη με ανατροπή και η Βόρεια Ιρλανδία": "Η Σλοβενία νίκησε 2-1 τη Νορβηγία του ’ Ερλινγκ Χάαλαντ και διατήρησε τις ελπίδες της για παραμονή στη Λίγκα 2 του Nations League, ενώ, παράλληλα, έβαλε σε... περιπέτειες την αντίπαλό της. Γκολ ο Σπόραρ του Παναθηναϊκού. Τρίποντο με ανατροπή και η Βόρεια Ιρλανδία.\n\nΈνα υπερπολύτιμο τρίποντο πανηγύρισε η Σλοβενία στη μάχη που δίνει για να κρατηθεί στη Λίγκα 2 του Nations League. Το αντιπροσωπευτικό συγκρότημα της χώρας επιβλήθηκε 2-1 με ανατροπή της Νορβηγίας στη Λιουμπλιάνα για την 5η και προτελευταία αγωνιστική του τετάρτου ομίλου και αναπτέρωσε τις ελπίδες της ενόψει της συνέχειας.\n\nΑντίθετα, η ήττα αυτή έβαλε σε μεγάλες περιπέτειες τους Νορβηγούς, αφού παρέμεινε το +3 από τη δεύτερη Σερβία, η οποία υποδέχεται απόψε τη Σουηδία.\n\nΔιαβάστε Επίσης Ολυμπιακός: Η επιλογή του Μίτσελ με Βρουσάι\n\nΣτο αγωνιστικό κομμάτι, έπειτα από ένα «στείρο» πρώτο 45λεπτο η Νορβηγία άνοιξε το σκορ στο 47’ με το τέρμα που σημείωσε ο Έρλινγκ Χάαλαντ, ωστόσο η συνέχεια δεν ήταν ανάλογη.\n\nΣτο 70’ ο Σπόραρ του Παναθηναϊκού ισοφάρισε σε 1-1 για τους Σλοβένους και στο 81’ ήρθε και το 2-1 από τον Σέσκο που χάρισε το πολυπόθητο τρίποντο στους γηπεδούχους.\n\nΠέραν αυτών, τη νίκη με 2-1 πανηγύρισε και η Βόρεια Ιρλανδία στον αγώνα κόντρα στο Κόσοβο για τον δεύτερο όμιλο της Λίγκα 3 του θεσμού, που μετέχει και η Εθνική μας ομάδα. Ένα αποτέλεσμα που απομάκρυνε τους Βορειοιρλανδούς στο +3 από την τέταρτη Κύπρο, η οποία υποδέχεται σε λίγη ώρα (21.45) την Ελλάδα στη Λάρνακα.\n\nΤο Κόσοβο έκανε το 0-1 στο 59’ με τον Μουρίκι, αλλά οι γηπεδούχοι έφεραν τα πάνω – κάτω στο ματς και πήραν το τρίποντο με τα τέρματα των Γουάιτ (83’) και Μαγκένις (93’).\n\nΤα αποτελέσματα του Nations League\n\nΛΙΓΚΑ 2\n\nΓΚΡΟΥΠ 4\n\nΣλοβενία – Νορβηγία 2-1\n\nΛΙΓΚΑ 3\n\nΓΚΡΟΥΠ 2\n\nΒόρεια Ιρλανδία – Κόσοβο 2-1",
    "Οι μεταρρυθμίσεις στην Ελλάδα και η Ιρλανδία": "Των Γεωργίου Κ. Μπήτρου και Στέργιου Μπακάλη\n\nΜε δύο συνεχόμενα άρθρα του, το ένα στα ΝΕΑ την 27/08/2022 και το άλλο στην ΚΑΘΗΜΕΡΙΝΗ την 28/08/2022, ο Πρόεδρος του Συμβουλίου Οικονομικών Εμπειρογνωμόνων (ΣΟΕ), προβάλλοντας στο μέλλον μερικές ενθαρρυντικές οικονομικές εξελίξεις τα τελευταία τρία χρόνια καταλήγει στο συμπέρασμα ότι:\n\nΣυνολικά, εφόσον διατηρήσει τα καθοριστικά πλεονεκτήματα των μεταρρυθμίσεων και της πολιτικής σταθερότητας της τελευταίας τριετίας, η Ελλάδα μπορεί να αποτελέσει παράδειγμα οικονομικής και κοινωνικής μεταμόρφωσης αντίστοιχο με εκείνο της Ιρλανδίας την δεκαετία του 1990. (Μιχάλης Αργυρού, NEA, 27/08/2022).\n\nΣτο πρόσφατο και στο απώτερο παρελθόν υπήρξαν στην Ελλάδα περίοδοι αναπτυξιακών αναλαμπών οι οποίες όμως εν συνεχεία, αν δεν οδήγησαν σε κάποια πτώχευση, υποχώρησαν και έδωσαν την θέση τους στην πάγια τάση της σχετικής υστέρησης έναντι των οικονομικά προηγμένων δημοκρατιών Δυτικού τύπου. Γι’ αυτό, θεωρούμε ότι είναι αδόκιμο στο ευμετάβλητο κοινωνικό και οικονομικό περιβάλλον της Ελλάδος να κάνουμε μακροχρόνιες προβλέψεις, ξεχνώντας τα ιστορικά δεδομένα. Αλλά αυτό δεν είναι το στοιχείο που μας εμποδίζει να συμφωνήσουμε με το πιο πάνω συμπέρασμα. Η βασική μας διαφωνία βρίσκεται στη διαπίστωση ότι ακόμα και με πολιτική σταθερότητα για όλο το προβλεπτό μέλλον, υπόθεση άκρως αμφίβολη ενόψει των επικείμενων βουλευτικών εκλογών, δεν βλέπουμε τα \"καθοριστικά πλεονεκτήματα των μεταρρυθμίσεων\" που επικαλείται ο κ. Πρόεδρος του ΣΟΕ. Και αυτό, όχι μόνο γιατί οι ρηξικέλευθες μεταρρυθμίσεις που είναι απαραίτητες για να μπούμε στον δρόμο της Ιρλανδίας δεν γίνονται, αλλά και γιατί μερικές απ’ αυτές που γίνονται, όπως πχ, αυτή του Ταμείου Κεφαλαιοποιητικής Επικουρικής Ασφάλισης (ΤΕΚΑ), σίγουρα μας απομακρύνουν. Για οικονομία δημοσιογραφικού χώρου, ο στόχος μας εδώ είναι να τεκμηριώσουμε, έστω και τηλεγραφικά, την πρώτη απ’ αυτές τις δύο προτάσεις.\n\nΣε άρθρο μας στο ΒΗΜΑ της 30/04/2022 με τίτλο \"Ελλάδα και Ιρλανδία δύο δεκαετίες μετά\" εξηγήσαμε τι ακριβώς έκανε η Ιρλανδία και μέσα σε λιγότερο από τέσσερις δεκαετίες έγινε από τις φτωχότερες χώρες της Ευρωπαϊκής Ένωσης (ΕΕ) μια από τις πλουσιότερες1. Οι βασικές προϋποθέσεις ήταν τρεις. Η πρώτη ήταν η \"Συμφιλίωση μεταξύ των κοινωνικών εταίρων\". Αυτή έγινε εφικτή με τη δέσμευση της κυβέρνησης και την αποδοχή από τα συνδικάτα των εργαζομένων η αύξηση των διαθέσιμων πραγματικών εισοδημάτων να γίνεται κατά κύριο λόγο μέσα από τη μείωση της φορολογίας. Η δεύτερη ήταν η μείωση της φορολογίας των επιχειρήσεων σε 10% με ταυτόχρονη βελτίωση του επιχειρηματικού κλίματος. Και η τρίτη ήταν αφενός η απελευθέρωση των αγορών εργασίας και εμπορευμάτων, και αφετέρου η πλήρης ενσωμάτωση της Ιρλανδικής στην παγκόσμια οικονομία2. Μπορούν να περάσουν παρόμοιες ρυθμίσεις στην Ελλάδα και να εφαρμοστούν αξιόπιστα για όσο χρόνο χρειάζεται ώστε να αφομοιωθούν και να γίνουν τρόπος ζωής; Θα θεμελιώσουμε σε τρία βήματα ότι δεν μπορούν με αναφορά στην παντελή αδυναμία να μειωθεί σημαντικά στην Ελλάδα η φορολογία κατά τις προσεχείς δεκαετίες.\n\nΤο πρώτο βήμα αποσκοπεί στην αποτύπωση της διαφοράς που υπάρχει στην κλίματα των δημόσιων δαπανών στην Ελλάδα και στην Ιρλανδία. Η συγκριτική απεικόνιση των δεδομένων στο Σχεδιάγραμμα 1 δείχνει πέραν πάσης αμφιβολίας ότι η διαφορά είναι μεγάλη.\n\nΕιδικότερα, από το 2020 έγινε υπερδιπλάσια, ανερχόμενη σε 59,8% έναντι 27,4%, ενώ η ψαλίδα δεν προβλέπεται να κλείσει ούτε κατ’ ελάχιστο τα προσεχή πέντε χρόνια. Το ερώτημα λοιπόν που προκύπτει είναι: γιατί δεν μπορεί να κλείσει η ψαλίδα ώστε η φορολογία στην Ελλάδα να συγκλίνει σταδιακά προς το επίπεδο της φορολογίας στην Ιρλανδία; Οι λόγοι είναι δύο. Ο πρώτος είναι η επιδότηση που το Ελληνικό δημόσιο παρέχει στις συντάξεις. Σύμφωνα με την έκθεση του OECD (2020, 3)3, το 2019 η κρατική επιδότηση των συντάξεων στην Ελλάδα ανερχόταν σε 15.,5% του ΑΕΠ. Συγκρινόταν δε με 3,7% στην Ιρλανδία, 4% στην Αυστραλία, 5,6% στο Ηνωμένο Βασίλειο, 7,9% στις χώρες του OECD, και 11,1% στις χώρες της ζώνης του Ευρώ4. Επομένως, αν υποθέσουμε ότι η λογική των εθνικών προτεραιοτήτων επιβάλλει τη μετάβαση τουλάχιστον στο πρότυπο της κάλλιστης διεθνούς πρακτικής, το οποίο αντιστοιχεί στο μέσο ποσοστό των χωρών του OECD, η κρατική επιδότηση των συντάξεων στην Ελλάδα θα πρέπει να μειωθεί από 15,5% σε 7,9% του ΑΕΠ ή, σε απόλυτα μεγέθη με βάση το ΑΕΠ του 2019, κατά περίπου 14,3 δισ. ευρώ ανά έτος. Είναι μια τέτοια μείωση των συντάξεων δυνατή; Οι αναγνώστες ας δώσουν την απάντηση από μόνοι τους. Εμείς γνωρίζουμε ότι, αν αποκλείσουμε την πιθανότητα μιας πολιτιστικής επανάστασης βασισμένης στη λογική της δημοκρατίας με μικρό κράτος και ελεύθερες αγορές ανοικτές στον παγκόσμιο ανταγωνισμό, όπως είναι η Ιρλανδία, η επιδότηση των συντάξεων δεν μπορεί να μειωθεί σε 3,7% του ΑΕΠ, τουλάχιστον όχι στα επόμενα 50 ή και περισσότερα χρόνια.\n\nΟ δεύτερος λόγος που κάνει τη διαφορά στις δημόσιες δαπάνες της Ελλάδος και της Ιρλανδίας τόσο μεγάλη είναι η διαφορά στη δαπάνη της δημόσιας απασχόλησης. Σχετικά, θέλουμε να θυμίσουμε στον κ. Πρόεδρο του ΣΟΕ ότι, επί κάποιας άλλης κυβέρνησης της Νέας Δημοκρατίας, το 1975 ψηφίστηκε ένα σύνταγμα εντελώς διαφορετικό από εκείνο του 1952. Δύο από τις μεγάλες διαφορές ήταν, πρώτον, η θεσμική κατοχύρωση των αποκαλούμενων \"κοινωνικών δικαιωμάτων\" (άρθρα 21, 22, 25 παρ.1, 2, και 4) και, δεύτερον, η πρωτοφανής για χώρα αστικής δημοκρατίας αποψίλωση των περιουσιακών δικαιωμάτων των πολιτών (άρθρα 17 και κυρίως 106). Μεταξύ των πάνω από 25 κοινωνικών δικαιωμάτων που θεσπίστηκαν ήταν, για παράδειγμα, το \"δικαίωμα στην εργασία\". Σ’ εμάς τουλάχιστο είναι προφανές ότι, με συνταγματικά κατοχυρωμένο αυτό το δικαίωμα, αν κάποιος πολίτης δεν βρίσκει καλύτερους όρους απασχόλησης στον ιδιωτικό τομέα της οικονομίας, δικαιολογείται ηθικά και θεσμικά να απαιτεί την απασχόλησή του στο δημόσιο. Δεδομένου λοιπόν ότι μετά το 1975 τα πολιτικά κόμματα αποδύθηκαν σε πλειοδοτικό ανταγωνισμό παροχών, και οι όροι απασχόλησης στο δημόσιο έγιναν παρασάγγας καλύτεροι από ό,τι στον ιδιωτικό τομέα, οι πολίτες ήταν εύλογο να προτιμούν, να επιδιώκουν, και να μετέρχονται όλα τα μέσα προκειμένου να επιτύχουν την απασχόλησή τους στο δημόσιο. Σε σύγκριση με την Ιρλανδία, και σε αντίθεση με τις μεταρρυθμιστικές προτάσεις του ΟΟΣΑ, το αποτέλεσμα ήταν στην Ελλάδα ο δημόσιος τομέας να απασχολεί μερικές ποσοστιαίες μονάδες περισσότερους εργαζόμενους, οι μέσες αμοιβές τους να είναι σημαντικά ανώτερες, και η παραγωγικότητα ίσως χαμηλότερη και του 40% εκείνης του ιδιωτικού τομέα. Μπορεί αυτή η δαπάνη να μειωθεί ποσοστιαία στο επίπεδο της Ιρλανδίας; Δεν μπορεί, γιατί, ενόσω η χώρα βρίσκεται στον σοσιαλιστικό αστερισμό του Συντάγματος του 1975, θα πρέπει να συντηρούνται τα \"κοινωνικά δικαιώματα\" σε βάρος της προστιθέμενης αξίας που παράγουν οι δυναμικοί και επιχειρηματικά δημιουργικοί πολίτες.\n\nΑφού λοιπόν δεν μπορούν να μειωθούν για το προβλεπτό μέλλον τα μερίδια των δαπανών για τις συντάξεις και τις αμοιβές των δημόσιων υπαλλήλων, έτσι ώστε να αρχίσει να αποκλιμακώνεται σοβαρά η υπερφορολόγηση, ερχόμαστε στο τρίτο βήμα της απόδειξης. Μπορεί να λάβει χώρα μια πολιτιστική επανάσταση της μορφής που εξειδικεύσαμε προηγούμενα; Δεν μπορεί γιατί, εν απουσία κάποιας νέας σοβαρής εθνικής κρίσης, κατά την οποία η ευρωπαϊκή και διεθνής αλληλεγγύη προς τη χώρα μας δεν θα είναι τόσο γαλαντόμα όσο ήταν μετά την πτώχευση του 2009, μια τέτοια εξέλιξη είναι απίθανη, αν και κάποιοι ειδικοί και μέσα διεθνούς ενημέρωσης έχουν αρχίσει ήδη να την προβλέπουν ως πιθανή5.\n\nΣυμπερασματικά, με σχεδόν 40 χρόνια καθυστέρηση σε σύγκριση με την Ιρλανδία και μια πτώχευση, η οποία φαίνεται ότι δεν μας ξετίναξε αρκετά ώστε να αλλάξουμε ρότα, οι μεγάλες μεταρρυθμίσεις εξακολουθούν να εκκρεμούν6. Οι διεθνείς δείκτες για τη λειτουργία της δημοκρατίας, της δικαιοσύνης, των δημόσιων υπηρεσιών, κλπ., είναι προβληματικά χαμηλοί. Ο δείκτης της ανεργίας είναι υψηλός, ενώ εντελώς αντιφατικά ο δείκτης των ημερών απεργίας είναι από τους υψηλότερους. Η φορολογική επιβάρυνση και η εκκρεμότητα του τεράστιου δημόσιου χρέους αποθαρρύνουν τις εγχώριες και τις ξένες επενδύσεις. Η καθαρή μετανάστευση στελεχιακού δυναμικού αποψιλώνει το εργατικό δυναμικό από τους πλέον παραγωγικούς Έλληνες, κλπ. Σε όλα αυτά τα μέτωπα δεν χρειάζεται να ανακαλύψουμε ούτε τον τροχό ούτε πλεονεκτήματα από ρηχές μεταρρυθμίσεις για να εφησυχάζουμε. Κοινή λογική χρειάζεται και ετοιμότητα των πολιτών να πάρουν την ιδιοκτησία των μεγάλων μεταρρυθμίσεων και να τις επιβάλλουν στο ληθαργικό και άτολμο πολιτικό σύστημα. Γνωρίζουμε τι έκαναν η Ιρλανδία, η Αυστραλία, η Εσθονία, κλπ. Κάτι πρέπει να αλλάξει στο παραγωγικό και διανεμητικό πρότυπο της χώρας και να αλλάξει ειρηνικά και γρήγορα προς την κατεύθυνση της πολιτιστικής επανάστασης που υποδείξαμε λίγο πιο πάνω. Όπερ και ευχόμαστε.\n\n1 Για την ακρίβεια, το 2019 η Ιρλανδία είχε το δεύτερο υψηλότερο κατά κεφαλήν εισόδημα στην ΕΕ μετά το Λουξεμβούργο. Το εν λόγω κατά κεφαλήν εισόδημα ήταν 121% πάνω από το αντίστοιχο μέσο εισόδημα.\n\n2 Για να αντιληφθούν οι αναγνώστες πόσο πιο ανοικτή στο διεθνή ανταγωνισμό είναι η Ιρλανδική οικονομία σε σχέση με την Ελληνική επαρκεί να αναφέρουμε ότι, ως ποσοστό στο ΑΕΠ στην Ελλάδα οι εξαγωγές το 2019 ήταν 40.08% και οι εισαγωγές 41,74%, ενώ τα αντίστοιχα ποσοστά για την Ιρλανδία ήταν 126.07% και 113.77%.\n\n3 Βλ. OECD (2020), Social Expenditure (SOCX) Update 2020, OECD 2020-Social-Expenditure-SOCX-Update.pdf\n\n4 Πρέπει να επισημανθεί ότι στις χώρες με μικρά ποσοστά δημόσιας επιδότησης των συντάξεων λειτουργούν εξαιρετικά επιτυχημένα συνταξιοδοτικά συστήματα τα οποία βασίζονται σε ιδιωτικοοικονομική διαχείριση των ασφαλιστικών εισφορών.\n\n5 Βλ. H.Dixon, \"It’s time to worry about Greece again,” https://www.reuters.com/breakingviews/its-time-worry-about-greece-again-2022-08-26/\n\n6 Για να μην υπάρχει αμφιβολία σε ποιες μεγάλες μεταρρυθμίσεις αναφερόμαστε, οι αναγνώστες μπορούν να συμβουλευτούν την σελίδα Σαρωτικές μεταρρυθμίσεις οι συστάσεις του ΟΟΣΑ στην Ελλάδα | Η ΚΑΘΗΜΕΡΙΝΗ (kathimerini.gr), της 09.02.2015.\n\n* Ο κ. Γεώργιος Κ. Μπήτρος είναι Ομότιμος Καθηγητής Πολιτικής Οικονομίας στο Οικονομικό Πανεπιστήμιο Αθηνών. E-mail: bitros@aueb.gr. Ο κ. Στέργιος Μπακάλης είναι τέως καθηγητής του Πανεπιστημίου Victoria στην Μελβούρνη της Αυστραλίας. E-mail: steve.bakalis@gmail.com.",
    "Ιρλανδία: Πανηγυρισμοί και τραγούδια για τον θάνατο της βασίλισσας Ελισάβετ": "Δεν αντιδρούν όλοι οι λαοί με τον ίδιο τρόπο στα νέα για τον θάνατο της βασίλισσας Ελισάβετ της Β’.\n\nΗ μακροβιότερη μονάρχης της Βρετανίας δεν είχε μόνο φίλους αλλά και λόγω του αξιώματος της και ορκισμένους εχθρούς.\n\nΣτην Ιρλανδία λοιπόν μετά την είδηση του θανάτου της Ελισάβετ, κάποιοι βρήκαν την ευκαιρία να εκδηλώσουν τα αντιβρετανικά αισθήματά τους και να πανηγυρίσουν.\n\nΜε την ανακοίνωση του θανάτου της Ελισάβετ στα 96 της χρόνια, το θέμα έγινε πρώτο παγκόσμιο trend στο Twitter. Και μπορεί η συντριπτική πλειοψηφία των Βρετανών να έσπευσε να αποτίσει φόρο τιμής στην εκλιπούσα, ωστόσο η εικόνα ήταν διαφορετική για τους Ιρλανδούς χρήστες.\n\nΗ βασίλισσα ήταν επίσης εξαιρετικά αντιπαθής και στην καθολική πλειοψηφία της Βόρειας Ιρλανδίας. Χαρακτηριστικές οι κόρνες πανηγυρισμού από το Ντέρι.\n\nΑνάλογο ήταν το κλίμα και στην πρωτεύουσα της Ιρλανδίας, Δουβλίνο:\n\nΣε ανάλογο κλίμα κινήθηκαν και πολλοί χρήστες των social media που ταυτίζονται με την ιρλανδική υπόθεση ως προς τον αντιβρετανισμό της:\n\nThem: I can't work, I am so sad about #QueenElizabeth\n\nMe: I can't work. I am obsessively refreshing #IrishTwitter pic.twitter.com/KtZzrOnS5r — Bec 🌊 (@riot718) September 8, 2022\n\nΠηγή: BBC, Reuters",
    "Ιρλανδία: Νέο πιλοτικό πρόγραμμα Βασικού Εισοδήματος για καλλιτέχνες": "2.000 καλλιτέχνες θα λαμβάνουν 325€ εβδομαδιαία σε ένα νέο πιλοτικό πρόγραμμα που ξεκινάει στην Ιρλανδία, το οποίο ονομάζεται «Βασικό Εισόδημα για τις Τέχνες».\n\nΗ υπουργός Πολιτισμού της Ιρλανδίας, Κάθριν Μάρτιν, ανακοίνωσε την έναρξη του προγράμματος, στο οποίο θα συμμετέχουν 2.000 καλλιτέχνες και εργαζόμενοι στις τέχνες που θα λαμβάνουν 325€ εβδομαδιαία. Το νέο αυτό πιλοτικό πρόγραμμα για το Βασικό Εισόδημα είχε ανακοινωθεί στις αρχές του έτους με σκοπό να βοηθήσει τους εργαζόμενους στην τέχνη και τον πολιτισμό που επλήγησαν οικονομικά από την πανδημία.\n\nΗ Κάθριν Μάρτιν, αντιπρόεδρος του κόμματος των Πρασίνων, δήλωσε ότι η σημερινή ημέρα είναι μια «ιστορική ημέρα» για τον τομέα των τεχνών στην Ιρλανδία και μια «σημαντική αλλαγή» στον τρόπο με τον οποίο η Ιρλανδία αναγνωρίζει και στηρίζει τους καλλιτέχνες της.\n\n«Το πιλοτικό πρόγραμμα του Βασικού Εισοδήματος για τις Τέχνες είναι μια πρωτοβουλία που συμβαίνει μία φορά σε κάθε γενιά», δήλωσε. «Αποτελεί μια ισχυρή δήλωση για την αξία που δίνει η Ιρλανδία στις τέχνες και την καλλιτεχνική πρακτική, τόσο για την εγγενή τους αξία και από την άποψη της προσωπικής και συλλογικής μας ευημερίας, όσο και από την άποψη της σημασίας τους για την ταυτότητα και την πολιτιστική μας ιδιαιτερότητα στην παγκόσμια σκηνή».\n\nΓια τη συμμετοχή στο πρόγραμμα υποβλήθηκαν πάνω από 9.000 αιτήσεις, ενώ πάνω από 8.200 αξιολογήθηκαν ως επιλέξιμες και συμπεριλήφθηκαν σε μια τυχαία και ανώνυμη διαδικασία επιλογής.\n\nΗ ομάδα των 2.000 συμμετεχόντων περιλαμβάνει εκπροσώπους από όλες τις μορφές τέχνης, τις ηλικιακές ομάδες, τις εθνότητες και τους νομούς.\n\nΑποτελείται από 707 εικαστικούς καλλιτέχνες, 584 μουσικούς, 204 καλλιτέχνες που εργάζονται στον κινηματογράφο, 184 συγγραφείς, 173 ηθοποιούς και καλλιτέχνες που εργάζονται στο θέατρο, 32 χορευτές και χορογράφους, 13 καλλιτέχνες του τσίρκου και 10 αρχιτέκτονες.\n\nΈνα βασικό εισόδημα για τις τέχνες ήταν η πρώτη σύσταση της Ομάδας Εργασίας για την Ανάκαμψη των Τεχνών και του Πολιτισμού, η οποία συστάθηκε από την υπουργό Μάρτιν το 2020 για να εξετάσει πώς ο τομέας θα μπορούσε να ανακάμψει από την πανδημία Covid-19.\n\nΗ πρόεδρος της ειδικής ομάδας για την ανάκαμψη των τεχνών και του πολιτισμού Κλερ Ντούγκναν δήλωσε ότι η πανδημία Covid-19 ήταν «εξαιρετικά δύσκολη» για τους καλλιτέχνες και τους εργαζόμενους στις τέχνες.\n\nΠρόσθεσε ότι το πιλοτικό πρόγραμμα έχει τη δυνατότητα να είναι «πραγματικά μετασχηματιστικό» όσον αφορά τη ζωή των συμμετεχόντων και τη βιωσιμότητα του τομέα και θα «μειώσει το συνεχές επίπεδο αβεβαιότητας και ανασφάλειας που αισθάνονται πολλοί στον τομέα των τεχνών».\n\nΟι συμμετέχοντες στο πιλοτικό πρόγραμμα θα λάβουν μέρος σε ένα τριετές ερευνητικό πρόγραμμα για την αξιολόγηση του αντίκτυπου μιας πληρωμής στον τομέα των τεχνών, που έχει τα χαρακτηριστικά ενός βασικού εισοδήματος.\n\nΗ έρευνα θα συλλέγει δεδομένα από τους συμμετέχοντες ώστε να αξιολογήσει τον αντίκτυπο που θα έχουν αυτές οι τακτικές πληρωμές στους καλλιτέχνες και την καλλιτεχνική τους δημιουργία. Ενώ θα υπάρχει και μια ομάδα ελέγχου 1.000 ατόμων για την αξιολόγηση του προγράμματος, οι οποίοι ήταν από τους αιτούντες που τελικά δεν επιλέχθηκαν για το πιλοτικό πρόγραμμα.\n\nΜε πληροφορίες από το Independent.ie\n\nΠηγή: pressenza.com",
    "Ιρλανδία: Πρόστιμο 405 εκατ. ευρώ στο Instagram": "Η αρχή προστασίας δεδομένων προσωπικού χαρακτήρα της Ιρλανδίας αποφάσισε να επιβάλει πρόστιμο-ρεκόρ 405 εκατ. ευρώ ($402 εκατ.) στο Instagram μετά την ολοκλήρωση της έρευνας που διεξήγαγε για τη διαχείριση στα δεδομένα παιδιών από το δίκτυο κοινωνικής δικτύωσης, όπως μεταδίδει το Reuters.\n\n\"Υιοθετήσαμε την τελική μας απόφαση την Παρασκευή και περιλαμβάνει ένα πρόστιμο ύψους 405 εκατ. ευρώ\", ανέφερε ένας εκπρόσωπος της αρχής.\n\nΗ έρευνα, η οποία ξεκίνησε το 2020, επικεντρώθηκε σε παιδιά χρήστες ηλικίας μεταξύ 13 και 17 ετών που είχαν τη δυνατότητα να λειτουργούν επαγγελματικούς λογαριασμούς, κάτι που διευκόλυνε τη δημοσίευση του αριθμού τηλεφώνου ή/και της διεύθυνσης email των χρηστών.\n\nΟι λεπτομέρειες της απόφασης θα δημοσιευτούν την επόμενη εβδομάδα.\n\nΗ ιρλανδική ρυθμιστική αρχή ολοκλήρωσε ένα προσχέδιο απόφασης στην έρευνα του Instagram τον Δεκέμβριο και το μοιράστηκε με άλλες ρυθμιστικές αρχές της Ευρωπαϊκής Ένωσης στο πλαίσιο του συστήματος \"one stop shop\" του μπλοκ για τη ρύθμιση των μεγάλων πολυεθνικών.",
    "Ιρλανδία: Στη φυλακή δάσκαλος που αρνήθηκε να χρησιμοποιήσει σωστή προσφώνηση σε τρανς μαθητή - «Ενάντια στις χριστιανικές αρχές»": "Ένας δάσκαλος από την Ιρλανδία αποκαλούσε ένα τρανς μαθητή με την αντωνυμία «αυτός», την στιγμή που το παιδί, οι γονείς του και το σχολείο ζητούσαν να χρησιμοποιεί το «αυτό».\n\nΣύμφωνα με το dailymail.co.uk, ο Enoch Burke μετά από απόφαση του καθολικού σχολείου που εργάζονταν, παύθηκε από τα καθήκοντα του, ενώ η διεύθυνση ζήτησε έρευνα, ώστε να διαπιστωθεί εάν προσφωνούσε το παιδί ως «αυτός» καταλάθος ή επίτηδες με στόχο να το προσβάλει.\n\nΔες μέσα σε 1' πόσα μπορείς να εξοικονομήσεις στην ασφάλεια του αυτοκινήτου σου!σύγκριση ανάμεσα σε 27 ασφαλιστικές εταιρίες\n\nΠαρόλα αυτά, ο άνδρας παραβίασε τους όρους και πήγε να διδάξει κανονικά, με αποτέλεσμα να συλληφθεί και έκτοτε έχει δύο δίκες εις βάρος του, ενώ ο δικαστής αποφάσισε την προσωρινή φυλάκιση του.\n\n«Δεν εγκαταλείπω τις χριστιανικές πεποιθήσεις μου»\n\nΟ Enoch Burke τόσο στις αρχές, όσο και σε σχετικές ερωτήσεις από τους δημοσιογράφους, υποστήριξε ότι οι διώξεις εναντίον του, συμβαίνουν γιατί είναι «χριστιανός» κι επειδή «επιβάλλεται να μιλάς σωστά στα τρανς άτομα».\n\n«Είναι παράνοια να οδηγηθώ από αυτή την αίθουσα σε μια φυλακή, αλλά δεν θα εγκαταλείψω τις χριστιανικές μου πεποιθήσεις», είπε χαρακτηριστικά και πρόσθεσε ότι «είμαι δάσκαλος και δεν θέλω να πάω φυλακή. Θέλω να είμαι στην τάξη μου σήμερα, εκεί ήμουν σήμερα το πρωί όταν με συνέλαβαν. Τα τρανς άτομα είναι ενάντια στη χριστιανική μου πεποίθηση. Είναι αντίθετα με τις γραφές, αντίθετα με το ήθος της Εκκλησίας της Ιρλανδίας και του σχολείου μου».\n\nΟΛΕΣ ΟΙ ΕΙΔΗΣΕΙΣ",
    "Volvo XC40 Recharge P8 AWD: Οδοιπορικό στην Ιρλανδία": "Ανακαλύπτουμε την πιο πράσινη χώρα της Ευρώπης, μπαίνοντας στο ρυθμό της και στο πνεύμα της εποχής. Ακόμα πιο απλά, αποκαλύπτουμε την Ιρλανδία, κυκλώνοντάς τη με το ηλεκτρικό Volvo XC40 Recharge P8 AWD.\n\nΚείμενο: Μανώλης Σαλούρος / Φωτογραφίες: Θάνος Ηλιόπουλος\n\nΤο λες και γραφτό, τυχερό, ή ακόμα και εξέλιξη των ειδών, αφού συμπληρώθηκαν ακριβώς τέσσερα χρόνια από το τεύχος του Αυγούστου 2018, όταν με το Car Of The Year εκείνης της χρονιάς, Volvo XC40, το ίδιο πλήρωμα πραγματοποιούσε ένα από τα πιο εικονικά road trip στην ιστορία του περιοδικού. Σουηδία, Φινλανδία, Νορβηγία και πέρασμα μεταξύ άλλων από Νόρντκαπ, Νησιά Λοφότεν και Atlantic Route, σε ένα οδοιπορικό 5.541 χιλιομέτρων, σε μερικά από τα πιο εμβληματικά σημεία της Σκανδιναβίας, πάνω και κάτω από τον Αρκτικό Κύκλο, τότε με ένα D4 AWD.\n\nΣήμερα παραλαμβάνουμε το αμιγώς ηλεκτρικό ΧC40 με τον κωδικό «P8» από το Δουβλίνο και ξεκινάμε για έναν ακόμη κύκλο, αυτήν τη φορά μιας χώρας-νησιού με υπέροχες γωνιές και έναν εξαιρετικά φιλόξενο και υπερήφανο λαό. Τι λέτε, λοιπόν; Θα σας έχουμε και πάλι συνοδοιπόρους στο δεξιοτίμονο αυτήν τη φορά Volvo; Φύγαμε!\n\nVolvo XC40 Recharge: Με τη φορά του ρολογιού\n\nΕίναι γεγονός πως μια πετρελαιοκίνητη έκδοση θα έκανε το οδοιπορικό αυτό παιχνιδάκι, όπως αντίστοιχα ένα από τα καλά plug–in της Volvo, εξίσου απροβλημάτιστο και οικονομικό, αλλά κακά τα ψέματα, το μέλλον είναι ήδη εδώ και λέγεται ηλεκτροκίνηση, ειδικά για τη συγκεκριμένη εταιρεία, που έχει ρίξει μεγάλο βάρος στη συγκεκριμένη τεχνολογία, με το όραμα των ανθρώπων της να είναι ξεκάθαρο και γνωστό: όλα τους τα μοντέλα να είναι ηλεκτρικά έως το 2030.\n\nΟ γύρος μίας ολόκληρης χώρας με ένα αμιγώς ηλεκτρικό αυτοκίνητο μπορεί να μοιάζει με Γολγοθά, αλλά ταυτόχρονα αποτελεί μια δελεαστική πρόκληση. Ξημερώματα Δευτέρας, και με τη «γαλατάδικη» της Lufthansa, στις 06:00, αναχωρούμε για Μόναχο, και από εκεί στις 08:25 ώρα Γερμανίας πετάμε για Δουβλίνο. Ένας συνδυασμός πτήσεων που σας προτείνουμε, γιατί με την αλλαγή ώρας (-2 η Ιρλανδία από εμάς) φτάνετε στις 09:45 το πρωί στο Δουβλίνο, έχοντας ολόκληρη την ημέρα μπροστά σας, ενώ αξίζει να γνωρίζετε ότι υπήρχε και απευθείας πτήση (αλλά βραδινή) της Aegean, όπως και ότι μπορεί κανείς να βρει δρομολόγια με low–cost αεροπορικές εταιρείες.\n\nΑπό τη διαδικασία της προσγείωσης κιόλας, αρχίζει να εξελίσσεται μπροστά σου όλο αυτό το πράσινο και το μαγικό για το οποίο έχεις διαβάσει ή σου έχουν περιγράψει. Η καταπράσινη Ιρλανδία (ιρλανδικά: «Eire», αγγλικά: «Ireland») είναι ένα μεγάλο νησί της Βορειοδυτικής Ευρώπης, δυτικά από τη Μεγάλη Βρετανία. Έχει πληθυσμό κοντά στα 6 εκατομμύρια, με το μεγαλύτερο μέρος του εδάφους να είναι πεδινό ή λοφώδες, αφού υπάρχουν μόνο χαμηλά βουνά, κυρίως στην περιφέρεια του νησιού, όπως για παράδειγμα στα νοτιοδυτικά το Carrauntoohil, στα 1.039 μέτρα, και στα νοτιοανατολικά η οροσειρά Lugnaquilla (925 μ.).\n\nΤο κλίμα είναι υγρό ωκεάνιο, με συχνές βροχοπτώσεις, που διατηρούν τα εκτεταμένα λιβάδια πράσινα σε όλη τη διάρκεια του έτους. Μεταξύ της Ιρλανδίας και της Μεγάλης Βρετανίας, στα ανατολικά, βρίσκεται η Ιρλανδική Θάλασσα, της οποίας διέξοδοι στον Ατλαντικό είναι ο Βόρειος Πορθμός και ο Πορθμός του Αγίου Γεωργίου. Ο Ατλαντικός Ωκεανός είναι στα δυτικά και η Κελτική Θάλασσα στον Νότο. Το μεγαλύτερο τμήμα του νησιού ανήκει στη Δημοκρατία της Ιρλανδίας, της οποίας το γύρο έχουμε προγραμματίσει να πραγματοποιήσουμε σε αυτό το οδοιπορικό, ενώ το βορειοανατολικό μέρος του, που ονομάζεται «Βόρεια Ιρλανδία», ανήκει στο Ηνωμένο Βασίλειο. Η διχοτόμηση αυτή της Ιρλανδίας, που πραγματοποιήθηκε στις αρχές του 20ού αιώνα, προξένησε μια διακοινοτική βία, κυρίως μεταξύ προτεσταντών ενωτικών και καθολικών εθνικιστών πολιτών. Για τους Ιρλανδούς, πολύ απλά, εκείνο το κομμάτι του Βορρά, με μεγαλύτερη πόλη το Μπέλφαστ, θεωρείται… κατεχόμενα.\n\nΌλα είναι έτοιμα! Στο πάρκινγκ του αεροδρομίου στο Δουβλίνο μας παραδίδουν το λευκό XC40, ανοίγουμε τη -δεξιά- πόρτα του οδηγού και αφού παίρνουμε μια βαθιά ανάσα, ξεκινάμε. Ευτυχώς, η πρώτη κακή εντύπωση από το άναρχο, παλιό και λίγο βρόμικο αεροδρόμιο δίνει τη θέση της στην εξαιρετική οδηγική παιδεία από τους Ιρλανδούς, σε προσεγμένους δρόμους και σ’ έναν σύγχρονο στόλο αυτοκινήτων. Πολλές μικρές αλλά σημαντικές λεπτομέρειες, που σε κάνουν να ξεπερνάς πολύ πιο γρήγορα τα άγχη επιπέδου: κάθεσαι δεξιά, οδηγείς από αριστερά, κοιτάς πρώτα δεξιά, στις πλατείες μπαίνεις από αριστερά και… κάνεις το σταυρό σου.\n\nΩς πλήρως ηλεκτρική έκδοση, το Volvo XC40 Recharge βασίζεται στην πλατφόρμα CMA (Compact Modular Architecture), που εξελίχθηκε σε συνεργασία με το γκρουπ Geely, με το μήκος του (4.425 χλστ.) και το μεταξόνιο των 2.702 χλστ. να υπόσχονται ικανούς χώρους για τους επιβάτες. Το τετρακίνητο μοντέλο χρησιμοποιεί δύο ηλεκτροκινητήρες με συνδυαστική ισχύ 408 ίππων και μέγιστη ροπή 660 Nm. H μπαταρία (μικτής χωρητικότητας 78 kWh και «αξιοποιήσιμης» 75 kWh) προστατεύεται από έναν κλωβό ασφαλείας που ενσωματώνεται στο μέσον της δομής του αμαξώματος. Εξωτερικά, μεταξύ άλλων σημειώστε την απουσία εισαγωγών αέρα στην «κλειστή» μάσκα, το logo «RECHARGE» στις πίσω κολόνες, τη θύρα φόρτισης που είναι στο πίσω αριστερό φτερό και τις ειδικά σχεδιασμένες ζάντες 19 και 20 ιντσών.\n\nΣτο εσωτερικό δεν υπάρχει καμία χωροταξική έκπτωση, με το χώρο αποσκευών να προσφέρει από 413 έως 1.290 λίτρα, ενώ υπάρχει και ένας «έξυπνος» χώρος 31 λίτρων κάτω από το εμπρός καπό. Διαστάσεις και νούμερα που το καθιστούν εξαιρετικά φιλόξενο, ειδικά για δύο οδοιπόρους σαν και εμάς, που μόλις ξεκίνησαν το ταξίδι τους, έχοντας ως πρώτο στόχο τον Νότο, και συγκεκριμένα τις πόλεις Κομπ, γνωστή από το 1849 έως το 1920 ως «Queenstown», αλλά και τη δεύτερη μεγαλύτερη της Δημοκρατίας της Ιρλανδίας μετά το Δουβλίνο και τρίτη ολόκληρου του νησιού μετά το Μπέλφαστ, το Κορκ, όπου θα πραγματοποιήσουμε την πρώτη μας διανυκτέρευση.\n\nΟ ποταμός Λι χωρίζει την πόλη σε δύο μέρη, τα οποία ενώνονται μεταξύ τους με γέφυρες, ενώ το φυσικό λιμάνι της πόλης είναι το δεύτερο μεγαλύτερο έπειτα από αυτό του Σίδνεϊ στην Αυστραλία. Το Κορκ φημιζόταν πάντοτε για την ανεξαρτησία του και την επίμονη αντίστασή του, η οποία χρονολογείται από την υποστήριξη της πόλης στον Πέρκιν Γουόρμπεκ το 1491, διεκδικητή του αγγλικού θρόνου αμέσως μετά τον Πόλεμο των Ρόδων. Νεότερα παραδείγματα αποτελούν ο επιφανής του ρόλος στον Πόλεμο της Ιρλανδικής Ανεξαρτησίας (1919-1921) και στον Ιρλανδικό Εμφύλιο Πόλεμο (1922-23). Έτσι, έγινε διάσημο ως «επαναστατικό Κορκ».\n\nΠριν κοιμηθούμε, και με το range μας να έχει πέσει στο 20%, «φουλάρουμε» για να είμαστε έτοιμοι το πρωί. Σημειώστε εδώ ότι οι τιμές που συνήθως συναντούσαμε στο ταξίδι μας ήταν της τάξεως των 0,432 ευρώ/kWh για φορτιστή 50 kW. Σε ένα τόσο μεγάλο ταξίδι θα πρέπει κανείς να έχει προϋπολογίσει και το χρόνο αναμονής για τον ηλεκτρικό ανεφοδιασμό. Έτσι, ενδεικτικά, σε έναν ταχυφορτιστή χρειάστηκε να περιμένουμε 1 ώρα και 49 λεπτά προκειμένου να πάρουμε 62,5 kWh. Tip: Μπείτε σε διαδικασία περισσότερων «pit stop», φορτίζοντας έως 80%. Το 80%-100%, όπως έχουμε ξαναγράψει, είναι το πιο χρονοβόρο σημείο της φόρτισης.\n\nΤο αμιγώς ηλεκτρικό και τετρακίνητο P8, σύμφωνα με το εργοστάσιο, προσφέρει εμβέλεια έως 418 χλμ. (με βάση το πρότυπο WLTP) στον συνδυασμένο κύκλο και έως 539 χλμ. στον αστικό κύκλο με μία και μοναδική φόρτιση. Στην πράξη, στο ταξίδι μας, κινούμενοι με κανονικό ρυθμό, κάναμε περίπου 300 χλμ. με γεμάτη μπαταρία.\n\nVolvo XC40 Recharge: Wild Atlantic Way\n\nΞύπνημα με τυπικό english -ή irish αν προτιμάτε- breakfast και φύγαμε για τον… Ατλαντικό! Πέρασμα από το Λίμερικ, την πόλη που είναι χτισμένη πάνω στις όχθες του ποταμού Σάνον, και λίγο μετά στο highlight του νησιού -με τις χαρακτηριστικές πινακίδες «Wild Atlantic Way» να μας συνοδεύουν πλέον-, που δεν είναι άλλο από την τοποθεσία που έχετε δει σε πολλές υπερπαραγωγές του παγκόσμιου κινηματογράφου, τους γκρεμούς που κόβουν την ανάσα, τους περίφημους «Cliffs of Moher» (Βράχοι του Μόχερ).\n\n\n\n\n\nΩ θεοί! Τι εικόνα είναι αυτή, που πραγματικά σε κάνει να μένεις με το στόμα ανοιχτό και να μη θέλεις να θυσιάσεις τη στιγμή προκειμένου να βγάλεις τις απαραίτητες φωτογραφίες… Και ναι, χαλάλι τα 12 ευρώ ανά άτομο το εισιτήριο για να δεις τους περίφημους γκρεμούς (περιλαμβάνει και είσοδο σε άλλους χώρους, όπως για παράδειγμα μια εξαιρετική έκθεση φωτογραφίας κτλ.), που σε πολλές περιπτώσεις στέκονται επιβλητικά και πάνω από τα 200 μέτρα από την επιφάνεια του ωκεανού.\n\nΛίγα χιλιόμετρα μετά και απαραίτητες πτήσεις drone πάνω από το κάστρο Dunguaire, ακριβώς πάνω στο δρόμο, και με κατεύθυνση προς το πανέμορφο Γκόλγουεϊ (όπως το προφέρουν, με τη χαρακτηριστική όμως ντοπιολαλιά τους), πόλη χτισμένη στον ποταμό Κόριμπ, ανάμεσα στη Λοχ Κόριμπ και στον κόλπο Γκόλγουεϊ. Είναι γνωστό ως η «πολιτιστική καρδιά της Ιρλανδίας» (Croí Cultúrtha na hÉireann) και για τον τρόπο ζωής του, άμεσα συνυφασμένο με τους πολυάριθμους εορτασμούς και τα φεστιβάλ.\n\nΑπολαμβάνουμε fish & chips για σεμινάριο(!) στo «Hooked», φορτίζουμε και καταστρώνουμε το σχέδιο δράσης του επόμενου πρωινού. Αυτό μας βρίσκει από νωρίς στο δρόμο, με κατεύθυνση τη βορειοδυτική πλευρά της Δημοκρατίας της Ιρλανδίας, και συγκεκριμένα, το Σλίγκο. Εκεί, αφού εκμεταλλευόμαστε φωτογραφικά το μαγικό φόντο που δημιουργεί ο σχηματισμός βράχου με επίπεδη κορυφή, τον οποίο θα βρείτε στο διαδίκτυο ως «Benbulbin» ή και «Ben Bulben» (μέρος της οροσειράς Ντάρτι), κατευθυνόμαστε προς το κάστρο Classiebawn, μία από τις πιο δημοφιλείς εικόνες ολόκληρου του νησιού.\n\nΈνα πραγματικό παραμύθι εξελίσσεται αυτήν ακριβώς τη στιγμή μπροστά μας, με εμάς ήρωές του. Είναι από εκείνες τις στιγμές που μιλάμε ελάχιστα ο ένας στον άλλον, με τις φωτογραφικές μηχανές, τις action κάμερες και τα drone να παίρνουν φωτιά. Χαμογελάμε με το αποτέλεσμα, απολαμβάνουμε για λίγο ακόμα τη στιγμή και επιβιβαζόμαστε και πάλι στο XC40, έχοντας πλέον διαμορφώσει μια ολοκληρωμένη άποψη για τη συμβίωση πίσω από το τιμόνι του όλες αυτές τις μέρες.\n\nΠρόκειται για ένα σύνολο μαγικό χαλί, με το θόρυβο μέσα στην καμπίνα να είναι σχεδόν ανύπαρκτος, και την ίδια ώρα η απόδοσή του ακόμη και στο άγγιγμα του δεξιού πεντάλ να είναι άμεση και γεμάτη. Παρά το γεγονός ότι έχουμε να κάνουμε με ένα αυτοκίνητο που ζυγίζει 2.188 κιλά, οι επιδόσεις του είναι καταιγιστικές, με το «0-100» να επιτυγχάνεται σε μόλις 4,9 δλ.!\n\nΤο πρώτο πράγμα, όμως, που απολαμβάνεις είναι χωρίς αμφιβολία η εξαιρετική λειτουργία της ανάρτησης (γόνατα ΜακΦέρσον εμπρός, πολλαπλών συνδέσμων πίσω), η οποία καταφέρνει να αποσβένει αποτελεσματικά τις όποιες ανωμαλίες του οδοστρώματος. Τα περιθώρια πρόσφυσης βρίσκονται σε πολύ υψηλό επίπεδο και οι γρήγορες καμπές είναι το στοιχείο του.\n\nΤο ηλεκτρικό σύστημα διεύθυνσης μεταφέρει όλες τις απαραίτητες πληροφορίες στα χέρια του οδηγού, όντας μάλιστα και όσο βαρύ το θέλει όταν απαιτηθεί. Στην πίεση υπάρχουν κλίσεις, αλλά μικρές για το βάρος του συνόλου και, δεδομένης της απόστασης των 176 χλστ. από το έδαφος, με την τάση για υποστροφή να εμφανίζεται σπάνια.\n\nΕπιστροφή στο Σλίγκο, κλείδωμα του αυτοκινήτου στο ξενοδοχείο μας για την απαραίτητη φόρτιση -σε 22άρη φορτιστή αυτήν τη φορά- και χαλαρές στιγμές σε μία από τις επιλογές των ντόπιων εκεί, το «The Swagman», με τη νύχτα να έρχεται κατά τις 22:30.\n\nVolvo XC40 Recharge: Μια νύχτα στο Δουβλίνο\n\nΤελική ευθεία για να ολοκληρώσουμε τον κύκλο μας, και έχουμε προγραμματίσει να γράψουμε τον επίλογο στην πρωτεύουσα, που αποτελεί από μόνη της έναν ξεχωριστό προορισμό. Προσεγγίζουμε από νωρίς το μεσημέρι την πόλη προσπαθώντας να πάρουμε μία μικρή γεύση από τη μαγεία και την παροιμιώδη ενέργειά του.\n\nΑτμοσφαιρικά αξιοθέατα όπως το κάστρο του Δουβλίνου, τα απομεινάρια από το φρούριο των Βίκινγκς, ο Καθεδρικός του Αγίου Πατρικίου, η μεσαιωνική εκκλησία Christ Church του 1028, οι γέφυρες-στολίδια του ποταμού Λίφεϊ (πιο διάσημη η πεζογέφυρα Ha’penny), πολλά μουσεία και πάρκα-οάσεις, όπως τα St Stephen’s Green και Phoenix, υπόσχονται αυτή η πόλη να σας μείνει αξέχαστη.\n\nΤην ίδια ώρα, τα μαγαζάκια, οι μουσικοί του δρόμου και η νυχτερινή ζωή στις βικτοριανές παμπ, κυρίως, γύρω από τους πλακόστρωτους δρόμους της συνοικίας Temple Bar (όπου και το θρυλικό και ομώνυμο μαγαζί) θα σας κάνουν να βρίσκεστε μόνιμα σε κατάσταση ψυχικής ευφορίας. Εκεί βέβαια, όπως άλλωστε και σε ολόκληρη την επικράτεια του νησιού, θα συναντήσετε και επισκέψιμα αποστακτήρια των διάσημων ιρλανδικών ουίσκι, όπως της Jameson, αλλά και το εντυπωσιακό σε μέγεθος εργοστάσιο της μπύρας Guinness.\n\nΈχοντας ολοκληρώσει την αποστολή μας και παραδώσει το αυτοκίνητο στους ανθρώπους της Volvo Car Ireland, παρασυρόμαστε και εμείς στο ρυθμό του. Ζούμε το «μία νύχτα στο Δουβλίνο», ξεχνιόμαστε και απολαμβάνουμε την ανεμελιά αυτής της μαγικής χώρας, που πλέον συγκαταλέγεται στους αγαπημένους μας προορισμούς!_ Μ. Σαλ.\n\nTIPS\n\nΤι να κάνουμε/δούμε;\n\nΣε μια χώρα-νησί που κάθε γωνιά της κρύβει πραγματικούς θησαυρούς, μην παραλείψετε να επισκεφθείτε: Τους περίφημους γκρεμούς Cliffs of Moher > Τη φυλακή με τη μεγάλη ιστορική σημασία για τους Ιρλανδούς, Kilmainham Gaol > Το Eθνικό Πάρκο του Killarney > Τον εξαιρετικό ζωολογικό κήπο στο Δουβλίνο > Την πανέμορφη και ξακουστή σε όλη την υφήλιο βιβλιοθήκη του Trinity College με τα περίπου 200.000 βιβλία της, μεταξύ αυτών και το «The Book of Kells», το οποίο γράφτηκε από μοναχούς πάνω από 1.200 χρόνια πριν > Το μουσείο Irish Rock ’N’ Roll με τον κατακόκκινο Wall of Fame τοίχο του > Τα πολλά και διάσημα αποστακτήρια του νησιού (μερικά από αυτά ολόκληρα χωριά), όπως τα Tullamore, Bushmills, Teeling κ.ά.\n\nΤι να φάμε;\n\nΞεχάστε εδώ τις μεσογειακές γεύσεις και την αντίστοιχη ποικιλία, φυσικά. Στην Ιρλανδία θα απολαύσετε πολύ συγκεκριμένα πράγματα, αλλά σε εξαιρετικό επίπεδο. Επιλέξτε μερικές εξαιρετικές κοπές από τα καταπράσινα βοσκοτόπια που βρέχονται από τον Ατλαντικό, καλά ψαρικά και οστρακοειδή στα παραθαλάσσια μέρη, με πιάτο-κορωνίδα τα fish & chips φυσικά, αλλά συνδυάστε και το τζιν, το ουίσκι και την μπύρα σας με τα ωραία μενού των παμπ, κάτι που συνηθίζεται πολύ στο νησί και αξίζει να το ζήσετε!\n\nΤΕΧΝΙΚΑ ΧΑΡΑΚΤΗΡΙΣΤΙΚΑ\n\nVOLVO XC40 RECHARGE P8 AWD\n\nΣΥΣΤΗΜΑ ΚΙΝΗΣΗΣ: Δύο ηλεκτροκινητήρες >ΜΠΑΤΑΡΙΑ: 78 kWh (μικτής χωρητικότητας) & 75 kWh (αξιοποιήσιμης) >ΜΕΓ. ΙΣΧΥΣ: 408 ίπποι/4.350-13.900 σ.α.λ. >ΜΕΓ. ΡΟΠΗ: 660 (330x2) Nm έως τις 4.350 σ.α.λ. >ΚΙΝΗΣΗ: Στους 4 τροχούς >ΑΝΑΡΤΗΣΗ ΕΜΠΡΟΣ/ΠΙΣΩ: Γόνατα ΜακΦέρσον/Πολλαπλών συνδέσμων >ΜΗK.xΠΛ.xΥΨ.: 4.425x1.863x1.647 χλστ. >ΜΕΤΑΞΟΝΙΟ: 2.702 χλστ. >ΒΑΡΟΣ: 2.188 κιλά >ΑΠΟΣΤΑΣΗ ΑΠΟ ΤΟ ΕΔΑΦΟΣ: 176 χλστ. >ΔΥΝΑΤΟΤΗΤΑ ΡΥΜΟΥΛΚΗΣΗΣ: 1.500 κιλά >0-100 ΧΛΜ./ΩΡΑ: 4,9 δλ. >ΤΕΛΙΚΗ ΤΑΧΥΤΗΤΑ: 180 χλμ./ώρα >ΑΥΤΟΝΟΜΙΑ ΣΕ ΣΥΝΔΥΑΣΜΕΝΟ ΚΥΚΛΟ: 418 χλμ. >ΑΥΤΟΝΟΜΙΑ ΣΕ ΑΣΤΙΚΟ ΚΥΚΛΟ: 539 χλμ. >ΤΙΜΗ: 58.838 ευρώ",
    "Θέλει να τελειώσει όπως… άρχισε η Εθνική!": "Η Εθνική μας ομάδα θέλει να τελειώσει με νίκη τις υποχρεώσεις της, έτσι όπως ξεκίνησε στον όμιλο\n\nΗ πορεία της Εθνικής Ελλάδας στο UEFA Nations League ξεκίνησε από το Μπέλφαστ με νίκη στις 2 Ιουνίου και ολοκληρώνεται 117 μέρες μετά με τον ίδιο αντίπαλο στην Αθήνα. Η Ελλάδα θέλει τη νίκη για τελειώσει τον όμιλο ακριβώς όπως ξεκίνησε: με νίκη.\n\nΗ ήττα από την Κύπρο σταμάτησε το σερί των τεσσάρων νικών, που μας είχε εξασφαλίσει την πρωτιά και την άνοδο στη Β’ κατηγορία της διοργάνωσης. Ήταν η τέταρτη ήττα σε 17 αγώνες της διοργάνωσης, (Nations League), στην οποία η Εθνική μας μετράει ακόμα 10 νίκες και τρεις ισοπαλίες. Είναι εντυπωσιακό ότι έχουμε δεχτεί μόλις έξι γκολ στα 17 παιχνίδια και στα 12 από αυτά έχουμε κρατήσει το \"μηδέν\". Τα συνολικά τέρματά μας είναι 18-6. Εντός έδρας σε οκτώ αγώνες έχουμε δεχτεί ένα γκολ, αυτό της ήττας από την Εσθονία. Στους υπόλοιπους έχουμε πέντε νίκες και δύο “λευκές” ισοπαλίες. Ο Γουστάβο Πογιέτ έχει χρησιμοποιήσει 24 παίκτες, με οκτώ από αυτούς να έχουν παίξει και στα πέντε παιχνίδια. Έχουν σκοράρει πέντε παίκτες, ενώ μόνο ο Μπακασέτας έχει περισσότερα από ένα γκολ, τρία. Με αυτά τα στατιστικά η Ελλάδα αποχαιρετά την Γ’ Κατηγορία και πηγαίνει ψηλότερα από τη διοργάνωση του 2025.\n\nΜπορεί η Εθνική να είναι πρώτη στον όμιλο από τον Ιούνιο, ωστόσο η τελευταία αγωνιστική έχει μεγάλο ενδιαφέρον για την αποφυγή του υποβιβασμού, με τις τρεις άλλες ομάδες να κινδυνεύουν. Το Κόσοβο των 6 βαθμών υποδέχεται την Κύπρο των 5, ενώ 5 έχει και η Βόρεια Ιρλανδία, αλλά υπερτερεί στη διαφορά τερμάτων της Κύπρου κατά τρία γκολ. Η Κύπρος θέλει καλύτερο αποτέλεσμα από τη Βόρεια Ιρλανδία για να σωθεί. Με ισοπαλίες στα παιχνίδια τους μένει τελευταία η Κύπρος, ενώ αν κερδίσουν ή χάσουν και οι δύο, θα πρέπει να καλύψει η Κύπρος μια διαφορά τριών γκολ.\n\nΗ ιστορία με τη Βόρεια Ιρλανδία\n\nΌταν ακούει κάποιος το όνομα της Βόρειας Ιρλανδίας στο ποδόσφαιρο, δεν μπορεί παρά να μην σκέφτεται το παιχνίδι του Οκτωβρίου του 2003. Εκείνο που με το εύστοχο πέναλτι του Βασίλη Τσιάρτα οριστικοποίησε την πρόκριση στα τελικά του EURO 2004, για να ακολουθήσει ο θρίαμβος. Σε οκτώ αγώνες η Εθνική μας έχει πέντε νίκες και τρεις ήττες. Έχασε τα δύο τελευταία στα προκριματικά του EURO 2016\n\nΑναλυτικά:\n\nΠροκριματικά Ε.Π. αγώνες 4 (2 νίκες και 2 ήττες)\n\nΠροκριματικά Π.Κ. αγώνες 2 (1 νίκη και μια ήττα) Nations League 1 (1 νίκη)\n\nΦιλικοί αγώνες 1 (1 νίκη)\n\nΤο γήπεδο\n\nΣτο “Γεώργιος Καμάρας” η Εθνική έχει παίξει ήδη τρία παιχνίδια στο παρελθόν. Και έχει τρία διαφορετικά αποτελέσματα. Στις 10.02.1982 σε φιλικό Ελλάδα – Ανατολική Γερμανία 0-1 (71’ Λίμπερς). Στις 11.11.2020 σε φιλικό Ελλάδα – Κύπρος 2-1 (8’ Τζόλης, 17’ Γιακουμάκης – 58’ Μ. Ηλία). Και στις 18.11.2020 στο Nations League, πάλι τελευταίο παιχνίδι του ομίλου, Ελλάδα – Σλοβακία 0-0. Στο γήπεδο της Ριζούπολης έχει φιλοξενήσει πολλές φορές και αγώνες της Εθνικής Ελπίδων.\n\nΟι αγώνες ως τώρα\n\n02.06.2022: Βόρεια Ιρλανδία – Ελλάδα 0-1 (39’ Μπακασέτας) 05.06.2022: Κόσοβο – Ελλάδα 0-1 (36’ Μπακασέτας) 09.06.2022: Ελλάδα – Κύπρος 3-0 (8’ Μπακασέτας, 20’ Παυλίδης, 49’ Λημνιός) 12.06.2022: Ελλάδα – Κόσοβο 2-0 (71’ Γιακουμάκης, 90’ Μάνταλος) Βαθμολογία: Ελλάδα 12, Κόσοβο 6, Βόρεια Ιρλανδία 2, Κύπρος 2. 24.09.2022: Κύπρος – Ελλάδα 1-0 (18’ σουτ Τζιωνή) Ο επόμενος αγώνας 27.09.2022: Ελλάδα – Βόρεια Ιρλανδία.",
    "Εθνική ομάδα: Οι επιλογές Πογέτ για Κύπρο και Β. Ιρλανδία": "Εθνική ομάδα: Οι επιλογές Πογέτ για Κύπρο και Β. Ιρλανδία\n\nΜ’ ένα νέο πρόσωπο θα στελεχωθεί η αποστολή της εθνικής ομάδας ανδρών, ενόψει των δύο τελευταίων αγώνων της, με Κύπρο και Β. Ιρλανδία, για τον 2ο όμιλο της League C στο Nations League.\n\nΟ ομοσπονδιακός εκλέκτορας, Γκουστάβο Πογέτ, κάλεσε -για πρώτη φορά- στο αντιπροσωπευτικό συγκρότημα (αντί του τραυματία Παυλίδη) τον Φώτη Ιωαννίδη του Παναθηναϊκού. Η πρώτη συγκέντρωση θα γίνει στις 19 Σεπτεμβρίου. Να θυμίσουμε πως αμφότεροι οι αγώνες δεν έχουν ουσιαστική σημασία, αφού η εθνική ομάδα έχει «κλειδώσει» την πρωτιά του ομίλου.\n\nΑναλυτικά την 26άδα των «γαλανόλευκων» στελεχώνουν οι: Μπάρκας, Πασχαλάκης, Βλαχοδήμος, Μπάλντοκ, Γούτας, Χατζηδιάκος, Κυριακόπουλος, Μαυροπάνος, Ρότα, Τσιμίκας, Τζαβέλλας, Αλεξανδρόπουλος, Μπακασέτας, Μπουχαλάκης, Κουρμπέλης, Μάνταλος, Παπανικολάου, Σιώπης, Χατζηγιοβάνης, Δουβίκας, Φούντας, Γιακουμάκης, Ιωαννίδης, Μασούρας, Πέλκας, Τζόλης.",
    "Μάνταλος: «Μπορεί να μας δείξει πολλά η ήττα από την Κύπρο»": "Διδακτική μπορεί να φανεί στην Εθνική ομάδα η ήττα (1-0) από την Κύπρο ενόψει και της αναμέτρησης με τη Β. Ιρλανδία, όπως σημείωσε ο Πέτρος Μάνταλος.\n\n\n\nΟ άσος της ΑΕΚ, ο οποίος είχε απουσιάσει στο ματς με την Κύπρο λόγω τιμωρίας, μίλησε στη συνέντευξη Τύπου για το παιχνίδι της Τρίτης (26/9, 21:45), απευθύνοντας κάλεσμα στον κόσμο να ενισχύσει τις προσπάθειες του αντιπροσωπευτικού μας συγκροτήματος.\n\n\n\n\n\nΑναλυτικά, ο Πέτρος Μάνταλος μίλησε για:\n\n\n\n-το παιχνίδι με την Κύπρο και αυτό απέναντι στη Β. Ιρλανδία: «Στην ήττα στην Κύπρο δεν είχαμε το ρυθμό ή πολλά κομμάτια που είχαμε σε πολλά ματς αυτού του ομίλου. Μπορεί να μας δείξει πολλά πράγματα, πως κανένα παιχνίδι δεν είναι εύκολο, θέλαμε να κλείσουμε τον όμιλο με το απόλυτο. Πρέπει να το αφήσουμε πίσω και να κλείσουμε τον όμιλο με νίκη».\n\n\n\n-το ότι το ματς θα διεξαχθεί στην Αθήνα: «Ο κόσμος στο Βόλο βοήθησε αρκετά την Εθνική για να πάρει θετικά αποτελέσματα. Θέλουμε να έρθει ο κόσμος στο γήπεδο, να στηρίξει την Εθνική ομάδα και να πανηγυρίσουμε μαζί ακόμα τρεις βαθμούς»",
    "Και η Ιρλανδία υπέρ της φορολόγησης των \"ουρανοκατέβατων\" κερδών": "Το μέτρο της φορολόγησης των υπερκερδών που αποκομίζουν οι παραγωγοί ηλεκτρικής ενέργειας με αιολικά πρόκειται να εφαρμόσει η Ιρλανδική κυβέρνηση, σύμφωνα με τον Taoiseach Micheal Martin.\n\nΕιδικότερα, ο Martin ανέφερε πως οι εταιρείες ανανεώσιμων πηγών ενέργειας θα αποτελέσουν μέρος του ευρύτερου ευρωπαϊκού μηχανισμού για τους μη αερίου παραγωγούς ηλεκτρικής ενέργειας ως ένας «εγχώριος μηχανισμός».\n\nΟ ηγέτης του κόμματος Fianna Fail ανέφερε πως οι παραγωγοί ηλεκτρικής ενέργειας με χαμηλό κόστος κέρδισαν έσοδα που «δεν είχαν ονειρευτεί ποτέ».\n\nΤα μετρητά θα δώσουν στην κυβέρνηση μια «σταθερή ροή εσόδων» που θα της δώσει τη «δύναμη πυρός που απαιτείται για να αντιμετωπίσει αυτό το χειμώνα», πρόσθεσε ο ίδιος.\n\nΣυμπλήρωσε ακόμη πως η ιδέα με τα απροσδόκητα κέρδη είναι καλή, καθώς θα «αποκαταστήσει» το δίκαιο εν μέσω αυξανόμενων λογαριασμών ρεύματος.\n\nΕνόψει της αυριανής παρουσίασης των προτάσεων της Κομισιόν για την αντιμετώπιση της ενεργειακής κρίσης, ολοένα και περισσότερες χώρες τάσσονται υπέρ του μέτρου της φορολόγησης των υπερκερδών, ενώ το μέτρο συζητήθηκε «διεξοδικά» στο πρόσφατο έκτακτο Συμβούλιο Υπουργών Ενέργειας της 9ης Σεπτεμβρίου. Είναι χαρακτηριστικό μάλιστα το γεγονός ότι στη σχετική συζήτηση, την πρόταση για «φορολόγηση» των υπερβολικών κερδών των εταιρειών ορυκτών καυσίμων στήριξε ο κ. Σκρέκας εκ μέρους της χώρας, καθώς και οι Υπουργοί Γερμανίας και της Ισπανίας.",
    "Επίσκεψη στην Ιρλανδία αντιπροσωπείας του Ευρωπαϊκού προγράμματος #ExchangeEU": "Η Περιφέρεια της Ιρλανδίας Midlands φιλοξένησε για 2 ημέρες ελληνική αντιπροσωπεία αποτελούμενη από τον Πρύτανη του Πανεπιστημίου Δυτικής Μακεδονίας Θεόδωρο Θεοδουλίδη και στελέχη του Ινστιτούτου Δίκαιης Μετάβασης Ελλάδας για το πρόγραμμα της Ευρωπαϊκής Επιτροπής #ExchangeEU, το οποίο αποσκοπεί στην ανταλλαγή εφαρμοσμένων πολιτικών μεταξύ των 2 περιοχών μετάβασης (με χρήση τύρφης και λιγνίτη, αντίστοιχα) καθώς και στην διαμόρφωση νέων.\n\nΣτόχος της επίσκεψης ήταν η δημιουργία ισχυρών θεμελίων συνεργασίας των δύο περιοχών που θα επιτρέψουν την υποστήριξη και την προώθηση μίας δίκαιης ενεργειακής μετάβασης προς τις τοπικές κοινωνίες.\n\nΚατά τη διάρκεια της διήμερης επίσκεψης, η ελληνική αντιπροσωπεία ενημερώθηκε με εργαστήρια και σεμινάρια για το έργο που υλοποιήθηκε από την Περιφερειακή Ομάδα Μετάβασης της Περιφέρειας Midlands στο πλαίσιο του Εθνικού Ταμείου Δίκαιης Μετάβασης. Παράλληλα, πραγματοποιήθηκαν επιτόπιες επισκέψεις σε σημαντικά έργα που πραγματοποιήθηκαν μέσω του Εθνικού Ταμείου Δίκαιης Μετάβασης, συμπεριλαμβανομένων των Ferbane Business and Technology Park, Lough Boora Discovery Park, Kilcormac Development Association, Lough Ree Access For All, Lanesboro Food Hub και Co:worx.\n\nΤα κύρια συμπεράσματα που προέκυψαν αφορούν τους τρόπους με τους οποίους η Ιρλανδική Περιφέρεια, η οποία βρίσκεται ακόμη στη φάση του σχεδιασμού του Προγράμματος Δίκαιης Μετάβασης για τους πόρους που προέρχονται από την Ευρωπαϊκή Ένωση, αξιοποίησε τους διαθέσιμους Εθνικούς Πόρους των τελευταίων 5 ετών σε πλήθος έργων και δράσεων με οικονομικό και έντονα κοινωνικό αντίκτυπο. Μεσω αυτών, ανεργοι, υποαπασχολούμενοι, ΑΜΕΑ, μετανάστες και ειδικές ομάδες πληθυσμού έχουν τη δυνατότητα, είτε να απασχολούνται σε έργα – δράσεις της Μετάβασης είτε να τα αξιοποιούν ως χρήστες υπηρεσιών και προϊόντων. Η στρατηγική αυτή δείχνει ότι αποτελεί μια πετυχημένη πρακτική που κινητοποιεί τους πολίτες και ταυτόχρονα τους ευαισθητοποιεί σε θέματα Μετάβασης και Κλιματικής Αλλαγής, ξεπερνώντας τις τακτικές μιας απλής ενημέρωσης επί των εξελίξεων.\n\nΟι Ιρλανδοί συμμετέχοντες στη διήμερη επίσκεψη ήταν μέλη της Ομάδας του Περιφερειακού Προγράμματος Επιχειρήσεων, της Ομάδας Περιφερειακής Μετάβασης Midlands, του Τεχνολογικού Πανεπιστημίου του Shannon, του Trinity College του Δουβλίνου, του Κέντρου Κοινωνικής Καινοτομίας (CSI), του Τμήματος Περιβάλλοντος, Κλιματικής Αλλαγής και Επικοινωνίας της Περιφέρειας, του Laois and Offaly Education and Training Board, του Midlands Regional Skills Forum, της εταιρείας Guidehouse, του Eastern & Midlands Regional Assembly, του Offaly Local Development Company και του Offaly Comhairle na nOg.",
    "Η Ιρλανδία θα δώσει δάνεια και επιδοτήσεις για την αντιμετώπιση της ενεργειακής κρίσης": "Ο πρωθυπουργός της Ιρλανδίας είχε ανακοινώσει την περασμένη εβδομάδα πως το πακέτο των μέτρων αναμένεται να φτάσει τα 5 δισ. ευρώ.\n\nΗ κυβέρνηση της Ιρλανδίας σκοπεύει να παραχωρήσει χαμηλότοκα δάνεια και κρατικές επιδοτήσεις στους κλάδους της οικονομίας που επηρεάζονται περισσότερο από την ενεργειακή κρίση, όπως δήλωσε ο πρωθυπουργός της χώρας, Λέο Βαραντκαρ.\n\nΜιλώντας στην κρατική τηλεόραση του RTE, ο Βαράντκαρ είπε πως η στήριξη προς τις επιχειρήσεις θα βασιστεί σε 3 βασικούς πυλώνες: Χαμηλότοκα δάνεια, επιδοτήσεις για τις επιχειρήσεις που αντιμετωπίζουν τα μεγάλα ενεργειακά κόστη και ένα ευρύτερο πλαίσιο μέτρων που θα ανακοινωθούν μέσα στις επόμενες μέρες.\n\nΟ ίδιος πρόσθεσε πως οι τελικές ανακοινώσεις για το πακέτο στήριξης θα γίνουν στις 27 Σεπτεμβρίου.\n\nΌπως υπενθυμίζει το Reuters, ο πρωθυπουργός της Ιρλανδίας είχε ανακοινώσει την περασμένη εβδομάδα πως το πακέτο των μέτρων αναμένεται να φτάσει τα 5 δισ. ευρώ.",
    "Ιρλανδία: Εκτίναξη στα έσοδα από τον εταιρικό φόρο τον Αύγουστο - Προς επίτευξη δημοσιονομικού πλεονάσματος η χώρα": "Η Ιρλανδία συνέλεξε περίπου διπλάσια έσοδα από εταιρικούς φόρους σε σχέση με τα προβλεπόμενα, σύμφωνα με στοιχεία που ανακοινώθηκαν την Παρασκευή, ενισχύοντας περαιτέρω ένα πλεόνασμα κρατικού προϋπολογισμού που η κυβέρνηση στο Δουβλίνο σχεδιάζει να χρησιμοποιήσει για να βοηθήσει επιχειρήσεις και καταναλωτές να αντιμετωπίσουν την ενεργειακή κρίση.\n\nΟι φόροι που πλήρωσαν επιχειρήσεις στη χώρα, κυρίως μεγάλες πολυεθνικές που έλκονται από τον ιδιαίτερα χαμηλό εταιρικό φορολογικό συντελεστή της χώρας, έχουν αυξηθεί τα τελευταία χρόνια, φτάνοντας έως και κοντά στο 25% του συνόλου των εσόδων.\n\nΤο Υπουργείο Οικονομικών της Ιρλανδίας σχεδίαζε συλλογή 1,2 δισ. ευρώ από τον εταιρικό χώρο τον Αύγουστο, αλλά συνέλεξε τελικά 2,7 δισ. ευρώ, έναντι 2,4 δισ. ευρώ σε έσοδα από φορο εισοδήματος.\n\nΣτους πρώτους οκτώ μήνες του χρόνο, η Δημοκρατία της Ιρλανδίας έχει συλλέξει 11,8 δισ. ευρώ, περίπου 5 δισ. περισσότερα σε σχέση με την αντίστοιχή περίοδο του 2021, κυρίως λόγω αύξησης της εταιρικής κερδοφορίας, σύμφωνα με το πρακτορείο Reuters.\n\nΗ αντίστοιχή αύξηση εσόδων από τον φόρο εισοδήματος είναι 9%, ξεπερνώντας κατά 2% τις προβλέψεις.\n\nΟι εργαζόμενοι σε εταιρείες όπως οι Google, Apple, Pfizer αντιπροσωπεύουν πλέον, με τις φορολογικές καταβολές τους, το 33% των εσόδων από φόρο εισοδήματος στη χώρα, καθώς έχουν υψηλότατες αμοιβές.\n\nΜε τις κρατικές δαπάνες μειωμένες κατά 3,5% σε ετήσια βάση, λόγω της ύφεσης της πανδημίας, που απαιτούσε δημοσιονομικά μέτρα το 2021, το πλεόνασμα του προϋπολογισμού φθάνει τα 5,6 δισ. ευρώ σε 12μηνη κυλιόμενη βάση (στα τέλη Αυγούστου).\n\nse sharply to stand at 5.6 billion euros on a 12-month rolling basis at the end of August.\n\nΤο πλεόνασμα αναμένεται να φθάσει στο τέλος του έτους το 2%.\n\nΤο Ιρλανδικό Δημοσιονομικό Συμβουλευτικό Συμβούλιο (IFAC) αναφέρει ότι, χωρίς την αύξηση των εσόδων από εταιρικό φόρο, η οικονομία βάδιζε προς δημοσιονομικό έλλειμμα 2% για το 2022.",
    "Nations League: Σλοβάκος διαιτητής στο Ελλάδα - Β. Ιρλανδία": "H Εθνική ομάδα κλείνει τις υποχρεώσεις της στο φετινό Nations League απέναντι στους Βορειοϊρλανδούς, τους οποίους φιλοξενεί στη Ριζούπολη την προσεχή Τρίτη (27/9).\n\nΔιαιτητής της αναμέτρησης ορίστηκε ο 34χρονος Σλοβάκος Φίλιπ Γκλόβα από την πρώτη κατηγορία της UEFA, που θα σφυρίξει για πρώτη φορά αγώνα ελληνικής ομάδας, είτε σε επίπεδο εθνικών, είτε σε συλλογικό."
}