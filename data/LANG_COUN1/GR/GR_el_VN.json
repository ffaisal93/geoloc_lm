{
    "Βιετνάμ: Η εξαίρεση στον ασιατικό κανόνα της οικονομικής επιβράδυνσης": "Ευρώπη και ΗΠΑ φλερτάρουν με την ύφεση, αλλά και Ασία δεν έχει μείνει αλώβητη από την τριπλή και αλληλοτροφοδοτούμενη μάστιγα της πανδημίας, του πολέμου και της ενεργειακής κρίσης. Η μηδενική ανοχή της κινεζικής κυβέρνησης έναντι της Covid έχει, ως γνωστόν, κόψει τα φτερά όχι μόνο της δεύτερης σε μέγεθος (μετά από την αμερικανική) οικονομίας του πλανήτη, αλλά οι συνέπειές της ροκανίζουν την ανάπτυξη σχεδόν σε όλες τις χώρες της ευρύτερης περιοχής της Νοτιοανατολικής Ασίας.\n\nΣχεδόν σε όλες. Διότι υπάρχει μία χώρα που πηγαίνει αντίθετα στο ρεύμα: το Βιετνάμ. Η δεύτερη σε πληθυσμό (τύποις) κομμουνιστική χώρα του πλανήτη, που το 1954 και το 1975 έπειτα από μακρόχρονους πολέμους κατέβαλε στα πεδία των μαχών δύο στρατιωτικές υπερδυνάμεις (Γαλλία και ΗΠΑ αντίστοιχα), καταφέρνει κατά έναν «μυστήριο» τρόπο να αναπτύσσεται και να ελέγχει αποτελεσματικά τον πληθωρισμό, αποτελώντας την εξαίρεση που επιβεβαιώνει τον κανόνα της οικονομικής και εμπορικής καχεξίας που επικρατεί σε ολόκληρη την ασιατική ήπειρο.\n\nΟι οικονομολόγοι Έρα Ντάμπλα-Νόρις, Φεντερίκο Ντίες και Τζιάκομο Ματζιστρέτι, σε έκθεση του Διεθνούς Νομισματικού Ταμείου που υπογράφουν, αναλύουν το φαινόμενο της χώρας που της «πηγαίνει η ύφεση», όπως θα έλεγε ο διευθύνων σύμβουλος της Ryanair Μάικλ Ο’Λίρι. Ο ιρλανδός μάνατζερ μιλά για την εταιρεία χαμηλού κόστους που διευθύνει και η οποία θεωρεί ότι επωφελείται από την κρίση (των άλλων).\n\nΑλλά και το Βιετνάμ μια χώρα χαμηλού κόστους είναι, σε ό,τι αφορά το εργατικό της δυναμικό. Γι’ αυτό και προσελκύει πακτωλό επενδυτικών κεφαλαίων, εκμεταλλευόμενη μάλιστα τις γεωπολιτικές συγκυρίες, ιδιαίτερα την επιδείνωση των σινο-αμερικανικών εμπορικών σχέσεων και την τάση αποχώρησης των Δυτικών από την Κίνα. Μια τάση που μοιραία επιταχύνει η πολιτική, διπλωματική και οικονομική προσέγγιση του Πεκίνου με τη Μόσχα, μετά το ξέσπασμα του πολέμου στην Ουκρανία.\n\nΌαση ανάπτυξης\n\n«Το πρώτο εξάμηνο του τρέχοντος έτους η οικονομία του Βιετνάμ ανέκαμψε με ταχείς ρυθμούς καθώς οι περιορισμοί εξαιτίας της πανδημίας χαλάρωσαν στη χώρα και κατεβλήθη μεγάλη προσπάθεια για να εμβολιαστεί ο πληθυσμός. Ταυτόχρονα το Ανόι υιοθέτησε έντονα υποστηρικτικές πολιτικές για την ανάπτυξη, όπως χαμηλά επιτόκια και κίνητρα για τη χορήγηση πιστώσεων από τις τράπεζες.\n\nΤο κυβερνητικό πρόγραμμα για την κοινωνικοοικονομική ανάκαμψη και ανάπτυξη συνοδεύτηκε από ισχυρή μεταποιητική παραγωγή, ανάκαμψη των λιανικών πωλήσεων και επίσης του τουρισμού», σημειώνουν οι τρεις ερευνητές του ΔΝΤ.\n\nΤο Ταμείο αύξησε την πρόβλεψή του για την ανάπτυξη στο Βιετνάμ στο 7% στα τέλη του 2022 από 6% που ήταν η προηγούμενη, προ τριμήνου, πρόβλεψή του. Πρόκειται για τη μοναδική ουσιαστική αναθεώρηση επί τα βελτίω των προβλέψεων για την ανάπτυξη των ασιατικών οικονομιών. Συνολικά για την εφετινή ανάπτυξη των οικονομιών της ευρύτερης περιοχής της Ασίας το ΔΝΤ υποβάθμισε τις εκτιμήσεις του στο 4,2% εφέτος.\n\nΕξαίρεση και στην ακρίβεια\n\nΚαι σε ό,τι αφορά το μέτωπο του πληθωρισμού η ασιατική χώρα με τα σχεδόν 100 εκατ. κατοίκους τα πηγαίνει καλύτερα από τους γείτονές της.\n\n«Η πίεση του πληθωρισμού στο Βιετνάμ έχει περιοριστεί κυρίως σε ορισμένα αγαθά. Κυρίως στα καύσιμα και τις συναφείς υπηρεσίες, όπως οι μεταφορές. Οι καταναλωτές είναι σε μεγάλο βαθμό απομονωμένοι από την παγκόσμια άνοδο των τιμών των τροφίμων λόγω των άφθονων εγχώριων προμηθειών, των τιμών του χοιρινού κρέατος που μειώνονται από την κορύφωση του περασμένου έτους και της προτίμησης των καταναλωτών για το ρύζι, το οποίο παραμένει φθηνότερο από άλλα δημητριακά όπως το σιτάρι. Επιπλέον, οι αυξήσεις του κόστους για υπηρεσίες, όπως η υγεία και η εκπαίδευση, ήταν επίσης πολύ ήπιες», σημειώνεται στην έκθεση του ΔΝΤ.\n\nΟι τιμές καταναλωτή ενισχύθηκαν τους πρώτους επτά μήνες του 2022, αλλά παραμένουν κάτω από τον στόχο του 4% της Κεντρικής Τράπεζας. Ο πληθωρισμός, ωστόσο, θα μπορούσε να επιταχυνθεί καθώς η οικονομική δραστηριότητα ανακτά πλήρη ταχύτητα. Το υψηλότερο κόστος των μεταφορών και επίσης διαφόρων εμπορευμάτων όπως είναι τα λιπάσματα και οι ζωοτροφές, θα μπορούσε επίσης να αυξήσει τις τιμές σε μια βεντάλια αγαθών και υπηρεσιών, εντείνοντας την πληθωριστική πίεση.\n\nΟι γνωστές «προκλήσεις»\n\n«Ασφαλώς η αβεβαιότητα σε ό,τι αφορά το διεθνές εμπόριο και τη λειτουργία των χρηματοοικονομικών αγορών απειλεί την ανάκαμψη και της βιετναμέζικης οικονομίας, στο μέτρο που θα μπορούσαν να μειωθούν οι ξένες επενδύσεις στη ώρα, να επιβραδυνθεί η παραγωγή και η τεχνολογική ανάπτυξη», σημειώνει το Ταμείο.\n\nΥπάρχουν και προκλήσεις δηλαδή στις οποίες θα πρέπει να ανταποκριθεί η κυβέρνηση του Βιετνάμ. Έχει να αντιμετωπίσει ζητήματα όπως ο εκσυγχρονισμός της δημοσιονομικής πολιτικής, η βελτίωση του τραπεζικού συστήματος, η μείωση των «κόκκινων δανείων» και βέβαια «η διενέργεια ευρύτερων οικονομικών μεταρρυθμίσεων, που απαιτούνται για να επιτευχθούν οι αναπτυξιακοί στόχοι».\n\nΠρόκειται βέβαια για τις γνωστές μεταρρυθμίσεις που ευνοούν περισσότερο το επιχειρείν των ομίλων (Δυτικών κατά προτίμηση) από το ζην των ανθρώπων, τις οποίες με καταστατική ευλάβεια προτείνει το Ταμείο ακόμα και σε κυβερνήσεις και καθεστώτα που αυτο-αποκαλούνται όχι απλώς σοσιαλιστικά, αλλά κομμουνιστικά.\n\nΣε κάθε περίπτωση πάντως, και το ΔΝΤ διαπιστώνει ότι οι Βιετναμέζοι δεν αναπνέουν πλέον με καλάμι. Παίρνουν βαθιές ανάσες και προχωρούν ευθυτενείς προς το μέλλον.",
    "Βιετνάμ: Νεκροί και τραυματίες από πυρκαγιά σε καραόκε μπαρ": "Πυρκαγιά στοίχισε τη ζωή σε 12 ανθρώπους τη νύχτα της Τρίτης προς Τετάρτη σε καραόκε μπαρ στη Μπιν Ντιόνγκ, κοντά στην Πόλη Χο Τσι Μινχ, στο νότιο Βιετνάμ.\n\nΌπως δήλωσε τοπικός αξιωματούχος στο Γαλλικό Πρακτορείο, άλλοι 11 άνθρωποι τραυματίστηκαν.\n\n«Σωστικά συνεργεία βρίσκονται επιτόπου και αναζητούν θύματα. Η αιτία της πυρκαγιάς δεν έχει προσδιοριστεί και διενεργείται έρευνα», είπε ο αξιωματούχος, ο Νγκουέν Ταν Χαμ.\n\nΗ πυρκαγιά κατέστρεψε τον 2ο και τον 3ο όροφο του κτιρίου τεσσάρων επιπέδων, παγιδεύοντας πελάτες και μέλη του προσωπικού στο εσωτερικό, σύμφωνα με κρατικά ΜΜΕ.\n\nA fire tore through a large karaoke bar in southern Vietnam, killing at least 12 people and injuring 40 more.https://t.co/TpP61Q1vCg — DW News (@dwnews) September 7, 2022\n\n«Πολλοί άνθρωποι μπόρεσαν να σωθούν βγαίνοντας από την κεντρική είσοδο, όμως πολλοί άλλοι πήδηξαν από ορόφους, με αποτέλεσμα να σπάσουν άκρα», είπε αυτόπτης μάρτυρας στον ειδησεογραφικό ιστότοπο VNExpress.\n\nΠρόκειται για τη φονικότερη πυρκαγιά στο Βιετνάμ έπειτα από εκείνη σε πολυκατοικία στην Πόλη Χο Τσι Μινχ το 2018 με 13 νεκρούς.\n\nΠαρόμοια τραγωδία με 13 νεκρούς είχε εκτυλιχτεί το 2016 σε καραόκε μπαρ στην πρωτεύουσα Ανόι. Είχε ωθήσει τις αρχές να αρχίσουν επιθεωρήσεις των νυχτερινών κέντρων λόγω των υποψιών ότι αψηφούσαν βασικούς κανόνες ασφαλείας, ειδικά της πυρασφάλειας.\n\nΤον Αύγουστο, τρεις πυροσβέστες σκοτώθηκαν προσπαθώντας να σβήσουν πυρκαγιά που εκδηλώθηκε σε καραόκε μπαρ στο Ανόι.\n\nΠηγή: ΑΠΕ-ΜΠΕ, AFP\n\n⇒ Ειδήσεις σήμερα\n\nΑκολουθήστε το kathimerini.gr στο Google News και μάθετε πρώτοι όλες τις ειδήσεις\n\nΔείτε όλες τις τελευταίες Ειδήσεις από την Ελλάδα και τον Κόσμο, στο kathimerini.gr",
    "Η Apple μετακινεί την παραγωγή των iPhone σε Βιετνάμ και Ινδία": "Αναλυτές της JP Morgan ανέφεραν ότι η Apple μετακινεί 25% της παραγωγής των iPhone στην Ινδία και 20% iPad και Apple Watch στο Βιετνάμ.\n\nΗ Apple άρχισε να συναρμολογεί ορισμένες από τις συσκευές της στην Ινδία και το Βιετνάμ πριν από μερικά χρόνια, μειώνοντας σιγά σιγά την εξάρτησή της από την Κίνα. Ο γίγαντας από το Cupertino ετοιμάζεται τώρα να καταστήσει τις δύο χώρες βασικούς παγκόσμιους κόμβους παραγωγής, σύμφωνα με αναλυτές της JP Morgan.\n\nAdvertisement\n\nΣε μια έκθεση που έστειλαν σε πελάτες την Τετάρτη, οι αναλυτές της JP Morgan ανέφεραν ότι η Apple θα μεταφέρει το 5% της παγκόσμιας παραγωγής iPhone 14 στην Ινδία μέχρι τα τέλη του 2022 και θα επεκτείνει την παραγωγική της ικανότητα στη χώρα για να παράγει το 25% όλων των iPhone μέχρι το 2025.\n\nΤο Βιετνάμ, από την άλλη πλευρά, θα συνεισφέρει το 20% όλων των παραγωγών iPad και Apple Watch, το 5% του MacBook και το 65% των AirPods έως το 2025, ανέφερε η έκθεση, η οποία εξετάστηκε από το TechCrunch.\n\nΗ Apple μετακινεί την παραγωγή των iPhone σε Βιετνάμ και Ινδία\n\nΔείτε επίσης: Apple Watch Series 8 και SE 2 Reviews: Σταδιακές αναβαθμίσεις\n\nΗ Ινδία έχει προσελκύσει επενδύσεις από τη Foxconn και το Wistron τα τελευταία χρόνια προσφέροντας κερδοφόρες επιδοτήσεις καθώς το Νέο Δελχί κινείται για να κάνει τη χώρα μεταποιητικό κόμβο. Η παρουσία των ξένων κολοσσών παραγωγής, σε συνδυασμό με «άφθονους εργατικούς πόρους και ανταγωνιστικό κόστος εργασίας», καθιστούν την Ινδία μια επιθυμητή τοποθεσία, είπαν οι αναλυτές.\n\nΗ ανταγωνίστρια της Apple, η Samsung, προσδιορίζει την Ινδία ως βασικό παγκόσμιο κόμβο παραγωγής και έχει δημιουργήσει ένα από τα μεγαλύτερα εργοστάσιά της στη χώρα. Η κινεζική κατασκευάστρια smartphone Xiaomi, η οποία αυτή τη στιγμή ηγείται της αγοράς, καθώς και οι ανταγωνιστές της Oppo, Vivo και OnePlus συναρμολογούν επίσης τοπικά μια σειρά από τα τηλέφωνα τους στη χώρα.\n\nΗ Google σχεδιάζει επίσης να μεταφέρει μέρος της παραγωγής των smartphone Pixel στην Ινδία, ανέφερε πρόσφατα η The Information. Η εταιρεία, η οποία παρέλειψε την αποστολή ναυαρχίδων στην Ινδία για δύο γενιές, δήλωσε την Τετάρτη ότι θα κυκλοφορήσει τα επερχόμενα μοντέλα Pixel 7 στην Ινδία.\n\nΠαρόλο που η Apple κατέχει ένα μικρό μερίδιο αγοράς στην Ινδία, η κατασκευάστρια εταιρεία iPhone έχει διευρύνει τις επενδύσεις της στη χώρα τα τελευταία πέντε χρόνια. Άνοιξε το ηλεκτρονικό της κατάστημα Apple στη χώρα πριν από δύο χρόνια και έχει κοινοποιήσει δημόσια ότι εργάζεται για να ξεκινήσει το πρώτο φυσικό κατάστημα στη χώρα.\n\nΗ Foxconn έχει αυτή τη στιγμή πάνω από 20.000 χειριστές στην επιχείρηση συναρμολόγησης iPhone στην Ινδία, σε σύγκριση με τους 350.000 από αυτούς που είναι στην Κίνα, εκτιμούν οι αναλυτές.\n\nΗ Apple μετακινεί την παραγωγή των iPhone σε Βιετνάμ και Ινδία\n\n«Η αλυσίδα εφοδιασμού iPhone της Ινδίας παρείχε ιστορικά μόνο μοντέλα legacy. Είναι ενδιαφέρον ότι η Apple ζήτησε από τους πωλητές EMS να κατασκευάσουν μοντέλα iPhone 14/14 Plus στην Ινδία το 4ο τρίμηνο του 2022, μέσα σε δύο έως τρεις μήνες από την έναρξη της παραγωγής στην ηπειρωτική Κίνα. Το πολύ μικρότερο διάστημα υποδηλώνει την αυξανόμενη σημασία της παραγωγής στην Ινδία και πιθανώς υψηλότερες κατανομές iPhone στην ινδική παραγωγή στο μέλλον», προστίθεται στην έκθεση.\n\nΔείτε επίσης: iPhone 14: Η Apple εξηγεί τα οφέλη της eSIM για όσους ταξιδεύουν\n\n«Πιστεύουμε ότι η Apple παράγει μόνο μοντέλα iPhone 14/14 Plus στην Ινδία τώρα λόγω της πιο σύνθετης ευθυγράμμισης της μονάδας της κάμερας της σειράς iPhone Pro (που έγινε από προμηθευτές EMS) και της υψηλότερης ζήτησης στην τοπική αγορά για τη σειρά iPhone 14 (εξοικονόμηση φόρου). Αναμένουμε ότι ο όγκος θα είναι μικρός στην αρχή του 4ου τριμήνου του 22ου (~1 εκατομμύριο μονάδες ανά μήνα, ή 5% του συνολικού όγκου iPhone)».\n\nΒραχυπρόθεσμα, η Κίνα και η Ταϊβάν θα συνεχίσουν να κερδίζουν μερίδιο αγοράς λόγω καλύτερων δομών κόστους, είπαν οι αναλυτές.\n\n«Οι πωλητές EMS της Ταϊβάν, ειδικά οι Pegatron και Wistron, είναι πιο επιλεκτικοί και δίνουν προτεραιότητα στην κερδοφορία, ενώ εστιάζουν σε νέους τομείς όπως τα EV και οι servers. Το Hon Hai παραμένει ο κύριος συνεργάτης EMS για iPhone και θα πρέπει να επωφεληθεί από τη μετακίνηση στην Ινδία», ανέφερε η έκθεση.\n\n«Το μερίδιο παραγωγής με βάση την ηπειρωτική Κίνα θα πρέπει να κινηθεί προς τους τοπικούς προμηθευτές, ενώ η Ταϊβανέζικη EMS κατέχει ένα πλεονέκτημα στην Ινδία. Στο Βιετνάμ, αναμένουμε να μοιραστεί το μερίδιο μεταξύ της Ταϊβανέζικης και της Ηπειρωτικής Κινεζικής EMS».\n\nΠηγή: techcrunch.com",
    "Βιετνάμ: Σπάνια κίνηση αύξησης των επιτοκίων από την κεντρική τράπεζα": "Η κεντρική τράπεζα του Βιετνάμ, σε μια σπάνια κίνηση σύσφιξης της πολιτικής, θα αυξήσει δύο από τα επιτόκια κατά μία ποσοστιαία μονάδα, αρχής γενομένης από την Παρασκευή, καθώς το τοπικό νόμισμα υποχώρησε σε ιστορικό χαμηλό.\n\nΤο επιτόκιο αναχρηματοδότησης θα αυξηθεί στο 5% ενώ το discount rate θα αυξηθεί στο 3,5% από τις 23 Σεπτεμβρίου, αναφέρει η State Bank of Vietnam σε ανακοίνωσή της.\n\nΤο διατραπεζικό επιτόκιο δανεισμού μιας ημέρας και το επιτόκιο καταθέσεων, θα αυξηθούν επίσης, ανέφερε.\n\nΗ κίνηση της SBV έρχεται λίγες ώρες αφότου ο πρωθυπουργός ζήτησε από την κεντρική τράπεζα να εξετάσει την αύξηση των επιτοκίων για να υποστηρίξει το νόμισμα (ντονγκ), το οποίο έχει υποχωρήσει για ένατη συνεχόμενη ημέρα, στα 23,712 έναντι του δολαρίου.\n\nΠρόκειται για το χαμηλότερο επίπεδο από το 1993, σύμφωνα με τα στοιχεία του Bloomberg.\n\n\"Αυτό είναι σύμφωνα με την τάση της νομισματικής σύσφιξης που λαμβάνει χώρα παγκοσμίως, καθώς το νόμισμα έχει αποδυναμωθεί και ο πληθωρισμός βρίσκεται υπό πίεση\", ανέφερε ο Phung Trung Kien, ιδρυτής της Vietnam Holdings, μιας εταιρείας συμβούλων επενδύσεων και διαχείρισης περιουσιακών στοιχείων.\n\n\"Όλα αυτά έχουν ασκήσει μεγαλύτερη πίεση στην κεντρική τράπεζα για να τα αυξήσει αυτή τη φορά\", πρόσθεσε.\n\nΆλλοι αναλυτές υποστηρίζουν ότι η σύσφιξη από την κεντρική τράπεζα θα βοηθήσει το ντονγκ να κερδίσει έδαφος έναντι του δολαρίου.\n\nΗ κεντρική τράπεζα μπορεί επίσης να παρέμβει, πουλώντας περισσότερα δολάρια.\n\nΗ τελευταία φορά που η κεντρική τράπεζα μείωσε τα επιτόκια, ήταν τον Σεπτέμβριο του 2020, για να στηρίξει την οικονομία μεσούσης της πανδημίας.",
    "Βιετνάμ: 2.197 κρούσματα κορωνοϊού σε 24 ώρες": "Σε μονάδες εντατικής θεραπείας νοσηλεύονται διασωληνωμένοι 161 ασθενείς σε κρίσιμη κατάσταση εξαιτίας της λοίμωξης που προκαλεί ο ιός\n\nΤο υπουργείο Υγείας του Βιετνάμ ανακοίνωσε χθες Σάββατο ότι τις προηγούμενες 24 ώρες επιβεβαιώθηκαν 2.197 κρούσματα του SARS-CoV-2, με το σύνολο να φθάνει τα 11.401.597.\n\nΈνας θάνατος ασθενούς εξαιτίας επιπλοκών της COVID-19 αύξησε τον απολογισμό των θυμάτων της πανδημίας του νέου κορωνοϊού στους 43.111 νεκρούς.\n\nΣε μονάδες εντατικής θεραπείας νοσηλεύονται διασωληνωμένοι 161 ασθενείς σε κρίσιμη κατάσταση εξαιτίας της λοίμωξης που προκαλεί ο ιός.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Χανιά | Η ΔΕΔΙΣΑ στο… Βιετνάμ – Συμμετοχή στο πρόγραμμα ERASMUS+ για τη διαχείριση στερεών αποβλήτων": "Υπογράφηκε σύμβαση μεταξύ του Ελληνικού Μεσογειακού Πανεπιστημίου (ΕΛΜΕΠΑ) και της Διαδημοτικής Επιχείρησης Διαχείρισης Στερεών Αποβλήτων [ΔΕΔΙΣΑ Α.Ε. (ΟΤΑ)], η οποία αφορά στην παροχή υπηρεσιών στο πλαίσιο υλοποίησης του έργου με τίτλο «GREEN waste management new edUcation System for recycling and environmental protection in Asia (GREENUS)», το οποίο χρηματοδοτείται από την Ευρωπαϊκή Επιτροπή, στο πλαίσιο του προγράμματος ERASMUS+, Key Action 2.\n\nΣτο έργο συμμετέχουν Ανώτατα Εκπαιδευτικά Ιδρύματα από Ιταλία, Πολωνία και Ελλάδα (ΕΛ.ΜΕ.ΠΑ./Τμήμα Ηλεκτρονικών Μηχανικών, με επιστημονικό υπεύθυνο τον κ. Καλδέρη Δημήτριο, Αναπλ. Καθηγητή) καθώς και τρία Ανώτατα Εκπαιδευτικά Ιδρύματα από το Βιετνάμ.\n\nΟι στόχοι του έργου GREENUS είναι:\n\n1. Η βελτίωση της παρεχόμενης εκπαίδευσης σε θέματα διαχείρισης και αξιοποίησης στερεών αποβλήτων στα ιδρύματα του Βιετνάμ.\n\n2. Η δημιουργία έξι (6) νέων μαθημάτων και εργαστηρίων, η πιστοποίηση και ένταξη τους στα εκπαιδευτικά προγράμματα των Πανεπιστημίων του Βιετνάμ, με σκοπό την\n\nευαισθητοποίηση καταρχήν των φοιτητών σε θέματα διαχείρισης στερεών αποβλήτων, την βελτίωση της κριτικής τους σκέψης και την αύξηση του ποσοστού που επιλέγει το αντικείμενο για περαιτέρω σπουδές.\n\n3. Η μεταφορά τεχνογνωσίας και βέλτιστων πρακτικών από φορείς διαχείρισης στερεών αποβλήτων της Ευρώπης προς αντίστοιχους φορείς του Βιετνάμ.\n\n4. Ο σχεδιασμός και λειτουργία πιλοτικής δράσης ανακύκλωσης και κομποστοποίησης εντός της Πανεπιστημιακής κοινότητας (Eco-Campus).\n\n5. Η προώθηση της κινητικότητας μεταπτυχιακών και διδακτορικών φοιτητών από το Βιετνάμ προς την Ευρώπη, με σκοπό την απόκτηση εμπειρίας σε σύγχρονα θέματα διαχείρισης στερεών αποβλήτων.\n\nΟι παρεχόμενες υπηρεσίες της ΔΕΔΙΣΑ Α.Ε. (ΟΤΑ) στο συγκεκριμένο έργο αφορούν τη παροχή τεχνογνωσίας και συμβουλευτικών υπηρεσιών πάνω στην ολοκληρωμένη διαχείριση των αστικών στερεών αποβλήτων.\n\nΣτο πλαίσιο αυτό, η ΔΕΔΙΣΑ Α.Ε. (ΟΤΑ) με βάση την πολυετή εμπειρία της θα συνεργαστεί με αντίστοιχους φορείς διαχείρισης αποβλήτων στο Βιετνάμ και θα προτείνει βέλτιστες πρακτικές ανάλογα με το κλάσμα αποβλήτων, λαμβάνοντας υπόψη τοπικές και άλλες ιδιαιτερότητες. Επιπλέον, ο φορέας θα συμμετάσχει ενεργά σε εκπαιδευτικές δράσεις του έργου, οι οποίες θα πραγματοποιηθούν τόσο στην Ευρώπη όσο και στο Βιετνάμ.\n\nzarpanews.gr",
    "Χιλιάδες τα καθημερινά κρούσματα κορωνοϊού σε Φιλιππίνες και Βιετνάμ": "Χιλιάδες είναι τα κρούσματα κορωνοϊού που καταγράφονται καθημερινά σε Φιλιππίνες και Βιετνάμ.\n\nΤο υπουργείο Υγείας των Φιλιππίνων ανακοίνωσε χθες Κυριακή ότι τις προηγούμενες 24 ώρες επιβεβαιώθηκαν 2.367 κρούσματα του SARS-CoV-2, με τις μολύνσεις να φθάνουν συνολικά τις 3.920.693.\n\nΤα λεγόμενα ενεργά κρούσματα αυξήθηκαν στα 26.401.\n\nΆλλοι 35 θάνατοι ασθενών εξαιτίας επιπλοκών της COVID-19 αύξησαν στους 62.549 νεκρούς τον απολογισμό των θυμάτων της πανδημίας του νέου κορωνοϊού στο ασιατικό κράτος των 110 εκατομμυρίων κατοίκων από την εκδήλωσή της στην επικράτεια του αρχιπελάγους, τον Ιανουάριο του 2020.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΜέχρι σήμερα έχουν εμβολιαστεί πλήρως 72,8 εκατ. άνθρωποι.\n\nΧιλιάδες καθημερινά κρούσματα στο Βιετνάμ\n\nΤο υπουργείο Υγείας του Βιετνάμ ανακοίνωσε χθες Κυριακή ότι τις προηγούμενες 24 ώρες επιβεβαιώθηκαν 1.891 κρούσματα του SARS-CoV-2, με το σύνολο να φθάνει τα 11.458.499.\n\nΈνας θάνατος ασθενούς εξαιτίας επιπλοκών της COVID-19 αύξησε τον απολογισμό των θυμάτων της πανδημίας του νέου κορωνοϊού στους 43.139 νεκρούς.\n\nΣε μονάδες εντατικής θεραπείας νοσηλεύονται διασωληνωμένοι 115 ασθενείς.",
    "Πόλεμοι για τα ψέματα: Από το Βιετνάμ στο Ιράκ και στην Ουκρανία – Πώς οι Αμερικάνοι απήγαγαν παιδιά και οι Σοβιετικοί ψέκαζαν με περιττώματα μέλισσας": "Ψέμα στο ψέμα εδώ και μήνεςκαι ο πόλεμος στην Ουκρανία σκοτεινιάζει τον κόσμο. Πόσοι πόλεμοι δεν οικοδομήθηκαν πάνω σε ψέματα; Και για να μην βυθιστουμε στη δίνη του χρόνου ας πιάσουμε τα πρόσφατα. Από το Βιετνάμ στο Ιράκ… Και συνεχίζουμε.\n\nΟ Ουίνστον Τσώρτσιλ, είχε πει κάποτε: «Η αλήθεια είναι τόσο σημαντική σε περίοδο πολέμου, που πρέπει να φρουρείται από ειδικούς σωματοφύλακες»… Είχε απόλυτο δίκιο ο Πατέρας της Νίκης!\n\n«Κάθε κυβέρνηση κατευθύνεται από ψεύτες και τίποτε από όσα διαδίδουν δεν πρέπει να γίνεται πιστευτό», είχε σχολιάσει ο δημοσιογράφος Ίσιντορ Φέινστιν Στόουν, ενώ μαινόταν ο Ψυχρός Πόλεμος.\n\nΔες μέσα σε 1' πόσα μπορείς να εξοικονομήσεις στην ασφάλεια του αυτοκινήτου σου!σύγκριση ανάμεσα σε 27 ασφαλιστικές εταιρίες\n\nΜε τα ψέματα μπήκαν στη Βαγδάτη...\n\nΚαι πραγματικά η πρώτη που συλλαμβάνεται και εκτοπίζεται από τα χείλη των ιθυνόντων σε περιόδους κρίσης (είτε πολιτικής, είτε υγειονομικής – όπως πρόσφατα…) είναι η αλήθεια! Ο πόλεμος τηςμε την Ουκρανία είχε για πρώτο θύμα του την αλήθεια.\n\nΚαι γυρίζουμε πίσω το μνημοσκόπιο... Κάποτε τα διασπειρόμενα ψεύδη της κυβέρνησης Ρίγκαν για τη Λιβύη, είχαν φέρει τις δυο χώρες στα πρόθυρα της σύρραξης.\n\nΗ δήθεν παραγωγή και κατοχή βιολογικών και χημικών όπλων μαζικής καταστροφής από το Ιράκ οδήγησαν τους Αμερικανούς (με τους συμμάχους τους) να εκστρατεύσουν στη Βαγδάτη. Και ο πόλεμος αυτός, όπως αμέτρητοι άλλοι, βασίστηκε σε ψέματα που είχαν ως αντίτιμο 150.000 μέχρι και 650.000 νεκρούς και μια χαοτική κατάσταση στη Μέση Ανατολή. Και για να μην ξεχνάμε: λίγους μήνες πριν από την επιχείρηση Καταιγίδα της Ερήμου, ο πρόεδρος Μπους διέδωσε το ψέμα ότι, οι ιρακινοί στρατιώτες σκότωναν μωρά σε θερμοκοιτίδες, σε νοσοκομείο του Κουβέιτ!\n\nΤα ασύστολα ψεύδη είχαν πείσει τους δύσπιστους, έξι εβδομάδες πριν από την έναρξη του πολέμου, όταν ο τότε υπουργός Εξωτερικών των ΗΠΑ Κόλιν Πάουελ μιλώντας στα Ηνωμένα Έθνη κατηγόρησε τον Σαντάμ Χουσεΐν ότι είχε υπό την κατοχή του βιολογικά και χημικά όπλα μαζικής καταστροφής και ότι η κυβέρνησή του στήριζε τη διεθνή τρομοκρατία και επεδίωκε την κατασκευή πυρηνικών όπλων.\n\nΕπιπλέον είχε πει ότι προκειμένου το Ιράκ να αποφύγει τους εξαιρετικά αυστηρούς ελέγχους όπλων των Ηνωμένων Εθνών είχε δημιουργήσει στόλο κινητών εργαστηρίων χημικών και βιολογικών όπλων σε φορτηγά. Όλοι αυτοί οι ισχυρισμοί του Πάουελ αποδείχθηκαν ασύστολα ψεύδη.\n\nΔεν είναι μυστικό, ότι όλες οι κυβερνήσεις διασπείρουν φήμες εναντίον των εχθρών τους· φήμες που παγιώνονται και γιγαντώνονται στη συνείδηση των λαών και έπειτα κερδίζουν ένα κεφάλαιο Ιστορίας…\n\nΣοφός ο Γκέμπελες: «Όσο μεγαλύτερο το ψέμα, και όσο περισσότερο επαναλαμβάνεται, τόσο πιο πιστευτό γίνεται»…\n\nΕμμονικοί, ψυχοπαθείς εγκληματίες\n\nΟι Σοβιετικοί κομισάριοι είχαν πείσει τον λαό τους πως οι Ηνωμένες Πολιτείες ήταν μια χώρα που την κατοικούσαν εμμονικοί, ψυχοπαθείς εγκληματίες… Μάλιστα στη δεκαετία του ’80, οι Σοβιετικοί - οι επί της προπαγάνδας υπεύθυνοι – διέδιδαν ότι το AIDS ήταν βιολογικό όπλο που είχε παραχθεί σε στρατιωτικά εργαστήρια των ΗΠΑ και μάλιστα κράτη του Τρίτου Κόσμου είχαν πειστεί απόλυτα!\n\nΚαι όχι μόνο αυτά… Οι Σοβιετικοί, πάλι, διέδιδαν σε χώρες της Λατινικής Αμερικής, ότι κάποιοι περίεργοι τύποι από τις Ηνωμένες Πολιτείες ταξίδευαν στις περιοχές τους και απήγαγαν παιδιά προκειμένου να τους αφαιρέσουν τα όργανα. Αυτή η αθλιότητα ακούγεται ακόμα μέχρι σήμερα! Λέγεται ότι πολλοί αθώοι τουρίστες Αμερικανοί, που επισκέφτηκαν τη Γουατεμάλα δολοφονήθηκαν ή προπηλακίστηκαν από πλήθη ανθρώπων που ήταν πεπεισμένοι ότι είχαν να κάνουν με απαγωγείς παιδιών. Βέβαια οι Αμερικανοί έκαναν πολύ χειρότερα στις χώρες της Λατινικής Αμερικής και έμειναν ατιμώρητοι…\n\nΚαι μιας και ο λόγος για μύθους που διαδίδονταν και παγιώνονταν: δεν είναι μακριά η εποχή που στην ελληνική περιφέρεια – και όχι μόνο σ’ αυτήν – ήταν ευρέως διαδεδομένη η κακοήθεια ότι Εβραίοι τις παραμονές του Πάσχα απήγαγαν παιδιά και τους έπιναν το αίμα… Σε πολλές απομακρυσμένες περιοχές της Ελλάδας ακούγεται ακόμα από γιαγιάδες για να τρομάξουν τα εγγόνια τους!\n\nΕπίσης ένας τρόπος διασποράς ψευδών ειδήσεων, που συνήθιζε να χρησιμοποιεί η CIA, ήταν η διανομή της δήθεν είδησης – η διάδοση της μαύρης προπαγάνδας δίχως την αναφορά πηγών – στα Γραφεία του ξένου Τύπου με την προοπτική να την ανακαλύψουν τα αμερικανικά Μέσα τα οποία θα την διέδιδαν στο κοινό των ΗΠΑ.\n\nΓια παράδειγμα, εκεί κάπου στη 10ετία του ’70, έπεσε η είδηση σε αφρικανικές εφημερίδες ότι κουβανοί στρατιώτες βίαζαν γυναίκες στην Αγκόλα. Λίγες ημέρες μετά ο αμερικανικός Τύπος είχε την «είδηση» πρωτοσέλιδο!\n\nΣε περιόδους έντασης, το όπλο του ψεύδους χρησιμοποιούνταν για να υφαρπαγεί η στήριξή του κόσμου για αμέτρητες στρατιωτικές επιχειρήσεις.\n\nΤο κόλπο με τον Κόλπο Τόνκιν\n\nΟ πρόεδρος Τζόνσον χρησιμοποιούσε το διαβόητο επεισόδιο του κόλπου του Τόνκιν στη διάρκεια του οποίου δυνάμεις του Βορείου Βιετνάμ επιτέθηκαν δύο φορές κατά αμερικανικών αντιτορπιλικών, πράγμα που δεν είχε ποτέ συμβεί. Όταν έπειτα από χρόνια ήρθαν στο φως της δημοσιότητας απόρρητα έγγραφα του Πενταγώνου για το Βιετνάμ, αποκαλύφθηκαν τα ψεύδη, αλλά ο Τζόνσον, που είχε εξαπατήσει το Κογκρέσου και τους Αμερικανούς, δεν λογοδότησε ποτέ, παρά μόνο στο Θεό δυο χρόνια μετά… Εκείνο το ψέμα του διαδόχου του Κένεντι ήταν η αρχή για την κλιμάκωση του τραγικού, (και) για τις ΗΠΑ, πολέμου του Βιετνάμ.\n\nΑναζητώντας στοιχεία για την παραπληροφόρηση των μαζών, φθάνουμε στον πρόεδρο Ρόναλντ Ρίγκαν, ο οποίος φιγουράρει στις πρώτες θέσεις της λίστας των μυθοπλαστών της Ιστορίας. Χρησιμοποιώντας μία ομάδα των δημοσιογράφων η κυβέρνηση Ρίγκαν κατάφερε να περάσει ένα σωρό απίστευτα ψεύδη σε έναν απίστευτα εύπιστο λαό...\n\nΟ Πινόκιο θαυμαστής του Ρίγκαν...\n\nΣτις αρχές της προεδρίας Ρίγκαν, το υπουργείο Εξωτερικών προσπάθησε να αναβιώσει τον Ψυχρό Πόλεμο, όταν δημοσίευσε επίσημο έγγραφο με το οποίο είχε αποκαλυφθεί παγκόσμια κομμουνιστική συνωμοσία με στόχο τον εξοπλισμό των αριστερών ανταρτών του Ελ Σαλβαδόρ. Αργότερα, το γεγονός αναγνωρίστηκε ως απόλυτο ψεύδος!\n\nΚι όταν κόπασε η υπόθεση του Ελ Σαλβαδόρ, ο υπουργός Εξωτερικών Αλεξάντερ Χέιγκ προειδοποιούσε τον κόσμο ότι οι Σοβιετικοί ψέκαζαν αθώους πολίτες στο Λάος στην Καμπότζη και στο Αφγανιστάν με επικίνδυνα αέρια. Το δηλητήριο ονομαζόταν Κίτρινη Βροχή και υποτίθεται ότι έπεφτε από τον ουρανό, προκαλώντας ολέθρια αποτελέσματα.\n\nΗ κυβέρνηση των ΗΠΑ ισχυρίστηκε τότε ότι πάνω από 10.000 άνθρωποι έχασαν τη ζωή τους από επιθέσεις με τη χρήση αυτών των χημικών όπλων. Τα δείγματα του υποτιθέμενου χημικού όπλου που δόθηκαν σε μια ομάδα ανεξάρτητων επιστημόνων, αποδείχθηκαν - λέει - ότι ήταν περιττώματα μελισσών, που υποτίθεται ότι η Κίτρινη Βροχή οφειλόταν στη μαζική αφόδευση χωνεμένων κόκκων γύρης από σμήνη μελισσών! Αν και τα επιστημονικά στοιχεία απέδειξαν ότι η Κίτρινη Βροχή δεν ήταν σοβιετικό χημικό ή βιολογικό όπλο, η κυβέρνηση των ΗΠΑ δεν έχει ανακαλέσει τους ισχυρισμούς της, υποστηρίζοντας ότι το ζήτημα δεν έχει αποσαφηνιστεί πλήρως. Πολλά από τα έγγραφα των ΗΠΑ που σχετίζονται με αυτό το περιστατικό παραμένουν απόρρητα.\n\nΤώρα για να λέμε την αλήθεια: αφόδευση από σμήνη μελισσών; Αν αυτό ήταν αλήθεια, πρόκειται για ψέμα ασύστολο…\n\nΟ Καντάφι τραβεστί!\n\nΚαι ας αναφερθούμε για λίγο στα κεφάλαια εκείνα της ιστορίας της παραπληροφόρησης γύρω από τον λίβυο ηγέτη Μουαμάρ Καντάφι. Ο άνθρωπος αυτός είχε χαρακτηριστεί ως ο κεντρικός άξονας του δικτύου της διεθνούς τρομοκρατίας και ο ιθύνων νους πίσω από την επιχείρηση δολοφονίας του προέδρου Ρίγκαν. Το πιο αστείο που διαβάστηκε στη διάρκεια της εκστρατείας κατά του Καντάφι έγινε εξώφυλλο της «New York Post». Ο τίτλος της εφημερίδας έγραφε: «Ο Τρελάρας Μουαμάρ είναι Ναρκομανής Τραβεστί». Ποιο Μακελειό; Η New York Post!\n\nΑποδείχτηκε εκ των υστέρων ότι υπήρχε ειδικό πρόγραμμα παραπληροφόρησης που στόχο είχε την αποσταθεροποίηση της κυβέρνησης της Λιβύης· το πρόγραμμα πέτυχε απόλυτα.\n\nΚαι αν συνεχίσουμε δεν μας φτάνουν σελίδες επί σελίδων του site για να περιγράψουμε τα ψευδολογήματα της κυβέρνησης Ρίγκαν. Ένα από τα πιο ιδιαίτερα ήταν και οι φήμη που διαδόθηκε ότι Σοβιετικοί σχεδίαζαν να στείλουν πολεμικά αεροπλάνα στη Νικαράγουα. Ο στόχος τότε ήταν οι Σαντινίστας!\n\nΤο Μεγάλο Ψέμα του Ναζισμού\n\nΟ τρόμος για το Μεγάλο Ψέμα που επιστρέφει και που θα προκαλέσει αποσταθεροποίηση είναι διάχυτος και κυρίως διατυπώνεται από ψύχραιμους αναλυτές των ΗΠΑ.\n\nΑυτό που έκανε ο Χίτλερ για να χειραγωγήσει τις μάζες, φοβούνται πολλοί Αμερικανοί ότι θα γίνει και πάλι. «Αν θέλετε την εύνοια των μαζών, πρέπει να λέτε τα πιο ηλίθια και τα πιο χοντρά ψέματα», έλεγε ο Αδόλφος.\n\nΤο Μεγάλο Ψέμα ήταν μια στρατηγική προπαγάνδας που επικεντρωνόταν στη μαζική διάδοση ενός ή μερικών ψευδών στον πληθυσμό. Λειτουργούσε σαν πυραμίδα με το Μεγάλο Ψέμα στην κορυφή, έχοντας από κάτω τα αναλογικά μικρότερα ψέματα. Κατάπιε το μικρό χάπι, και εύκολα θα φθάσεις στο μεγαλύτερο…\n\nΟ Αδόλφος Χίτλερ όρισε για πρώτη φορά το Μεγάλο Ψέμα ως ένα αποκλίνων εργαλείο που χρησιμοποιούσαν οι Βιεννέζοι Εβραίοι για να δυσφημήσουν τους Γερμανούς στον Α' Παγκόσμιο Πόλεμο. Από την άλλη μεριά οι Γερμανοί κατηγορούσαν τους Ευρωπαίους Εβραίους για την ήττα στον Μεγάλο Πόλεμο.\n\nΟ Ναζισμός και ο Φασισμός, στο ψεύδος είχαν τις βάσεις τους. Και ο Ψυχρός Πόλεμος, από το λίπασμα του ψεύδους τράφηκε για να ευδοκιμήσει.\n\nΣτα χωράφια του ψεύδους της Ουκρανίας\n\nΚαι φθάνουμε στις μέρες μας τις σκοτεινές με το αξημέρωτο μέλλον. Η Ρωσία, λέει ότι, κερδίζει τον πόλεμο σύμφωνα με τον προγραμματισμό, ενώ οι Ηνωμένες Πολιτείες υποστηρίζουν ότι, η Ουκρανία κατακτά συνεχώς νίκες, χάρη στην ένθερμη αντίστασή της (αλλά) και την υποστήριξη της Δύσης.\n\nΟ καλολαδωμένος μηχανισμός παραπληροφόρησης του Κρεμλίνου έχει ενεργοποιηθεί για να δημιουργήσει αφηγήματα τόσο στο εξωτερικό όσο και εσωτερικά για τον πόλεμο του Πούτιν στην Ουκρανία: «Δεν είναι καθόλου πόλεμος», υποστηρίζει. «Η Ρωσία απελευθερώνει την Ουκρανία από τους Ναζί που κάνουν εμπόριο ναρκωτικών και παίρνουν κουράγιο κάνοντας χρήση κοκαΐνης». Ή άλλο αφήγημα: «Το ΝΑΤΟ είναι ο επιτιθέμενος και η Ουκρανία και οι Ηνωμένες Πολιτείες βρίσκονται στα πρόθυρα ενός χημικού και βιολογικού πολέμου εναντίον της Ρωσίας και πρέπει να αμυνθούμε». Και, φυσικά, η απαξιωτική απόρριψη όλων «όσων ακούτε από τη Δύση είναι ψευδείς ειδήσεις».\n\nΣτις ΗΠΑ, οι σχολιαστές εξέφρασαν την έκπληξή τους για το πως ότι ο ρωσικός λαός καταπίνει ό,τι του σερβίρουν οι προπαγανδιστές του Πούτιν· καμία αυτογνωσία!\n\nΚοίτα ποιος μιλάει;\n\nΞεχνούν οι αμερικανοί ειδικοί, ότι δεν έχει περάσει πολύς χρόνος που πολίτες των ΗΠΑ κατέλαβαν στο Καπιτώλιο υποκινούμενοι από ένα ψέμα, ότι δήθεν ο Ντόναλντ Τραμπ είχε κερδίσει τις εκλογές του 2020, αλλά του είχαν κλέψει τη νίκη.\n\nΟι Αμερικανοί είναι εκείνοι που καταπίνουν τα ψέματα με βουλημία! Το 71% των οπαδών των Ρεπουμπλικανών πιστεύουν ότι η νίκη του Μπάιντεν ήταν προϊόν νοθείας! Και δεν είναι μόνο η αβασάνιστη άποψη του κόσμου. Ας μην ξεχνάμε ότι 147 ρεπουμπλικάνοι νομοθέτες καταψήφισαν την πιστοποίηση των εκλογών επικαλούμενοι το Μεγάλο Ψέμα.\n\nΟι συντριπτικές αποδείξεις μετά τις εκλογές του 2020 κατέρριψαν τα ψέματα που διαδόθηκαν από τον Τραμπ. Οι καταγγελίες που κατατέθηκαν στο δικαστήριο από την πλευρά του Τραμπ απορρίφθηκαν όλες!\n\nΗ πανδημία των υπερβολών\n\nΟι λανθασμένες πληροφορίες και οι θεωρίες συνωμοσίας σχετικά με τον κορονοϊό απείλησαν ζωές ή και έστειλαν ανθρώπους στον δημιουργό τους… Από τις θεωρίες συνωμοσίας ότι τα εμβόλια εισάγουν μικροτσίπ ή διογκώνουν τους όρχεις και άλλα ευφάνταστα οι Αμερικανοί – και όχι μόνο αυτοί - εξαπατήθηκαν επικίνδυνα .\n\nΚαι τώρα διαβάζουμε για την ευαισθησία των Αμερικανών για τα ψέματα του Κρεμλίνου σχετικά με τον πόλεμο στην Ουκρανία.\n\nΣτην πραγματικότητα, και οι δύο πλευρές προπαγανδίζουν και προωθούν τα δικά επιλεκτικά τα γεγονότα και δημιουργούν μύθους, ενώ φιμώνουν αντίθετες φωνές και λογοκρίνουν την «άλλη άποψη», καθώς η καθεμία πλευρά χρειάζεται το Ζωτικό Ψεύδος (όρος του Ίψεν) για να δικαιολογήσει τις μεγάλες απώλειες σε αίμα ή χρήμα.\n\nΜια πρόχειρη προσέγγιση δείχνει ότι, η «αυταρχική Ρωσία» δεν μπορεί να εμπιστευτεί και να στηριχτεί στα γεγονότα, πόσο μάλλον στην αλήθεια για τον πόλεμο, ενώ η «φιλελεύθερη Δύση» εμπνέει μεγαλύτερη αξιοπιστία, καθώς επιτρέπει μια ελεύθερη και ανεξάρτητη ψηλάφηση των πληγών του πολέμου. Αλλά η πραγματικότητα, διατυπώνεται με έξι λέξεις που είπε ο Κινέζος στρατιωτικός Σουν Τζου: «Όλοι οι πόλεμοι βασίζονται στην εξαπάτηση»…\n\nΚαι τέλος έρχεται η Ιστορία και βάζει τα πράγματα στη σωστή θέση τους: «Τα γεγονότα, καλέ μου Σάντσο, είναι οι εχθροί της αλήθειας»...",
    "Βιετνάμ: 1.643 κρούσματα κορωνοϊού και 3 νεκροί σε 24 ώρες": "Το υπουργείο Υγείας του Βιετνάμ ανακοίνωσε χθες Κυριακή ότι τις προηγούμενες 24 ώρες επιβεβαιώθηκαν 1.643 νέα κρούσματα του SARS-CoV-2, με τον συνολικό αριθμό των μολύνσεων να ανέρχεται σε 11.439.613 μέχρι σήμερα.\n\nΣτο ίδιο διάστημα, τρεις ασθενείς έχασαν τη ζωή τους εξαιτίας επιπλοκών της Covid-19, ανεβάζοντας τον συνολικό απολογισμό των θυμάτων της νόσου στη χώρα σε 43.129.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΣε μονάδες εντατικής θεραπείας (ΜΕΘ) νοσηλεύονται διασωληνωμένοι 113 ασθενείς εξαιτίας της λοίμωξης που προκαλεί ο κορωνοϊός.",
    "ΙΝΔΙΑ ΠΡΟΓΝΩΣΤΙΚΑ (27/09/22) 【LIVE STREAMING ▶️】": "Το Βιετνάμ είναι σταθερά σε ανοδική πορεία τα τελευταία χρόνια. Το απέδειξε και στη νίκη 4-0 απέναντι στη Σιγκαπούρη παίζοντας με αρκετές αλλαγές. Η Ινδία είχε τρεις μέρες ξεκούρασης λιγότερες και οι διεθνείς της δεν έχουν επίσημα παιχνίδια στα πόδια τους για πολλούς μήνες. Για να ανεβάσουμε την απόδοση του άσου θα ποντάρουμε στο -1 ασιατικό χάντικαπ.",
    "Βιετνάμ: 3.177 νέα κρούσματα κορωνοϊού σε 24 ώρες": "Αγαπητοί φίλοι,\n\nΣτο Euro2day.gr θέλουμε η επικοινωνία μας να είναι αυτή που έχετε επιλέξει.\n\nΣεβόμενοι τις αλλαγές στην Ευρωπαϊκή Νομοθεσία* αλλά και με γνώμονα τη συνεχή προσπάθεια για παροχή των βέλτιστων δυνατών υπηρεσιών, έχετε τον απόλυτο έλεγχο των ενημερώσεων που λαμβάνετε και μπορείτε να τις αλλάξετε ανά πάσα στιγμή.\n\nΜείνετε μαζί μας\n\nΟρίστε εδώ τον τρόπο που θέλετε να επικοινωνούμε\n\nΜην ξεχνάτε ότι η εγγραφή σας σας δίνει τέσσερα βασικά πλεονεκτήματα:\n\n\n\nΧαρτοφυλάκια\n\nAlerts\n\nMy Stocks\n\nNewsletters\n\nΕυχαριστούμε για την προτίμησή σας.\n\n*Το GDPR είναι ο νέος Ευρωπαϊκός Κανονισμός περί Προστασίας Δεδομένων Προσωπικού Χαρακτήρα (EE 2016/679) που τίθενται σε ισχύ από τις 25 Μαΐου 2018 για όσες εταιρείες τηρούν βάσεις δεδομένων. Τηρώντας λοιπόν, τους κανόνες εμπιστευτικότητας και απορρήτου, σύμφωνα με τη γενική Δήλωση Απορρήτου και Προστασίας Δεδομένων Προσωπικού Χαρακτήρα πρέπει να έχουμε την ρητή συγκατάθεσή σας ώστε να τηρούμε τα στοιχεία με σκοπό την επικοινωνία μαζί σας.\n\nΘέλετε να διαγράψετε το λογαριασμό σας; Κάντε κλικ εδώ.",
    "«Καλπάζει» ο κορωνοϊός σε Βιετνάμ και Μαλαισία: Χιλιάδες τα καθημερινά κρούσματα": "Χιλιάδες κρούσματα κορωνοϊού καταγράφονται καθημερινά σε Βιετνάμ και Μαλαισία, ανεβάζοντας τον αριθμό των θυμάτων.\n\nΤο υπουργείο Υγείας του Βιετνάμ ανακοίνωσε χθες Τρίτη ότι τις προηγούμενες 24 ώρες επιβεβαιώθηκαν 3.699 κρούσματα του SARS-CoV-2, με το σύνολο να φθάνει τα 11.424.754.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΈνας θάνατος ασθενούς εξαιτίας επιπλοκών της COVID-19 αύξησε τον απολογισμό των θυμάτων της πανδημίας του νέου κορωνοϊού στους 43.123 νεκρούς.\n\nΣε μονάδες εντατικής θεραπείας νοσηλεύονται διασωληνωμένοι 117 ασθενείς σε κρίσιμη κατάσταση εξαιτίας της λοίμωξης που προκαλεί ο ιός.\n\nΜαλαισία: Πάνω από 2.000 κρούσματα σε ένα 24ωρο\n\nΤο υπουργείο Υγείας της Μαλαισίας ανακοίνωσε σήμερα ότι τις 24 ώρες ως τα μεσάνυχτα χθες Τρίτη υπέκυψαν 6 ασθενείς εξαιτίας επιπλοκών της COVID-19 και επιβεβαιώθηκαν 2.067 κρούσματα του SARS-CoV-2.\n\nΟ απολογισμός των θυμάτων της πανδημίας του νέου κορωνοϊού στην ασιατική χώρα 33 εκατ. κατοίκων έφθασε τους 36.255 νεκρούς επί συνόλου 4.795.009 μολύνσεων.\n\nΤα ενεργά κρούσματα μειώθηκαν στα 27.328. Σε μονάδες εντατικής θεραπείας (ΜΕΘ) νοσηλεύονται 69 ασθενείς με την COVID-19, 40 διασωληνωμένοι.",
    "Βγαίνουν από το ρωσικό σύστημα Mir τράπεζες των Καζακστάν - Βιετνάμ στα χνάρια των τουρκικών": "Η Λαϊκή Τράπεζα του Καζακστάν (Halyk Bank) και η βιετναμέζικη BIDV σταμάτησαν να δέχονται κάρτες του ρωσικού συστήματος πληρωμών Mir μετά την προειδοποίηση του υπουργείου Οικονομικών των ΗΠΑ ότι προτίθεται να επιβάλει κυρώσεις σε σχέση με την υποστήριξη της χρήσης του ρωσικού συστήματος πληρωμών εκτός Ρωσίας, γράφει η εφημερίδα Izvestia.\n\nΤο τηλεφωνικό κέντρο της Halyk Bank του Καζακστάν δήλωσε στην εφημερίδα ότι οι ρωσικές κάρτες δεν εξυπηρετούνται ούτε μέσω τερματικών ούτε μέσω ΑΤΜ. Παρόμοια ενημέρωση έκανε και η βιετναμέζικη τράπεζα BIDV, η οποία ωστόσο συνεχίζει να δέχεται κάρτες VISA, Mastercard, Western Union, JCB και UnionPay.\n\nΣτις 19 Σεπτεμβρίου, δύο τουρκικές τράπεζες - η μεγαλύτερη ιδιωτική τράπεζα της Τουρκίας Iş Bankası και η DenizBank - ανέστειλαν προσωρινά τις συναλλαγές με το ρωσικό σύστημα πληρωμών Mir.\n\nΤην περασμένη εβδομάδα, η εφημερίδα Financial Times είχε γράψει ότι οι ΗΠΑ και η ΕΕ ασκούν πιέσεις στην Τουρκία για τη συνεργασία της με τις ρωσικές τράπεζες και, ειδικότερα, με το ρωσικό σύστημα πληρωμών Mir, το οποίο επέτρεπε στους Ρώσους να παρακάμπτουν τις κυρώσεις που επιβλήθηκαν μετά την έναρξη του πολέμου στην Ουκρανία.\n\nΤο αμερικανικό υπουργείο Εξωτερικών έχει καταστήσει σαφές ότι οι ΗΠΑ σκοπεύουν να καταπολεμήσουν την παράκαμψη των κυρώσεων που έχουν επιβληθεί στη Ρωσία όχι μόνο στην Τουρκία, αλλά και στον Καύκασο και την Κεντρική Ασία. Νωρίτερα, οι ΗΠΑ επέβαλαν κυρώσεις κατά του γενικού διευθυντή του Εθνικού Συστήματος Καρτών Πληρωμών, Βλαντιμίρ Κόμλεφ.\n\nΗ Τράπεζα της Ρωσίας υπογραμμίζει ότι οι ξένοι εταίροι αποφασίζουν αυτοτελώς αν θα δέχονται κάρτες Mir. Ταυτόχρονα, ο ιστότοπος του συστήματος πληρωμών δεν αναφέρει πλέον τις χώρες στις οποίες γίνονται δεκτές οι κάρτες Mir, σημειώνει η εφημερίδα Izvestiya. Νωρίτερα επισημαίνονταν ότι οι τράπεζες στην Τουρκία, το Βιετνάμ, την Αρμενία, τη Νότια Κορέα, το Ουζμπεκιστάν, τη Λευκορωσία, το Καζακστάν, το Κιργιστάν, το Τατζικιστάν και τις αυτοανακηρυχθείσες Αμπχαζία και Νότια Οσετία συνεργάζονται με το εν λόγω σύστημα πληρωμών. Αναφερόταν επίσης ότι το Ιράν, η Μιανμάρ, η Νιγηρία, το Μπαχρέιν, η Ταϊλάνδη, η Ινδία, το Αζερμπαϊτζάν, η Κίνα και η Αίγυπτος έχουν συζητήσει την ένταξή τους στο εν λόγω σύστημα πλήρωμών.\n\nΠηγή: ΑΠΕ-ΜΠΕ, Svoboda.org",
    "Σημαντικό βήμα για τα ανθρώπινα δικαιώματα στο Βιετνάμ: «Η ταυτότητα ΛΟΑΤΚΙ+ δεν είναι ασθένεια»": "Το ότι «η ΛΟΑΤΚΙ+ ταυτότητα δεν είναι ασθένεια» ανακοίνωσε η κυβέρνηση του Βιετνάμ σε «ένα σημαντικό βήμα» για τα ΛΟΑΤΚΙ+ δικαιώματα στη χώρα.\n\nΤο Υπουργείο Υγείας ανέφερε ότι οι επαγγελματίες στον χώρο της υγείας θα πρέπει να αντιμετωπίζουν τα ΛΟΑΤΚΙ+ άτομα με σεβασμό και να διασφαλίζουν ότι δεν υφίστανται διακρίσεις.\n\nΣε μια ανακοίνωση που εστάλη στις επαρχιακές και δημοτικές υπηρεσίες υγείας νωρίτερα αυτόν τον μήνα και δημοσιεύτηκε στον κυβερνητικό ιστότοπο, το υπουργείο είπε ότι το να είσαι ΛΟΑΤΚΙ+ «δεν είναι ασθένεια», επομένως «δεν μπορεί και ούτε χρειάζεται να θεραπευθεί».\n\nΤο υπουργείο αναφέρει ότι οι γιατροί δεν πρέπει να «παρεμβαίνουν ούτε να επιβάλλουν κάποια θεραπεία» σε ΛΟΑΤΚΙ+ ασθενείς. Εάν χρειάζονται οποιαδήποτε υποστήριξη, «πρέπει να είναι με τη μορφή ψυχολογικής βοήθειας και να παρέχεται μόνο από όσους έχουν γνώση της ταυτότητας τους».\n\nΑφού είναι ασθένεια που είναι η… αναρρωτική άδεια;\n\nΗ εξέλιξη αυτή είναι αποτέλεσμα μιας μακροχρόνιας εκστρατείας από ομάδες για τα ΛΟΑΤΚΙ+ δικαιώματα. Τον Νοέμβριο, η εκστρατεία Leave with Pride από το Ινστιτούτο Μελετών Κοινωνίας, Οικονομίας και Περιβάλλοντος (iSEE) ζήτησε από τον Παγκόσμιο Οργανισμό Υγείας στο Βιετνάμ να επιβεβαιώσει ότι το να είσαι ΛΟΑΤΚΙ+ δεν είναι ασθένεια. Σε ένα βίντεο, το iSEE έθεσε το ερώτημα: Εάν το queerness είναι ασθένεια, δεν θα έπρεπε οι ΛΟΑΤΚΙ+ Βιετναμέζοι να μπορούν να λάβουν αναρρωτική άδεια;\n\nΤον Απρίλιο, ο εκπρόσωπος του ΠΟΥ στο Βιετνάμ, Kidong Park, εξέδωσε μια δήλωση επιβεβαιώνοντας ότι οποιαδήποτε προσπάθεια αλλαγής του σεξουαλικού προσανατολισμού ή της ταυτότητας φύλου των ΛΟΑΤΚΙ+ ατόμων «στερείται ιατρικής βάσης και είναι απαράδεκτη».\n\n«Δεν μπορούμε να υπερεκτιμήσουμε πόσο σημαντική είναι αυτή η ανακοίνωση», δήλωσε ο Kyle Knight, ανώτερος ερευνητής για την υγεία και τα ΛΟΑΤΚΙ+ δικαιώματα στο Human Rights Watch. «Ενώ οι συμπεριφορές δεν θα αλλάξουν από τη μια μέρα στην άλλη, αυτό σηματοδοτεί μια τεράστια αλλαγή. Ως η πιο αξιόπιστη πηγή ιατρικής εξουσίας στο Βιετνάμ, ο αντίκτυπος στις κοινωνικές αντιλήψεις περί queerness θα είναι τεράστιος».",
    "Financial Times: Η Ελλάδα ένα από τα εφτά οικονομικά θαύματα ενός ανήσυχου κόσμου": "Η Ελλάδα δεν λείπει από τη λίστα των χωρών που χαρακτηρίζονται ως «οικονομικά θαύματα», ενώ τον κατάλογο συμπληρώνουν το Βιετνάμ, η Ινδονησία, η Ινδία, η Πορτογαλία, η Σαουδική Αραβία και η Ιαπωνία\n\nΆρθρο του Ruchir Sharma, Προέδρου του Rochefeller International, στους Financial Times, αναφέρεται στις εφτά χώρες που ξεχωρίζουν σε παγκόσμιο επίπεδο για τα οικονομικά τους επιτεύγματα, σε μια περίοδο που επικρατεί η απόλυτη απαισιοδοξία, λόγω ύφεσης και πληθωρισμού.\n\nΗ Ελλάδα δεν λείπει από τη λίστα των χωρών που χαρακτηρίζονται ως «οικονομικά θαύματα», ενώ τον κατάλογο συμπληρώνουν το Βιετνάμ, η Ινδονησία, η Ινδία, η Πορτογαλία, η Σαουδική Αραβία και η Ιαπωνία.\n\nΌπως επισημαίνει ο αρθρογράφος των Financial Times, οι χώρες που περιλαμβάνονται στη λίστα με τα σύγχρονα οικονομικά θαύματα χαρακτηρίζονται από σχετικά ισχυρή ανάπτυξη, μέτρια επίπεδα πληθωρισμού και οι υψηλές αποδόσεις - σε αντίθεση με την παγκόσμια τάση.\n\nΑναφερόμενος στην Ελλάδα, ο Ruchir Sharma υπογραμμίζει πως η χώρα ανακάμπτει και έχει λάβει ιδιαίτερα μεγάλη ώθηση από τις ξένες επενδύσεις και τον τουρισμό, ο οποίος λόγω Covid είχε φτάσει στο 15% του ΑΕΠ, από 20%.\n\nΚατά τη διάρκεια της χρηματοπιστωτικής κρίσης, τα μη εξυπηρετούμενα δάνεια είχαν φτάσει στο 50%, ενώ πλέον το ποσοστό αυτό έχει καταγράψει απίστευτη μείωση και διαμορφώνεται σε λιγότερο από 10%. Η ανάπτυξη της χώρας ξεπερνά το 4%, ενώ ο πληθωρισμός υποχωρεί γρήγορα, γεγονός που οδηγεί τη χώρα σε γρήγορη οικονομική ανάκαμψη.\n\nΟ Ruchir Sharma σημειώνει πως τόσο η Ελλάδα όσο και η Πορτογαλία - που επίσης περιλαμβάνεται στη λίστα του με τα οικονομικά θαύματα - βρίσκονται σε φάση ανάκαμψης έχοντας μειώσει τα ελλείμματά τους, ενώ είναι λιγότερο εκτεθειμένες στις αναταράξεις της εφοδιαστικής αλυσίδας που σχετίζονται με τη Ρωσία.\n\nΕνδιαφέρον παρουσιάζει και ο επίλογος του άρθρου με τον συγγραφέα να διαπιστώνει πως παρά τα τα σημαντικά επιτεύγματα, οι χώρες αυτές θα μπορούσαν να χάσουν τη δυναμική της αν υπήρξε κάποια αλλαγή στην ηγεσία, την πολιτική που εφαρμόζεται ή να επικρατούσε εφησυχασμός.\n\nΣε κάθε περίπτωση, χάρη στις υφιστάμενες συνθήκες, η Ελλάδα, το Βιετνάμ, η Ινδονησία, η Ινδία, η Πορτογαλία, η Σαουδική Αραβία και η Ιαπωνία έχουν αναδειχθεί σε νικητές εν μέσω μιας περιόδου διεθνούς ανησυχίας.\n\nΠηγή: skai.gr\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Η Κυριακή Σπανού οδηγεί το Θεσσαλικό θέατρο στο Βιετνάμ και στη Σαγκάη": "Η καλλιτεχνική διευθύντρια του Θεσσαλικού Θεάτρου, Κυριακή Σπανού, μιλά στο NEWS 24/7 για το Θεσσαλικό Θέατρο και τις σημαντικές του διακρίσεις\n\nΜία σημαντική διάκριση για το Θεσσαλικό Θέατρο, αλλά και για τη σκηνοθέτιδα και καλλιτεχνική Διευθύντριά του, Κυριακή Σπανού, αποτελεί το γεγονός πως κλήθηκε από το Διεθνές Φεστιβάλ Πειραματικού Θεάτρου της Σαγκάης (Shanghai International Experimental Theatre Festival) και από το Διεθνές Φεστιβάλ Πειραματικού Θεάτρου στο Ανόι (The International Experimental Theatre Festival V, Hanoi-2022) να συμμετάσχει με δυο σκηνοθεσίες της.\n\nΠρόκειται για τα έργα «Τα Αγάλματα Περιμένουν» του Ανδρέα Φλουράκη και «Ο καλός άνθρωπος του Σετσουάν» και Μπέρτολτ Μπρέχτ, αντίστοιχα.\n\nΈτσι, το Θεσσαλικό Θέατρο προσθέτει άλλη μια διεθνή παρουσία στο ενεργητικό του, παραμένοντας πιστό στον στόχο του για διαρκή ενίσχυση της εξωστρέφειάς του. Ήταν το 2019, στο προηγούμενο Διεθνές Φεστιβάλ Πειραματικού Θεάτρου του Ανόι, όταν το Θεσσαλικό Θέατρο απέσπασε τρία αργυρά βραβεία στην υποκριτική, ένα χρυσό στην υποκριτική και ένα αργυρό βραβείο για τη σκηνοθεσία, με το έργο «Το χώμα βάφτηκε κόκκινο» σε σκηνοθεσία και θεατρική προσαρμογή της Κυριακής Σπανού.\n\n“Είναι πολύ σημαντική η διάκριση αυτή για το Θεσσαλικό θέατρο. Αυτή τη στιγμή, που μιλάμε, η παρουσία του με “Τα Αγάλματα Περιμένουν” του Ανδρέα Φλουράκη, στη Σαγκάη, η πρόσκληση του “Σετσουάν» στο Ανόι του Βιετνάμ, αλλά και η παρουσία μας στην περιφέρεια της Λάρισας, στην Αγιά με “Την ΠΟΛΙΝ” του Μάκη Λαχανά σε σκηνοθεσία Δ.Ι. Τσουμάνη.\n\nΗ συνύπαρξη στον οργανισμό μας διαφορετικών δυναμικών είναι κεντρική μου επιδίωξη από τότε που ανέλαβα. Η διεθνής διάκριση σημαίνει ότι θέλουν να ακούσουν τη «φωνή μας», ότι η δουλειά μας είναι υψηλού επιπέδου και στις ξένες σκηνές δοκιμάζεται αυτοτελώς ως καλλιτεχνικό αποτέλεσμα και όχι ως αποτέλεσμα αναγνωρισιμότητας προσώπων και δημοσίων σχέσεων. Αυτή η αυτοτέλεια του καλλιτεχνικού έργου και η ανταπόκριση του κοινού είναι πολύτιμη για τον καλλιτέχνη, και ακριβή αυτογνωσία” αναφέρει στο NEWS 24/7 η Κυριακή Σπανού.\n\nΠοια στοιχεία των δύο αυτών έργων πιστεύετε πως ξεχώρισαν και αποτέλεσαν αντικείμενο προσοχής;\n\nΚυριακή Σπανού: Τα «Αγάλματα περιμένουν», αναφέρονται σε ένα θέμα που πρώτη φορά ανεβαίνει στο θέατρο, φέρουν μια διακριτή καλλιτεχνική ταυτότητα και κυρίως φωτίζουν το θέμα του πολέμου (που μας περικυκλώνει) από μια απρόβλεπτη πλευρά. Και κυρίως το αδυσώπητο ερώτημα τους: Τι θα σώζαμε σήμερα σε περίπτωση κινδύνου (εκτός απ΄τον εαυτό μας). Παίχτηκαν πέρσι στην Προύσα και έκαναν μεγάλη εντύπωση, και είναι μια παράσταση απροσδόκητη και που δεν κατατάσσεται εύκολα. Για τον Καλό Άνθρωπο του Σετσουάν, υπόθεση μπορώ να κάνω, ότι είναι μια ωραία παράσταση και ίσως, επειδή είναι ρεπερτόριο, έχουν μέτρο σύγκρισης.\n\nΠώς καταφέρατε να “ανοίξετε” διεθνείς δρόμους για το Θεσσαλικό θέατρο; Πόσο πολύτιμη πιστεύετε πως είναι η εξαγωγή του ελληνικού θεάτρου και γιατί δε τη βλέπουμε συχνά;\n\nΚυριακή Σπανού: Όταν δεν είσαι ένα μεγάλο ίδρυμα, – αν και δεν είναι κομψό να αυτοεπαινούμεθα – είναι μεγάλο επίτευγμα. Προσπαθώ και προσπαθούμε να ενημερωνόμαστε να επιλέγουμε προσκλήσεις και να δημιουργούμε σχέσεις εμπιστοσύνης – που είναι το κλειδί στη διεθνή παρουσία – όπως με το Διεθνές Φεστιβάλ του Ανόι, που γίνεται κάθε τρία χρόνια, και είχαμε πάει το 2019 με “Το χώμα Βάφτηκε κόκκινο” που γύρισε βραβευμένο.\n\nΚοιτάξτε είναι πρόκληση και από άποψη παραγωγής αυτά τα ταξίδια, ειδικά για οργανισμούς του δικού μας μεγέθους. Κατά τη γνώμη μου έχουν γίνει προσπάθειες εξωστρέφειας (θυμάμαι πρόχειρα κάποιες πρωτοβουλίες του Διεθνούς Ινστιτούτου Θεάτρου), αλλά παραμένουν μεμονωμένες και σπασμωδικές. Η ήπια δύναμη της πολιτιστικής διπλωματίας είναι τεράστια, ειδικά στις εποχές που ζούμε! Η τέχνη αποτυπώνεται στη μνήμη και οι καλλιτέχνες χτίζουν πάντα απρόβλεπτες και κραταιές γέφυρες. Δε τη βλέπουμε συχνά αυτή την εξαγωγή του Ελληνικού θεάτρου γιατί φαίνεται δεν την αποζητάμε αρκετά. Κουτσά στραβά βολευόμαστε στα εγχώρια.\n\nΠόσο δύσκολο είναι να διευθύνετε καλλιτεχνικά ένα ελληνικό περιφερειακό θέατρο;\n\nΚυριακή Σπανού: Έχει τις χαρές του, γιατί δουλεύω με ανθρωπινότερους ρυθμούς, λύνω γρηγορότερα πρακτικά θέματα, προσλαμβάνω αδιαμεσολάβητες τις αντιδράσεις του κοινού της πόλης και απολαμβάνω την «ησυχία» της πρόβας μακριά απ΄ τη θορυβοκρατία της Αθήνας. Η εσωστρέφεια της περιφέρειας θολώνει κάπως τα όρια καλλιτεχνικού έργου και κοινωνικών σχέσεων. Και η έλλειψη ορατότητας, στο κέντρο, των περιφερειακών θεάτρων τα απομακρύνει από τον καλλιτεχνικό γίγνεσθαι και τα κάνει περιθωριακά αντί για περιφερειακά. Πίστη στο ρόλο τους στην κοινότητα, ισχυρή διακριτή ταυτότητα και ενίσχυση, κεντρικά και τοπικά.\n\nΤο μέγεθός των Περιφερειακών θεάτρων είναι προνόμιο κινητικότητας και ευελιξίας και αυτό ενισχύεται με συγκεκριμένες στοχεύσεις δράσεων. Και θα σας πω ότι αυτή η αυτουποτίμηση του «τίποτα δε γίνεται στην πόλη», επαναλαμβάνεται στο «τίποτα δε γίνεται στη χώρα» και πάει λέγοντας η ευκολία της απαξίωσης.\n\nΛίγα λόγια για τις παραστάσεις που διακρίθηκαν\n\nΤΑ ΑΓΑΛΜΑΤΑ ΠΕΡΙΜΕΝΟΥΝ\n\nΗ παράσταση συνδυάζει το αφηγηματικό στοιχείο από ντοκουμέντα της εποχής της Απόκρυψης του 1940, με τη μυθοπλασία: εικόνες ενός σύγχρονου κόσμου σε περίοδο αποσύνθεσης, φθοράς, εικόνες ανθρώπων χαμένων στην άγνοια και την εικονική πραγματικότητα, ανθρώπων που ερμηνεύουν τη ζωή με όρους NETFLIX. Αυτοί οι διασκορπισμένοι άνθρωποι, οι μοναχικοί και απελπισμένοι – τα «μελλοντικά αγάλματα» – δίπλα στα απομεινάρια του Ελληνικού Πολιτισμού αποκτούν ένα χαρακτήρα ανησυχητικό, μελαγχολικό, απόκοσμα επικίνδυνο.\n\nΠρόκειται για σύγχρονα, αντι-ηρωικά πρόσωπα που μπαίνουν στην ορχήστρα του Αρχαίου Θεάτρου και αυτή η τολμηρή και ριψοκίνδυνη επιλογή, ίσως ανοίγει έναν δρόμο για τη διερεύνηση της σχέσης μας με την αρχαιότητα. Τι είναι τα αγάλματα για τα αγόρια των γυμναστηρίων, για τις καθαρίστριες των μουσείων, για τα παιδιά των κλαμπ και των μπαρ της παραλίας, για όλα τα πρόσωπα που περπατούν σήμερα μπροστά από τα μνημεία και τα αρχαία θέατρα;\n\nΑυτός ο ανοίκειος συνδυασμός ντοκουμέντου, χιούμορ, λαϊκής κουλτούρας, επιστημονικής φαντασίας μέσα στο χώρο του Αρχαίου Θεάτρου είναι μια τολμηρή και ερευνητική καλλιτεχνική παρέμβαση, στην ανίχνευση της δικής μας σχέσης με τον πολιτισμό του τόπου μας.\n\nΘεατρικό έργο: Ανδρέας Φλουράκης/Σκηνοθεσία: Κυριακή Σπανού/Σκηνικά: Άση Δημητρολοπούλου/Κοστούμια: Ολυμπία Σιδερίδου/Κίνηση: Αναστασία Μπρουζιώτη/Πρωτότυπη Μουσική : Δεσποινίς Τρίχρωμη/Σχεδιαστής φωτισμών: Γιώργος Τέλλος/Παίζουν με αλφαβητική σειρά οι ηθοποιοί: Χριστίνα Βράκα, Θανάσης Ζέρβας, Χρήστος Κορδελάς, Μαρσέλα Λένα, Αναστασία Μπρουζιώτη, Αθηνά Σακαλή, Ηρακλής Τζαφέτας, Παναγιώτης Τόλιας./Βοηθός σχεδιαστή φωτισμών: Παναγιώτης Τσεβρένης/Βοηθός Σκηνοθέτη: Μαρία Παπουτσή/Επιμέλεια ήχου: Νίκος Γεωργάκης/Κατασκευή σκηνικού: Χρήστος Καράκης, Αχιλλέας Τζάνακας, Νίκος Ανδριανόπουλος, Φρέντυ Γκίζας,/Κατασκευή κοστουμιών: Νικολέττα Καΐση/Ηχογράφηση μίξη: Γιώτης Παρασκευαΐδης – Studio Aux/Φωτογραφίες παράστασης: Γιάννης Χατζηαντωνίου/Αφίσα: Μουτζούρα\n\n* Το Διεθνές Φεστιβάλ Πειραματικού Θεάτρου της Σαγκάης φέτος πραγματοποιείται διαδικτυακά λόγω των υγειονομικών μέτρων, στις 17-23 Οκτωβρίου 2022.\n\nΟ ΚΑΛΟΣ ΑΝΘΡΩΠΟΣ ΤΟΥ ΣΕΤΣΟΥΑΝ\n\nΗ ιστορία του Θεσσαλικού Θεάτρου συνδέεται άρρηκτα με το έργο του Μπρεχτ, καθώς ξεκίνησε την πορεία του ως ΔΗΠΕΘΕ με την εμβληματική παράσταση του Κύκλου με την κιμωλία σε σκηνοθεσία Κώστα Μπάκα. Ο Μπρεχτ και το έργο του αποκτούν πάντα μια νέα επικαιρότητα σε κρίσιμες στιγμές, ακριβώς γιατί δημιουργήθηκε σε δύσκολες συνθήκες.\n\nΟ Καλός άνθρωπος του Σετσουάν, κωμωδία και δράμα μαζί, ανεβαίνει για πρώτη φορά στο Θεσσαλικό Θέατρο, σε σκηνοθεσία Κυριακής Σπανού. Το έργο γράφτηκε στα χρόνια 1935-1941 και απηχεί την αγωνία του συγγραφέα για τα μεγάλα διλήμματα που έθετε μια τρομαχτική πραγματικότητα – είμαστε στην αρχή του Β’ Παγκοσμίου Πολέμου- για το άτομο που θέλει να επιβιώσει με οποιοδήποτε τρόπο. Συνάμα διερευνά την έννοια της ατομικής ευθύνης όταν όλα γύρω είναι τόσο αδυσώπητα. Η ηρωίδα του έργου αναρωτιέται «πώς να είσαι καλός όταν όλα είναι τόσο ακριβά;». Τί σημαίνει να είναι κάποιος καλός και γενναιόδωρος στο σύγχρονο καπιταλιστικό κόσμο;\n\nΣτον Καλό άνθρωπο του Σετσουάν, μια καλή πόρνη είναι η μόνη, σ΄όλο το Σετσουάν, που φιλοξενεί τρεις θεούς που κατεβαίνουν στη γη σε αναζήτηση ενός τουλάχιστον καλού ανθρώπου. Σε ανταμοιβή οι Θεοί της δίνουν ένα μικρό ποσόν και η Σεν Τε (αυτό είναι το όνομά της) αγοράζει ένα μικρό καπνοπωλείο. Όταν κάμποσοι φτωχοί του Σετσουάν ζητούν τη βοήθειά της, η Σεν Τε τη δίνει απλόχερα και σε δυο μέρες κιόλας κινδυνεύει να χάσει το μαγαζί της. Τα πράγματα περιπλέκονται όταν ερωτεύεται έναν άνεργο αεροπόρο και προσπαθεί να του εξασφαλίσει μια θέση πιλότου στο Πεκίνο. Μπροστά στο αδιέξοδο επινοεί έναν ξάδελφο το Σουι Τα, που μπορεί να τη βγάλει από τη δύσκολη θέση, όπως και γίνεται. Για να το κάνει όμως αυτό ο ξάδελφος γίνεται ένας σκληρός επιχειρηματίας που ξέρει να επενδύει σωστά. Οι φίλοι της όμως αναζητούν την Σεν Τε και κατηγορούν τον Σουι Τα ότι την εξαφάνισε. Στη Δίκη που ακολουθεί φαίνεται η γυμνή αλήθεια, ότι ο καλός και ο κακός άνθρωπος είναι το ίδιο πρόσωπο.\n\nΟ Καλός άνθρωπος του Σετσουάν έχει τη μορφή μιας παραβολής για τα διλήμματα και το διχασμό του ανθρώπου και των σύγχρονων κοινωνιών.\n\nΜετάφραση: Άννυ Κολτσιδοπούλου/Δραματουργική επεξεργασία: Κυριακή Σπανού/Σκηνικά: Φωκίων Βέττας/Καλλιτεχνικός συνεργάτης: Ολυμπία Σιδερίδου/Κοστούμια: Μάρθα Φωκά/Μουσική: Κώστας Βόμβολος/Κίνηση: Αναστασία Μπρουζιώτη/Φωτισμοί: Ζωή Μολυβδά-Φαμέλη/Βίντεο: Βαγγέλης Αντωνόπουλος/Φωτογραφίες: Γιάννης Χατζηαντωνίου/Βοηθός σκηνοθέτη: Μαρία Παπουτσή/Βοηθός σκηνογράφου: Μαρία Όσσα/Διεύθυνση Παραγωγής και Ήχος: Νίκος Γεωργάκης/Φώτα: Μάκης Παπατριανταφύλλου – Γιώργος Γκόλαντας/Κατασκευή κοστουμιών: Νικολέτα Καίση/Κατασκευή σκηνικού: Χρήστος Καράκης – Νίκος Ανδριανόπουλος/Αφίσα – Πρόγραμμα: Μουτζούρα.\n\nΠηγή: news247.gr\n\nΑκολουθήστε το στο Google News και μάθετε πρώτοι όλες τις ειδήσεις.",
    "Συμφωνία Ταϊλάνδης-Βιετνάμ: Ένας νέος πονοκέφαλος για τις αγορές τροφίμων;": "H Ταϊλάνδη και το Βιετνάμ συμφώνησαν να συνεργαστούν με στόχο την αύξηση των τιμών του ρυζιού στις διεθνείς αγορές, δήλωσε πρόσφατα αξιωματούχος του Υπουργείου Γεωργίας της Ταϊλάνδης.\n\nΕίναι η πρώτη φορά που οι δύο χώρες ενώνουν τις δυνάμεις τους για κάτι τέτοιο, ενώ οι συνομιλίες είχαν ξεκινήσει τον περασμένο Μάιο. Ταϊλάνδη και Βιετνάμ αντιπροσωπεύουν το 10% της παγκόσμιας παραγωγής ρυζιού και το 26% των εξαγωγών. Ακόμη παραμένει άγνωστο το πότε θα λάβουν χώρα οι αυξήσεις στην τιμή του ρυζιού, σύμφωνα με το Reuters.",
    "Γυναίκα ισχυρίζεται ότι ζει πίνοντας μόνο νερό τα τελευταία 41 χρόνια": ". vietgiaitri\n\nΜια γυναίκα από το Βιετνάμ ισχυρίζεται ότι σταμάτησε να τρώει στερεά τροφή πριν από τέσσερις δεκαετίες και από τότε ζει πίνοντας νερό με λίγο αλάτι, ζάχαρη και χυμό λεμονιού.\n\nΠρόκειται για την Νγοκ, 63 ετών, που είναι διάσημη στην γενέτειρά της στην κοινότητα Ταν Τράς, στην επαρχία Λόγκ Αν του Βιετνάμ, για την πολύ μοναδική διατροφή της.\n\nΔιαφήμιση\n\nΤα τελευταία 41 χρόνια, φέρεται να ζει πίνοντας μόνο νερό με λίγα γραμμάρια αλάτι και ζάχαρη, καθώς και λίγο χυμό λεμονιού, αποφεύγοντας εντελώς όλα τα άλλα θρεπτικά συστατικά, αναφέρει το Vietgiaitri.com.\n\nΌχι μόνο διατηρεί τη φόρμα της, αλλά είναι καλά στην υγεία της, είναι πάντα γεμάτη ενέργεια και μπορεί να εκτελέσει στάσεις γιόγκα που άνθρωποι νεότεροι από αυτήν δεν θα ονειρεύονταν καν να επιχειρήσουν.\n\n. vietgiaitri.com\n\nΗ κυρία Νγοκ έτρωγε ρύζι και άλλες στερεές τροφές μέχρι την ηλικία των 21 ετών. Ξαφνικά άρχισε να αντιμετωπίζει σοβαρά προβλήματα υγείας. Η όρασή της άρχισε να επιδεινώνεται, το στομάχι της πονούσε συνεχώς και έκανε εμετό σε καθημερινή βάση.\n\nΔιαφήμιση\n\nΟι εξετάσεις αίματος αποκάλυψαν ότι έπασχε από μια ασθένεια του αίματος. Οι γιατροί της συνταγογράφησαν φάρμακα για να γιατρευτεί ωστόσο η Νγοκ δεν είδε καμία σημαντική βελτίωση στην υγεία της έτσι αποφάσισε να σταματήσει τα φάρμακά της, νομίζοντας ότι δεν είχε πολύ χρόνο ζωής.\n\n. vietgiaitri.com\n\nΤότε ήταν που ένας γιατρός φέρεται να τη συμβούλεψε να αρχίσει να πίνει νερό αναμεμειγμένο με λίγο αλάτι και ζάχαρη και να σταματήσει να τρώει στερεές τροφές. Της είπε ότι θα μπορούσε να στύψει λίγο χυμό φρούτων στο νερό αν ήθελε, αλλά τίποτα άλλο.\n\nΟ μυστηριώδης άνδρας της είπε ότι ακολουθώντας αυτή τη δίαιτα θα σώσει την όρασή της και ίσως ακόμη και να θεραπεύσει την ασθένεια του αίματος της, αλλά επέμεινε να μην αποκαλύψει ποτέ το όνομά του σε κανέναν, επειδή η μέθοδος ήταν εντελώς αντιεπιστημονική και οι άνθρωποι θα τον επέκριναν γι′ αυτήν.\n\nΗ γυναίκα κράτησε την υπόσχεσή της ακόμη και μετά τον θάνατο του ευεργέτη της. Κανείς, ούτε καν η οικογένειά της δεν ξέρει το όνομά του, και κανείς δεν θα το μάθει ποτέ.\n\nΔιαφήμιση\n\n. vietgiaitri.com\n\nΤο μόνο πράγμα που μπορεί να πει είναι ότι η συμβουλή του λειτούργησε και είναι ζωντανή απόδειξη αυτού. Ωστόσο, δεν συνιστά τη δίαιτα με βάση το νερό σε κανέναν, γιατί αναγνωρίζει ότι μπορεί να είναι επικίνδυνη. Θεωρεί την περίπτωσή της ως θαύμα και πιστώνει τις θρησκευτικές της πεποιθήσεις για την επιτυχία της δίαιτας.\n\nΗ Νγοκ θυμήθηκε ότι όταν άρχισε να ζει αποκλειστικά στο νερό, πριν από 41 χρόνια, η οικογένειά της ήταν εντελώς αντίθετη, κατηγορώντας την ότι ήθελε να πεθάνει από την πείνα.\n\nΚάποια στιγμή, απείλησαν να κάνουν απεργία πείνας μαζί της, για να πεθάνουν μαζί, αλλά εκείνη κατάφερε να τους πείσει ότι δεν προσπαθούσε να βάλει τέλος στη ζωή της, αλλά ότι ίσχυε ακριβώς το αντίθετο. Όταν η υγεία της άρχισε να βελτιώνεται, σταμάτησαν να της ζητούν να τρώει κανονικό φαγητό.\n\n. vietgiaitri.com\n\nΔιαφήμιση\n\nΑφού η υγεία της βελτιώθηκε, η Νγοκ ξεκίνησε το ταξίδι της στην προσπάθεια να γίνει γιατρός.\n\nΑυτή τη στιγμή είναι μέλος του Long An Acupuncture Association, είναι καθηγήτρια γιόγκα και είναι υπέρμαχος της γιόγκα και της άσκησης.",
    "Η Κυριακή Σπανού και το Θεσσαλικό Θέατρο στην Κίνα και το Βιετνάμ": "Η σκηνοθέτις και καλλιτεχνική Διευθύντρια του Θεσσαλικού Θεάτρου Κυριακή Σπανού καλείται από το Διεθνές Φεστιβάλ Πειραματικού Θεάτρου της Σαγκάης (Shanghai International Experimental Theatre Festival) και από το Διεθνές Φεστιβάλ Πειραματικού Θεάτρου στο Ανόι (The International Experimental Theatre Festival V, Hanoi-2022) να συμμετάσχει με δυο σκηνοθεσίες της.\n\nΠρόκειται για τα έργα «Τα Αγάλματα Περιμένουν» του Ανδρέα Φλουράκη και «Ο καλός άνθρωπος του Σετσουάν» και Μπέρτολτ Μπρέχτ, αντίστοιχα. Το Θεσσαλικό Θέατρο προσθέτει άλλη μια διεθνή παρουσία στο ενεργητικό του, παραμένοντας πιστό στον στόχο του για διαρκή ενίσχυση της εξωστρέφειάς του.\n\nΉταν το 2019, στο προηγούμενο Διεθνές Φεστιβάλ Πειραματικού Θεάτρου του Ανόι, όταν το Θεσσαλικό Θέατρο απέσπασε τρία αργυρά βραβεία στην υποκριτική, ένα χρυσό στην υποκριτική και ένα αργυρό βραβείο για τη σκηνοθεσία, με το έργο «Το χώμα βάφτηκε κόκκινο» σε σκηνοθεσία και θεατρική προσαρμογή της Κυριακής Σπανού.\n\nΔείτε εδώ αποσπάσμα από την κρατική τηλεόραση του Βιετνάμ\n\nΛίγα λόγια για τις παραστάσεις\n\nΤΑ ΑΓΑΛΜΑΤΑ ΠΕΡΙΜΕΝΟΥΝ\n\nΗ παράσταση συνδυάζει το αφηγηματικό στοιχείο από ντοκουμέντα της εποχής της Απόκρυψης του 1940, με τη μυθοπλασία: εικόνες ενός σύγχρονου κόσμου σε περίοδο αποσύνθεσης, φθοράς, εικόνες ανθρώπων χαμένων στην άγνοια και την εικονική πραγματικότητα, ανθρώπων που ερμηνεύουν τη ζωή με όρους NETFLIX. Αυτοί οι διασκορπισμένοι άνθρωποι, οι μοναχικοί και απελπισμένοι – τα «μελλοντικά αγάλματα» – δίπλα στα απομεινάρια του Ελληνικού Πολιτισμού αποκτούν ένα χαρακτήρα ανησυχητικό, μελαγχολικό, απόκοσμα επικίνδυνο.\n\nΠρόκειται για σύγχρονα, αντι-ηρωικά πρόσωπα που μπαίνουν στην ορχήστρα του Αρχαίου Θεάτρου και αυτή η τολμηρή και ριψοκίνδυνη επιλογή, ίσως ανοίγει έναν δρόμο για τη διερεύνηση της σχέσης μας με την αρχαιότητα. Τι είναι τα αγάλματα για τα αγόρια των γυμναστηρίων, για τις καθαρίστριες των μουσείων, για τα παιδιά των κλαμπ και των μπαρ της παραλίας, για όλα τα πρόσωπα που περπατούν σήμερα μπροστά από τα μνημεία και τα αρχαία θέατρα;\n\nΑυτός ο ανοίκειος συνδυασμός ντοκουμέντου, χιούμορ, λαϊκής κουλτούρας, επιστημονικής φαντασίας μέσα στο χώρο του Αρχαίου Θεάτρου είναι μια τολμηρή και ερευνητική καλλιτεχνική παρέμβαση, στην ανίχνευση της δικής μας σχέσης με τον πολιτισμό του τόπου μας.\n\nΗ ΤΑΥΤΟΤΗΤΑ ΤΗΣ ΠΑΡΑΣΤΑΣΗΣ\n\nΘεατρικό έργο: Ανδρέας Φλουράκης\n\nΣκηνοθεσία: Κυριακή Σπανού\n\nΣκηνικά: Άση Δημητρολοπούλου\n\nΚοστούμια: Ολυμπία Σιδερίδου\n\nΚίνηση: Αναστασία Μπρουζιώτη\n\nΠρωτότυπη Μουσική : Δεσποινίς Τρίχρωμη\n\nΣχεδιαστής φωτισμών: Γιώργος Τέλλος\n\nΠαίζουν με αλφαβητική σειρά οι ηθοποιοί: Χριστίνα Βράκα, Θανάσης Ζέρβας, Χρήστος Κορδελάς, Μαρσέλα Λένα, Αναστασία Μπρουζιώτη, Αθηνά Σακαλή, Ηρακλής Τζαφέτας, Παναγιώτης Τόλιας.\n\nΒοηθός σχεδιαστή φωτισμών: Παναγιώτης Τσεβρένης\n\nΒοηθός Σκηνοθέτη: Μαρία Παπουτσή\n\nΕπιμέλεια ήχου: Νίκος Γεωργάκης\n\nΚατασκευή σκηνικού: Χρήστος Καράκης, Αχιλλέας Τζάνακας, Νίκος Ανδριανόπουλος, Φρέντυ Γκίζας,\n\nΚατασκευή κοστουμιών: Νικολέττα Καΐση\n\nΗχογράφηση μίξη: Γιώτης Παρασκευαΐδης – Studio Aux\n\nΦωτογραφίες παράστασης: Γιάννης Χατζηαντωνίου\n\nΑφίσα: Μουτζούρα\n\n* Το Διεθνές Φεστιβάλ Πειραματικού Θεάτρου της Σαγκάης φέτος πραγματοποιείται διαδικτυακά λόγω των υγειονομικών μέτρων, στις 17-23 Οκτωβρίου 2022.\n\nΟ ΚΑΛΟΣ ΑΝΘΡΩΠΟΣ ΤΟΥ ΣΕΤΣΟΥΑΝ\n\nΗ ιστορία του Θεσσαλικού Θεάτρου συνδέεται άρρηκτα με το έργο του Μπρεχτ, καθώς ξεκίνησε την πορεία του ως ΔΗΠΕΘΕ με την εμβληματική παράσταση του Κύκλου με την κιμωλία σε σκηνοθεσία Κώστα Μπάκα. Ο Μπρεχτ και το έργο του αποκτούν πάντα μια νέα επικαιρότητα σε κρίσιμες στιγμές, ακριβώς γιατί δημιουργήθηκε σε δύσκολες συνθήκες.\n\nΟ Καλός άνθρωπος του Σετσουάν, κωμωδία και δράμα μαζί, ανεβαίνει για πρώτη φορά στο Θεσσαλικό Θέατρο, σε σκηνοθεσία Κυριακής Σπανού. Το έργο γράφτηκε στα χρόνια 1935-1941 και απηχεί την αγωνία του συγγραφέα για τα μεγάλα διλήμματα που έθετε μια τρομαχτική πραγματικότητα – είμαστε στην αρχή του Β’ Παγκοσμίου Πολέμου- για το άτομο που θέλει να επιβιώσει με οποιοδήποτε τρόπο. Συνάμα διερευνά την έννοια της ατομικής ευθύνης όταν όλα γύρω είναι τόσο αδυσώπητα. Η ηρωίδα του έργου αναρωτιέται «πώς να είσαι καλός όταν όλα είναι τόσο ακριβά?». Τί σημαίνει να είναι κάποιος καλός και γενναιόδωρος στο σύγχρονο καπιταλιστικό κόσμο?\n\nΟ Μπρεχτ είναι (μαζί με τον Μπέκετ) η πιο επιδραστική προσωπικότητα στο δυτικό μεταπολεμικό θέατρο. Άνοιξε χωρίς δισταγμούς τη θεατρική φόρμα σε όλα τα είδη της παράδοσης και έτσι οδήγησε τους νεότερους σε πολλούς και διαφορετικούς καλλιτεχνικούς δρόμους. Ο ίδιος πίστευε στην ψυχαγωγική αλλά και παιδαγωγική διάσταση του θεάτρου. Με έναυσμα τις απόψεις του όλοι οι μεταγενέστεροι κλήθηκαν να απαντήσουν στο ερώτημα, εάν το θέατρο μπορεί να αλλάξει τον κόσμο.\n\nΣτον Καλό άνθρωπο του Σετσουάν, μια καλή πόρνη είναι η μόνη, σ΄όλο το Σετσουάν, που φιλοξενεί τρεις θεούς που κατεβαίνουν στη γη σε αναζήτηση ενός τουλάχιστον καλού ανθρώπου. Σε ανταμοιβή οι Θεοί της δίνουν ένα μικρό ποσόν και η Σεν Τε (αυτό είναι το όνομά της) αγοράζει ένα μικρό καπνοπωλείο. Όταν κάμποσοι φτωχοί του Σετσουάν ζητούν τη βοήθειά της, η Σεν Τε τη δίνει απλόχερα και σε δυο μέρες κιόλας κινδυνεύει να χάσει το μαγαζί της. Τα πράγματα περιπλέκονται όταν ερωτεύεται έναν άνεργο αεροπόρο και προσπαθεί να του εξασφαλίσει μια θέση πιλότου στο Πεκίνο. Μπροστά στο αδιέξοδο επινοεί έναν ξάδελφο το Σουι Τα, που μπορεί να τη βγάλει από τη δύσκολη θέση, όπως και γίνεται. Για να το κάνει όμως αυτό ο ξάδελφος γίνεται ένας σκληρός επιχειρηματίας που ξέρει να επενδύει σωστά. Οι φίλοι της όμως αναζητούν την Σεν Τε και κατηγορούν τον Σουι Τα ότι την εξαφάνισε. Στη Δίκη που ακολουθεί φαίνεται η γυμνή αλήθεια, ότι ο καλός και ο κακός άνθρωπος είναι το ίδιο πρόσωπο.\n\nΟ Καλός άνθρωπος του Σετσουάν έχει τη μορφή μιας παραβολής για τα διλήμματα και το διχασμό του ανθρώπου και των σύγχρονων κοινωνιών.\n\nΗ ΤΑΥΤΟΤΗΤΑ ΤΗΣ ΠΑΡΑΣΤΑΣΗΣ\n\nΜετάφραση: Άννυ Κολτσιδοπούλου\n\nΔραματουργική επεξεργασία: Κυριακή Σπανού\n\nΣκηνικά: Φωκίων Βέττας\n\nΚαλλιτεχνικός συνεργάτης: Ολυμπία Σιδερίδου\n\nΚοστούμια: Μάρθα Φωκά\n\nΜουσική: Κώστας Βόμβολος\n\nΚίνηση: Αναστασία Μπρουζιώτη\n\nΦωτισμοί: Ζωή Μολυβδά-Φαμέλη\n\nΒίντεο: Βαγγέλης Αντωνόπουλος\n\nΦωτογραφίες: Γιάννης Χατζηαντωνίου\n\nΒοηθός σκηνοθέτη: Μαρία Παπουτσή\n\nΒοηθός σκηνογράφου: Μαρία Όσσα\n\nΔιεύθυνση Παραγωγής και Ήχος: Νίκος Γεωργάκης\n\nΦώτα: Μάκης Παπατριανταφύλλου – Γιώργος Γκόλαντας\n\nΚατασκευή κοστουμιών: Νικολέτα Καίση\n\nΚατασκευή σκηνικού: Χρήστος Καράκης – Νίκος Ανδριανόπουλος\n\nΑφίσα – Πρόγραμμα: Μουτζούρα\n\nΛίγα λόγια για το έργο του Θεσσαλικού Θεάτρου τα τελευταία 4 χρόνια\n\nΤο ΘΕΣΣΑΛΙΚΟ ΘΕΑΤΡΟ με την καλλιτεχνική διεύθυνση της Κυριακής Σπανού τα τελευταία τέσσερα χρόνια, είναι αυτή τη στιγμή ένα πρότυπο περιφερειακού θεάτρου με ευρωπαικά στάνταρ. Σε καιρούς δύσκολους, αλλά με την αμέριστη συμπαράσταση του Δήμου Λαρισαίων το Θεσσαλικό Θέατρο βγαίνει μπροστά με πέντε σκηνές που λειτουργούν συστηματικά μέσα σε κάθε θεατρική σεζόν: ΚΕΝΤΡΙΚΉ ΣΚΗΝΗ (με δύο έργα), ΠΑΙΔΙΚΗ ΣΚΗΝΗ, ΠΕΙΡΑΜΑΤΙΚΗ ΣΚΗΝΗ, ΘΕΣΣΑΛΙΚΟ on the Road και ΚΑΛΟΚΑΙΡΙΝΗ ΠΕΡΙΟΔΕΙΑ. Εκτελεί ένα ποικίλο ρεπερτόριο που εκτείνεται από το νεοελληνικό έργο στο κλασικό ρεπερτόριο και τη σύγχρονη δραματουργία.\n\nΑνοίγει τις πόρτες του στην πόλη με το Θεατρικό εργαστήριο και οργανώνει εκπαιδευτικά προγράμματα και συνέργειες με την εκπαιδευτική κοινότητα της πόλης. Αν προσθέσουμε τα Δευτερότριτα στο Θεσσαλικό Θέατρο για Θεσσαλούς καλλιτέχνες, τη Θεατρική Άνοιξη και τις Συναντήσεις του Φθινοπώρου υποστηρίζει ένα πρόγραμμα ευρωπαικών προδιαγραφών που η πόλη της Λάρισας το αξίζει και μπορεί να το υποστηρίξει. Επιστέγασμα αυτής της σύντομης αλλά πυκνής πορείας του Θεσσαλικού Θεάτρου τα τέσσσερα τελευταία χρόνια είναι η συμμετοχή του στο 4ο Διεθνές Φεστιβάλ Πειραματικού Θεάτρου στο Ανόι του Βιετνάμ, απ΄όπου και γύρισε βραβευμένο για την παραγωγή του ΤΟ ΧΩΜΑ ΒΑΦΤΗΚΕ ΚΟΚΚΙΝΟ σε σκηνοθεσία της Καλλιτεχνικής του Διευθύντριας Κυριακής Σπανού, που τιμά την ιστορία της Θεσσαλίας. Κανένα Δημοτικό Θέατρο της Ελλάδας τα τελευταία 40 χρόνια δεν έχει ταξιδέψει τόσο μακριά με δικό του έργο του, κανένα δε γύρισε βραβευμένο σε τέτοια υψηλού επιπεδου διοργάνωση. Πρόκειται για ένα μοναδικό επίτευγμα του Θεσσαλικού Θεάτρου και του Ελληνικού θεάτρου γενικότερα.\n\nΤο Θεσσαλικό Θέατρο δημιουργεί σταδιακά τη βάση ενός θεάτρου συνόλου και ανοίγει τις σκηνές του με τόλμη στην καλλιτεχνική κοινότητα της χώρας. Στις σκηνές του μέσα σε τεσσερα χρόνια (που υπήρχε και η πανδημία) έχουν ήδη σκηνοθετήσει εκτός απ΄την Κυριακή Σπανού δέκα σκηνοθέτες των νεώτερων γενιών καθώς και ο Κώστας Τσιάνος, αριθμός πρωτοφανής για την ιστορία του Θεσσαλικού Θεάτρου σε τόσο μικρό χρονικό διάστημα. Νέες φωνές, νέες θεατρικές φόρμες όπως ζητάει και ο Κόστια στο Γλάρο του Τσέχωφ.\n\nΤο ΘΕΣΣΑΛΙΚΟ ΘΕΑΤΡΟ, με την πρόσφατη βράβευσή του στο Διεθνές Φεστιβάλ Πειραματικού Θεάτρου 2019 του Βιετνάμ, την εκ νέου πρόσκλησή του στο Φεστιβάλ του 2022 με το έργο του Μπρεχτ, την πρόσκληση στη Σαγκάη, την παρουσία του στο Ηρώδειο με Τα Αγάλματα περιμένουν το Σεπτέμβριο του 2021, έχει πια μπει στον 21ο αιώνα με τεράστιες καλλιτεχνικές επιτυχίες, που συνάδουν με αυτό που συμβαίνει στον παγκόσμιο θεατρικό χάρτη.\n\nΜεγάλης σημασίας είναι και η ένταξή του για πρώτη φορά στο Διεθνές Δίκτυο Αρχαίου Δράματος. Τον περασμένο Ιούνιο ολοκληρώθηκε η δεύτερη συνάντηση με residency φοιτητών προπτυχιακών και μεταπτυχιακών φοιτητών (μεταπτυχιακού προγράμματος που διευθύνει η Katie Mitchel) του Πανεπιστημίου του Λονδίνου.\n\nΤο ΘΕΣΣΑΛΙΚΟ ΘΕΑΤΡΟ είναι ένα Ευρωπαϊκό θέατρο του 21ου αιώνα, με βαθιές ρίζες στον τόπο που το γέννησε.",
    "Ακίνητα: Πώς χωράς μια 4μελή οικογένεια σε οικόπεδο πλάτους 4 μέτρων": "Με τις αγορές κατοικιών να βρίσκονται σε ράλι τα τελευταία χρόνια, η τάση της στροφής σε όλο και μικρότερα σπίτια φτάνει συχνά σε ακραία επίπεδα.\n\nΙδιοκτήτες και αρχιτέκτονες επιχειρούν να χωρέσουν όσο το δυνατόν περισσότερα σε λίγα τετραγωνικά, με την ODDO Architects του Βιετνάμ να καταφέρνει να χτίσει ένα σπίτι με πλάτος μόλις 4 μέτρων που ωστόσο χωρά μια 4μελή οικογένεια.\n\nΤο ακίνητο, που είναι γνωστό ως TH House, έχει πλάτος 4 μέτρων και βάθος σχεδόν 6 μέτρων.\n\nΜε δεδομένους τους περιορισμούς του οικοπέδου, οι αρχιτέκτονες αποφάσισαν να χτίσουν σε ύψος, ώστε κάθε μέλος της οικογένειας –μεταξύ των οποίων και δύο μικρά παιδιά- να έχει τον δικό του προσωπικό χώρο.\n\nΈτσι, η κεντρική είσοδος από τον δρόμο οδηγεί στην κουζίνα και τον χώρο της τραπεζαρίας, που βρίσκονται στον πρώτο όροφο.\n\nΤο σαλόνι βρίσκεται στον τρίτο όροφο, ανάμεσα στο μάστερ υπνοδωμάτιο που βρίσκεται στον δεύτερο όροφο, και το δωμάτιο των παιδιών, στον τέταρτο όροφο.\n\nΤέτοια μικρά σπίτια αλλά και πολύ στενοί δρόμοι αποτελούν τον κανόνα στο Ανόι του Βιετνάμ.\n\nΗ κατασκευαστική εταιρεία αναγκάστηκε να χρησιμοποιήσει tuk-tuks για να φέρει τα οικοδομικά υλικά, γιατί ο δρόμος στον οποίο χτίστηκε το σπίτι ήταν πολύ στενός για να χωρέσει ένα φορτηγό.\n\nΠαρά τους μικρούς χώρους, το σπίτι είναι πολύ φωτεινό, καθώς έχει έναν ολόκληρο τοίχο από τζάμι.\n\nmoneyreview.gr\n\nΔιαβάστε επίσης:\n\nΖωή σε 7,5 τετραγωνικά: Πώς είναι να μένεις στο μικρότερο διαμέρισμα της Νέας Υόρκης\n\nIkea: Μπορεί ο άνθρωπος να ζήσει σε 10 τ.μ.; Με ενοίκιο 0,77 ευρώ τον μήνα, ναι\n\nΤο «χρυσό κελί»: Το διαμέρισμα των 7 τ.μ. που πουλήθηκε για 108.000 ευρώ\n\nΑκολουθήστε το Money Review στο Google News",
    "Πόλεμος στην Ουκρανία: Η αντεπίθεση του Κιέβου και οι εκτιμήσεις για «ρωσικό Βιετνάμ»": "Οι αεροπορικοί βομβαρδισμοί και οι αναλύσεις των ειδικών\n\nΤι συνέβη στο Βιετνάμ\n\nΜε τη συμπλήρωσηαπό την έναρξη της «ειδικής στρατιωτικής επιχείρησης» της, η κατάσταση στατης αχανούς χώρας φαντάζει, παρά ξεκάθαρη για τοπου εξαπέλυσε οτον περασμένο Φεβρουάριο απέτυχε να υποτάξει πλήρως το Κίεβο, που. Οιπλέον εκμεταλλεύονται στο έπακρο την, τις πολυάριθμες απώλειές τους και την έλλειψη ασφαλούς καιεπικοινωνιών.Την ίδια ώρα, τα ρωσικά στρατεύματα χτυπούν στα τυφλά, μεπου στοχεύουν σε «μαζικά πλήγματα»,, σύμφωνα με το Euronews, στη βορειοανατολική περιοχή τουκαι στην ανατολική περιοχή τουΔιεθνείς αναλυτέςξεκάθαρα πλέον ότι η Ουκρανία απέχει ελάχιστα από το να αποτελέσει το, σε περίπτωση που τα στρατεύματα τηςδεν καταφέρουν να φρενάρουν τηντις επόμενες μέρες.Ο πόλεμος του Βιετνάμ ήταν ίσως ημεταξύ Δύσης και Ανατολής κατά τη διάρκεια του. Θεωρητικά η μάχη ήταν μεταξύ τουτου Βιετνάμ (Βόρειο Βιετνάμ) και της(Νότιο Βιετνάμ). Οι αμερικανικέςστο σύνολο του πολέμου, ανήλθαν στους, ενώ πάνω από",
    "Δείτε την εξάχρονη περιπέτεια ενός φωτογράφου που καταγράφει τη διαφορετικότητα του Βιετνάμ!": "Ο φωτογράφος Jason Kane ζει στο Βιετνάμ εδώ και έξι χρόνια, και απαθανατίζει υπέροχα πορτρέτα του τοπικού πληθυσμού.\n\nΟ Ιρλανδός φωτογράφος Jason Kane, λέει ότι το Βιετνάμ είναι μια χώρα πλούσια σε φωτογραφικές ευκαιρίες, και ένα μέρος πολύ ιδιαίτερο για κάθε φωτογράφο. Αναφέρει το εξής:\n\nΗ ποικιλομορφία σε όλη τη χώρα προσφέρει πολλές ευκαιρίες για εντυπωσιακές λήψεις. Στις πολυσύχναστες πόλεις και τις κατοικημένες αγροτικές περιοχές, είναι εύκολο να πλησιάσετε πολλούς φιλικούς και φιλόξενους ανθρώπους που μπορούν να γίνουν το θέμα σας, και δεν είστε ποτέ πολύ μακριά από ένα όμορφο τοπίο ή μια μοναδική σκηνή. Προτιμώ να ταξιδεύω με μοτοσικλέτα για να μπορώ να έχω πρόσβαση ανάμεσα στα αγροτικά τοπία.\n\nΟι φωτογραφίες του Kane, επιβεβαιώνουν τον ισχυρισμό του για ποικιλομορφία και πολλές φωτογραφικές ευκαιρίες:\n\nΟ φωτογράφος συμβουλεύει ότι είναι καλύτερα να κάνετε μια προσπάθεια να συνδεθείτε με κάποιον άνθρωπο προτού τραβήξετε τη φωτογραφία του.\n\nΟι αντιδράσεις μπορούν σίγουρα να είναι ανάμεικτες, για οποιονδήποτε οπουδήποτε, όλοι νιώθουμε διαφορετικά όταν έχουμε μια κάμερα στραμμένη προς το μέρος μας. Όσο για μένα, φροντίζω, ή τουλάχιστον προσπαθώ να αλληλεπιδράσω με τα θέματά μου, να καταρρίψω αυτό το εμπόδιο του αγνώστου, και να έχω τους ανθρώπους και το περιβάλλον τους να με καλωσορίζουν σε αυτό. Εάν αισθανθώ ότι αυτό δεν είναι δυνατό, τότε θα προτιμούσα να μην είμαι παρεμβατικός σε καμία περίπτωση.\n\nΟ φωτογράφος έφτασε στο σημείο να μάθει τη βιετναμέζικη γλώσσα για να ξεπεράσει περαιτέρω αυτά τα εμπόδια, και να δημιουργήσει φιλική και ζεστή ατμόσφαιρα.\n\nΗ αντίδραση σε έναν δυτικό που μιλάει την τοπική γλώσσα είναι σχεδόν πάντα θετική.\n\nΌσο αφορά τον εξοπλισμό, ο Kane χρησιμοποιεί μια Canon RF κάμερα, και αναφέρει ότι του αρέσει να φωτογραφίζει με παλιούς χειροκίνητους prime φακούς, εστιακού μήκους κυρίως 85mm ή 50mm για φωτογραφίες δρόμου και πορτρέτα, και χρησιμοποιεί και έναν ζουμ φακό 24-105mm για τοπία.\n\nΟι prime χειροκίνητοι φακοί, με κάνουν να σκέφτομαι πολύ περισσότερο το φως με το οποίο φωτογραφίζω, και υπάρχει κάτι σχεδόν ρομαντικό σε αυτό για μένα, κρατώντας αυτήν την αναλογική πτυχή της φωτογραφίας.\n\nΟι ευκαιρίες είναι ατελείωτες, και η υπομονή είναι το κλειδί. Μπορεί να αισθάνεστε ότι θέλετε να τραβήξετε τα πάντα με τη μία. Οι αισθήσεις σας μπορεί να κατακλυστούν εδώ, οπότε χαλαρώστε, κάντε ένα βήμα πίσω, και δείτε τι κρύβεται πίσω από την επιφάνεια αυτού που συχνά μπορεί να είναι χαοτικό.\n\nΜπορείτε αν θέλετε να δείτε περισσότερες φωτογραφίες του Kane στο Instagram του εδώ.\n\nTo pttlgr στηρίζεται για την λειτουργία του στους αναγνώστες του!\n\nΜπορείς να βοηθήσεις με μία μικρή δωρεά!\n\nΥποστηρίξτε το pttlgr ακόμα και με μόλις 1€ – χρειάζεται μόνο ένα λεπτό. Εάν μπορείτε, σκεφτείτε να μας υποστηρίξετε με ένα ποσό κάθε μήνα.\n\nΣας ευχαριστούμε.\n\nΣτηρίξτε το pttlgr και την προσπάθεια μας για έγκυρη και άμεση ενημέρωση ακολουθώντας μας\n\nσε Instagram, YouTube και Facebook!\n\nΑκολουθήστε το pttlgr στα Google News, εδώ!\n\nΔες την εβδομαδιαία μας φωτογραφική εκπομπή Angle of View στο YouTube ή άκουσε την ως Podcast σε Spotify, Google ή Apple!\n\nΚάνε Εγγραφή / Subscribe στο κανάλι μας στο YouTube, αποκλειστικά για φωτογραφία και φωτογραφικό εξοπλισμό!\n\nΠριν φύγετε δείτε",
    "Trashboom: Τo πλωτό φράγμα που εμποδίζει τόνους πλαστικού να καταλήξει στους ωκεανούς": ". Plastic Fischer\n\nΗ Γερμανική εταιρία Plastic Fischer εφηύρε ένα πλωτό φράγμα που έχει ως στόχο να αποτρέψει την είσοδο τόνων πλαστικών απορριμμάτων στους ωκεανούς.\n\nΠρόκειται για το TrashBoom το οποίο κατασκευάζεται από τοπικά διαθέσιμα υλικά και χρησιμοποιεί απλή τεχνολογία χαμηλού κόστους που μπορούν να αντέξουν οικονομικά ακόμη και οι αναπτυσσόμενες χώρες, αναφέρει το Designboom.\n\nΔιαφήμιση\n\nΗ αποφυγή εισαγωγών υψηλής τεχνολογίας εξοικονομεί χρόνο, άνθρακα και χρήματα και εξασφαλίζει γρήγορη επισκευή και υψηλή επεκτασιμότητα. Συνδέεται με χαλύβδινο πλέγμα βάθους 50 εκατοστών, κάθε μονάδα μπορεί να συνδεθεί με άλλες για να σχηματίσει μια αλυσίδα που μπορεί εύκολα να προσαρμοστεί σε διαφορετικά μεγέθη ποταμών.\n\nΙδρύθηκε από τρεις οραματιστές Γερμανούς φοιτητές- ο Γκέοργκ, ο Μόριτς και ο Κάρστεν- οι οποίοι σκέφτηκαν την ιδέα του πλωτού φράγματος το 2019 μετά από ένα ταξίδι τους στο Βιετνάμ. Κατά τη διάρκεια της διαμονής τους σε ένα διαμέρισμα στο Κα Μο, συνειδητοποίησαν ότι η θέα του ποταμού από το μπαλκόνι τους ήταν στην πραγματικότητα ένα ρεύμα από πλαστικό, φελιζόλ και άλλα απορρίμματα που επέπλεαν στην επιφάνεια του νερού και κατευθύνονταν προς τον ωκεανό.\n\n«Συνειδητοποιήσαμε ότι κάθε κομμάτι που βλέπαμε τελικά θα κατέληγε για πάντα στη θάλασσα, θα διαλυόταν σε μικροπλαστικό και θα απειλούσε τη βιοποικιλότητα και τη θαλάσσια ζωή.»\n\nΤο ταξίδι αυτό τους έκανε να συνειδητοποιήσουν την παγκόσμια κρίση του πλαστικού που απειλεί τον κόσμο: 8 έως 12 εκατομμύρια τόνοι πλαστικών απορριμμάτων καταλήγουν στους ωκεανούς ετησίως.\n\nΔιαφήμιση\n\n. Plastic Fischer\n\nΈνας πλωτός φράχτης κατασκευασμένος από τοπικά υλικά\n\nΜετά το ταξίδι τους, ο Γκέοργκ είχε την ιδέα να κατασκευάσει έναν υδροτροχό που συλλέγει αυτόματα το πλαστικό από το ποτάμι και το μεταφέρει στην ακτή. Τον Ιανουάριο του 2019 κατάφεραν να τον κατασκευάσουν και όταν τον δοκίμασαν, λειτούργησε άψογα. Παρακινούμενος από αυτό το επιτυχημένο πιλοτικό πρόγραμμα, ο Γκέοργκ αποφάσισε να ιδρύσει την Plastic Fischer μαζί με τον Κάρστεν και τον Μόριτς τον Απρίλιο του 2019.\n\nΌταν μετακόμισαν στην Ινδονησία τον Ιούνιο του 2019, δοκίμασαν αμέσως την ιδέα τους σε πραγματικό περιβάλλον. Δυστυχώς όμως, ο τροχός δεν λειτούργησε λόγω της χαμηλής ταχύτητας ροής των ποταμών που οφειλόταν στην ξηρασία. Στη συνέχεια, αποφάσισαν να μετακομίσουν στην Μπαντούνγκ, όπου βρίσκεται ο ποταμός Citarum, ένας από τους πιο μολυσμένους ποταμούς στον κόσμο. Οι τρεις άντρες ένωσαν τις δυνάμεις τους με τον στρατό της χώρας που ήταν υπεύθυνος για τον καθαρισμό του ποταμού.\n\nΤότε προέκυψε η ιδέα του TrashBoom: ενός πλωτού φράχτη κατασκευασμένου από τοπικά διαθέσιμα υλικά που εμποδίζει το πλαστικό να κατευθυνθεί στον ωκεανό. Τα πλαστικά απορρίμματα συλλέγονται χειροκίνητα από τα συστήματα σε καθημερινή βάση και μεταφέρονται σε εγκαταστάσεις διαλογής.\n\nΌλα τα ανακυκλώσιμα υλικά επανεισάγονται στην αλυσίδα εφοδιασμού. Ωστόσο, η πλειονότητα των υλικών που συλλέγονται δεν είναι ανακυκλώσιμα και, ως εκ τούτου, αποστέλλονται για θερμική επεξεργασία σε πιστοποιημένες εγκαταστάσεις αποτέφρωσης.\n\nΔιαφήμιση\n\n. Plastic Fischer\n\nΔημιουργία θέσεων εργασίας για τις τοπικές κοινότητες\n\nΤον Ιανουάριο, η Plastic Fischer σε συνεργασία με την Allianz, ξεκίνησε τη λειτουργία της στην πόλη Θιρουβανανθαπούραμ της Ινδίας, δημιουργώντας παράλληλα θέσεις εργασίας για τις τοπικές κοινότητες. Σύμφωνα με την ιστοσελίδα της, για τα επόμενα τρία χρόνια, η εταιρεία στοχεύει να συλλέξει περισσότερους από 550 μετρικούς τόνους ποτάμιου πλαστικού και να αποτρέψει την είσοδό του στους ωκεανούς.\n\nΕπί του παρόντος, η εταιρεία δραστηριοποιείται στην Ινδία (Μπανγκαλόρ/Βαρανάσι), στην Ινδονησία (Μπαντούνγκ), ενώ ετοιμάζει και ένα έργο στο Βιετνάμ. Στόχος της είναι να επεκταθεί και σε άλλες πόλεις της Ινδίας και της Ινδονησίας, όπου υπάρχουν πολλά μολυσμένα ποτάμια.\n\n«Είμαστε πολύ περήφανοι που καταφέραμε να παρακινήσουμε και άλλες εταιρείες όπως π.χ. η Sungai Watch, η Pangea Movement και άλλες ΜΚΟ να αντιγράψουν την προσέγγισή μας και να σταματήσουν τα πλαστικά στα ποτάμια χρησιμοποιώντας χαμηλού κόστους τεχνολογία», δήλωσαν οι ιδρυτές.\n\nΗ εταιρεία πέτυχε και μια άλλη συνεργασία, αυτή τη φορά με το «Make A Change World» στο Μπαλί για να κατασκευάσει σε ελάχιστο χρόνο, ένα δεύτερο TrashBoom πλήρους κλίμακας.\n\nΔιαφήμιση",
    "Βασίλισσα ομορφιάς από την Μιανμάρ που επέκρινε τη χούντα «όμηρος» σε αεροδρόμιο της Μπανγκόκ": "via Associated Press\n\nΜια βασίλισσα ομορφιάς από την Μιανμάρ που επέκρινε τη χούντα της χώρας της είναι εγκλωβισμένη στο διεθνές αεροδρόμιο της Ταϊλάνδης από την Τετάρτη, ελπίζοντας να της επιτραπεί η είσοδος, καθώς ακτιβιστές και ο εργοδότης της προέτρεψαν τις αρχές να μην την στείλουν πίσω στην πατρίδα της.\n\nΗ Χαν Λάι έγινε γνωστή πέρυσι όταν κατά τη διάρκεια του υ διαγωνισμού ομορφιάς στην Ταϊλάνδη το 2021, έδωσε μια συγκινητική ομιλία στην οποία κάλεσε τον κόσμο «να βοηθήσει τη Μιανμάρ». Η Χαν Λάι προσπάθησε να συγκρατήσει τα δάκρυά της, καθώς είπε στο κοινό ότι, μόνο εκείνη την ημέρα, περισσότεροι από 100 διαδηλωτές υπέρ της δημοκρατίας είχαν σκοτωθεί. «Λυπάμαι βαθιά για τους ανθρώπους που έχασαν τη ζωή τους», είχε πει.\n\nΔιαφήμιση\n\nΗ Χαν Λάι φαίνεται να περνούσε χρόνο στην Ταϊλάνδη μετά το πραξικόπημα, αλλά δεν της επιτράπηκε η είσοδος στη χώρα αυτή την εβδομάδα αφού φέρεται να επέστρεφε από το Βιετνάμ.\n\nΗ 23χρονη, της οποίας το πραγματικό όνομα είναι Θάου Νανταρ Αούγκ, εγκλωβίστηκε στο αεροδρόμιο Suvarnhabhumi της Μπανγκόκ την Τετάρτη, όταν επέστρεφε από μια σύντομη επίσκεψη της στο Βιετνάμ.\n\nΩστόσο, οι αρχές της Ταϊλάνδης δήλωσαν ότι η Χαν Λάι δεν μπόρεσε να εισέλθει λόγω προβλήματος με τα ταξιδιωτικά της έγγραφα και ότι δεν είχε συλληφθεί.\n\nΗ Χαν Λάι είπε στο Reuters ότι της απαγόρευσαν την είσοδο στην χώρα και πέρασε μια νύχτα στα κρατητήρια του αεροδρομίου, αλλά είναι «καλά τώρα».\n\nΔιαφήμιση\n\nRelease Han Lay (or) Thaw Nandar Aung\n\nShe speak out for Myanmar 🇲🇲. We don't forget that\n\nRelease quick for her\n\nOur miss Grand International 2020#missgrandmyanmar2020🇲🇲#Hanlay #justiceforher pic.twitter.com/MSULMsQChV — Saw Eh Nae' (@sawehdoe) September 23, 2022\n\n«Απλώς περιμένω τι θα γίνει στη συνέχεια», είπε σε ένα τηλεφώνημα, αρνούμενη να αποκαλύψει πού βρίσκεται τώρα.\n\n«Το μόνο πράγμα που θέλουμε είναι να μην επιστρέψει στη Μιανμάρ γιατί αν επιστρέψει, δεν ξέρουμε τι θα της συμβεί», είπε ένας εκπρόσωπος της, ο οποίος αρνήθηκε να κατονομαστεί.\n\nΕρωτηθείς για την υπόθεση της Χαν Λάι, ο εκπρόσωπος του υπουργείου Εξωτερικών της Ταϊλάνδης, Τάνε Σανκράτ είπε ότι: «Δεν υπήρχαν σχέδια απέλασής της σε αυτό το στάδιο».\n\nΔεν ήταν δυνατή η επικοινωνία με εκπρόσωπο της χούντας της Μιανμάρ για να σχολιάσει την υπόθεση της Χαν Λάι.\n\nΔιαφήμιση\n\nΣε μια ανάρτηση στο Facebook, η Χαν Λάι είπε: «Ζητώ από τις αρχές της Ταϊλάνδης από εδώ, παρακαλώ βοηθήστε με και θα αρνηθώ να συναντηθώ με την αστυνομία της Μιανμάρ χρησιμοποιώντας τα ανθρώπινα δικαιώματά μου!» έγραψε στο Facebook το βράδυ της Πέμπτης. «Έχω ήδη επικοινωνήσει με την Ύπατη Αρμοστεία του ΟΗΕ για τους Πρόσφυγες».\n\nΗ αστυνομία της Ταϊλάνδης παρέπεμψε το Reuters στο γραφείο μετανάστευσης για το θέμα.\n\nΗ Ύπατη Αρμοστεία των Ηνωμένων Εθνών για τους Πρόσφυγες είπε ότι η πολιτική της ήταν να μην επιβεβαιώνει μεμονωμένες περιπτώσεις.",
    "Βιετναμέζοι χάκερ διέγραψαν τη βάση δεδομένων του ξενοδοχειακού κολοσσού IHG «για πλάκα»": "georgeclerk via Getty Images\n\nΧάκερ ισχυρίζονται ότι πραγματοποίησαν μια καταστροφική κυβερνοεπίθεση εναντίον του ομίλου Holiday Inn Intercontinental Hotels Group (IHG) «για πλάκα».\n\nΗ IHG με έδρα το Ηνωμένο Βασίλειο διαχειρίζεται 6.000 ξενοδοχεία σε όλο τον κόσμο, συμπεριλαμβανομένων των εμπορικών σημάτων Holiday Inn, Crowne Plaza και Regent.\n\nΔιαφήμιση\n\nΠεριγράφοντας τους εαυτούς τους BBC στο ως ζευγάρι από το Βιετνάμ, είπαν: «Η επίθεσή μας ήταν σχεδιασμένη αρχικά ως ransomware επίθεση, αλλά η ΙΤ ομάδα του ομίλου απομόνωσε τους servers πριν προλάβουν να την αναπτύξουμε. Έτσι σκεφτήκαμε να διασκεδάσουμε και πραγματοποιήσαμε μια επίθεση διαγραφής».\n\nΟι Βιετναμέζοι, με το προσωνύμιο TeaPea, κατάφερε να έχει πρόσβαση στις βάσεις δεδομένων του ομίλου, εντοπίζοντας εύκολα τον αδύναμο κωδικό πρόσβασης, ο οποίος ήταν Qwerty1234.\n\nΟι χάκερ επικοινώνησαν με το BBC μέσω της κρυπτογραφημένης εφαρμογής ανταλλαγής μηνυμάτων, Telegram, παρέχοντας στιγμιότυπα οθόνης ως απόδειξη ότι είχαν πραγματοποιήσει την εισβολή.\n\nΟι εικόνες, για τις οποίες η IHG επιβεβαίωσε ότι είναι αυθεντικές, δείχνουν ότι απέκτησαν πρόσβαση στα εσωτερικά μηνύματα ηλεκτρονικού ταχυδρομείου του Outlook, στις συνομιλίες του Microsoft Teams και στους φακέλους του server του ομίλου.\n\nΔιαφήμιση\n\nΤόνισαν πως δεν έκλεψαν δεδομένα πελατών, αλλά έχουν στα χέρια τους δεδομένα στελεχών. Η πρόσβαση επιτεύχθηκε ξεγελώντας έναν υπάλληλο ΙΤ να κατεβάσει ένα κακόβουλο λογισμικό μέσα από ένα επισυναπτόμενο αρχείο mail.",
    "ΣΙΓΚΑΠΟΥΡΗ ΠΡΟΓΝΩΣΤΙΚΑ (21/09/22) 【LIVE STREAMING ▶️】": "Ο άσος ήταν αρχικά στις επιλογές μας, αλλά τελικά θα κάνουμε πίσω. Το Βιετνάμ έχει τον πρώτο λόγο θεωρητικά λόγω έδρας, όμως θα κάνει αρκετές δοκιμές. Η Σιγκαπούρη ταξίδεψε με 23 παίκτες που αποτελούν τον κορμό της εθνικής και αντιμετωπίζει τον αγώνα με σοβαρότητα. Στα 2-3 G.",
    "The Winchesters: Οι γονείς των Sam και Dean έχουν να σας πουν μία “Supernatural” ιστορία (ΒΙΝΤΕΟ)": "Γνωρίζουμε εδώ και καιρό ότι το The CW ετοιμάζει την prequel σειρά του Supernatural και τώρα, στα φώτα της δημοσιότητας ήρθε ένα ολοκαίνουργιο trailer. Η νέα σειρά του αμερικανικού δικτύου ονομάζεται The Winchesters και πρόκειται να επικεντρωθεί στους γονείς των Sam και Dean και «στην επική ιστορία τους».\n\nΤο Winchesters δημιουργήθηκε από τον Jensen Ackles και τη σύζυγό του, Danneel Ackles, ενώ βρίσκονταν στο σπίτι τους κατά τη διάρκεια της πανδημίας. Μόλις έλαβαν την ευλογία από τον δημιουργό του Supernatural, Eric Kripke, οι δυο τους προχώρησαν στην παραγωγή του prequel. Πρωταγωνιστές εδώ είναι οι Meg Donnelly, Drake Rodger και Jensen Ackles.\n\nΗ σύνοψη της σειράς αναφέρει τα εξής:\n\nΗ Mary είναι 19 ετών και παλεύει με τις δυνάμεις του σκότους από τότε που ήταν παιδί. Ύστερα από το χαμό ενός αγαπημένου της προσώπου, η σκληραγωγημένη κυνηγός σκέφτεται να εγκαταλείψει την οικογενειακή επιχείρησή της, μέχρι που η εξαφάνιση του πατέρα της και η άφιξη του John την αναγκάζουν να ηγηθεί μιας νέας ομάδας.\n\nΟ John επέστρεψε πρόσφατα από το Βιετνάμ και είναι ανιδιοτελής και με καθαρό κεφάλι. Έτσι, εκείνος βρίσκει μία νέα αποστολή, όπου τα ίχνη του πατέρα του τον οδηγούν σε μία μυστική οργάνωση και σε έναν εντελώς νέο πόλεμο, ως κυνηγός.\n\nΣτη σειρά αναμένεται να δούμε πως γνωρίστηκαν και ερωτεύτηκαν και φυσικά, πως άρχισαν μαζί να κυνηγούν τέρατα. Τις ενήλικες εκδοχές του John και της Mary έπαιξαν οι Jeffrey Dean Morgan και Samantha Smith.\n\nΠρωταγωνιστούν οι Drake Rodger, Meg Donnelly, Demetria McKinney, Nida Khurshi, Jojo Fleites και Bianca Kajlich.\n\nΤο The Winchesters θα κάνει πρεμιέρα στις 11 Οκτωβρίου στο The CW. Παρακολουθήστε το trailer μέσα από τον player που ακολουθεί.\n\nΑκολουθήστε το Unboxholics.com στο Google News για να μαθαίνετε πρώτοι τα τελευταία νέα για τεχνολογία, videogames, ταινίες και σειρές. Ακολουθήστε το Unboxholics.com σε Facebook, Twitter, Instagram, Spotify και TikTok.",
    "Το μέλλον είναι εδώ! Νέες, καινοτόμες ιδέες αλλάζουν τη ζωή": "Ο Steve Jobs είχε πει: «Είναι δύσκολο να σχεδιάζεις προϊόντα από συγκεκριμένες κατηγορίες. Πολλές φορές, οι άνθρωποι δεν ξέρουν τι θέλουν μέχρι να τους το δείξεις».\n\nΕν έτει 2022, χάρη στην καινοτομία, που πάει χέρι-χέρι με την τεχνολογία, αποκαλύπτονται μπροστά μας εκατοντάδες νέες επιλογές, που προδιαγράφουν ένα μέλλον εντυπωσιακό.\n\nΔιαγνωστικό τεστ εκπνοής για τον Covid-19, ανθρωποειδή ρομπότ, αναδιπλούμενες τεχνικές συσκευές, διαγνωστικοί σαρωτές σώματος, ιπτάμενα οχήματα…\n\nΛένε πώς οι καινοτομίες χρειάζονται περισσότερο χρόνο από όσο προβλέπουμε και τελικά, παρουσιάζονται νωρίτερα από όσο είμαστε προετοιμασμένοι γι’ αυτές.\n\nΓιατί αυτή η αντίφαση;\n\nΕπειδή πρέπει να τις αξιοποιούμε με τη μορφή προϊόντων και υπηρεσιών ώστε να βρίσκουμε τις πιο υποσχόμενες εφαρμογές και για να προβλέπουμε πώς θα ανταποκριθούν οι χρήστες. Οι τεχνολογίες αποδεικνύονται συνήθως πιο κατανοητές από το αν οι χρήστες τις υιοθετούν. Κι αυτό γιατί το βασικό ερώτημα είναι αν η πρόοδος της τεχνολογίας σημαίνει μια καλύτερη ζωή κι αν ναι, με ποιον τρόπο; Από τη μία, πολλές νέες τεχνολογίες αναδύονται και αναπτύσσονται με διαρκώς αυξανόμενους ρυθμούς, όπως η τεχνητή νοημοσύνη, η κβαντική υπολογιστική και η νανοτεχνολογία. Από την άλλη, καθώς οι τεχνολογίες αυτές προχωρούν, οι χρήσεις τους πολλαπλασιάζονται.\n\nΟι αριθμοί μιλάνε…\n\nΣύμφωνα με τα τελευταία στοιχεία του Παγκόσμιου Δείκτη Καινοτομίας (Global Innovation Index) για το 2021, στην ετήσια κατάταξη των οικονομιών του κόσμου ως προς την ικανότητα καινοτομίας και την παραγωγή, μόνο λίγες, κυρίως υψηλού εισοδήματος, κυριαρχούν σταθερά. Ωστόσο, επιλεγμένες οικονομίες μεσαίου εισοδήματος, όπως η Κίνα, η Τουρκία, το Βιετνάμ, η Ινδία, οι Φιλιππίνες, πλησιάζουν και αλλάζουν το τοπίο. Η Ελβετία, η Σουηδία, οι ΗΠΑ και το Ηνωμένο Βασίλειο συνεχίζουν να ηγούνται της κατάταξης, καταλαμβάνοντας τις 4 πρώτες θέσεις, τα τελευταία τρία χρόνια. Η Δημοκρατία της Κορέας εντάσσεται στις κορυφαίες 5 του GII για πρώτη φορά το 2021, ενώ τέσσερις άλλες ασιατικές οικονομίες εμφανίζονται στις πρώτες 15: Σιγκαπούρη (8), Κίνα (12), Ιαπωνία (13) και Χονγκ Κονγκ και Κίνα (14). Η Βόρεια Αμερική και η Ευρώπη συνεχίζουν να ηγούνται. Οι επιδόσεις της ΝΑ Ασίας, της αν. Ασίας και της Ωκεανίας ήταν οι πιο δυναμικές, την τελευταία δεκαετία. Η Κίνα εξακολουθεί να είναι η μόνη οικονομία μεσαίου εισοδήματος που βρίσκεται στην πρώτη 30άδα, ενώ Βουλγαρία (35), Μαλαισία (36), Τουρκία (41), Ταϊλάνδη (43), Βιετνάμ (44), Ρωσική Ομοσπονδία (45), Ινδία (46), Ουκρανία (49) και Μαυροβούνιο (50) φιγουράρουν στο top 50. Ωστόσο, μόνο η Τουρκία, το Βιετνάμ, η Ινδία και οι Φιλιππίνες μπορούν να κρατούν τον ρυθμό ψηλά. Πέρα από την Κίνα, οι μεγαλύτερες αυτές οικονομίες έχουν τη δυνατότητα να αλλάξουν καθοριστικά το παγκόσμιο τοπίο της καινοτομίας. «Το GII δείχνει ότι αν και οι αναδυόμενες οικονομίες βρίσκουν ως πρόκληση το να βελτιώνουν σταθερά τα συστήματα καινοτομίας τους, μερικές οικονομίες μεσαίου εισοδήματος έχουν καταφέρει να φτάσουν στην καινοτομία, συναγωνιζόμενες τους πιο ανεπτυγμένους ανταγωνιστές τους», επισημαίνει ο πρώην Κοσμήτορας και Καθηγητής Διοίκησης στο Πανεπιστήμιο Cornell, Soumitra Dutta.\n\nΣε βαθύτερο επίπεδο, πρέπει να κατανοήσουμε πώς η τεχνολογία προσφέρει στον χρήστη ένα καλύτερο μέλλον. Θα πρέπει να κοιτάξουμε πέρα ​​από την ίδια την τεχνολογία και τον τρόπο λειτουργίας της και να καταλάβουμε πώς ο χρήστης θα διαχειριστεί την ανατρεπτική αλλαγή που αυτή επιφέρει. Επιπλέον, πώς πρέπει να προσαρμοστεί, αποτιμώντας τα οφέλη. Οι καινοτομίες οφείλουν να εμπνέουν τους ανθρώπους να αλλάζουν τις συνήθειές τους και να δείχνουν το πλεονέκτημα των νέων τρόπων πλοήγησης στη σύγχρονη ζωή. Η τεχνολογία είναι έτοιμη να παρέχει την εργαλειοθήκη για τη δημιουργία ενός νέου μέλλοντος.\n\nΗ βιομηχανία της υγείας\n\nΌσο η πανδημία πρωταγωνιστεί στις ζωές μας, περιμένουμε νέες μεθόδους διάγνωσης, όπως το νέο, ακόμα πιο γρήγορο κι έγκυρο, τεστ μέσω εκπνοής. Τόσο η Pfizer όσο και η Moderna εργάζονται σε νέα εμβόλια mRNA. Μπορεί, επίσης, να δούμε την ανάπτυξη εμβολίων mRNA που δε θα σχετίζονται με τον Covid-19. Ταυτόχρονα, τα εμβόλια DNA μπορεί να γίνουν μια καλή εναλλακτική για ορισμένες χώρες. Το πρώτο έχει λάβει άδεια χρήσης έκτακτης ανάγκης στην Ινδία. Καθώς οι ασθένειες που σχετίζονται με την ηλικία, όπως καρδιακές παθήσεις, καρκίνος, διαβήτης, οστεοαρθρίτιδα και άνοια, γίνονται πιο κοινές, οι ερευνητές αρχίζουν να θεωρούν τη γήρανση ασθένεια. Οι καινοτομίες κατά της γήρανσης με στόχο την αύξηση της διάρκειας ζωής έχουν γίνει ένας από τους ταχύτερα αναπτυσσόμενους τομείς. Αν και δε θα δούμε το γήρας να αντιστρέφεται (ακόμα), θα έχουμε, όμως, έγκαιρη ανίχνευση της άνοιας μέσω εργαλείων τεχνητής νοημοσύνης. Highlights: Το πρώτο εμβόλιο DNA για ανθρώπους έχει εγκριθεί από τον FDA, ένα τεχνητό πάγκρεας είναι διαθέσιμο στο Ηνωμένο Βασίλειο μέσω του NHS, ενώ η εταιρία επενδύσεων μακροζωίας Juvenescence εισέρχεται στο χρηματιστήριο\n\nΤο «πράσινο» είναι το επιθυμητό χρώμα\n\nΟ ενεργειακός τομέας συνεχίζει να προσαρμόζεται σε μια πιο βιώσιμη προσέγγιση. Η ενσωμάτωση του πράσινου υδρογόνου στα ενεργειακά συστήματα θα ενισχυθεί από έργα ανανεώσιμων πηγών ενέργειας, όπως τα υπεράκτια αιολικά πάρκα. Τα ηλεκτρονικά οχήματα βρίσκονται στην εμπροσθοφυλακή της προσπάθειας για μείωση των εκπομπών CO2. Η αειφόρος τεχνολογία θα υιοθετηθεί σε όλες τις βιομηχανίες. Ένα πακέτο βοήθειας περίπου 1,3 έως 1,5 δισεκατομμυρίων ευρώ αναμένεται να εγκριθεί το τελευταίο τρίμηνο του 2022, στην Ευρώπη. Στη βιομηχανία του lifestyle, για παράδειγμα, υπάρχει στροφή προς τις ψηφιακές υπηρεσίες, όπως το άνοιγμα του μεγαλύτερου εικονικού γυμναστηρίου στον κόσμο. Επιπλέον, η Pandora, ο μεγαλύτερος έμπορος κοσμημάτων στον κόσμο, ανακοίνωσε ότι στρέφεται από τα εξορυσσόμενα διαμάντια στα βιώσιμα, που κατασκευάζονται σε εργαστήριο. Highlights: Αρχίζει να λειτουργεί η πρώτη υπεράκτια μονάδα πράσινου υδρογόνου στον κόσμο και η γεωθερμική ενέργεια παράγεται και πωλείται πλέον στο Ηνωμένο Βασίλειο.\n\nΤο έξυπνο σπίτι\n\nΗ βιομηχανία των έξυπνων κατοικιών μεταβαίνει προς την αυτοματοποίηση και την ψηφιοποίηση. Πολλοί ιδιοκτήτες ενσωματώνουν, επίσης, τη ρομποτική στην καθημερινότητά τους. Τα αυτοματοποιημένα σπίτια διαθέτουν ένα ολόκληρο οικοσύστημα συνδεδεμένων συσκευών, που στοχεύουν να παρέχουν την καλύτερη εμπειρία παράλληλα με ασφάλεια. Έξυπνα ηχεία, βιντεοκουδούνια, έξυπνες κλειδαριές, φωτισμός και συστήματα ασφαλείας, έξυπνοι θερμοστάτες, ρομποτικές ηλεκτρικές σκούπες, έξυπνες τηλεοράσεις, ανιχνευτές διαρροής νερού κ.ά. Το επόμενο στάδιο είναι να συνεργαστούν μεταξύ τους. Το 2023, θα είναι η χρονιά της διαλειτουργικότητας.\n\nΕναλλακτική τροφή\n\nΤο 2020, το κρέας κοτόπουλου κυτταρικής καλλιέργειας διατέθηκε στο εμπόριο. Αρκετές νεοφυείς επιχειρήσεις έχουν ανακοινώσει ότι σχεδιάζουν να φέρουν στην αγορά αντίστοιχα γαρίδες, αστακό, φουά γκρα, λίπος και ανθρώπινο γάλα. Ένας άλλος ενεργός «παίκτης» στον τομέα της εναλλακτικής πρωτεΐνης είναι αυτή από έντομα, που παρουσιάζει μεγάλες δυνατότητες ως μελλοντική τροφή, λόγω της υψηλής απόδοσης και βιωσιμότητάς της. Το 2021, το κίτρινο αλευροσκουλήκι έγινε η πρώτη τροφή εντόμων που εγκρίθηκε για ανθρώπινη κατανάλωση στην Ε.Ε. Highlights: Ανοίγει η μεγαλύτερη φάρμα εντόμων στον κόσμο με δυναμικότητα 100.000 τόνων προϊόντων εντόμων ετησίως.\n\nΜεταφορές\n\nStartups και scaleups αναπτύσσουν αυτόνομα οχήματα αυξημένης χωρητικότητας. Τα -φιλικά προς το περιβάλλον- πλοία τροφοδοτούνται από μπαταρία, άνεμο, ηλιακή ενέργεια ή χρησιμοποιούν εναλλακτικές λύσεις ορυκτών καυσίμων. Το αεροπλάνο με υδρογόνο -έργο 15 εκατομμυρίων λιρών- στο Ηνωμένο Βασίλειο, Fly Zero, θα έχει την ικανότητα να μεταφέρει 279 επιβάτες στα μισά του κόσμου, χωρίς να σταματάει. Επιπλέον, τα αυτόνομα σκάφη εσωτερικής ναυσιπλοΐας χρησιμοποιούν προηγμένη τεχνολογία αισθητήρων για ανεξάρτητη πλοήγηση. Η χρήση της τεχνητής νοημοσύνης (Α.Ι.) στις μεταφορές διασφαλίζει την ασφάλεια του οδηγού και βελτιστοποιεί το φορτίο. Το Blockchain είναι μια τάση που χρησιμοποιείται για την παρακολούθηση περιουσιακών στοιχείων, την ασφάλεια πληρωμών και την καταγραφή συναλλαγών.\n\nΓη καλεί διάστημα\n\nΜια ιδιαίτερα ενεργή βιομηχανία είναι η εξερεύνηση του διαστήματος. Το 2022, η Ευρώπη μπορεί να προσγειώσει το πρώτο rover στον Άρη μέσω μιας ρωσο-ευρωπαϊκής αποστολής (ExoMars), ένα διαστημικό σκάφος της NASA έχει προγραμματιστεί να συγκρουστεί με έναν αστεροειδή σε μια δοκιμαστική αποστολή και ο πρώτος διαστημικός σταθμός της Κίνας, Tiangong, θα ολοκληρωθεί. Εκτός από την αποστολή της NASA στο φεγγάρι, η Ινδία, η Ιαπωνία, η Ρωσία και η Νότια Κορέα έχουν ανακοινώσει τις δικές τους αποστολές στο φεγγάρι.\n\nΒρισκόμαστε σε μια εποχή έκρηξης της καινοτομίας. Σχεδόν κάθε τομέας επωφελείται από την τεχνολογία και δημιουργεί νέα προϊόντα, αγορές κι επιχειρηματικά μοντέλα. Οι ανελκυστήρες ταξιδεύουν σε ύψος 1 χλμ., η υπεραπεικόνιση και η τεχνητή νοημοσύνη παρέχουν στους ανθρώπους όραση με ακτίνες Χ, το πρώτο επαυξημένο χαρτί (augmented) μπαίνει σε κυκλοφορία, η Κίνα λανσάρει ένα -ελεγχόμενο από το κράτος- ψηφιακό νόμισμα χρησιμοποιώντας τεχνολογία blockchain, όλα τα προϊόντα μόδας μπορούν να προβληθούν σε επαυξημένη πραγματικότητα. Από τα αυτοματοποιημένα ταμεία στα σούπερ μάρκετ μέχρι τα αυτόνομα οχήματα στους δρόμους και τις συσκευές που ενεργοποιούνται με φωνή στα σπίτια μας, οι ψηφιακές τεχνολογίες αλλάζουν τον τρόπο που εργαζόμαστε, ψωνίζουμε, ταξιδεύουμε και χαλαρώνουμε, πώς αλληλεπιδρούμε με τον κόσμο γύρω μας και πώς σκεφτόμαστε. Τέλος, θα αρχίσουμε να διαπιστώνουμε αύξηση του ανταγωνισμού ανάμεσα στους «ψηφιακούς ιθαγενείς», αυτούς, δηλαδή, που μεγάλωσαν στην ψηφιακή εποχή και είναι σε θέση να συνδυάζουν τις ψηφιακές δεξιότητες με τη δημιουργικότητα και τις νέες ιδέες.\n\nΤop of the tops\n\nΥπάρχουν καινοτομίες που δημιουργούνται αυτήν τη στιγμή και προέρχονται κατευθείαν από ταινία επιστημονικής φαντασίας. Ας δούμε μερικές μόνο από αυτές…\n\nΞενομεταμόσχευση: Μεταμόσχευση, εφαρμογή ή έγχυση σε άνθρωπο με κύτταρα, ιστούς ή όργανα από ζωική πηγή. Μέχρι στιγμής έχει πραγματοποιηθεί εισαγωγή καρδιάς ενός χοίρου σε άνθρωπο.\n\nΡομπότ ανάγνωσης εγκεφάλου: Ένα μέσο για τους τετραπληγικούς ασθενείς να αλληλεπιδρούν με τον κόσμο.\n\n3D εκτυπωμένα οστά: Η εταιρία Ossiform δημιουργεί αντικαταστάσεις οστών από φωσφορικό ασβέστιο.\n\nΡεαλιστικά ολογράμματα: Τα holobricks αναπτύχθηκαν από ερευνητές του Πανεπιστημίου του Κέμπριτζ και την Έρευνα της Ντίσνεϋ, και συνδυάζουν πολλαπλά ολογράμματα για να παράγουν μια μεγάλη τρισδιάστατη εικόνα.\n\nΡούχα που ακούν: Ερευνητές του MIT δημιούργησαν ένα ύφασμα που ανιχνεύει καρδιακούς παλμούς, χειροκροτήματα και χαμηλούς ήχους. Θα μπορούσε να χρησιμοποιηθεί σε τυφλούς, για να ανιχνεύει ρωγμές σε κτίρια ή να υφανθεί σε δίχτυα για να ανιχνεύει τον ήχο των ψαριών.\n\nΠράσινες κηδείες: Στην Ουάσιγκτον, θα μπορούσατε να κομποστοποιηθείτε! Μέσα σε 30 ημέρες, το σώμα μετατρέπεται σε χώμα που επιστρέφει στον κήπο ή το δάσος. Η εταιρία Recompose ισχυρίζεται ότι χρησιμοποιεί το 1/8 του CO2 μιας αποτέφρωσης.",
    "Η θεωρία του ντόμινο στην Ουκρανία": "Η θεωρία του ντόμινο στην Ουκρανία\n\nΣτρατής Αλεξίου\n\nΈνα από τα επιχειρήματα της προπαγάνδας των μέσων μαζικής ενημέρωσης της Δύσης για τον πόλεμο στην Ουκρανία, είναι το εξής: είναι απαραίτητο να πολεμήσουμε τη Ρωσία στην Ουκρανία, γιατί η εισβολή είναι το πρώτο βήμα ενός ρωσικού ιμπεριαλιστικού σχεδίου, το οποίο στοχεύει στην ανασύσταση των συνόρων της ΕΣΣΔ ή της Τσαρικής Αυτοκρατορίας, με αποτέλεσμα να εξαπλωθεί ο «αυταρχισμός» εκεί που σήμερα υπάρχει «δημοκρατία».\n\nΣυνοπτικά, η αυταρχική Ρωσία πρέπει να ηττηθεί στα εδάφη της Ουκρανίας, για να μην χρειαστεί να την πολεμήσουμε στη δημοκρατική Πολωνία, Φινλανδία, Εσθονία, Γερμανία κ.α.\n\nΟΥΚΡΑΝΙΑ ΚΑΙ ΒΙΕΤΝΑΜ\n\nΑυτή είναι, κυριολεκτικά, η αιτιολόγηση της αμερικανικής επέμβασης στο Βιετνάμ που αναπτύχθηκε από την ομάδα συμβούλων του προέδρου Τζον Κέννεντυ, το 1963-64. Η στρατηγική πρόβλεψη που έκαναν συνιστούσε μια θεωρία του ντόμινο: ο κομμουνισμός έχει φιλοδοξίες παγκόσμιας επέκτασης, αν πέσει το Βιετνάμ, θα πέσουν σταδιακά σε κομμουνιστικά χέρια, η Καμπότζη, η Ταϊλάνδη, η Κορέα, το Λάος, η Ιαπωνία, η Ινδία, κ.ά., έως ότου ο κομμουνισμός μολύνει την αμερικανική ήπειρο, μέχρι να φτάσει στις πύλες των Ηνωμένων Πολιτειών και ίσως να τις διασχίσει.\n\nΤον Απρίλιο του 1965, ο Πρόεδρος των ΗΠΑ Λίντον Τζόνσον εξήγησε γιατί κλιμακώνει την εμπλοκή των ΗΠΑ στο Βιετνάμ. Ο Αμερικανός πρόεδρος τιτλοφόρησε την ομιλία του «Ειρήνη χωρίς κατάκτηση» καθώς ανακοίνωσε την έναρξη των αεροπορικών επιθέσεων των ΗΠΑ στο Βιετνάμ. Εξήγησε ότι «[…] πρέπει να αγωνιστούμε αν θέλουμε να ζήσουμε σε έναν κόσμο όπου κάθε χώρα μπορεί να διαμορφώσει τη μοίρα της και μόνο σε έναν τέτοιο κόσμο θα είναι ασφαλής η δική μας ελευθερία […] έχουμε δώσει μια εθνική υπόσχεση να βοηθήσουμε το Νότιο Βιετνάμ να υπερασπιστεί την ανεξαρτησία του και σκοπεύω να τηρήσω αυτή την υπόσχεση. Το να ατιμάσω αυτή τη δέσμευση, να εγκαταλείψω το μικρό και γενναίο έθνος στους εχθρούς του και τον τρόμο που πρέπει να ακολουθήσει θα ήταν ασυγχώρητο λάθος».\n\nΟ Τζόνσον εξήγησε επιπλέον: «Είμαστε επίσης εκεί για να ενισχύσουμε την παγκόσμια τάξη… Το να αφήσουμε το Βιετνάμ στη μοίρα του θα κλονίσει την εμπιστοσύνη όλων αυτών των ανθρώπων στην αξία μιας αμερικανικής δέσμευσης και στην αξία των λόγων της Αμερικής».\n\nΟ Τύπος εκείνης της εποχής στις ΗΠΑ, ανέφερε συνεχώς τις επιτυχίες της Σαϊγκόν μέχρις ότου η επίθεση του Τετ το 1968 αποκάλυψε ψέματα και πραγματικότητες. Η ίδια ακριβώς λογική εκδηλώνεται και σήμερα στην υπόθεση της Ουκρανίας. Υπάρχουν παντού επιτυχίες των Ουκρανών που προβάλλονται συνεχώς, αν και η κατοχή του 20% της Ουκρανίας από τους Ρώσους, δεν αφήνει μεγάλα περιθώρια για θριαμβολογίες. Σήμερα, μετά από 6 μήνες πολέμου, κυριαρχεί το αφήγημα «οι Ρώσοι απωθούνται, το μέτωπο σταθεροποιείται και ετοιμάζεται ουκρανική αντεπίθεση που θα απελευθερώσει τα κατεχόμενα εδάφη».\n\nΑρκετά παρόμοια φαίνεται η κατάσταση και σε ό,τι αφορά την αμερικανική δέσμευση, που τα πρώτα χρόνια έστελνε μόνο «στρατιωτικούς συμβούλους» στο Βιετνάμ, όπως είναι οι εθελοντές στην Ουκρανία. Παράλληλα, ακόμη και τότε, η δέσμευση των ΗΠΑ κατέγραψε μια αύξηση, τόσο τρομακτική όσο και μάταιη, σε άνδρες και οπλισμό.\n\nΣήμερα, οι ΗΠΑ και το ΝΑΤΟ δαπανούν δεκάδες δισεκατομμύρια δολάρια σε όπλα στην Ουκρανία για να αντιμετωπίσουν τη ρωσική στρατιωτική επέμβαση, ενώ παρέχουν πρόσθετη υποστήριξη σε πληροφορίες και στρατιωτικές συμβουλές. Ενώ δεν υπάρχουν ακόμη επίσημα στρατεύματα των ΗΠΑ (όπως δεν υπήρχαν στο Βιετνάμ τα πρώτα χρόνια), υπάρχουν ειδικές δυνάμεις, μυστικές υπηρεσίες και πολλαπλή στρατιωτική υποστήριξη.\n\nΕκείνη την εποχή, την άνοιξη του 1965, περίπου 400 Αμερικανοί στρατιώτες είχαν σκοτωθεί στο Βιετνάμ. Ο πόλεμος δεν ήταν ακόμη ευρέως αντιδημοφιλής. Χρόνια αργότερα, αφού εκατοντάδες χιλιάδες είχαν κληθεί στο στρατό, ο πόλεμος έγινε ευρέως αντιδημοφιλής. Τελικά, πάνω από 58.000 Αμερικανοί και τρία εκατομμύρια Βιετναμέζοι πολίτες και στρατιώτες πέθαναν στον πόλεμο. Το κόστος σε ανθρώπινες ζωές και σπατάλη πόρων ήταν τεράστιο. Η «Μεγάλη Κοινωνία» που ήλπιζε να χτίσει ο Τζόνσον σταμάτησε από την εκτροπή ανθρώπινων ζωών, ενέργειας και πόρων στον πόλεμο του Βιετνάμ.\n\nΟ Τζο Μπάιντεν διατύπωσε παρόμοια επιχειρήματα με τον Λίντον Τζόνσον στο αρχικό στάδιο του πολέμου του Βιετνάμ. Στις παρατηρήσεις του στο Κογκρέσο ζητώντας πρόσθετη χρηματοδότηση για την Ουκρανία, ο Μπάιντεν είπε: «Χρειαζόμαστε αυτό το νομοσχέδιο για να στηρίξουμε την Ουκρανία στον αγώνα της για ελευθερία… Το κόστος αυτής της μάχης δεν είναι φθηνό, αλλά η υποχώρηση στην επιθετικότητα θα είναι πιο δαπανηρή εάν το αφήνουμε να συμβεί». Καθιστώντας σαφές ότι ο στόχος των ΗΠΑ δεν είναι μόνο η «ελευθερία» της Ουκρανίας, ο Μπάιντεν συνεχίζει: «Η επένδυση στην ελευθερία και την ασφάλεια της Ουκρανίας είναι ένα μικρό τίμημα για να τιμωρηθεί η ρωσική επιθετικότητα, για να μειωθεί ο κίνδυνος μελλοντικών συγκρούσεων».\n\nΗ «θεωρία του ντόμινο» ήταν ένα μεγάλο λάθος. Η ρίζα του λάθους βρισκόταν στη σοβαρή αμερικανική υποτίμηση της σημασίας του πατριωτισμού/εθνικισμού. Η κατάκτηση εθνών είναι πολύ δύσκολη, γιατί τα έθνη θέλουν να επιβιώσουν και να διατηρήσουν την ανεξαρτησία και κυριαρχία τους, και η κατάκτηση, η κατοχή, ή η μόνιμη ενσωμάτωσή τους σε μια αυτοκρατορία είναι εξαιρετικά δύσκολη. Στην Ουκρανία, η Ρωσία ενσωματώνει περιοχές με ρωσόφωνο πληθυσμό, ενώ είναι άγνωστο το αν θα επεκταθεί σε περιοχές με ουκρανική πλειοψηφία.\n\nΟι πολιτικές ιδεολογίες σίγουρα παίζουν ρόλο στη διεθνή πολιτική, αλλά όταν οι στρατηγικές επιταγές έρχονται σε σύγκρουση με τις ιδεολογικές επιταγές, κυριαρχούν οι στρατηγικές επιταγές: όπως φάνηκε στον πόλεμο Βιετνάμ-Κίνας, μετά την ήττα των ΗΠΑ στο Βιετνάμ (17 Φεβρουαρίου – 16 Μαρτίου 1979) στον οποίο το Βιετνάμ αντιμετώπισε μια από τις δύο χώρες που, μαζί με την ΕΣΣΔ, το στήριξαν στον πόλεμο με τις ΗΠΑ.\n\nΟι ΗΠΑ δεν εγκατέλειψαν ποτέ τη «θεωρία του ντόμινο». Την επαναδιατύπωσαν το 2003 στην εισβολή στο Ιράκ. Θεώρησαν ότι η κατάκτηση του Ιράκ και η ανατροπή του καθεστώτος του Σαντάμ Χουσεΐν, θα οδηγούσε στη πτώση της Συρίας, του Ιράν και άλλων χωρών. Και εδώ τα αποτελέσματα ήταν απολύτως αρνητικά για την Ουάσιγκτον.\n\nΗ ουκρανική επανέκδοση της «θεωρίας του ντόμινο» βασίζεται σε μια λανθασμένη υπόθεση. Η λανθασμένη υπόθεση είναι ότι η Ρωσία έχει τη δυνατότητα να ανακαταλάβει τα εδάφη της ΕΣΣΔ ή της Τσαρικής Αυτοκρατορίας. Στην πραγματικότητα, η Ρωσία δεν έχει την ισχύ (δημογραφικά στοιχεία, οικονομία) να επιχειρήσει ένα τέτοιο κολοσσιαίο εγχείρημα, με εύλογες πιθανότητες επιτυχίας. Το ότι η Ρωσία είναι μια στρατιωτική υπερδύναμη, βασισμένη κυρίως στο πυρηνικό της οπλοστάσιο, δεν επαρκεί για αυτοκρατορικούς σχεδιασμούς. Και η Μόσχα το γνωρίζει καλά.\n\nΗ ΑΝΑΠΑΡΑΓΩΓΗ ΤΗΣ ΘΕΩΡΙΑΣ ΤΟΥ ΝΤΟΜΙΝΟ\n\nΗ αιτιολόγηση της στρατηγικής των ΗΠΑ και του ΝΑΤΟ διά της θεωρίας του ντόμινο, θα βρίσκεται στο προσκήνιο και το επόμενο διάστημα, μέσα από μια σειρά εξελίξεων.\n\nΠρώτον, οι πιθανότητες στρατιωτικής ήττας της Ρωσίας στην Ουκρανία είναι απειροελάχιστες. Η Ρωσία ελέγχει την εξέλιξη των επιχειρήσεων και σε ό,τι αφορά τον εδαφικό παράγοντα, θα σταματήσει εκεί που επιβάλλουν τα συμφέροντά της.\n\nΔεύτερον, η Ρωσία ελέγχει τον παράγοντα χρόνο, όπως τον έλεγχε αντίστοιχα το Βόρειο Βιετνάμ. Όλα εξαρτώνται από τον παράγοντα χρόνο, από την ικανότητα να μην παρεκκλίνει κανείς από τη στρατηγική του, ελπίζοντας ότι το άλλο μέρος θα υποχωρήσει πρώτο. Σε μια τέτοια πρόκληση, η Ρωσία επωφελείται όχι μόνο από την ιστορική της ικανότητα να αντέχει στις αντιξοότητες, αλλά και από τη συνείδηση ότι αγωνίζεται για έναν γεωπολιτικό χώρο που θεωρεί δικό της, άρα να αγωνιστεί για ένα ζήτημα που η ηγεσία της Μόσχας θεωρεί πιο ζωτικής σημασίας από το τι θα μπορούσαν να θεωρήσουν οι δυτικές χώρες για την Ουκρανία.\n\nΑυτό φαίνεται και από το γεγονός ότι οι παραδόσεις όπλων στις δυνάμεις του Κιέβου είναι σε μεγάλο βαθμό ανεπαρκείς για το είδος του πολέμου υψηλής έντασης που διεξάγεται στα ουκρανικά εδάφη, αλλά ταυτόχρονα αναστατώνει τα τριάντα χρόνια καλά θεμελιωμένων δυτικών στρατιωτικών δογμάτων. Με τον τρόπο αυτόν, αμφισβητείται η εμπιστοσύνη στο μέλλον, σε ό,τι αφορά τις στρατιωτικές δυνάμεις της Δύσης, που έχουν σχεδιαστεί για αντιπάλους εξεγερσιακού επιπέδου ή με περιορισμένες συμβατικές δυνατότητες.\n\nΥπάρχουν αφηγήματα στα Δυτικά Μέσα Ενημέρωσης, που θεωρούν, ότι η Μόσχα θα έπρεπε να διεξάγει έναν σύντομο πόλεμο και να νικήσει σε μικρό χρονικό διάστημα. Και αφού δεν το πέτυχε αυτό, έχει αποτύχει. Στην πραγματικότητα, η Μόσχα θα είχε ελάχιστα οφέλη από μια τέτοια εξέλιξη. Ο οικονομικός πόλεμος των κυρώσεων, ο οποίος λειτουργεί υπέρ της Ρωσίας, χρειάζεται χρόνο για να ξεδιπλωθεί. Το ίδιο και ο αντίστοιχος ενεργειακός. Αν η Μόσχα είχε κερδίσει στρατιωτικά και είχε τερματίσει τις επιχειρήσεις τον Απρίλιο, οι χώρες της Δύσης δεν θα αντιμετώπιζαν τα προβλήματα που αντιμετωπίζουν σήμερα και τα ακόμα μεγαλύτερα, του χειμώνα που έρχεται.\n\nΤρίτον, η «θεωρία του ντόμινο» είναι αποδοτική σε ό,τι αφορά την επίτευξη συνοχής της Δύσης. Ο φόβος ενδεχόμενων επόμενων κινήσεων από την πλευρά της Ρωσίας, συσπειρώνει τις χώρες της Δύσης. Στην πραγματικότητα, αυτό που επιτυγχάνει είναι η εμβάθυνση της επιβολής των ΗΠΑ στην Ευρώπη. Η συνοχή του ΝΑΤΟ και η διεύρυνσή του με τη Σουηδία και τη Φινλανδία, αμφισβητείται ανοικτά από τη στάση της Τουρκίας και δευτερευόντως, της Ουγγαρίας. Παράλληλα, η ΕΕ έχει καταντήσει ένα παράρτημα του ΝΑΤΟ. Η συνοχή του ΝΑΤΟ και της ΕΕ θα πρέπει να επαναξιολογηθεί την άνοιξη του 2023.\n\nΗ «θεωρία του ντόμινο» στην ουκρανική εκδοχή της, συνδυάζεται ήδη και με τις διαδικασίες διαχείρισης μιας ενδεχόμενης ήττας στην Ουκρανία. Αν οι Ρώσοι κερδίσουν, τότε δεν έχει καμιά σημασία ότι θα χάσει η Ουκρανία, αφού το ζητούμενο είναι να μην ηττηθεί η Δύση. Η απονομή ευθυνών μεταξύ Ουκρανίας και Δύσης, βρίσκεται πλέον, σε πλήρη εξέλιξη. Μέσα στα πλαίσια αυτά και αφού αποδοθούν οι ευθύνες, οι ΗΠΑ χρειάζονται τη διατήρηση της «θεωρίας του ντόμινο» για τον ρωσικό κίνδυνο, έτσι ώστε να περιορίσουν τις κεντρόφυγες τάσεις που θα δημιουργηθούν.\n\nΠηγή https://www.geoeurope.org/2022/08/28/i-theoria-toy-ntomino-stin-oykrania/\n\n***To geoeurope είναι ένας ιστότοπος που δημιουργήθηκε από επιστήμονες και ειδικούς που έχουν ασχοληθεί με τη γεωπολιτική της Ευρώπης και έχουν διαπιστώσει συγκεκριμένα κενά στη ροή των πληροφοριών που διαμορφώνουν τις γεωπολιτικές συζητήσεις στην ήπειρό μας.\n\nΟι ειδήσεις της Πιερίας με ένα κλικ.",
    "Δεν είναι πολύ πιο υγιεινές οι δίαιτες σήμερα παγκοσμίως, από ό,τι ήσαν πριν 30 χρόνια": "Η υγιεινή διατροφή κερδίζει διαχρονικά έδαφος σε πολύ διαφορετικές χώρες όπως οι ΗΠΑ, η Κίνα, το Ιράν και το Βιετνάμ, αλλά πολύ λιγότερο σε άλλες όπως η Ιαπωνία, η Νιγηρία και η Τανζανία.\n\nΕλάχιστα πιο υγιεινή είναι η διατροφή των ανθρώπων σήμερα σε παγκόσμιο επίπεδο, σε σχέση με αυτήν που ήταν πριν 30 χρόνια, δείχνει μια νέα μελέτη.\n\nΗ έρευνα, που αξιολόγησε τις διατροφικές συνήθειες ενηλίκων και παιδιών σε 185 χώρες σε βάθος σχεδόν τριών δεκαετιών (από το 1990 μέχρι το 2018), βαθμολόγησε από το 0 (πολλά κατεργασμένα κρέατα, ζάχαρη, αλάτι κ.α.) έως το 100 (πολλά φρούτα, λαχανικά, δημητριακά ολικής άλεσης κ.α.). πόσο πιστά οι άνθρωποι τηρούν τη συνιστώμενη υγιεινή διατροφή.\n\nΟ μέσος όρος των 185 χωρών είναι το 40,3, μια οριακή βελτίωση μόλις 1,5 μονάδων μέσα σε αυτά τα 30 χρόνια. Το γεγονός αυτό, σύμφωνα με τους επιστήμονες, δείχνει πόσο μεγάλη είναι η πρόκληση να ενθαρρυνθεί και να εφαρμοστεί στην πράξη η υγιεινή διατροφή σε διεθνή κλίμακα.\n\nΗ υγιεινή διατροφή κερδίζει διαχρονικά έδαφος σε πολύ διαφορετικές χώρες όπως οι ΗΠΑ, η Κίνα, το Ιράν και το Βιετνάμ, αλλά πολύ λιγότερο σε άλλες όπως η Ιαπωνία, η Νιγηρία και η Τανζανία. Μόνο δέκα χώρες, που αντιπροσωπεύουν λιγότερο από 1% του παγκόσμιου πληθυσμού, πήραν πάνω από 50 βαθμούς. Το υψηλότερο \"σκορ\" έχουν το Βιετνάμ, το Ιράν, η Ινδονησία και η Ινδία, ενώ το χαμηλότερο η Βραζιλία, το Μεξικό, οι ΗΠΑ (που πάντως εμφανίζουν αργή βελτίωση) και η Αίγυπτος.\n\nΣε περιφερειακό επίπεδο, η βαθμολογία κυμαίνεται από 30,3 στη Λατινική Αμερική και Καραϊβική (κάνουν τη χειρότερη διατροφή κατά μέσο όρο) μέχρι 45,7 στη Νότια Ασία. Σε παγκόσμιο επίπεδο, οι γυναίκες είναι πιθανότερο να τρώνε πιο υγιεινά σε σχέση με τους άνδρες και οι νεότεροι ενήλικες σε σχέση με τους ηλικιωμένους. Επίσης όσο μεγαλύτερο είναι το μορφωτικό επίπεδο των ανθρώπων και των γονιών τους, τόσο πιθανότερο είναι ακολουθούν πιο υγιεινή διατροφή.\n\nΟι ερευνητές, με επικεφαλής τη δρα Βικτόρια Μίλερ του καναδικού ΜακΜάστερ και τoν καθηγητή Τζιν Μάγιερ της Σχολής Επιστήμης της Διατροφής του αμερικανικού Πανεπιστημίου Ταφτς, που έκαναν τη σχετική δημοσίευση στο περιοδικό \"Nature Food\", επεσήμαναν ότι η κακή διατροφή αποτελεί βασική αιτία διαφόρων ασθενειών και ευθύνεται για έναν στις τέσσερις (26%) θανάτους που θα μπορούσαν να έχουν προληφθεί.\n\nΣύνδεσμος για την επιστημονική δημοσίευση:\n\nhttps://www.nature.com/articles/s43016-022-00594-9",
    "Handelsblatt: Οι παγκόσμιες επιχειρήσεις αποσυνδέονται από την Κίνα και προτιμούν πλέον να επενδύουν στη ΝΑ Ασία και την Ινδία": "Τάση \"αποσύνδεσης\" από την Κίνα και στροφής στη Νοτιοανατολική Ασία και την Ινδία από πλευράς των μεγάλων επιχειρήσεων βλέπει η Handelsblatt.\n\nΠιο αναλυτικά, σύμφωνα με το σχετικό δημοσίευμα, το Βιετνάμ στηρίζει την ταχεία οικονομική του άνοδο με πολύχρωμα δομικά στοιχεία. Για ένα δισεκατομμύριο δολάρια, η κατασκευάστρια εταιρεία παιχνιδιών Lego σχεδιάζει ένα νέο εργοστάσιο σε βιομηχανικό πάρκο 50 χιλιόμετρα βόρεια της οικονομικής μητρόπολης του Βιετνάμ Χο Τσι Μινχ.\n\nΗ κατασκευή του έργου μεγάλης κλίμακας πρόκειται να ξεκινήσει σύντομα: Ο δανικός όμιλος θέλει να χρησιμοποιήσει μια έκταση άνω των 160.000 τετραγωνικών μέτρων στη χώρα της Νοτιοανατολικής Ασίας και να προσφέρει θέσεις εργασίας σε 4.000 άτομα - μια από τις πιο εκτεταμένες επενδύσεις στο Βιετνάμ φέτος.\n\nΜε την προγραμματισμένη έναρξη της παραγωγής το 2024, η αλυσίδα εφοδιασμού της Lego θα γίνει πολύ πιο ανθεκτική στις κρίσεις. Μέχρι τώρα, η εταιρεία παρήγαγε στην Ασία μόνο στην Κίνα. Τώρα αποκτά ισχυρά δεύτερα ερείσματα στην ήπειρο.\n\nΗ Lego είναι μία από τις πολλές δυτικές εταιρείες που δεν απομακρύνονται εντελώς από την Κίνα, αλλά εργάζονται σκληρά για εναλλακτικές λύσεις. Το Βιετνάμ είναι ένας από τους πιο δημοφιλείς προορισμούς τους. Ο γίγαντας των ηλεκτρονικών ειδών Apple επεκτείνει επίσης μαζικά την παρουσία του στη χώρα: τα iPad και τα ακουστικά AirPods κατασκευάζονται ήδη εκεί - τώρα θα προστεθούν τα MacBooks και το Apple Watch.\n\nΟι αλλαγές στην παραγωγή αποτελούν μέρος μιας σοβαρής αλλαγής στο επενδυτικό τοπίο της Ασίας. Λόγω των γεωπολιτικών εντάσεων και της πολιτικής της Κίνας απέναντι στον κορονοϊό, η Λαϊκή Δημοκρατία παραγκωνίζεται όλο και περισσότερο στις επενδυτικές αποφάσεις των διεθνών εταιρειών. Αντίθετα, η Νοτιοανατολική Ασία και η Ινδία έρχονται όλο και περισσότερο στο επίκεντρο. Αυτό οφείλεται επίσης στο γεγονός ότι η οικονομία εκεί ανθεί σε σύγκριση με την Κίνα.\n\nΟι επενδύσεις στην Κίνα μειώνονται απότομα\n\nΗ εξέλιξη αυτή φαίνεται από τα στοιχεία για τις διασυνοριακές συγχωνεύσεις και εξαγορές για το πρώτο εξάμηνο του έτους, τα οποία ανέλυσαν οικονομολόγοι της γαλλικής επενδυτικής τράπεζας Natixis. Σύμφωνα με τα στοιχεία, ο όγκος των συναλλαγών στην Κίνα έχει μειωθεί μαζικά από την αρχή της κρίσης της Κορόνας: το πρώτο εξάμηνο του 2020, η χώρα, συμπεριλαμβανομένου του Χονγκ Κονγκ, κατέγραψε ακόμα επενδύσεις άνω των 24 δισεκατομμυρίων δολαρίων. Δύο χρόνια αργότερα, το ποσό ήταν μόνο περίπου έξι δισεκατομμύρια δολάρια.\n\nΣτην κοινότητα κρατών της Νοτιοανατολικής Ασίας Asean - η οποία, εκτός από το Βιετνάμ, περιλαμβάνει επίσης την Ινδονησία, τη Μαλαισία, την Ταϊλάνδη και τις Φιλιππίνες, μεταξύ άλλων - η τάση κινείται προς την αντίθετη κατεύθυνση: η περιοχή δέχθηκε επενδύσεις με όγκο σχεδόν 16 δισεκατομμυρίων δολαρίων ΗΠΑ σε διασυνοριακές συγχωνεύσεις και εξαγορές κατά τους πρώτους έξι μήνες του τρέχοντος έτους. Δύο χρόνια νωρίτερα, ήταν μόλις πάνω από πέντε δισεκατομμύρια δολάρια την ίδια περίοδο.\n\nΣε σύγκριση με την ίδια περίοδο πέρυσι, ο όγκος των συναλλαγών μειώθηκε σε όλες τις περιοχές της ηπείρου. Ωστόσο, η ισορροπία δυνάμεων έχει σαφώς μετατοπιστεί: το μερίδιο της Κίνας στις διεθνείς εξαγορές στην περιοχή Ασίας-Ειρηνικού μειώθηκε από 37% σε 13% μέσα σε δύο χρόνια - η χαμηλότερη τιμή από το 2006, σύμφωνα με τη Natixis.\n\nΑπό την άλλη πλευρά, το μερίδιο της Νοτιοανατολικής Ασίας αυξήθηκε από οκτώ σε 33%. Συμπεριλαμβανομένης της Ινδίας, η Νότια Ασία αντιπροσωπεύει ακόμη και το 56% του όγκου των συναλλαγών - δέκα ποσοστιαίες μονάδες περισσότερο από ό,τι στις αρχές του 2020. Η Alicia Garcia Herrero, επικεφαλής οικονομολόγος για την Ασία-Ειρηνικό στη Natixis, λέει: \"Οι εισροές έχουν αναπροσανατολιστεί, εν μέρει για να αντανακλούν την αυξανόμενη ανάγκη για διαφοροποίηση της εφοδιαστικής αλυσίδας\".\n\nΚατά την ανάλυση του επενδυτικού τοπίου, οι αναλυτές της τράπεζας επικεντρώθηκαν στις εταιρικές εξαγορές, επειδή συγκρίσιμα στοιχεία γι' αυτές είναι διαθέσιμα νωρίτερα και με μεγαλύτερη λεπτομέρεια από ό,τι άλλες μορφές άμεσων επενδύσεων προς το εξωτερικό. Η δημιουργία εντελώς νέων λειτουργικών εγκαταστάσεων - όπως στην περίπτωση της Lego - δεν καλύπτεται από την ανάλυση της Natixis.\n\nΩστόσο, σύμφωνα με τους συντάκτες της μελέτης, υπάρχει θετική συσχέτιση μεταξύ των δύο τύπων επενδύσεων. Σύμφωνα με τη μελέτη, όπου αυξάνονται οι συμφωνίες συγχωνεύσεων και εξαγορών, τείνει να αυξάνεται και η κατασκευή νέων εργοστασίων.\n\nΙσχυρή ανάκαμψη στη Νοτιοανατολική Ασία\n\n\n\nΗ Herrero αναφέρει το αυξανόμενο γεωπολιτικό χάσμα μεταξύ της Δύσης και της Κίνας, καθώς και την \"ταχεία επιδείνωση των μακροοικονομικών προοπτικών και την προσκόλληση σε πολιτικές μηδενικού κινδύνου\" στη Λαϊκή Δημοκρατία ως λόγους για τη μετατόπιση του επενδυτικού ενδιαφέροντος. Τα λουκέτα της Corona στην Κίνα είχαν επανειλημμένα προκαλέσει διαταραχές στις αλυσίδες εφοδιασμού. Σύμφωνα με τις προβλέψεις του Διεθνούς Νομισματικού Ταμείου, η οικονομική παραγωγή της Κίνας θα αυξηθεί μόνο κατά 3,3% φέτος - το χαμηλότερο ποσοστό των τελευταίων τεσσάρων και πλέον δεκαετιών.\n\nΣτη Νοτιοανατολική Ασία και την Ινδία, έχει αρχίσει μια ισχυρή οικονομική ανάκαμψη με τη σχεδόν πλήρη άρση των περιορισμών της Corona. Στη Μαλαισία, το ΑΕΠ αυξήθηκε κατά 8,9% το δεύτερο τρίμηνο, πολύ περισσότερο από ό,τι ανέμεναν οι αναλυτές. Το Βιετνάμ ανέφερε επίσης ισχυρή ανάπτυξη 7,7% για την περίοδο αυτή.\n\nΗ Ινδονησία, η μεγαλύτερη οικονομία της Νοτιοανατολικής Ασίας, ξεπέρασε τις προσδοκίες των αναλυτών με ρυθμό ανάπτυξης 5,4%. Στην Ινδία, η οποία θα παρουσιάσει τα στοιχεία για το δεύτερο τρίμηνο την Τετάρτη, οι οικονομολόγοι αναμένουν ακόμη και ανάπτυξη της τάξης του 15% - εν μέρει λόγω ενός σχετικά αδύναμου τριμήνου το προηγούμενο έτος και μιας ισχυρής αύξησης της κατανάλωσης.",
    "«M*A*S*H»: Μια επική μαύρη κωμωδία 50 ετών": "Το 1970 έκανε πρεμιέρα το «M*A*S*H» (στην Ελλάδα κυκλοφόρησε αρχικά ως «Κ.Ι.Μ.Α.Σ.» δηλαδή Κινητή Ιατρική Μονάδα Αμερικανικού Στρατού) του Ρόμπερτ Αλτμαν, με πρωταγωνιστές τους Ντόναλντ Σάδερλαντ, Ελιοτ Γκουλντ, Τομ Σκέριτ και Σάλι Κέλερμαν.\n\nΗ θρυλική αντιπολεμική σάτιρα, που έκανε διάσημο τον δημιουργό της, θα έμενε μέχρι το τέλος της καριέρας του η πιο εμπορική ταινία του Αλτμαν· θα γινόταν επίσης η αφορμή για ένα πρωτόγνωρο franchise, το οποίο θα διαρκούσε πάνω από μια δεκαετία.\n\nΤο πιλοτικό επεισόδιο του τηλεοπτικού «M*A*S*H» προβλήθηκε δύο χρόνια αργότερα, στις 17 Σεπτεμβρίου του 1972 στο CBS, ενημερώνοντας αμέσως το κοινό για το πού και πότε γινόταν ό,τι γινόταν ή… περίπου: «Κορέα 1950 – Εκατό χρόνια πριν», έγραφαν οι τίτλοι έναρξης. Και πράγματι, το 1972 θα μπορούσε να νομίζει κανείς ότι απείχε έναν ολόκληρο αιώνα από τον πόλεμο της Κορέας, καθώς ανάμεσά τους υπήρχε ένα χάσμα πολιτιστικών αλλαγών και κοινωνικών αναταραχών, γράφει στους New York Times ο Τζέιμς Πονιεβόζικ. Ως θέμα, ωστόσο, ήταν εντελώς επίκαιρο, δεδομένου ότι τότε οι ΗΠΑ διεξήγαν έναν άλλο αιματηρό πόλεμο, στο Βιετνάμ. Η μυστική επιχείρηση «M*A*S*H» ήταν στην ουσία μια επίκαιρη σάτιρα καμουφλαρισμένη σαν κωμωδία εποχής.\n\nΤον προηγούμενο χρόνο, στο CBS είχε κάνει πρεμιέρα το «All in the Family» του Νόρμαν Λίαρ, μια κωμική σειρά που έσπασε πολλά «τηλεοπτικά ταμπού», φέρνοντας στα σαλόνια των Αμερικανών ζητήματα όπως ο ρατσισμός, η ομοφυλοφιλία, η απελευθέρωση των γυναικών και ο πόλεμος του Βιετνάμ. Αλλά το «M*A*S*H» είχε άλλο επίπεδο κλιμάκωσης, καθώς σατίριζε την τρέλα του πολέμου ακόμη και όταν ο Γουόλτερ Κρονκάιτ (παρουσιαστής κεντρικού δελτίου ειδήσεων του CBS, που κάλυψε κοσμοϊστορικά γεγονότα) παρουσίαζε τις πολεμικές ειδήσεις. Η λεζάντα των τίτλων αρχής, λοιπόν, αναγνώριζε τον κίνδυνο κλείνοντάς της το μάτι: Ποιοι, εμείς, κάνουμε επίκαιρο σχολιασμό;\n\nΣήμερα, το «M*A*S*H» θυμίζει αρχαία ιστορία, ταυτόχρονα, όμως, είναι εντελώς επίκαιρο, αλλά για διαφορετικούς λόγους, γράφει ο τηλεοπτικός κριτικός των New York Times.\n\nΑπό τη μία πλευρά, σε μια εποχή που είναι διαποτισμένη από τη νοσταλγία της ποπ κουλτούρας, αλλά σπάνια κοιτάζει πιο πίσω από τους «Sopranos»(1999-2007) και ίσως το «Seinfeld» (1989-1998), το «M*A*S*H» περνάει συχνά απαρατήρητο σε συζητήσεις για την ιστορία της τηλεόρασης. Σίγουρα, είναι γνωστό ως τίτλος και για τα στατιστικά του: Οι 106 εκατομμύρια τηλεθεατές που είδαν το φινάλε του 1983 είναι ένας αριθμός που είναι απίθανο να συγκριθεί με κάποια άλλη τηλεοπτική σειρά. Αλλά χάνεται στη μακρινή προ-καλωδιακή «ομίχλη», που αντιμετωπίζεται ως λείψανο μιας εποχής με ένα ξεπερασμένο κοινό μαζικής τηλεοπτικής αγοράς και διαφορετικές (μερικές φορές ανατριχιαστικές) κοινωνικές συμπεριφορές. (Δείτε το trailer το πιλοτικού επεισοδίου)\n\nΩστόσο, ξαναβλέποντας το «M*A*S*H» με την απόσταση των 50 ετών, γράφει ο Τζέιμς Πονιεβόζικ στους New York Times, μπορεί να πει κανείς ότι είναι κατά κάποιον τρόπο το πιο σύγχρονο από τα σύγχρονά του. Ο συνδυασμός της τρελής κωμωδίας και του σκοτεινού δράματος είναι αναγνωρίσιμος στις σημερινές ντραμεντί (κωμωδίες με δραματικά στοιχεία), από το «Better Things» μέχρι το «Barry». Και για 11 σεζόν, το «M*A*S*H» κρατήθηκε στην περιοχή μεταξύ γέλιου και λύπης, αποδεικνύοντας ότι το αστείο δεν είναι το αντίθετο του σοβαρού.\n\nΕκτός της πεπατημένης του γέλιου\n\nΟι χαρακτήρες που υπηρετούσαν στο 4077ο Κινητό Στρατιωτικό Χειρουργείο στην Κορέα ήταν επαγγελματίες ορκισμένοι να σώζουν ζωές. Ωστόσο, η αποστολή τους στο μέτωπο ήταν να ράβουν πρόχειρα στρατιώτες ώστε να επιστρέφουν στην πρώτη γραμμή και να σκοτώνουν άλλους ανθρώπους ή να σκοτωθούν οι ίδιοι. Αυτό ήταν το αιώνιο –για γέλια και για κλάματα– ανέκδοτο του «M*A*S*H», το οποίο πέρασε μέσα (και έξω) από την παράδοση των στρατιωτικών sitcoms (κωμωδίες καταστάσεων).\n\nΜόλις τρία χρόνια νωρίτερα, το CBS είχε ακυρώσει το επιτυχημένο σόου «The Smothers Brothers Comedy Hour» εν μέσω διαμάχης για τις αντιπολεμικές του θέσεις. Αλλά στις αρχές της δεκαετίας του 1970, ακόμη και οι σκληροί αντικομμουνιστές έβλεπαν πια το Βιετνάμ σαν μια χαμένη υπόθεση. Η ποπ κουλτούρα άλλαζε, επίσης, όπως αποδεικνύεται από την επιτυχία του «All in the Family» και βεβαίως της ταινίας «M*A*S*H» (1970) του Αλτμαν, η οποία ήταν βασισμένη στο μυθιστόρημα «MASH: A Novel About Three Army Doctors» (1968) του Ρίτσαρντ Χούκερ (ψευδώνυμο του Χ. Ρίτσαρντ Χόρνμπεργκερ, χειρουργού θώρακος και βετεράνου του πολέμου της Κορέας, ο οποίος έγραψε τρία μυθιστορήματα).\n\nΟι δημιουργοί της τηλεοπτικής σειράς, Λάρι Γκέλμπαρτ και Τζιν Ρέινολντς, φαντάστηκαν μια εκδοχή της ιστορίας που ήταν πολύ πιο έντονα πολιτική από τη σκοτεινή κωμική ταινία του Αλτμαν και σίγουρα περισσότερο από το εύθυμο και «άτακτο» βιβλίο του Χούκερ.\n\nΤο ελληνικό επεισόδιο Ενα από τα δημοφιλέστερα επεισόδια της σειράς, που προβλήθηκε για πρώτη φορά στις 31 Δεκεμβρίου 1974, την παραμονή της Πρωτοχρονιάς, ήταν αφιερωμένο στους έλληνες στρατιώτες, που πολέμησαν στην Κορέα. Στο επεισόδιο με τίτλο «Private Charles Lamb», με τον Τίτο Βανδή στον ρόλο του συνταγματάρχη Ανδρόπολη, έλληνες τραυματίες μεταφέρονται στο 4077 Στρατιωτικό Χειρουργείο λίγο πριν από το ελληνικό Πάσχα. (Δείτε το επεισόδιο) Ευγνώμων για τις φροντίδες που δέχονται οι άνδρες του, ο Ανδρόπολης κανονίζει να έρθει με αερομεταφορά από την Ελλάδα ένα αρνί μαζί με μπόλικο ούζο και ένα σωρό άλλες λιχουδιές για να γιορτάσουν όλοι μαζί α λα ελληνικά. Ομως, ο φιλόζωος δεκανέας Ραντάρ (τον υποδύεται ο Γκάρι Μπέργκοφ, ο μόνος ηθοποιός που έπαιζε στην ταινία και στη σειρά) λυπάται το αρνί και φροντίζει να το στείλει αεροπορικώς στη φάρμα του στην Αϊόβα στις ΗΠΑ· όσο για το πρόβλημα του πασχαλινού αρνιού, το λύνει με στρατιωτικές κονσέρβες κρέατος…\n\nΑκολουθήστε το Protagon στο Google News",
    "H καταστροφή μίας Ferrari 488 GTB και το ντόμινο ευθυνών": "Τι σχέση μπορεί να έχει η επίσημη αντιπροσωπεία της Volvo στο Βιετνάμ με την αποζημίωση ενός ιδιοκτήτη Ferrari 488 GTB; Μία άκρως διδακτική ιστορία!\n\nΜία περίεργη ιστορία μας έρχεται από το Ανόι του Βιετνάμ για να μας διδάξει με τον πιο εμφατικό τρόπο ότι πρέπει να προσέχουμε που εμπιστευόμαστε το αυτοκίνητό μας. Κάτι τέτοιο φαίνεται ότι δεν έκανε ο κάτοχος αυτής της Ferrari 488 GTB, με αποτέλεσμα τώρα να έχει γίνει θεατής σε έναν ντόμινο ευθυνών μεταξύ εταιρειών που μάλλον θα έχει “άδοξο” τέλος.\n\nΑς πάρουμε όμως τα πράγματα από την αρχή. Ο ιδιοκτήτης της κατακόκκινης Ferrari 488 GTB έπρεπε να προχωρήσει σε αντικατάσταση ενός ιμάντα του κινητήρα. Η αντιπροσωπεία της Ferrari έπρεπε να καλέσει τεχνικό για κάτι τέτοιο, διαδικασία που ήταν χρονοβόρα. Έτσι, σύμφωνα με τα λεγόμενα του ιδιοκτήτη του αυτοκινήτου, ο διευθυντής πωλήσεων της Ferrari Vietnam του πρότεινε να πάει στην αντιπροσωπεία Volvo στο Ανόι για την επισκευή.\n\nΈτσι κι έγινε, το αυτοκίνητο μεταφέρθηκε στην Volvo και ο Doan Xuan Truong, διευθυντής συνεργείου service της Volvo ανέλαβε την επιδιόρθωση. Η Ferrari έστειλε το ανταλλακτικό και η επισκευή ολοκληρώθηκε. Στις 21 Ιουλίου του 2022, ο τεχνικός της Volvo, Pham Van Doanh, έκανε ένα test drive μετά από αίτημα του μηχανικού Truong. Ξαφνικά έχασε τον έλεγχο, προσέκρουσε σε δέντρο και προκλήθηκαν μεγάλες ζημιές στο όχημα, όπως μπορείτε να δείτε στις σχετικές εικόνες.\n\nΠλέον, ο ιδιοκτήτης της Ferrari 488 GTB έχει γίνει θεατής σε ένα ντόμινο ευθυνών. Η Ferrari Vietnam λέει πως πούλησε μόνο το ανταλλακτικό και η Volvo Vietnam λέει πως η επισκευή του αυτοκινήτου ήταν μια προσωπική συμφωνία μεταξύ ιδιωτών (του κατόχου της Ferrari και του μηχανικού της Volvo). Τα συμπεράσματα δικά σας!\n\nΔείτε αυτή τη δημοσίευση στο Instagram. Η δημοσίευση κοινοποιήθηκε από το χρήστη Supercar Fails (@supercar.fails)\n\nΠηγή: vietnamnet.vn",
    "Αγροτικές Ειδήσεις: Ο παγκόσμιος εφοδιασμός τροφίμων αντιμετωπίζει αναταραχή με το ρύζι να αυξάνεται": "Ο εφοδιασμός τροφίμων, που έχει ήδη συμπιεστεί από τις ελλείψεις σε σιτάρι, καλαμπόκι και μαγειρικά έλαια, κινδυνεύει με ακόμη μεγαλύτερη αναστάτωση, αυτή τη φορά από την αγορά ρυζιού.\n\nΗ Ινδία περιορίζει τις εξαγωγές του βασικού προϊόντος για το ήμισυ του παγκόσμιου πληθυσμού, με την εστίαση της αγοράς να στρέφεται τώρα στην ικανότητα άλλων μεγάλων παραγωγών, συμπεριλαμβανομένης της Ταϊλάνδης και του Βιετνάμ, να καλύψουν το κενό. Οι περιορισμοί απειλούν να πυροδοτήσουν τον πληθωρισμό για ένα ακόμη βασικό εμπόρευμα και μπορεί να στερήσουν μερικά από τα φτωχότερα έθνη του πλανήτη από ένα κρίσιμο στοιχείο της διατροφής τους.\n\nΗ Ινδία είναι ο μοναδικός μεγαλύτερος εξαγωγέας με μερίδιο 40% στο παγκόσμιο εμπόριο ρυζιού. Η κυβέρνηση έχει επιβάλει δασμό 20 τοις εκατό στις αποστολές λευκού και καφέ ρυζιού και απαγόρευσε τις πωλήσεις σπασμένου ρυζιού στο εξωτερικό. Αυτές οι ποικιλίες προορίζονται κυρίως για τη διατροφή της Ασίας και της Αφρικής και επηρεάζουν περίπου το 60 τοις εκατό των συνολικών εξαγωγών ρυζιού της Ινδίας.\n\n«Τέτοιες σοβαρές διαταραχές στις παγκόσμιες προμήθειες, σε συνδυασμό με ένα επίπεδο ρεκόρ κατανάλωσης παγκοσμίως, θα πρέπει να επιβαρύνουν» τις τιμές και να τροφοδοτήσουν περαιτέρω τον πληθωρισμό των τροφίμων, δήλωσε ο Sabrin Chowdhury, επικεφαλής των εμπορευμάτων της Fitch Solutions. Όταν ο πόλεμος στην Ουκρανία εκτόξευσε τις τιμές των γεωργικών προϊόντων στα ύψη νωρίτερα φέτος, το ρύζι ξέφυγε από τη φρενίτιδα, κρατώντας την Ασία και ορισμένα κράτη της Μέσης Ανατολής και της Αφρικής απομονωμένα από μια μεγαλύτερη επισιτιστική κρίση. Η αύξηση του καλαμποκιού και του σιταριού ενθάρρυνε κάποια υποκατάσταση από αυτούς τους πιο ακριβούς κόκκους προς φθηνότερες εναλλακτικές λύσεις όπως το ρύζι. Αυτό μπορεί να είναι έτοιμο να αλλάξει.\n\nΗ πολιτική της Ινδίας θα ανεβάσει τις τιμές εξαγωγής της σε επίπεδα παρόμοια με τις ποιότητες λευκού ρυζιού από τους ανταγωνιστές της Ταϊλάνδης και του Βιετνάμ, ωθώντας τους αγοραστές να στραφούν προς αυτούς τους προμηθευτές, σύμφωνα με τον Chookiat Ophaswongse, επίτιμο πρόεδρο της Ένωσης Εξαγωγέων Ρυζιού της Ταϊλάνδης.\n\nΌταν συμβεί αυτό, θα ωθήσει επίσης τις τιμές της Ταϊλάνδης και του Βιετνάμ, επιφέροντας ένα πλήγμα στις εισαγωγικές χώρες στην Ασία και την Αφρική που καταναλώνουν το σιτηρό ως βασικό προϊόν, είπε ο Chookiat. «Η επιβολή εισφοράς 20 τοις εκατό είναι μεγάλη υπόθεση», είπε. «Αυτή η κίνηση θα προκαλέσει άνοδο των παγκόσμιων τιμών του ρυζιού».\n\nΤο βασικό ρύζι της Ταϊλάνδης 5 τοις εκατό ήταν 431 δολάρια ο τόνος αυτή την εβδομάδα από την ένωση εξαγωγέων, ενώ η ίδια ποιότητα από το Βιετνάμ ήταν περίπου 393-397 δολάρια ο τόνος. Οι τιμές της Ινδίας ήταν πολύ κάτω από αυτό, γύρω στα $338-$342.\n\nΕνώ η Ταϊλάνδη και το Βιετνάμ συμφώνησαν πρόσφατα να συνεργαστούν για την ενίσχυση των τιμών, χωρίς να δώσει λεπτομέρειες, ο Chookiat είπε ότι η Ταϊλάνδη είναι απίθανο να περιορίσει τις εξαγωγές καθώς η χώρα έχει πλεόνασμα και δεν υπάρχουν ανησυχίες για τις τοπικές προμήθειες.\n\nΗ Ταϊλάνδη παράγει συνήθως περίπου 20 εκατομμύρια τόνους αλεσμένου ρυζιού ετησίως, εκ των οποίων τα 11 εκατομμύρια καταναλώνονται και τα υπόλοιπα εξάγονται.\n\nΟ Chookiat είπε ότι δεν είναι πρακτικό να περιοριστούν οι πωλήσεις στο εξωτερικό, καθώς το πλεόνασμα, εάν αφεθεί απούλητο, θα έπληττε τις εγχώριες τιμές και θα επιβάρυνε την κυβέρνηση με κόστος αποθήκευσης και επιδοτήσεις αγροτών. Το 2007-08, μια παγκόσμια επισιτιστική κρίση προκλήθηκε όταν τόσο η Ινδία όσο και το Βιετνάμ περιόρισαν τις εξαγωγές ρυζιού. Οι τιμές εκτινάχθηκαν πάνω από 1.000 δολάρια ο τόνος, υπερδιπλάσιο από το επίπεδο τώρα, εν μέσω πανικού για τις προμήθειες.\n\nΟ Nguyen Nhu Cuong, επικεφαλής της μονάδας φυτικής παραγωγής του υπουργείου Γεωργίας του Βιετνάμ, αρνήθηκε να σχολιάσει εάν η χώρα θα περιόριζε τις εξαγωγές, αλλά είπε ότι η εγχώρια προσφορά και η εθνική επισιτιστική ασφάλεια πρέπει να ληφθούν υπόψη όταν εξετάζεται μια τέτοια κίνηση. Το Βιετνάμ είναι σε θέση να στείλει 7 εκατομμύρια τόνους ρυζιού φέτος, από την προηγούμενη πρόβλεψη για περίπου 6,7 εκατομμύρια τόνους, είπε.\n\nΣε παγκόσμιο επίπεδο, η παραγωγή σε πολλές περιοχές έχει πληγεί από τις κακές καιρικές συνθήκες. Εκτός από την Ινδία, η οποία σημείωσε πτώση της φύτευσης λόγω έλλειψης βροχής, η σοδειά της Κίνας κινδυνεύει από τη ζέστη. Η παραγωγή της Ευρώπης προβλέπεται να είναι η χαμηλότερη από το 1995-96 λόγω σοβαρής ξηρασίας στην Ιταλία και την Ισπανία, ενώ παρόμοια τάση παρατηρείται στις ΗΠΑ, δήλωσε ο Chowdhury.\n\nΠηγή: business-standard.com",
    "Απεξάρτηση ξένων κολοσσών από την Κίνα": "Στερεύουν τα κινεζικά ποτάμια – το ήμισυ των εδαφών της αχανούς χώρας υποφέρει από την ξηρασία -, στεγνώνει και η οικονομία. Συναγερμό για την ανάπτυξη σήμανε το Πεκίνο που έσπευσε να μειώσει τα επιτόκια, ακόμα και τα στεγαστικά, αφού έπαψε πλέον να ανησυχεί για τη φούσκα των ακινήτων.\n\nΗ εσωστρέφεια χαρακτηρίζει πλέον την κινεζική οικονομία, που εξελίχθηκε σε παγκόσμια υπερδύναμη χάρη στις εξαγωγές. Αλλά η στροφή προς την εσωτερική ζήτηση μοιάζει με μονόδρομο μετά τον διαχωρισμό και πάλι του κόσμου σε δύο μεγάλα μπλοκ που διαφέρουν μεν παρασάγγας από πολιτικής απόψεως (δημοκρατία – ολοκληρωτισμός), αλλά όχι από κοινωνικο-οικονομικής (κρατικο-καπιταλισμός και ανισότητες παντού).\n\nΗ παγκοσμιοποίηση\n\nΑναμφίβολα το κερί της παγκοσμιοποίησης καίγεται και από τις δύο άκρες. Πριν από λίγες ημέρες έγινε γνωστό ότι η Apple βρίσκεται σε διαπραγματεύσεις με τις αρχές του Βιετνάμ για να μεταφέρει εκεί την παραγωγή των Apple Watches και των MacBooks στο πλαίσιο της «διαφοροποίησης» της παραγωγής της εκτός κινεζικής επικράτειας.\n\nΓια την ακρίβεια, είναι οι μεγάλοι προμηθευτές της Apple, η Luxshare Precision Industry και η Foxconn, εκείνοι που άρχισαν να πραγματοποιούν «δοκιμές παραγωγής» του Apple Watch για πρώτη φορά στο Βόρειο Βιετνάμ, όπως μετέδωσε το δίκτυο Nikkei Asia επικαλούμενο τρία άτομα «με γνώση των γεγονότων».\n\nΑποχωρούν\n\nΣτο Βιετνάμ η Apple λειτουργεί ήδη σημαντικές μονάδες παραγωγής. Εκεί κατασκευάζει κάποια από τα δημοφιλή προϊόντα της, όπως τις ταμπλέτες iPad και τα ακουστικά AirPods. Οι ειδικοί θεωρούν ότι το Apple Watch είναι μια πιο προηγμένη και απαιτητική από τεχνολογικής απόψεως ηλεκτρονική συσκευή και ότι η μεταφορά της παραγωγής του θα αναβαθμίσει τη βιετναμέζικη τεχνογνωσία.\n\nΣυνιστά και ένα ακόμα βήμα προς τη «διαφοροποίηση» της παραγωγής της Apple, καθώς η εξάρτησή της από τις μονάδες της Κίνας είναι καταλυτική. Και άλλες αμερικανικές εταιρείες ηλεκτρονικών συσκευών υψηλής τεχνολογίας, όπως η Google, η Dell και η Amazon, έχουν ήδη μεταφέρει παραγωγή τους από την Κίνα στο Βιετνάμ, σημειώνει ο όμιλος Nikkei Asia.\n\nΝέες ισορροπίες\n\nΟ αναλυτής της Isaiah Research Εντι Χαν θεωρεί ότι οι γεωπολιτικές εξελίξεις και κυρίως οι εντάσεις μεταξύ Ουάσιγκτον και Πεκίνου ωθούν τους μεγάλους κατασκευαστές ηλεκτρονικών προϊόντων να βρουν «νέες ισορροπίες στην παραγωγή τους».\n\nΚάποιοι επαναπατρίζουν παραγωγή στις ΗΠΑ, κάποιοι αναζητούν φθηνά εργατικά χέρια και χαλαρή εργατική νομοθεσία σε άλλες χώρες της Νοτιοανατολικής Ασίας. Ασφαλώς η «απεξάρτηση» των δυτικών επιχειρήσεων από την Κίνα – αν υποθέσουμε ότι επιχειρείται σοβαρά κάτι τέτοιο – θα χρειαστεί χρόνια για να συντελεστεί. Και μάλλον δεν είναι μια προοπτική που για την ώρα τρομάζει την κινεζική νομενκλατούρα.\n\nΜειώσεις επιτοκίων\n\nΑντίθετα, το Πεκίνο σπεύδει δίχως χρονοτριβή να λάβει διορθωτικά μέτρα για να τονώσει την ανάπτυξη που επιβραδύνεται εξόχως ανησυχητικά. Το δεύτερο τρίμηνο του έτους ο ρυθμός ανάπτυξης υποχώρησε στο αναιμικό ποσοστό 0,4% σε ετήσια βάση, το χαμηλότερο που έχει καταγραφεί από το 2020, την πρώτη χρονιά της πανδημικής κρίσης. Ο στόχος της κινεζικής κυβέρνησης για ανάπτυξη 5,5% το 2022 μοιάζει από πολύ δύσκολα επιτεύξιμος έως ακατόρθωτος.\n\nΜε δεδομένη την κάμψη των εξαγωγών λόγω της πολυσχιδούς διεθνούς κρίσης και με τις εμπλοκές στην εφοδιαστική αλυσίδα να καραδοκούν (δεν λείπουν ακόμα και τα λοκντάουν σε κομβικά για το διεθνές εμπόριο κινεζικά λιμάνια), η Λαϊκή Τράπεζα της Κίνας προχώρησε την περασμένη εβδομάδα σε σημαντικές μειώσεις πολλών επιτοκίων, μεταξύ των οποίων και των στεγαστικών, δεδομένου ότι οι πωλήσεις των ακινήτων υποχωρούν επί 11 συναπτούς μήνες στη χώρα.\n\nΠρώτος στόχος του Πεκίνου είναι η τόνωση της εσωτερικής κατανάλωσης και των επενδύσεων κυρίως στα ακίνητα, καθώς ο κλάδος καταρρέει. Πρόκειται για εξελίξεις που δεν ευνοούν τον πανηγυρικό χαρακτήρα που θα θελήσει να δώσει το φθινόπωρο στην (εκτός κατακλυσμιαίων εξελίξεων) επανεκλογή του στην ηγεσία του Κομμουνιστικού Κόμματος ο πρόεδρος Σι Τζινπίνγκ.",
    "10 ταινίες που μας δείχνουν τη φρίκη του πολέμου (video)": "Αντιπολεμικές ταινίες υπάρχουν αρκετές και όλες προσπαθούν να μας δείξουν τη φρίκη του πολέμου, κάποιες φορές πιο επιφανειακά και κάποιες άλλες πιο πιστά. Οι εν λόγω ταινίες αποτυπώνονται έντονα στην μνήμη μας, ακριβώς γιατί αυτή τη φρίκη την έχουν ζήσει και την ζουν πολλοί άνθρωποι στο παρελθόν και στο παρόν.\n\nΟι συγκλονιστικές εικόνες των 10 παρακάτω αντιπολεμικών ταινιών μας έμαθαν ιστορία, μας έμαθαν πόσο απάνθρωπο είναι να ζεις έναν πόλεμο και πως ο άνθρωπος μπορεί να προκαλέσει παντού δυστυχία.\n\nSchindler’s List (1993)\n\nΗ καλύτερη ταινία του Steven Spielberg, την οποία όλοι σέβονται και δεν μπορούν να αγνοήσουν. Μια από τις πιο σκοτεινές εποχές της ανθρωπότητας, το Ολοκαύτωμα, αποτυπώνεται τόσο έντονα που η καρδιά σου δεν μπορεί να σταματήσει να χτυπά. Αναμφίβολα μια από τις καλύτερες αντιπολεμικές ταινίες όλων των εποχών.\n\nApocalypse Now (1979)\n\nΗ ταινία του Francis Ford Coppola θα πρέπει να διδάσκεται (αν δεν διδάσκεται ήδη) για το πως πρέπει να γυρίσεις μια αντιπολεμική ταινία. Ο πόλεμος στο Βιετνάμ ήταν ένας από τους σκληρότερους στην ιστορία και τα πλάνα της ταινίας αποτυπώνουν την φρίκη και την δυστυχία με μεγάλη πιστότητα.\n\nThe Thin Red Line (1998)\n\nΗ ταινία τoυ Terence Μalick για τον Β’ Παγκόσμιο Πόλεμο είναι μια τολμηρή αλλά και σκληρή απεικόνιση του φονικότερου πολέμου όλων των εποχών, επικεντρώνοντας στα συναισθήματα που προκάλεσε στους ανθρώπους που συμμετείχαν σε αυτόν.\n\nThe Deer Hunter (1978)\n\nΈνα εξαιρετικό cast με μπροστάρη τον Robert De Niro, σε μια ακόμα ταινία για τον πόλεμο του Βιετνάμ και πως αυτός μπορεί να καταστρέψει τα πάντα μέσα σε έναν άνθρωπο αλλά και στην ζωή του γενικότερα.\n\nWaltz With Bashir (2008)\n\nΈνα animation για ενήλικες βασισμένο σε ένα συγκλονιστικό graphic novel που δίνει ουσία στις μνήμες των συμμετεχόντων στην εισβολή του Ισραήλ στον Λίβανο το 1982. Πρόκειται για μια από τις καλύτερες ταινίες πάνω στα μακροπρόθεσμα ψυχολογικά κατάλοιπα που αφήνει ο πόλεμος σε κάθε άνθρωπο.\n\nCome and See (1985)\n\nΜια από τις πιο δύσκολες ταινίες για να δει κάποιος. Ένα αγόρι βρίσκεται στην εμπόλεμη ζώνη του Β’ Παγκοσμίου Πολέμου, σε μια μάχη για επιβίωση, που τον μεταφέρει από τη μια φρικτή πραγματικότητα στην άλλη.\n\n1917 (2019)\n\nO Sam Mendes δεν έγινε διάσημος για τέτοιες ταινίες, αλλά πρόκειται σίγουρα για από τις καλύτερες του. Μέσα στον πόλεμο, συγκεκριμένα στον Α’ Παγκόσμιο Πόλεμο, δεν υπάρχουν μόνο σκοτωμοί, αλλά και οι περιπτώσεις της διάσωσης ζωών. Στην προκειμένη περίπτωση, χιλιάδων ζωών. Ένας αγώνας δρόμου μέσα σε μια κόλαση.\n\nFull Metal Jacket (1987)\n\nΜια ακόμα ματιά για τις επιπτώσεις που έχει ο πόλεμος στον άνθρωπο. Αυτό κάνει ο πρωταγωνιστής άλλωστε. Παρατηρεί τις απάνθρωπες επιπτώσεις που έχει ο πόλεμος του Βιετνάμ στους συναδέλφους του νεοσύλλεκτους, από τη βάναυση εκπαίδευσή τους στο στρατόπεδο μέχρι και τις αιματηρές οδομαχίες.\n\nJohhny Got His Gun (1971)\n\nΈνας νεαρός Αμερικανός μετά από μια επίθεση μένει τυφλός, κουφός, μουγγός και χωρίς άκρα. Και σκέφτεται έναν τρόπο να τελειώσει την ζωή του. Μια απίστευτη απεικόνιση της φρίκης του πολέμου μέχρι το τέρμα.\n\nLife is Beautiful (1997)\n\nΜια ωδή στην πατρότητα αλλά και στη θέληση για επιβίωση μέσα στο Ολοκαύτωμα. Ο Roberto Begnini συνδυάζει όλα του τα ταλέντα σε μια πανέμορφη αντιπολεμική ταινία που πάντα μας καθηλώνει.",
    "«Μπουμ» στις εξαγωγές καλλυντικών με ισχυρή ζήτηση από την Ασία": "Αυξάνεται η ζήτηση για ελληνικά καλλυντικά στο εξωτερικό, με σημαντικότερη ώθηση από Ηνωμένα Αραβικά Εμιράτα, Αίγυπτο, Ινδία, Βιετνάμ αλλά και την Κίνα. Η εγχώρια αγορά αναμένεται να αυξηθεί περίπου κατά 3% φέτος.\n\nΣημαντικές προοπτικές περαιτέρω ανάκαμψης των εξαγωγών ελληνικών καλλυντικών διαπιστώνει και φέτος ο Πανελλήνιος Σύνδεσμος Βιομηχάνων & Αντιπροσώπων Καλλυντικών & Αρωμάτων (ΠΣΒΑΚ), μετά από ένα θετικό πρώτο εξάμηνο ως προς την κατανάλωση διεθνώς αλλά και στην εγχώρια αγορά. Ειδικότερα, η εγχώρια βιομηχανία καλλυντικών διατήρησε τη δυναμική της το πρώτο εξάμηνο του 2022, με τα αντιηλιακά αλλά και τα προϊόντα αντιγήρανσης να αποτελούν τις δύο κυρίαρχες κατηγορίες σε επίπεδο πωλήσεων. Το δεύτερο εξάμηνο ωστόσο αναμένεται πιο δύσκολο, δεδομένων των πληθωριστικών πιέσεων που ήδη συμπιέζουν το διαθέσιμο εισόδημα των Ελλήνων καταναλωτών.\n\nΠαρά ταύτα, τόσο το ψηφιακό κανάλι όσο και τα φαρμακεία δείχνουν να διατηρούν την δυναμική που απέκτησαν κυρίως μέσα στην πανδημία. Ειδικά το πρώτο, υπολογίζεται ότι συνεισφέρει περί το 16% του συνολικού τζίρου, σύμφωνα με πρόσφατα στοιχεία της ICAP, συμπεριλαμβανομένων και των ηλεκτρονικών φαρμακείων. Σύμφωνα με τα στοιχεία του ΠΣΒΑΚ, τα ηλεκτρονικά καταστήματα καταγράφουν αύξηση πωλήσεων το πρώτο εξάμηνο φέτος συγκριτικά με πέρσι, με τα καλλυντικά ευρείας διανομής να συνθέτουν το 31% των συνολικών πωλήσεων, ακολουθούμενα από τα καλλυντικά επιλεκτικής που συνεισφέρουν το 16% του τζίρου.\n\nΣτην βάση αυτών των στοιχείων, το τρέχον έτος εκτιμάται ότι θα κλείσει με βελτίωση των εγχώριων πωλήσεων κατά 3% περίπου συγκριτικά με το 2021. Πιο αναλυτικά, εκτιμάται ότι η κατηγορία προϊόντων περιποίησης προσώπου θα ενισχυθεί κατά 4,8% φέτος, από 177 εκατ ευρώ πέρσι, τα προϊόντα μακιγιάζ αναμένεται να ενισχυθούν κατά 13% φέτος, από 85,3 εκατ ευρώ πέρσι, τα αρώματα θα βελτιώσουν τον τζίρο τους κατά 2%, από 61,6 εκατ ευρώ το 2021, ενώ ενίσχυση κατά 1,7% αναμένεται για τα είδη περιποίησης μαλλιών.\n\nΣε ό,τι αφορά τις εξαγωγές, ο ΠΣΒΑΚ διαπιστώνει βελτίωση της εικόνας κυρίως προς τις ασιατικές/μεσανατολικές χώρες, με τα Ηνωμένα Αραβικά Εμιράτα, την Αίγυπτο, την Ινδία, το Βιετνάμ αλλά και την Κίνα να ανακάμπτουν σημαντικά, τροφοδοτώντας την ζήτηση για τα ελληνικά καλλυντικά. Σύμφωνα δε με την Enterprise Greece, η αγορά της Ασίας εμφανίζει αξιόλογη δυναμική για τα ελληνικά προϊόντα περιποίησης, καταγράφοντας θεαματικούς ρυθμούς ανάπτυξης σε ετήσια βάση και καλύπτοντας εν μέρει τις απώλειες που εμφάνισε η εγχώρια κατανάλωση, την δεκαετία της δημοσιονομικής κρίσης. Συνολικά, όπως προκύπτει από τα στοιχεία της Ελληνικής Στατιστικής Υπηρεσίας, οι εξαγωγές ελληνικών καλλυντικών αυξήθηκαν κατά 31,5% το δίμηνο Ιανουαρίου/Φεβρουαρίου 2022, συγκριτικά με το αντίστοιχο περσινό διάστημα, με την αξία τους να διαμορφώνεται σε 95,65 εκατ ευρώ, έναντι 72,75 εκατ ευρώ πέρσι.\n\nΣημειώνεται τέλος ότι οι ελληνικές εξαγωγές καλλυντικών ενισχύθηκαν κατά 20% το 2021, συγκριτικά με το 2020, αγγίζοντας σε αξία τα 500 εκατ ευρώ, ποσό διπλάσιο συγκριτικά με μία δεκαετία πίσω. Σημαντικός παράγοντας για την θετική πορεία της ελληνικής παραγωγής καλλυντικών είναι η αξιοποίηση των φυσικών συστατικών που προέρχονται από την ελληνική φύση, στοιχείο που απαντά στις ανάγκες των σύγχρονων καταναλωτών.",
    "Ανάπτυξη 6% «βλέπει» ο Γιάννης Στουρνάρας για το 2022": "Αύξηση του ΑΕΠ κατά 6% προβλέπει για εφέτος η Τράπεζα της Ελλάδος, ενώ ο ρυθμός ανάπτυξης αναμένεται να υποχωρήσει το 2023 στο 2,8%, όπως ανέφερε πριν από λίγο ο διοικητής της Τράπεζας της Ελλάδος κ. Γιάννης Στουρνάρας μιλώντας στο συνέδριο του Εconomist.\n\nΌπως εξήγησε ο κ. Στουρνάρας οι καλύτερες επιδόσεις της ελληνικής οικονομίας σε σύγκριση με αυτές της Ευρωπαϊκής Ένωσης, οφείλονται κατά κύριο λόγο στις αυξημένες εισπράξεις από τον τουρισμό αλλά και τις εισροές από το RRF καθώς και στο φαινόμενο της «καταπιεσμένης ζήτησης».\n\nΩστόσο, όπως προειδοποίησε οι εξελίξεις δεν επιτρέπουν εφησυχασμό, παρόλο που οι εξελίξεις στο μέτωπο του ΑΕΠ βελτιώνουν σημαντικά την εικόνα του Δημοσίου Χρέους, καθώς μειώνεται το ποσοστό του. Όμως ο συνδυασμός αύξησης επιτοκίων και αύξησης των τιμών ενέργειας ενδεχομένως θα οδηγήσει την οικονομία της ευρωζώνης το 2023 πιο κοντά στο δυσμενές σενάριο παρά στο λεγόμενο σενάριο βάσης. Σε κάθε περίπτωση όμως η Ελληνική οικονομία εκτιμάται ότι συγκριτικά θα παραμείνει σε καλύτερη θέση χάρη στις αυξημένες εισροές από το RRF, αλλά και στη μικρότερη ενεργειακή εξάρτηση.\n\nPGRpdiBzdHlsZT0iIiBjbGFzcz0ibW9iaWxlX2Jhbm5lciBiYW5uZXItc3RpY2t5Ij4KCQkJPGRpdiBpZD0ndnJhZGluaV9QUicgY2xhc3M9ImJhbm5lci1zdGlja3kiPg0KICA8c2NyaXB0Pg0KICAgIGdvb2dsZXRhZy5jbWQucHVzaChmdW5jdGlvbigpIHsgZ29vZ2xldGFnLmRpc3BsYXkoJ3ZyYWRpbmlfUFInKTsgfSk7DQogIDwvc2NyaXB0Pg0KPC9kaXY+CQkJPC9kaXY+\n\nΠαρά ταύτα στις συνθήκες αυτές όπως είπε ο κ. Στουρνάρας γίνεται ακόμη πιο επιτακτικός ο στόχος απόκτησης της επενδυτικής βαθμίδας.\n\nΙδιαίτερους κινδύνους προκαλεί στους Ισολογισμούς των τραπεζών ο συνδυασμός της αύξησης των επιτοκίων και η επιδείνωση της ποιότητας στοιχείων του ενεργητικού (δάνεια). Αναγνώρισε ωστόσο ότι οι τράπεζες ωφελούνται από την αύξηση των επιτοκίων.\n\nΟ διοικητής της ΤτΕ υποστήριξε ότι η ΕΚΤ θα πρέπει να συνεχίσει την ομαλοποίηση της νομισματικής πολιτικής σταδιακά και με ευελιξία, μέχρι τα επιτόκια να επανέλθουν στο λεγόμενο ουδέτερο επίπεδο ή και υψηλότερο αυτού.\n\nPaolo Fioretti: Εφικτή η εξασφάλιση της επενδυτικής βαθμίδας από την Ελλάδα το 2023\n\nΩς εφικτή εκτιμά την ανάκτηση της επενδυτικής βαθμίδας το 2023, κατά πάσα πιθανότητα το δεύτερο εξάμηνο, ο επικεφαλής του ESM για την Ελλάδα Paolo Fioretti.\n\nΜιλώντας στο συνέδριο του Economist, ο κ. Fioretti, σημείωσε πως είναι προτιμότερο σήμερα να μιλά για την Ελλάδα παρά για τη χώρα του , την Ιταλία, όπου οι προκλήσεις είναι μεγαλύτερες...\n\nΣτο συνέδριο του Economist τοποθετήθηκαν και οι τρεις εκπρόσωποι των «θεσμών», από τον ESM , την ΕΚΤ (Martin Bijsterbosch) και την Ε.Ε (Julia Levanti) όπου τα πρόσωπα έχουν αλλάξει μετά την έξοδο της Ελλάδας και από την ενισχυμένη εποπτεία. Και οι τρεις συμφώνησαν πως η δημοσιονομική σταθερότητα , η συνέχιση των διαρθρωτικών μεταρρυθμίσεων και η επιτάχυνση των διαδικασιών μείωσης των κόκκινων δανείων με την παράλληλη δημιουργία capital buffers από την πλευρά των τραπεζών αποτελούν «κλειδιά» για την καλύτερη αντιμετώπιση της κρίσης .\n\nΣύμφωνα με τον P. Fioretti το βασικό σενάριο προβλέπει ανάπτυξη για την Ελλάδα και το 2023, αν και υπάρχει και ένα δυσμενές σενάριο ήπιας ύφεσης, το οποίο δεν μπορεί να αποκλειστεί.\n\n«Η ελληνική οικονομία ανακάμπτει καθώς εισήλθε στην κρίση από καλύτερη δημοσιονομική θέση η οποία της επέτρεψε να λάβει μέτρα στήριξης ενώ οι διαρθρωτικές μεταρρυθμίσεις έκαναν την οικονομία πιο ανθεκτική», σημείωσε κατά την διάρκεια της ομιλίας του. Παράλληλα, καλωσορίζοντας τις δεσμεύσεις της κυβέρνησης για επιστροφή στα πρωτογενή πλεονάσματα το 2023, υποστήριξε πως πρωτογενές πλεόνασμα 1% το 2023 σημαίνει πως δεν θα υπάρξει πρόσθετος δημοσιονομικός χώρος για έξτρα μέτρα στήριξης και υπ΄αυτό το πρίσμα ίσως χρειάζεται εξοικονόμηση δημοσιονομικού χώρου εφέτος ώστε να υπάρξει περιθώριο για το επόμενο έτος...",
    "Τα μήλα της Εσπερίας": "Τα μήλα της Εσπερίας\n\nΤι είναι η Δύση μας; Μην είν’ οι κάμποι;\n\nΜην είναι τ’ άπαρτα ψηλα βουνά;…\n\nΔηλαδή τι ακριβώς σκέφτονται όλοι αυτοί οι, ευθέως και πλαγίως, Πουτινολάτρες;\n\nΟι δικαιωματιστές που σέβονται τους αγιατολάδες και δεν καταδέχονται ν’ ασχοληθούν με “γυναικείες τρίχες”…”η μπούργκα είναι επιλογή” και τέτοια.\n\nΈνα δίκιο τόχουν.\n\nΓιατί εμείς οι “Δυτικοί” τις σταυροφορίες μας τις κάναμε.\n\nΚαι τις μάγισσες μας τις κάψαμε.\n\nΚαι Ινδιάνους εξαφανίσαμε.\n\nΚαι στις αποικίες στρογγυλοκαθήσαμε.\n\nΚαι καταληστέψαμε όσους λαούς μπορούσαμε κόβοντας χέρια, πόδια και κεφάλια.\n\nΚαι δούλους κουβαλησαμε στα πέρατα της γης.\n\nΚαι στο τέλος σκοτωθήκαμε και μεταξύ μας.\n\nΠοιό τέλος δηλαδή, από την αρχή…\n\nΚαι Βιετνάμ και Ιράκ και όλα αυτά.\n\nΕίναι κι αυτή η ρεβάνς γιά τις χίμαιρες που κυνηγήσαμε.\n\nΓιατί η αποδοχή του λαθους είναι πιό δύσκολη από την δικαίωση.\n\nΜόνο που αυτή η “καρδιά του σκότους” δεν είναι ούτε δυτικη ούτε ανατολική.\n\nΕίναι μέρος της ανθρώπινης φύσης.\n\nΚι ασε τον Χριστό να λεει…\n\nΤα διαβάσαμε στην Παλαιά Διαθήκη, στην Ιλιάδα, στον Θουκυδίδη.\n\nΤα έκαναν κι οι Μογγόλοι κι οι Κινέζοι κι οι Αφρικάνοι και οι Αζδέκοι ( αυτοί να δεις…).\n\nΤα έκαναν κι οι Τσάροι. Κι ο Ιβάν ο τρομερός κι ο Ιωσήφ ο τρομερότερος.\n\nΚαι λατρεύτηκαν.\n\nΚι οι επαναστάτες του Πολ Ποτ κι οι φασίστες του Φράνκο και του Βιντέλα.\n\nΌλοι οι κατά καιρούς δυνατοί.\n\nΑλλά μαζί με τον διαχρονκό, πανανθρώπινο κύκλο του αίματος, της πλεονεξίας, της αρπαγής, κάτι προχώρησε.\n\nΌχι παντού.\n\nΑλλά στη “Δύση”.\n\nΠου τόσο αγαπάμε να μισούμε.\n\nΗ Magna Carta, τα δικαιώματα του ανθρώπου, ο Διαφωτισμός, η ελευθερία της σκέψης και, στη συνέχεια, του λόγου.\n\nΓια κάθε Τομάς ντε Τορκεμάδα υπήρχε ένας Σπινόζα.\n\nΓιά κάθε Λουδοβίκο ένας Βολταίρος.\n\nΓιά κάθε Χίτλερ ένας Αϊνστάϊν και μια Χάνα Άρεντ.\n\nΓιά κάθε Μουσολίνι ένας Βισκόντι.\n\nΚαι γιά κάθε Παπαδόπουλο ένας Σεφέρης.\n\nΚι έτσι, ματωμένοι, πληγωμένοι με σφαίρες, ενοχές, τύψεις, φτιάξαμε μιά κοινωνία πολιτών.\n\nΌπου μπορούμε να σκεφτόμαστε, να μιλάμε, να ψηφίζουμε, να ερωτευόμαστε όποιον γουστάρουμε, νά είμαστε στρέητ, γκέυ, λεσβίες, να ντυνόμαστε τρελά, να παίζουμε μουσικές στο δρόμο, να μορφωνόμαστε.\n\nΝα διεκδικούμε, να απεργούμε, να διαδηλώνουμε ενάντια στον πόλεμο.\n\nΝα πλακωνόμαστε με τους μπάτσους, να μας αδικούν, να θυμώνουμε, αλλά να μην καταλήγουμε στα Γκουλάκ.\n\nΚαι μέσα στην καρδιά του πολέμου του Βιετνάμ να ακούμε τον Hendrix να σπαράζει.\n\n“Machine gun, tearin’ my body apart\n\nEvil man make me kill you, evil man make you kill me…”\n\nΑυτή είναι η ουσία της Δύσης.\n\nΌχι η αυτοκρατορία του καλού.\n\nΑλλά η μόνη κοινωνία που μπορούν οι ρομαντικοί να παλέψουν γι αυτό.\n\nΚαι συνεχίζει, μετά από πολλά χρόνια, αυτό που πρωτοείπε ο Περικλής.\n\n“Και όνομα μεν…Δημοκρατία κέκληται”.\n\nΌπου “ευδαίμον το ελεύθερον”.\n\nΕυτυχία είναι η ελευθερία.\n\nΜόνο δεδομένα δεν είναι αυτά.\n\nΓιατί η Δημοκρατία είναι δύναμη και αδυναμία ταυτόχρονα.\n\nΜέσα από αυτήν ξεπηδούν οι Τραμπ κι οι Λεπέν κι οι δημαγωγοί.\n\nΘυμηθείτε πόσο κοντά φτάσαμε να τα χάσουμε όλα το περιφημο ’15.\n\nΉ ξεχάσαμε;\n\nΌχι ρε Πούτιν, δεν κάνουμε πίσω.\n\nΓιατί γιά εμάς σκοτώνονται οι Ουκρανοί.\n\nΓιατί για εμάς κόβουν τα μαλλιά τους οι ηρωϊκές γυναίκες του Ιράν.\n\nΓια τα μήλα της Εσπερίας.\n\nΣυγγραφή Άρθρου",
    "Χειρότερα και από τη Σαϊγκόν…": "Γιώργος Καπόπουλος\n\nΠριν από έναν χρόνο, στις 30.8.2021, οι τελευταίοι στρατιώτες των ΗΠΑ αποχωρούσαν από το Αφγανιστάν.\n\nΕτσι τερματίστηκε άδοξα με την επιστροφή των Ταλιμπάν στην Καμπούλ η εικοσαετής εμπλοκή των ΗΠΑ και του ΝΑΤΟ, μια επέμβαση που στη σκιά της 11.9. είχε σχεδόν ομόφωνη παγκόσμια αποδοχή.\n\nΟταν οι Βιετκόνγκ κατέλαβαν τη Σαϊγκόν τον Απρίλιο του 1975, είχε προηγηθεί σύντομη, αλλά πραγματική αντίσταση του Νότιου Βιετνάμ.\n\nΣτην περίπτωση του Αφγανιστάν δεν τηρήθηκαν ούτε καν τα προσχήματα, η κυβέρνηση της χώρας εξαερώθηκε και οι Ταλιμπάν που κατέλαβαν αμέσως την Καμπούλ άφησαν τις δυνάμεις των ΗΠΑ να φύγουν ανενόχλητες.\n\nΕτσι, οι Ταλιμπάν, που χειραγωγούνται από το Πακιστάν, έχουν τη δυνατότητα να γίνουν ξανά οικοδεσπότες οργανώσεων τύπου Αλ Κάιντα.\n\nΜόνη ελπίδα ελέγχου της εξαγωγής φονταμενταλιστικού τρόμου από το Αφγανιστάν είναι το Ιράν και η Ινδία, αλλά και η Ρωσία, που δεν θα ήθελε σε καμιά περίπτωση να δει την πρώην σοβιετική Κεντρική Ασία να βρίσκεται στη σκιά του σουνιτικού φονταμενταλισμού.\n\nΓια τον ιστορικό του μέλλοντος, θα υπάρχει το ερώτημα αν η επέμβαση στο Αφγανιστάν τον Οκτώβριο του 2001 είναι σημαντικότερο φιάσκο από την εισβολή στο Ιράκ την άνοιξη του 2003.\n\nΣε ό,τι αφορά το Αφγανιστάν, η ολική επαναφορά των Ταλιμπάν μετά είκοσι έτη πριμοδοτεί σε πρώτη φάση την προσέγγιση και σε δεύτερη τη συμμαχία του Νέου Δελχί με την Τεχεράνη.\n\nΗ αντιπαράθεση της Ινδίας και του Ιράν με τους φονταμενταλιστές του Πακιστάν και του Αφγανιστάν είναι βέβαιο ότι θα είναι ακόμη μια μετάλλαξη της σύγκρουσης του Νέου Δελχί με το Ισλαμαμπάντ, μια διένεξη που σκιάζει τη Νοτιοδυτική Ασία από το 1947 μέχρι και σήμερα.\n\nΟλα τα παραπάνω υπό την προϋπόθεση ότι οι ΗΠΑ, που πριμοδότησαν και ενίσχυσαν παντοιοτρόπως τον ισλαμικό φονταμενταλισμό στο Αφγανιστάν την επαύριον της σοβιετικής εισβολής τον Δεκέμβριο του 1979, δεν θα μπουν ξανά στον πειρασμό να εργαλειοποιήσουν τους τζιχαντιστές για να εμπλακεί η Μόσχα σε έναν παρατεταμένο πόλεμο φθοράς στην Κεντρική Ασία, αλλά και για να παγιδευτεί το Πεκίνο στη σκληρή καταβολή των τουρκόφωνων Ουιγούρων στο Σιγκιάγκ.\n\nΤέλος, ας μην παραλείψουμε να θυμηθούμε την αγωνιώδη προσπάθεια του Ερντογάν να αναλάβει η Τουρκία τη διοίκηση του αεροδρομίου της Καμπούλ για να εγγυηθεί την ασφαλή αποχώρηση των ΗΠΑ και του ΝΑΤΟ, μια προσφορά που έμεινε στα αζήτητα καθώς την εγγυήθηκαν οι ίδιοι οι Ταλιμπάν.",
    "48ο Φεστιβάλ ΚΝΕ-«Οδηγητή»: «Απλώνουμε το χέρι σε κάθε νέο»": "Ασφυκτικά γεμάτο ήταν το Πάρκο «Αντ. Τρίτσης» το βράδυ του Σαββάτου από τους χιλιάδες επισκέπτες των εκδηλώσεων του 48ου Φεστιβάλ ΚΝΕ-«Οδηγητή».\n\n«Μια πραγματική όαση, μια έκρηξη ελπίδας και αισιοδοξίας», είδε ο ΓΓ της ΚΕ του ΚΚΕ Δημήτρης Κουτσούμπας στην ομιλία του νωρίτερα στο Φεστιβάλ, ενώ χαιρετισμό απηύθυνε ο Γραμματέας του ΚΣ της ΚΝΕ, Νίκος Αμπατιέλος ο οποίος τόνισε ότι το Φεστιβάλ «εξελίσσεται και είναι πάντα «μέσα» στις αγωνίες και τους προβληματισμούς της νέας γενιάς».\n\n«Απλώνουμε το χέρι και καλούμε κάθε νέο άνθρωπο στον αγώνα, να βαδίσουμε μαζί στον ίδιο δρόμο, να γίνουμε πιο δυνατοί ενώνοντας τις φωνές μας, να γίνουμε ισχυρότεροι πείθοντας κάθε μέρα όλο και περισσότερους ότι η μοναδική ρεαλιστική, αισιόδοξη λύση, αυτή που αξίζει τις θυσίες που απαιτεί ο σκοπός της, είναι μόνο ο αγώνας για μία κοινωνία που δεν θα ακρωτηριάζει τα καλύτερά μας χρόνια» είπε ο Νίκος Αμπατιέλος, ο οποίος ανακοίνωσε επίσης ότι η έναρξη της προσυνεδριακής διαδικασίας της ΚΝΕ θα γίνει στις 15 Οκτωβρίου, με τη δημοσίευση των Θέσεων του ΚΣ για το 13ο Συνέδριο της Οργάνωσης.\n\nΣτη συγκέντρωση παραβρέθηκαν ο πρέσβης της Κούβας στην Ελλάδα, ο Αράμις Φουέντε Ερνάντες, η ακόλουθος της πρεσβείας του Βιετνάμ Νγκουέν Νγκοκ και ο επιτετραμμένος της πρεσβείας της Παλαιστίνης Γιούσεφ Ντόρχομ.\n\nΣτο χώρο του Φεστιβάλ ο Δημήτρης Κουτσούμπας συναντήθηκε με τον πρέσβη της Κούβας στην Ελλάδα και τον επιτετραμμένο της πρεσβείας της Παλαιστίνης.\n\nΕπίσης συναντήθηκε με τους Γ. Νταλάρα, Β. Παπακωνσταντίνου, Κ. Τριανταφυλλίδη, Θ. Μπακαλάκο, Οδυσσέα Ιωάννου, Γ. Παντελιά, Ασπ. Στρατηγού, με τον Μακρονησιώτη Λάζαρο Κυρίτση και με δισέγγονο του Απ. Καλδάρα.\n\nΟ ΓΓ της ΚΕ του ΚΚΕ επισκέφθηκε το περίπτερο του συλλόγου «Εμείς που σπουδάσαμε στο σοσιαλισμό», όπως επίσης και το περίπτερο της ΚΟ Αττικής του κόμματος.\n\nΑπό τις εκδηλώσεις, ξεχωριστές στιγμές χάρισαν στους επισκέπτες του Φεστιβάλ:\n\n* Το αφιέρωμα στον Νίκο Γκάτσο, στη λαϊκή σκηνή, με τους Μανώλη Μητσιά και Καρυοφυλλιά Καραμπέτη.\n\n* Το αφιέρωμα στον Απόστολο Καλδάρα, με αφορμή τη συμπλήρωση 100 χρόνων από τη Μικρασιατική Καταστροφή και την επέτειο γέννησής του, στην Κεντρική Σκηνή με καλλιτεχνική διεύθυνση του Ανδρέα Κατσιγιάννη, ερμηνευτές τους Γιώργο Νταλάρα, Ασπασία Στρατηγού, Κώστα Τριανταφυλλίδη και συμμετοχή της Εστουδιαντίνας Νέας Ιωνίας Βόλου.\n\n* Η συναυλία του Βασίλη Παπακωνσταντίνου στην κεντρική σκηνή, ο οποίος ξεκίνησε με τραγούδια του αξέχαστου Μάνου Λοΐζου ο οποίος «έφυγε» 40 χρόνια πριν, στις 17 Σεπτεμβρίου 1982.\n\nΜε θερμό χειροκρότημα οι επισκέπτες του Φεστιβάλ υποδέχτηκαν στον χώρο του Μαθητικού Στεκιού την πολυμελή μπάντα του ΚΕΘΕΑ «Στροφή» με έναν από τους τραγουδιστές του συγκροτήματος να μιλά για τη «μαγεία της θέλησης» και την προσπάθεια που γίνεται μέσω της ενασχόλησης με την τέχνη και τη μουσική να ολοκληρωθεί επιτυχώς η θεραπεία των πρώην εξαρτημένων ατόμων στο ΚΕΘΕΑ.\n\nΣτη συναυλία ιδιαίτερη ήταν η στιγμή της ερμηνείας του τραγουδιού Another Brick In The Wall, των Pink Floyd με το οποίο έστειλαν το μήνυμα της πάλης ενάντια σε όλα τα ναρκωτικά.\n\nΗ ΚΝΕ, δίνοντας βήμα για την παρουσίαση του έργου νέων δημιουργών εγκαινίασε φέτος νέα σκηνή, την «Σκηνή Νέας Δημιουργίας» στην οποία παρουσίασαν τη δισκογραφική δουλειά τους οι νέοι καλλιτέχνες Δημήτρης Ψαρράς, Κώστας Βλαχούτσος, Γιάννης Ταυλάς και Mother of Millions.",
    "Οι χειρότεροι οδηγοί παγκοσμίως": "Έχετε απηυδήσει ποτέ με την συμπεριφορά των οδηγών στους δρόμους της Αθήνας; Εάν κρίνουμε από την επικίνδυνη οδήγηση στο βίντεο που ακολουθεί που πιθανότατα τραβήχτηκε σε ένα δρόμο του Βιετνάμ - βάση των πινακίδων των αυτοκινήτων- θα πρέπει να είμαστε και ευγνώμων! Αρκετοί οδηγοί διασχίζουν ανενόχλητοι στην αντίθετη κατεύθυνση και έξω από τις διαχωριστικές γραμμές του δρόμου κερδίζοντας τον τίτλο των χειρότερων οδηγών παγκοσμίως!",
    "Apple: Αυξάνει τις τιμές στο App Store από τον Οκτώβριο": "Η αύξηση αφορά όλες τις χώρες της Ευρωζώνης, καθώς και ορισμένες άλλες χώρες της Ευρώπης, της Ασίας και της Νότιας Αμερικής. Από τις νέες τιμές εξαιρούνται οι λογαριασμοί με αυτόματη ανανέωση και θα αρχίσουν να εφαρμόζονται από τις 5 Οκτωβρίου.\n\nΣτην Ευρώπη, οι αυξήσεις θα «πλήξουν», πέρα από τις χώρες του ευρώ, την Πολωνία και τη Σουηδία. Στην Ασία πλήττονται οι χώρες Ιαπωνία, Μαλαισία, Πακιστάν, Νότια Κορέα και Βιετνάμ ενώ στη Νότια Αμερική, οι αυξήσεις αφορούν προς το παρόν μόνο τη Χιλή.\n\nΓια ορισμένες χώρες όπως το Βιετνάμ, η αύξηση των τιμών οφείλεται στους νέους κανονισμούς που σχετίζονται με την είσπραξη φόρων από τους καταναλωτές, όπως δήλωσε η Apple η οποία κυκλοφόρησε την τελευταία της γενιά iPhone νωρίτερα αυτόν τον μήνα.\n\nΜήνυμα Μητσοτάκη στην Τουρκία: Δεν «τσιμπάμε» στις προκλήσεις – Κανείς δεν μπορεί να παίζει με την Ελλάδα\n\nΑΠΟΚΛΕΙΣΤΙΚΟ Συντάξεις- Αλλαγές εξπρές στα όρια ηλικίας: Στα 62 η πρόωρη από το Δημόσιο με 25ετία – Ποιοι προλαβαίνουν",
    "Φιλιππίνες: Οι αρχές απομακρύνουν κόσμο από παράκτιες περιοχές καθώς πλησιάζει ο υπερτυφώνας Νόρου": "Ο υπερτυφώνας Νόρου κατευθύνεται σήμερα προς τις Φιλιππίνες και αναμένεται να φτάσει στη νήσο Λουζόν, υποχρεώνοντας τις αρχές να προβούν στην απομάκρυνση κατοίκων από τις παράκτιες πόλεις, σύμφωνα με τις ίδιες.\n\nΚαθώς ο τυφώνας αυτός συνοδεύεται από ανέμους που πνέουν με 185 χιλιόμετρα την ώρα, είναι ο πιο ισχυρός που έχει καταγραφεί φέτος στις Φιλιππίνες, ενώ ενισχύεται πολύ γρήγορα. Αναμένεται να φτάσει στο αρχιπέλαγος σήμερα το βράδυ σε απόσταση περίπου 80 χιλιομέτρων βορειοανατολικά της πρωτεύουσας Μανίλα, σύμφωνα με την εθνική μετεωρολογική υπηρεσία.\n\n“Ζητούμε από τους κατοίκους των ζωνών που κινδυνεύουν να συμμορφωθούν με τις εκκλήσεις για απομάκρυνση όταν είναι απαραίτητο”, δήλωσε ο αρχηγός της αστυνομίας των Φιλιππίνων, στρατηγός Ροντόλφο Αζούριν.\n\nΟι Φιλιππίνες αντιμετωπίζουν συχνά τυφώνες, ένα φαινόμενο που παρουσιάζει τάση επιδείνωσης λόγω της κλιματικής αλλαγής, σύμφωνα με τους επιστήμονες. Πριν από 9 μήνες, άλλος υπερτυφώνας είχε προκαλέσει τον θάνατο περισσότερων από 400 ανθρώπων στη χώρα.\n\nΗ ταχύτητα των ανέμων που συνοδεύουν τον Νόρου αυξήθηκε σε 90 χιλιόμετρα την ώρα σε ένα μόνο 24ωρο, με την αύξηση αυτή να χαρακτηρίζεται “πρωτόγνωρη”, σημείωσε ο μετεωρολόγος Ρομπ Τζιλ.\n\nΣύμφωνα με την μετεωρολογική υπηρεσία, η ταχύτητα των ανέμων που συνοδεύουν τον Νόρου μπορεί να φτάσει τα 205 χιλιόμετρα την ώρα όταν αυτός, ο οποίος βρισκόταν ακόμη στον Ειρηνικό, φτάσει στην ξηρά απόψε.\n\nΗ μετεωρολογική υπηρεσία προειδοποίησε για πλημμύρες, κατολισθήσεις και ισχυρές καταιγίδες.\n\nΣτην επαρχία Κέζον, η οποία βρίσκεται στην διαδρομή που είναι πιθανόν να ακολουθήσει ο Νόρου, οι κάτοικοι πολλών χωριών έχουν απομακρυνθεί από τις εστίες τους, δήλωσε παράλληλα ο Μελ Αβενίλα, αξιωματούχος του τοπικού γραφείου πρόληψης καταστροφών.\n\nΣτην γειτονική επαρχία Αουρόρα, οι κάτοικοι του δήμου Ντινγκάλαν έχουν ήδη απομακρυνθεί και βρίσκονται σε καταφύγια.\n\nΟ τυφώνας αναμένεται να αποδυναμωθεί κατά το πέρασμά του από το κέντρο της Λουζόν, προτού απομακρυνθεί στην Νότια Σινική Θάλασσα τη Δευτέρα κατευθυνόμενος προς το Βιετνάμ.\n\nΠηγή: ΑΠΕ-ΜΠΕ",
    "«Με έπιασε κατάθλιψη...» - Συγκλονίζει ο Ευτύχης Μπλέτσας": "Ο Ευτύχης Μπλέτσας μιλά σπανιότατα για λεπτομέρειες της προσωπικής του ζωής και, όποτε το κάνει, έχει κάτι ενδιαφέρον να πει, με τον ίδιο να εξομολογείται στο «The 2Night Show» στο παρελθόν άγνωστα περιστατικά για τον εαυτό του και τη σύζυγό του, Ηλέκτρα.\n\n«Έχω πάει σε 98 χώρες, αν μπω σε αυτή την λεπτομέρεια μπορεί και να δυσκολευτώ. Όταν ξεκινήσαμε να κάνουμε τα ταξίδια μετά την “Κουζίνα της μαμάς” ήταν τότε που γνώρισα την Ηλέκτρα. Την γνώρισα διαδικτυακά στην αρχή και μετά συναντηθήκαμε. Αρχίσαμε να μιλάμε αρχικά, τότε ήταν ιδιωτική υπάλληλος και της έκανα πρόταση να βγούμε μαζί κάπου στη Θεσσαλονίκη. Είμαστε μαζί 10 χρόνια, από το 2012. Το πρώτο ταξίδι που πήγαμε μαζί ήταν στην Βουδαπέστη. Κολλήσαμε από την αρχή είναι αυτό που νιώθεις μια άνεση με τον άλλον λες και τον ξέρεις», ανέφερε ο γνωστός παρουσιαστής, με τα νέα εσχάτως να μην είναι τα καλύτερα.\n\nPGRpdiBzdHlsZT0iIiBjbGFzcz0ibWFpbl9iYW5uZXIgdmlzaWJsZS1zbSB2aXNpYmxlLXhzIj4KCQkJPHNjcmlwdCBhc3luYyBzcmM9Ii8vcGFnZWFkMi5nb29nbGVzeW5kaWNhdGlvbi5jb20vcGFnZWFkL2pzL2Fkc2J5Z29vZ2xlLmpzIj48L3NjcmlwdD4NCjwhLS0gQXRoZW5zX0FydGljbGVfSW5saW5lX01vYmlsZSAtLT4NCjxpbnMgY2xhc3M9ImFkc2J5Z29vZ2xlIg0KICAgICBzdHlsZT0iZGlzcGxheTppbmxpbmUtYmxvY2s7d2lkdGg6MzAwcHg7aGVpZ2h0OjI1MHB4Ig0KICAgICBkYXRhLWFkLWNsaWVudD0iY2EtcHViLTU5MzcxNDc4NDM1NzA1MjQiDQogICAgIGRhdGEtYWQtc2xvdD0iMTQ1MTc0MDQ4NiI+PC9pbnM+DQo8c2NyaXB0Pg0KKGFkc2J5Z29vZ2xlID0gd2luZG93LmFkc2J5Z29vZ2xlIHx8IFtdKS5wdXNoKHt9KTsNCjwvc2NyaXB0PgkJCTwvZGl2Pg==\n\nΤα ταξίδια με τα παιδιά και το... χαμένο διαβατήριο\n\nΑναφερόμενος στα ταξίδια που κάνει πλέον με την σύζυγο αλλά και τα παιδιά τους, ο Ευτύχης Μπλέτσας είπε: «Όταν ξεκινήσαμε με την Ηλέκτρα τα ταξίδια τρέχαμε όλη μέρα, τώρα που παίρνουμε και τα παιδιά το πάμε λίγο πιο χαλαρά για να έχουμε περισσότερο χρόνο. Πρόσφατα πήγαμε Ινδία και Βιετνάμ και μείναμε σχεδόν από ένα μήνα στην κάθε χώρα. Θέλαμε να δούμε τη χώρα, να πάμε σε πολλά μέρη και να έχουμε τον χρόνο μας με τα παιδιά. Η μικρή μας κόρη έχει πάει σε πολύ περίεργες χώρες. Στο Βιετνάμ δεν είχαμε πρόβλημα αλλά στην Ινδία είχαμε με το φαγητό».\n\nPHNjcmlwdCBzcmM9Imh0dHBzOi8vcGxheWVyLmdsb21leC5jb20vaW50ZWdyYXRpb24vMS9nbG9tZXgtcGxheWVyLmpzIj48L3NjcmlwdD4NCjxnbG9tZXgtcGxheWVyDQogIGRhdGEtaW50ZWdyYXRpb24taWQ9IjQwNTk5ejEzanh3eThobmQiDQogIGRhdGEtcGxheWxpc3QtaWQ9InYtY2traGhqZ2hnZDNsIj4NCjwvZ2xvbWV4LXBsYXllcj4NCjxzY3JpcHQgdHlwZT0iYXBwbGljYXRpb24vbGQranNvbiI+DQp7IkBjb250ZXh0IjoiaHR0cDovL3NjaGVtYS5vcmciLCJAdHlwZSI6IlZpZGVvT2JqZWN0IiwibmFtZSI6Is6Vz4UuIM6cz4DOu86tz4TPg86xz4I6IMKrzqTOvyDPgM+Bz47PhM6/IM+EzrHOvs6vzrTOuSDOvM6xz4IgzrzOtSDPhM63zr0gzpfOu86tzrrPhM+BzrEgz4PPhM6/IM61zr7Pic+EzrXPgc65zrrPjCDOrs+EzrHOvSDPg8+EzrcgzpLOv8+FzrTOsc+Azq3Pg8+EzrfCuyIsImRlc2NyaXB0aW9uIjoizp8gzpPPgc63zrPPjM+BzrfPgiDOkc+Bzr3Osc6/z43PhM6/zrPOu86/z4Ugz4XPgM6/zrTOrc+HzrXPhM6xzrkgz4PPhM6/IMKrVGhlIDJOaWdodCBTaG93wrsgz4TOv869IM6Vz4XPhM+Nz4fOtyDOnM+AzrvOrc+Ez4POsS4iLCJ0aHVtYm5haWxVcmwiOiJodHRwczovL2kydGh1bWJzLmdsb21leC5jb20vZEMxaWJHUjBhalF6Y201eGVqVXZNakF5TWk4d05pOHdPQzh3TlM4d05GOHhPRjgyTW1Fd01tUmtNbVExWVdZeUxtcHdadz09L3Byb2ZpbGU6cGxheWVyLTk2MHg1NDAiLCJkdXJhdGlvbiI6IlBUMk01MFMiLCJ1cGxvYWREYXRlIjoiMjAyMi0wNi0wOFQwNTowNzowOC4wMDBaIiwiZW1iZWRVcmwiOiJodHRwczovL3BsYXllci5nbG9tZXguY29tL2ludGVncmF0aW9uLzEvaWZyYW1lLXBsYXllci5odG1sP2ludGVncmF0aW9uSWQ9NDA1OTl6MTNqeHd5OGhuZCZwbGF5bGlzdElkPXYtY2traGhqZ2hnZDNsIiwicHJvdmlkZXIiOnsiQHR5cGUiOiJPcmdhbml6YXRpb24iLCJuYW1lIjoiZ2xvbWV4IEdtYkgiLCJsb2dvIjp7IkB0eXBlIjoiSW1hZ2VPYmplY3QiLCJ1cmwiOiJodHRwczovL3BsYXllci5nbG9tZXguY29tL2xvZ29fdkAyeC5wbmciLCJ3aWR0aCI6MTM2LCJoZWlnaHQiOjE0Nn19fQ0KPC9zY3JpcHQ+\n\nΑναφέρθηκε, επίσης, στο πόσο στεναχωρέθηκε όταν είχε χάσει το διαβατήριό του: «Είχα χάσει το διαβατήριό μου πριν από τρία χρόνια και με είχε πιάσει μια κατάθλιψη επειδή έχασα το διαβατήριο με όλες τις σφραγίδες. Όταν πήγα να πάρω το νέο διαβατήριο από το Αστυνομικό Τμήμα μου λέει ένας αστυνομικός “Κοίτα τι σου έχω εδώ”. Είχαν βρει το παλιό μου διαβατήριο κάπου στην Γεωργία και το έφεραν στην Ελλάδα».\n\nPHNjcmlwdCBzcmM9Imh0dHBzOi8vcGxheWVyLmdsb21leC5jb20vaW50ZWdyYXRpb24vMS9nbG9tZXgtcGxheWVyLmpzIj48L3NjcmlwdD4NCjxnbG9tZXgtcGxheWVyDQogIGRhdGEtaW50ZWdyYXRpb24taWQ9IjQwNTk5ejEzanh3eThobmQiDQogIGRhdGEtcGxheWxpc3QtaWQ9InYtY2traDJoYTE4aHh0Ij4NCjwvZ2xvbWV4LXBsYXllcj4NCjxzY3JpcHQgdHlwZT0iYXBwbGljYXRpb24vbGQranNvbiI+DQp7IkBjb250ZXh0IjoiaHR0cDovL3NjaGVtYS5vcmciLCJAdHlwZSI6IlZpZGVvT2JqZWN0IiwibmFtZSI6Is6Vz4UuIM6cz4DOu86tz4TPg86xz4I6IM6gzr/PjSDOrc+HzrHPg861IM+Ezr8gzrTOuc6xzrLOsc+Ezq7Pgc65z4wgz4TOv8+FOyIsImRlc2NyaXB0aW9uIjoizp8gzpPPgc63zrPPjM+BzrfPgiDOkc+Bzr3Osc6/z43PhM6/zrPOu86/z4Ugz4XPgM6/zrTOrc+HzrXPhM6xzrkgz4PPhM6/IMKrVGhlIDJOaWdodCBTaG93wrsgz4TOv869IM6Vz4XPhM+Nz4fOtyDOnM+AzrvOrc+Ez4POsS4iLCJ0aHVtYm5haWxVcmwiOiJodHRwczovL2ltYWdlc2VydmljZXRodW1icy5nbG9tZXguY29tL2RDMWliR1IwYWpRemNtNXhlalV2TWpBeU1pOHdOaTh3T0M4d05DODBNbDh5TWw4Mk1tRXdNamhoWldWak0yTmpMbXB3Wnc9PS9wcm9maWxlOnBsYXllci05NjB4NTQwIiwiZHVyYXRpb24iOiJQVDJNNDlTIiwidXBsb2FkRGF0ZSI6IjIwMjItMDYtMDhUMDQ6NDQ6NTAuMDAwWiIsImVtYmVkVXJsIjoiaHR0cHM6Ly9wbGF5ZXIuZ2xvbWV4LmNvbS9pbnRlZ3JhdGlvbi8xL2lmcmFtZS1wbGF5ZXIuaHRtbD9pbnRlZ3JhdGlvbklkPTQwNTk5ejEzanh3eThobmQmcGxheWxpc3RJZD12LWNra2gyaGExOGh4dCIsInByb3ZpZGVyIjp7IkB0eXBlIjoiT3JnYW5pemF0aW9uIiwibmFtZSI6Imdsb21leCBHbWJIIiwibG9nbyI6eyJAdHlwZSI6IkltYWdlT2JqZWN0IiwidXJsIjoiaHR0cHM6Ly9wbGF5ZXIuZ2xvbWV4LmNvbS9sb2dvX3ZAMngucG5nIiwid2lkdGgiOjEzNiwiaGVpZ2h0IjoxNDZ9fX0NCjwvc2NyaXB0Pg==",
    "Ρωσία: 419.000 άτομα έχουν εγκαταλείψει τη χώρα από τις αρχές του 2022": "Κλείσιμο\n\nΑπό τις αρχές του χρόνου έφυγαν από τη Ρωσία 419.000 άτομα, αριθμός δύο φορές μεγαλύτερος της ανάλογης περιόδου του 2021, γράφει η εφημερίδα RBK επικαλούμενη τη ρωσική Στατιστική Υπηρεσία (Rosstat).» αναφέρει η στατιστική υπηρεσία, επισημαίνοντας ότι ένας αριθμός μετανάστευσε στις χώρες της Κοινοπολιτείας Ανεξάρτητων Κρατών (ΚΑΚ) και ένα άλλος στις χώρες του απώτερου εξωτερικού.Οι περισσότεροι έφυγαν από τη Ρωσία και πήγαν στην Ουκρανία (79.600), το Ταζικιστάν (58.400) και την Αρμενία (49.000). Επίσης περισσότεροι από 40.000 Ρώσοι έφυγαν με προορισμό την Κιργιζία και το Καζακστάν. Από τις άλλες χώρες, στην Κίνα μετανάστευσαν 6.600 άτομα, στο Βιετνάμ 5.400 και στην Ινδία 4.100, επισημαίνει η Rosstat.Επίσης,Την αντίστοιχη περίοδο του 2021 ο πληθυσμός μειώθηκε κατά 307,7 χιλιάδες άτομα.",
    "Η Ελλάδα ένα από τα επτά οικονομικά θαύματα του κόσμου": "Άρθρο του Ruchir Sharma, προέδρου του Rochefeller International, στους Financial Times, αναφέρεται στις επτά χώρες που ξεχωρίζουν σε παγκόσμιο επίπεδο για τα οικονομικά τους επιτεύγματα, σε μια περίοδο που επικρατεί η απόλυτη απαισιοδοξία, λόγω ύφεσης και πληθωρισμού.\n\nΗ Ελλάδα δεν λείπει από τη λίστα των χωρών που χαρακτηρίζονται ως «οικονομικά θαύματα», ενώ τον κατάλογο συμπληρώνουν το Βιετνάμ, η Ινδονησία, η Ινδία, η Πορτογαλία, η Σαουδική Αραβία και η Ιαπωνία.\n\nΌπως επισημαίνει ο αρθρογράφος των Financial Times, οι χώρες που περιλαμβάνονται στη λίστα με τα σύγχρονα οικονομικά θαύματα χαρακτηρίζονται από σχετικά ισχυρή ανάπτυξη, μέτρια επίπεδα πληθωρισμού και οι υψηλές αποδόσεις - σε αντίθεση με την παγκόσμια τάση.\n\nΑναφερόμενος στην Ελλάδα, ο Ruchir Sharma υπογραμμίζει πως η χώρα ανακάμπτει και έχει λάβει ιδιαίτερα μεγάλη ώθηση από τις ξένες επενδύσεις και τον τουρισμό, ο οποίος λόγω Covid είχε φτάσει στο 15% του ΑΕΠ, από 20%.\n\nΚατά τη διάρκεια της χρηματοπιστωτικής κρίσης, τα μη εξυπηρετούμενα δάνεια είχαν φτάσει στο 50%, ενώ πλέον το ποσοστό αυτό έχει καταγράψει απίστευτη μείωση και διαμορφώνεται σε λιγότερο από 10%. Η ανάπτυξη της χώρας ξεπερνά το 4%, ενώ ο πληθωρισμός υποχωρεί γρήγορα, γεγονός που οδηγεί τη χώρα σε γρήγορη οικονομική ανάκαμψη.\n\nΟ Ruchir Sharma σημειώνει πως τόσο η Ελλάδα όσο και η Πορτογαλία - που επίσης περιλαμβάνεται στη λίστα του με τα οικονομικά θαύματα - βρίσκονται σε φάση ανάκαμψης έχοντας μειώσει τα ελλείμματά τους, ενώ είναι λιγότερο εκτεθειμένες στις αναταράξεις της εφοδιαστικής αλυσίδας που σχετίζονται με τη Ρωσία.\n\nΕνδιαφέρον παρουσιάζει και ο επίλογος του άρθρου με τον συγγραφέα να διαπιστώνει πως παρά τα σημαντικά επιτεύγματα, οι χώρες αυτές θα μπορούσαν να χάσουν τη δυναμική της αν υπήρξε κάποια αλλαγή στην ηγεσία, την πολιτική που εφαρμόζεται ή να επικρατούσε εφησυχασμός.\n\nΣε κάθε περίπτωση, χάρη στις υφιστάμενες συνθήκες, η Ελλάδα, το Βιετνάμ, η Ινδονησία, η Ινδία, η Πορτογαλία, η Σαουδική Αραβία και η Ιαπωνία έχουν αναδειχθεί σε νικητές εν μέσω μιας περιόδου διεθνούς ανησυχίας.",
    "Ρεκόρ Γκίνες: Η μεγαλύτερη και ψηλότερη κρεμαστή κατασκευή στον κόσμο": "Στο σταυροδρόμι της δυτικής Ασίας και της ανατολικής Ευρώπης, η Γεωργία, μόλις ανέβασε τον πήχη όσον αφορά την ανεπίσημη αναζήτηση της παγκόσμιας κυριαρχίας στην κατηγορία των εντυπωσιακών κρεμαστών γεφυρών με γυάλινο δάπεδο, όταν συνεργάστηκε με την εταιρεία Kass Group με έδρα τη Γεωργία για την κατασκευή μιας γυάλινης γέφυρας 240 μέτρων.\n\nΠάνω ακριβώς από το φαράγγι Dashbashi, περίπου δύο ώρες νοτιοδυτικά της πρωτεύουσας Τιφλίδας, η επίσημη έναρξη λειτουργίας της γέφυρας έρχεται αμέσως μετά το ντεμπούτο της γέφυρας Bach Long του Βιετνάμ τον Απρίλιο του 2022.\n\nΌταν άνοιξε, η Bach Long -που βρίσκεται στα αγροτικά υψίπεδα του βορειοδυτικού Βιετνάμ- έθεσε ένα παγκόσμιο ρεκόρ Γκίνες, με μήκος περίπου 630 μέτρα και ύψος σχεδόν 152 μέτρα πάνω από το επίπεδο του εδάφους.\n\nΗ μεγαλύτερη και ψηλότερη κρεμαστή κατασκευή στον κόσμο\n\nΣτο υψηλότερο σημείο στη μέση της γέφυρας, ο όμιλος Kass Group κατασκεύασε ένα πλήρως λειτουργικό, πολυεπίπεδο μπαρ σε σχήμα διαμαντιού που προσφέρει πανοραμική θέα στο φαράγγι Dashbashi, ένα εθνικό μνημείο της Γεωργίας, αναφέρει το CNN Travel. Το μοναδικού σχήματος μπαρ έχει και ένα μυστικό. Κοιτάξτε προσεκτικά και θα δείτε ότι το διαμαντένιο σχήμα του μιμείται το γύρω τοπίο.\n\nΟλόκληρη η δομή, συμπεριλαμβανομένης της κρεμαστής γέφυρας και του μπαρ, χρειάστηκε τρία χρόνια για να κατασκευαστεί με κόστος περίπου 40 εκατομμύρια δολάρια. Κατασκευασμένη κυρίως από χάλυβα και γυαλί για να μεγιστοποιήσει τη θέα και να συμπληρώσει το περιβάλλον της, η δομή έχει θέα σε ένα πλούσιο φυσικό τοπίο, καταρράκτες και σπήλαια.\n\nΜπορεί να υπάρχει ακόμη και ένα παγκόσμιο ρεκόρ Γκίνες στο μέλλον της, καθώς το CNN αναφέρει ότι φέρεται να έχουν υποβληθεί στατιστικά στοιχεία προς εξέταση σε μια προσπάθεια να οριστεί επίσημα το μπαρ ως η μεγαλύτερη και ψηλότερη κρεμαστή κατασκευή στον κόσμο.\n\n«Στόχος ήταν να δημιουργήσουμε μια ακραία, συναρπαστική και αξέχαστη στιγμή που θα διεγείρει και τις πέντε αισθήσεις των επισκεπτών και θα καταφέρει να μείνει αποτυπωμένη στη μνήμη τους», δήλωσε πέρυσι στην εβδομαδιαία εφημερίδα Georgian Journal ο Tomer Mor Yosef από την Kass Group.\n\nΟι ιθύνοντες ευελπιστούν ότι η θεαματική γέφυρα θα προσελκύσει περισσότερους τουρίστες στην περιοχή, που θεωρείται ένα από τα πιο εντυπωσιακά φυσικά μνημεία της Γεωργίας.\n\nΗ έναρξη λειτουργίας της γυάλινης γέφυρας στη Γεωργία έγινε την ίδια εβδομάδα που η χώρα απέσυρε όλες τις εναπομείνασες απαιτήσεις εισόδου του covid-19 για τους διεθνείς επισκέπτες, επιστρέφοντας στην προ της πανδημίας συνοριακή πολιτική της.\n\nΦωτογραφίες: Kass Group",
    "Πάνω από 10 ηλεκτρικές Honda μοτοσυκλέτες έως το 2025": "HONDA\n\nΌλα αλλάζουν και στον κλάδο της μοτοσυκλέτας, ο οποίος εξηλεκτρίζεται όπως ο αντίστοιχος του αυτοκινήτου.\n\nΗ Honda, κορυφαίος κατασκευαστής μοτοσυκλετών παγκοσμίως, ανακοίνωσε τον δρόμο που θα ακολουθήσει, προκειμένου να καταστεί ουδέτερη στον άνθρακα, έως το 2050.\n\nΔιαφήμιση\n\nΗ Honda, λοιπόν, θα επιταχύνει τον εξηλεκτρισμό των μοτοσυκλετών της, συνεχίζοντας παράλληλα να προωθεί τους κινητήρες εσωτερικής καύσης (ICE), με στόχο την επίτευξη ανθρακικής ουδετερότητας για όλα τα προϊόντα μοτοσυκλετών της κατά τη διάρκεια της δεκαετίας του 2040.\n\nΠάντως, η Honda συνεχίζει τις πρωτοβουλίες της για μείωση των εκπομπών CO2 από μοντέλα με κινητήρες εσωτερικής καύσης, ενώ ταυτόχρονα αναπτύσσει μοντέλα συμβατά με καύσιμα ουδέτερου άνθρακα, όπως μίγματα βενζίνης-αιθανόλης.\n\nΕπίσης, η Honda σκοπεύει να παρουσιάσει πάνω από 10 νέα ηλεκτρικά μοντέλα μοτοσυκλετών μέχρι το 2025, με στόχο οι ετήσιες πωλήσεις της να φτάσουν το 1 εκατομμύριο μονάδες μέσα στα επόμενα πέντε χρόνια, και τα 3,5 εκατομμύρια (περίπου το 15% των συνολικών πωλήσεων) από το 2030.\n\nΑξίζει να σημειωθεί ότι η Honda προσφέρει τη σειρά ηλεκτρικών μοντέλων Honda e: Business Bike, είναι προμηθευτής στα Ταχυδρομεία της Ιαπωνίας και του Βιετνάμ, και διεξάγει κοινές δοκιμές με το Ταχυδρομείο της Ταϋλάνδης.\n\nΔιαφήμιση\n\nΑυτά τα μοντέλα εφοδιάζονται με ανταλλάξιμες μπαταρίες Honda Mobile Power Pack (MPP), που είναι κατάλληλες για επαγγελματική χρήση, όπως διανομή μικρών πακέτων και δίνουν λύση σε ζητήματα αυτονομίας και χρόνου φόρτισης, που αποτελούν βασικές προκλήσεις οι οποίες χρειάζεται να αντιμετωπισθούν προκειμένου οι ηλεκτρικές μοτοσυκλέτες να χρησιμοποιούνται ευρέως.\n\nΓια προσωπική χρήση, η Honda σχεδιάζει να παρουσιάσει δύο ηλεκτρικά commuter μοντέλα μεταξύ 2024 και 2025 σε Ασία, Ευρώπη και Ιαπωνία.\n\nΕπίσης, η κατηγορίες των EM και EB, αντιπροσωπεύουν περισσότερο από το 90% των παγκόσμιων πωλήσεων ηλεκτρικών μοτοσυκλετών σε όλη τη βιομηχανία (περίπου 50 εκατομμύρια μονάδες).\n\nΣτην Κίνα, τη μεγαλύτερη στον κόσμο αγορά ηλεκτρικών μοτοσυκλετών, τα EM / EB υιοθετούνται ευρέως ως ένα βολικό μέσον καθημερινής κινητικότητας. Η Honda σχεδιάζει να παρουσιάσει συνολικά πέντε compact και προσιτά μοντέλα EM και EB από τώρα μέχρι το 2024 σε Ασία, Ευρώπη και Ιαπωνία, πέραν της Κίνας.\n\nΣτην κατηγορία FUN, η Honda αναπτύσσει ενεργά ηλεκτροκίνητα μοντέλα και σχεδιάζει να παρουσιάσει συνολικά τρία μεγάλα μοντέλα FUN EV σε Ιαπωνία, ΗΠΑ και Ευρώπη μεταξύ 2024 και 2025. Η Honda θα παρουσιάσει επίσης το μοντέλο Kids Fun EV, που έχει σχεδιαστεί για να μεταλαμπαδεύσει τη χαρά της οδήγησης σε δύο τροχούς στην επόμενη γενιά.\n\nΔιαφήμιση\n\nΕξάλλου, η Honda θα αναπτύξει και θα χρησιμοποιήσει πλατφόρμες ηλεκτρικών μοτοσυκλετών που συνδυάζουν τα τρία βασικά στοιχεία των ηλεκτρικών οχημάτων – τη μπαταρία, την PCU και τον ηλεκτροκινητήρα – με το σώμα της μοτοσυκλέτας.\n\nΣχετικά με τη μπαταρία που αποτελεί θεμελιώδες συστατικό των ηλεκτρικών οχημάτων, η Honda στοχεύει να εξοπλίσει τα ηλεκτρικά δίτροχα μοντέλα της με μία μπαταρία στερεού τύπου που εξελίσσει αυτή τη στιγμή η Honda κάνοντας ενεργή χρήση των δικών της πόρων.\n\nΚι ακόμη, στο πλαίσιο της βελτίωσης της υποδομής φόρτισης, η Honda εργάζεται για τη διάδοση του battery sharing, ή αλλιώς, της κοινής χρήσης μπαταριών. Η Honda εργάζεται για την τυποποίηση ανταλλάξιμων μπαταριών και την ίδια στιγμή συμμετέχει σε μία κοινοπραξία μπαταριών στην Ευρώπη και συνεργάζεται με μία εταιρεία στην Ινδία.\n\nΚαταλήγοντας, στον τομέα της ανάπτυξης λογισμικού, η Honda συνεργάζεται με την Drivemode, θυγατρική της εταιρεία στο συγκεκριμένο τομέα, για να βελτιώσει τη δημιουργία νέας αξίας για ηλεκτρικά προϊόντα μοτοσυκλετών στο συνδεδεμένο σύμπαν.\n\nΞεκινώντας με το commuter EV μοντέλο που προγραμματίζεται να κυκλοφορήσει το 2024, η Honda θα προσφέρει χαρακτηριστικά εμπειρίας χρήστη (UX) που εμπλουτίζουν συνεχώς την ποιότητα της οδήγησης σε δύο τροχούς μέσω της συνδεσιμότητας, προφέροντας βέλτιστες επιλογές διαδρομών που λαμβάνουν υπόψη την υπολειπόμενη αυτονομία, ειδοποιήσεις σημείων φόρτισης, καθοδήγηση ασφαλούς οδήγησης και υποστήριξη υπηρεσιών μετά την πώληση."
}