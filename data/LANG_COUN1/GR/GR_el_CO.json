{
    "Ιστορική μέρα για Βενεζουέλα-Κολομβία: Άνοιξαν τα σύνορα μετά από 7 χρόνια - Δείτε βίντεο": "Σε πανηγυρικό κλίμα και παρουσία χιλιάδων ανθρώπων και από τις δύο πλευρές, ένα φορτηγάκι έγινε το πρώτο όχημα που διέσχισε τη γέφυρα Σιμόν Μπολιβάρ\n\nΙστορική χαρακτήρισε τη σημερινή ημέρα ο πρόεδρος της Κολομβίας Γκουστάβο Πέτρο, αναφερόμενος στο άνοιγμα των συνόρων με τη Βενεζουέλα ύστερα από πολυετή ένταση μεταξύ των δύο χωρών. «Είναι μια ιστορική ημέρα για τη χώρα, την ευρύτερη περιοχή και την αμερικανική ήπειρο γενικότερα», δήλωσε ο κολομβιανός πρόεδρος.\n\nΈνα φορτηγό μεταφοράς εμπορευμάτων διέσχισε τη συνοριακή γέφυρα Σιμόν Μπολίβαρ με προορισμό την πολιτεία Τάτσιρα της Βενεζουέλας, για πρώτη φορά ύστερα από σχεδόν επτά χρόνια. Σύντομα θα αποκατασταθεί η αεροπορική σύνδεση μεταξύ των δύο χωρών.\n\nThe passage of the truck over the Simon Bolivar international bridge consolidates the reopening of the border between Colombia and Venezuela, as well as the relations between both countries. pic.twitter.com/GyS5I7ijzp — teleSUR English (@telesurenglish) September 26, 2022\n\nΜόλις πρόσφατα αποκαταστάθηκαν οι διπλωματικές σχέσεις μεταξύ των δύο λατινοαμερικανικών χωρών, καθώς η εκλογή του Γκουστάβο Πέτρο στην προεδρία της Κολομβίας (του πρώτου αριστερού προέδρου της χώρας) άλλαξε τα δεδομένα και έφερε σταδιακή επαναπροσέγγιση των δύο κυβερνήσεων.\n\nΤα σύνορα των δύο χωρών έκλεισαν αρχικά το 2015 λόγω της έξαρσης του λαθρεμπορίου από τη Βενεζουέλα και των συγκρούσεων που ξέσπασαν στη μεθόριο μεταξύ κολομβιανών λαθρεμπόρων και βενεζουελάνων στρατιωτών. Η ένταση αναζωπυρώθηκε το 2019 όταν η κυβέρνηση της Κολομβίας, σε συνεργασία με τις ΗΠΑ, επιχείρησε να στείλει φορτηγά με βοήθεια στον ηγέτη της αντιπολίτευσης στη Βενεζουέλα Χουάν Γκουαϊδό.\n\nΕδώ και χρόνια, η Βενεζουέλα μαστίζεται από πολιτική και οικονομική κρίση. Περισσότεροι από έξι εκατομμύρια Βενεζουελάνοι έχουν εγκαταλείψει την πατρίδα τους και σχεδόν δύο εκατομμύρια εξ αυτών ζουν στην Κολομβία.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Κολομβία: Ετοιμάζεται να νομιμοποιήσει την κοκαΐνη -«Αποτύχαμε στον πόλεμο κατά των ναρκωτικών» είπε ο πρόεδρος": "Ο πρόεδρος της Κολομβίας, Γκουστάβο Πέτρο, στην ομιλία του στη Γενική Συνέλευση του ΟΗΕ την Τρίτη τόνισε ότι «ο πόλεμος κατά των ναρκωτικών απέτυχε».\n\nΣυγκεκριμένα, ο Πέτρο πρότεινε αλλαγές στη νομοθεσία της χώρας του στο πόλεμο κατά των ναρκωτικών, αλλαγές που θα μπορούσαν να καταλήξουν σε νομιμοποίηση της κοκαΐνης, σύμφωνα με τον πρώην πρόεδρο της χώρας, Ιβάν Ντούκε.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΣε απάντηση στις δηλώσεις του Πέτρο, ο πρώην πρόεδρος της χώρας, Ιβάν Ντούκε, είπε στο FOX News ότι «αν ο σημερινός πρόεδρος εγκαταλείψει τον πόλεμο κατά των ναρκωτικών, αυτό θα μπορούσε να οδηγήσει στη νομιμοποίησή τους, άρα και σε πιθανούς κινδύνους ακόμη και για τις ΗΠΑ».\n\n«Νομίζω ότι θα είναι πολύ κακό για την Κολομβία και θα μπορούσε να είναι απειλή και για τις ΗΠΑ», τόνισε χαρακτηριστικά.\n\nΟ νυν πρόεδρος, που ξεκίνησε τη θητεία του στις 4 Αυγούστου, πρόσθεσε ότι ο «εθισμός της ανθρωπότητας στην παράλογη δύναμη, το κέρδος και το χρήμα είναι πιο επιζήμιος από τον εθισμό στα ναρκωτικά».\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΓκουστάβο Πέτρο: Τι είναι πιο δηλητηριώδες, η κοκαΐνη ή το πετρέλαιο και ο άνθρακας;\n\n«Τι είναι πιο δηλητηριώδες για την ανθρωπότητα, η κοκαΐνη, ο άνθρακας ή το πετρέλαιο;», ρώτησε. «Η εξουσία έχει διατάξει ότι η κοκαΐνη είναι ένα δηλητήριο και πρέπει να διώκεται, ενώ προκαλεί ελάχιστους θανάτους από υπερβολικές δόσεις. Αντίθετα, ο άνθρακας και το πετρέλαιο πρέπει να προστατεύονται, ακόμη και όταν μπορεί να καταστρέψουν όλη την ανθρωπότητα».\n\nΗ Κολομβία είναι αυτή τη στιγμή ο μεγαλύτερος παραγωγός κοκαΐνης στον κόσμο, σύμφωνα με το CNN, και έχει γίνει γνωστή για τη διακίνηση ναρκωτικών. Παράγει μεγαλύτερες ποσότητες από το Περού και τη Βολιβία μαζί, χώρες που βρίσκονται στη δεύτερη και τρίτη θέση παραγωγής παγκοσμίως, αντίστοιχα.\n\nΟι αξιωματούχοι των συνόρων του Τέξας βρήκαν κοκαΐνη, αξίας 12.000.000 δολαρίων, μέσα σε πακέτα από μωρομάντιλα και αυτή είναι η μεγαλύτερη κατάσχεση ναρκωτικών της πολιτείας τα τελευταία 20 χρόνια. Ανακάλυψαν 1.935 συσκευασίες που περιείχαν σχεδόν έναν τόνο κοκαΐνης.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΚατά τη διάρκεια της εκστρατείας του για την προεδρία, ο Πέτρο δήλωσε ότι θέλει η Κολομβία να εξάγει τρόφιμα και να δώσει κίνητρα στην αγροτική παραγωγή, αντί για την εξαγωγή κοκαΐνης και όπλων.\n\nΟ Κολομβιανός γερουσιαστής Gustavo Bolivar υποστήριξε τις δηλώσεις τού Petro, προσθέτοντας ότι «η πρόσφατη ρύθμιση για τη μαριχουάνα θα μπορούσε να επεκταθεί και στην κοκαΐνη. Οι προσπάθειες διακίνησης ναρκωτικών στην Κολομβία έχουν αυξηθεί, παρά το γεγονός ότι το έθνος συνεχίζει να ξοδεύει χρήματα για την καταπολέμησή τους. Δεν θα επιτύχουμε ποτέ ειρήνη στην Κολομβία μέχρι να ρυθμίσουμε τη διακίνηση ναρκωτικών», υπογράμμισε.\n\n«Ούτε οι Ηνωμένες Πολιτείες, με όλες τους τις δυνάμεις και τα χρήματά τους, δεν θα μπορούσαν να κερδίσουν τον πόλεμο κατά των ναρκωτικών. Αυτή τη στιγμή η Κολομβία παράγει περισσότερα ναρκωτικά από ό,τι όταν ζούσε ο Πάμπλο Εσκομπάρ. Υπάρχουν περισσότεροι καταναλωτές. Υπάρχουν περισσότεροι αγρότες που την παράγουν».\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΥπολογίζεται ότι 260.000 Κολομβιανοί έχουν πεθάνει κατά τη διάρκεια του πολέμου κατά των ναρκωτικών.",
    "Κολομβία: Ζευγάρι έκανε σεξ σε παραλία και θα πληρώσει πρόστιμο 120 δολαρίων": "Κλείσιμο\n\nΑντίμετωπο με πρόστιμο είναι ένα ασυγκράτητο ζευγάρι στην Κολομβία το οποίο έκανε σεξ σε δημόσια θέα σε μιατην ώρα που εκεί βρίσκονταν και μικρά παιδία.Το περιστατικό το οποίο κατέγραψαν σεαυτόπτες μάρτυρες σημειώθηκε στηντης περιοχής Πουέρτο Κολόμπια της Κολομβίας με αναφορές να υποστηρίζουν ότι ακόμα και όταν τοαντιλήφθηκε ότι το κατέγραφαν, συνέχισαν την ερωτική πράξη σαν να μην συμβαίνει τίποτα.«Κοιτά το κάνουν» ακούγεται να λέει ο αυτόπτης μάρτυρας που κατέγραψε το ασταμάτητοαναρωτώμενος αν ήταν υπό την επήρεια αλκοόλ ή ναρκωτικών.Σύμφωνα με το δίκαιο τηςτο ζευγάρι το οποίο εντοπίστηκε από τις αρχές της χώρας μπορεί να πληρώσει πρόστιμο έως και 120 δολαρίων.Το βίντεο, ωστόσο, δίχασε τους χρήστες των social media με άλλους να καυτηριάζουν τη συμπεριφορά του ζευγαριού και άλλους να τους υπερασπίζονται. «Δεν επιτρέπεται να γίνονται ερωτικές πράξεις δημόσια» έγραψε ένας χρήστης του Twitter, «υπάρχουν παιδιά στην παραλία, αυτά πρέπει να γίνονται ιδιωτικά και όχι στον δρόμο» σχολίασε ένας δεύτερος. «Ποιον νόμο παραβίασαν; Είναι στο νερό και δεν μπορεία να δεις τι ακριβώς κάνουν. Γιατί δεν καταγράφουν και τις δολοφονίες» υπερασπίστηκε το ζευγάρι ένας άλλος χρήστης των social media.",
    "Ολυμπιακός: Αποθέωση στην Κολομβία για τον Χάμες Ροντρίγκες": "intime.gr\n\nOnsports Team\n\nΦορώντας το «10» και το περιβραχιόνιο του αρχηγού, ο Χάμες Ροντρίγκες σκόραρε στην επιστροφή του στην εθνική Κολομβίας, στη φιλική νίκη (4-1) επί της Γουατεμάλα, τα ξημερώματα της Κυριακής στο Νιου Τζέρσεϊ.\n\nΤην Τετάρτη –επίσης ξημερώματα- το νέο μεταγραφικό απόκτημα του Ολυμπιακού θα αγωνιστεί σε νέο φιλικό με τους «καφετέρος», απέναντι στο Μεξικό στην Σάντα Κλάρα (Καλιφόρνια).\n\n«Ο Χάμες εξέπληξε ακόμα και εμένα» είπε ο 56χρονος Αργεντινός ομοσπονδιακός προπονητής της Κολομβίας, Νέστορ Λορέντσο, κάνοντας το δικό του ξεκίνημα στον πάγκο των Κολομβιανών «τρικολόρ», μιλώντας για τα 63 λεπτά που βρέθηκε στο γήπεδο ο Χάμες Ροντρίγκες, ο οποίος «άνοιξε το σκορ» απέναντι στη Γουατεμάλα.\n\nΜε αυτό το γκολ, η Κολομβία προηγήθηκε 1-0 και ταυτόχρονα ο Χάμες Ροντρίγκες «έπιασε» τον Αρνόλντο Ιγκουαράν (αγωνίστηκε -μεταξύ άλλων- στη Μιγιονάριος) στην δεύτερη θέση του πίνακα των σκόρερ όλων των εποχών στην εθνική ομάδα με 25 τέρματα. Πλέον ο άσος του Ολυμπιακού βρίσκεται δέκα γκολ μακριά από τον -πρώτο σκόρερ της «τρικολόρ»- Ρανταμέλ Φαλκάο.\n\n«Ξέρουμε ότι δεν είναι στα καλύτερά του, αλλά κανείς δεν μπορεί να αρνηθεί την ποιότητα που έχει. Πολύ καλή η στάση του, όπως και όλης της ομάδας και είμαστε χαρούμενοι» συμπλήρωσε ο νέος προπονητής της εθνικής Κολομβίας.\n\nΤο ντεμπούτο του Χάμες Ροντρίγκες με την εθνική ομάδα της Κολομβίας έγινε στις 4 Ιουνίου 2012 εναντίον του Περού, στο πλαίσιο των προκριματικών για το Παγκόσμιο Κύπελλο του 2014 που διεξήχθη στη Βραζιλία. Σκόραρε στο 52΄, χαρίζοντας τη νίκη στην ομάδα του απέναντι στο αντιπροσπωευτικό συγκρότημα της χώρας των Ίνκας.\n\nΟ 31χρονος Κολομβιανός ανέβασε ένα μήνυμα στο instagram μετά τη νίκη, εκφράζοντας την ικανοποίησή του για το νέο ξεκίνημα. «Ξεκινάμε αυτή τη νέα διαδικασία με μεγάλο ενθουσιασμό» έγραψε.",
    "Κολομβία: Ομάδα διαφωνούντων των FARC ανακοίνωσε μονομερή εκεχειρία ενόψει διμερούς κατάπαυσης του πυρός": "Σε βίντεο που δόθηκε στη δημοσιότητα χθες Παρασκευή, ο επικεφαλής της ομάδας διαφωνούντων που αυτοαποκαλείται «κεντρικό γενικό επιτελείο των FARC-EP» εκφράστηκε πλαισιωμένος από περίπου δεκαπέντε μαχητές που φόραγαν στολές παραλλαγής και κράταγαν τουφέκια εφόδου.\n\nΗ μεγαλύτερη ομάδα μαχητών που διαχώρισαν τη θέση τους από την πρώην οργάνωση ανταρτών Επαναστατικές Ένοπλες Δυνάμεις της Κολομβίας-Λαϊκός Στρατός (FARC-EP) κι απέρριψαν τη συμφωνία ειρήνης του 2016 ανακοίνωσε την αναστολή της δράσης της εναντίον των κολομβιανών δυνάμεων ασφαλείας, προκειμένου να διευκολυνθεί η σύναψη συμφωνίας διμερούς κατάπαυσης του πυρός.\n\nΣε βίντεο που δόθηκε στη δημοσιότητα χθες Παρασκευή, ο επικεφαλής της ομάδας διαφωνούντων που αυτοαποκαλείται «κεντρικό γενικό επιτελείο των FARC-EP» εκφράστηκε πλαισιωμένος από περίπου δεκαπέντε μαχητές που φόραγαν στολές παραλλαγής και κράταγαν τουφέκια εφόδου.\n\n«Διατάχθηκε όλες οι μονάδες ανταρτών των FARC-EP να αποφεύγουν στον μέγιστο βαθμό τις συγκρούσεις με τις κυβερνητικές δυνάμεις αν δεν δεχόμαστε επιθέσεις», δηλώνει ο άνδρας αυτός, χωρίς να διευκρινίσει ποιος είναι.\n\nΠρόκειται, σύμφωνα με δημοσίευμα της κολομβιανής εφημερίδας El Tiempo, για τον Ιβάν Μορντίσκο, που είχε ανακοινωθεί τον Ιούλιο από τον δεξιό πρώην πρόεδρο Ιβάν Ντούκε πως σκοτώθηκε σε επιχείρηση του στρατού.\n\nΗ αναστολή των εχθροπραξιών είναι το σημείο εκκίνησης «για τη δημιουργία κλίματος που θα οδηγήσει από κοινού με την κυβέρνηση σε συμφωνία και μηχανισμούς για τη διμερή κατάπαυση του πυρός», προσθέτει ο επικεφαλής των ανταρτών, διαβεβαιώνοντας πως το βίντεο γυρίστηκε την Πέμπτη 22η Σεπτεμβρίου.\n\nΟ νέος πρόεδρος της αριστεράς Γουστάβο Πέτρο, που ανέλαβε την εξουσία στις αρχές Αυγούστου, πολλαπλασίασε τις εκκλήσεις για διαπραγματεύσεις ενόψει του αφοπλισμού και της διάλυσης διαφόρων ένοπλων ομάδων που δρουν στη χώρα, ώστε να τερματιστεί η βία, να επιτευχθεί «απόλυτη ειρήνη», όπως το θέτει.\n\nΑντιπρόσωποι της κυβέρνησής του συναντήθηκαν το περασμένο Σάββατο στο διαμέρισμα Κακετά (νότια) με μέλη της ίδιας φράξιας διαφωνούντων των FARC-EP, προκειμένου να αρχίσει διάλογος.\n\nΣτο βίντεο, ο ηγέτης των ανταρτών δηλώνει διατεθειμένος να αρχίσει «ειλικρινείς συνομιλίες ώστε να αναζητηθεί η πόρτα της εξόδου από την κοινωνική και ένοπλη σύγκρουση» που διαρκεί πάνω από μισό αιώνα στη χώρα της Λατινικής Αμερικής.\n\nΜε περίπου 2.000 μαχητές, σύμφωνα με τους αριθμούς του κέντρου μελετών INDEPAZ, το «κεντρικό γενικό επιτελείο των FARC-EP», γνωστό επίσης ως «Νοτιοδυτικό Μπλοκ» είναι η μεγαλύτερη δύναμη ανταρτών των πρώην FARC που αποσκίρτησαν και ξαναπήραν τα όπλα.\n\nΔρα κυρίως σε τομείς του δάσους του Αμαζονίου στην Κολομβία και στα σύνορα με τη Βενεζουέλα και φέρεται να αντλεί χρηματοδότηση από τη διακίνηση ναρκωτικών και την παράνομη εξόρυξη χρυσού.\n\nΚαι άλλες ομάδες αντιφρονούντων των FARC έχουν εκφράσει τη βούλησή τους να αρχίσουν διάλογο με τη νέα κυβέρνηση.\n\nΤην Πέμπτη, ο κ. Πέτρο ανακοίνωσε πως οι ειρηνευτικές διαπραγματεύσεις με τον Στρατό Εθνικής Απελευθέρωσης (ELN, γκεβαριστές), επισήμως την τελευταία οργάνωση ανταρτών που συνεχίζει τον ένοπλο αγώνα στην Κολομβία, θα ξαναρχίσουν επίσημα «σε μερικές ημέρες».\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "ΚΟΛΟΜΒΙΑ ΕΝΑΝΤΙΟΝ ΓΟΥΑΤΕΜΑΛΑ": "Ανάλυση - Προγνωστικά\n\n*Φιλική αναμέτρηση στο Νιου Τζέρσεϊ των Η.Π.Α.\n\n*Οι δύο ομάδες έχουν συναντηθεί συνολικά έξι φορές σε επίσημο & φιλικό επίπεδο. Τρεις νίκες μετράει η Κολομβία, μία η Γουατεμάλα, ενώ δύο ματς έληξαν ισόπαλα.\n\nΚΟΛΟΜΒΙΑ ΑΝΑΛΥΣΗ\n\nΠροηγούμενο ματς: Φιλική νίκη 1-0 κόντρα στη Σαουδική Αραβία. Πήρε τη νίκη με γκολ του Μπορέ στο 9’.\n\nΗ αποτυχία να πάρει την πρόκριση στην τελική φάση του Παγκοσμίου Κυπέλλου έφερε εξελίξεις. Ο κόουτς Ρεϊνάλντο Ρουέδα αποτέλεσε παρελθόν μετά τη μεγάλη αποτυχία, νέος τεχνικός ο Αργεντινός Νέστορ Λορένσο, ο οποίος είχε δουλέψει νωρίτερα στην περουβιανή Μελγάρ, ενώ στο παρελθόν υπήρξε συνεργάτης του Χοσέ Πέκερμαν, τόσο στην εθνική Κολομβίας, όσο και στην εθνική Αργεντινής.\n\nΑρχές Ιουνίου (05/06), στο ντεμπούτο του Λορένσο, οι “καφετέρος” νίκησαν 1-0 τη Σαουδική Αραβία, σε φιλικό παιχνίδι που διεξήχθη στη Μούρθια της Ισπανίας. Με πολλά νέα πρόσωπα η αποστολή τους (τέσσερις παίκτες είχαν μόλις διψήφιο αριθμό συμμετοχών με την εθνική ομάδα), ήταν ανώτεροι στη μεγαλύτερη διάρκεια του αγώνα, πήραν τη νίκη χάρη σε γκολ του φορ της Άιντραχτ Φρανκφούρτης, Μπορέ.\n\nΕπανέρχονται αρκετοί βασικοί στην αποστολή της ομάδας, συγκεκριμένα επιστρέφουν ο γκολκίπερ Οσπίνα, οι αμυντικοί Φάμπρα, Μοχίκα, οι μέσοι Μπάριος, Ουρίμπε, Τζ. Ροδρίγες, Λέρμα και ο επιθετικός Ντίας. Ακολουθεί τα ξημερώματα της Τετάρτης το φιλικό με το Μεξικό.\n\nΚΟΛΟΜΒΙΑ ΣΤΑΤΙΣΤΙΚΑ\n\n*Κράτησε ανέπαφη την εστία της στα τρία τελευταία παιχνίδια.\n\n*N/G τα 10/11 πρόσφατα παιχνίδια.\n\n21+ | Ρυθμιστής ΕΕΕΠ | Γραμμή βοήθειας ΚΕΘΕΑ: 210 9237777 | Παίξε Υπεύθυνα\n\nΓΟΥΑΤΕΜΑΛΑ ΑΝΑΛΥΣΗ\n\nΠροηγούμενο ματς: Εντός έδρας νίκη 2-0 επί της Δομινικανής Δημοκρατίας για τον Concacaf Nations League. Προηγήθηκε με τον Μέντες στο 32’, έκανε το 2-0 με πέναλτι του Μέντες στο 78’ και στην ίδια φάση κέρδισε αποβολή. Στο 83’ έμεινε και αυτή με δέκα παίκτες στο 83’.\n\nΤον περασμένο Ιούνιο είχε υποχρεώσεις στο Concacaf Nations League. Βρίσκεται στον 4ο όμιλο της League B με Γαλλική Γκοϊάνα, Δομινικανή Δημοκρατία και Μπελίζ. Έδωσε τέσσερα παιχνίδια μέσα σε 12 ημέρες, έχει ρεκόρ 2-1-1, βρίσκεται στην 2η θέση του ομίλου, τρεις πίσω απ’ τη Γαλλική Γκοϊάνα που αυτή τη στιγμή παίρνει την άνοδο για την παραπάνω κατηγορία. Στο τελευταίο της χρονικά παιχνίδι, στις 15 Ιουνίου, είχε επικρατήσει 2-0 της Δομινικανής Δημοκρατίας εντός έδρας. Οι υποχρεώσεις στην εν λόγω διοργάνωση θα συνεχιστούν τον Μάρτιο του 2023. Στο τιμόνι της βρίσκεται απ’ τον Νοέμβριο του 2021 ο Μεξικανός Λουίς Φερνάντο Τένα. Το ρόστερ είναι περιορισμένων δυνατοτήτων και η πλειοψηφία των ποδοσφαιριστών της αγωνίζονται σε ομάδες του εγχώριου πρωταθλήματος.\n\nΓΟΥΑΤΕΜΑΛΑ ΣΤΑΤΙΣΤΙΚΑ\n\n*2-3 γκολ τα τέσσερα πρόσφατα παιχνίδια.\n\n*Under 2.5 τα πέντε τελευταία ματς.\n\nΗ κορυφαία εταιρία στοιχημάτων στον πλανήτη ΕΓΓΡΑΦΗ\n\n21+ Αρμόδιος Ρυθμιστής ΕΕΕΠ, Κίνδυνος εθισμού και απώλειας περιουσίας, Γραμμή βοήθειας ΚΕΘΕΑ: 210‍9237777, Παίξτε Υπεύθυνα",
    "Κολομβία: Ο διάλογος ως προϋπόθεση της ειρήνης": "Ο αριστερός πρόεδρος της χώρας Γουστάβο Πέτρο κατέθεσε σχέδιο νόμου που εξουσιοδοτεί εκπροσώπους να ξεκινήσουν ειρηνευτικό διάλογο με παράνομες ένοπλες ομάδες, με τη συμμετοχή όλων των υπουργείων, αλλά και με τον πρόεδρο της Βενεζουέλας σε ρόλο εγγυητή.\n\n«Ολική ειρήνη»· συνολική, εμπεριεκτική, ολόπλευρη, χωρίς αποκλεισμούς κανενός από όσους μετέχουν στις έξι ανοιχτές ένοπλες συρράξεις, που σύμφωνα με τη Διεθνή Επιτροπή του Ερυθρού Σταυρού αντιμετωπίζει ακόμη η Κολομβία.\n\n«Γιατί χωρίς ολική ειρήνη, καμιά νέα κοινωνία, κανένα Κράτος Δικαίου, Ευημερίας και Ισότητας για όλους δεν μπορεί να οικοδομηθεί». Αυτό είναι το κεντρικό «δόγμα» του πρώτου αριστερού προέδρου της χώρας, Γουστάβο Πέτρο, και άξονας της νέας στρατηγικής που από τις πρώτες ημέρες της διακυβέρνησής του άρχισε να εφαρμόζει.\n\nΗδη η κυβέρνηση κατέθεσε σχέδιο νόμου που εξουσιοδοτεί τους εκπροσώπους της να προχωρήσουν σε διάλογο και υπογραφή συμφωνιών με παράνομες ένοπλες ομάδες υπό την επιτήρηση και τον έλεγχο διεθνών οργανισμών, όπως έγινε με τη συμφωνία του 2016 ανάμεσα στην κυβέρνηση και τις Επαναστατικές Ενοπλες Δυνάμεις της Κολομβίας (FARC). Οπως εξήγησε ο υπουργός Εσωτερικών Αλφόνσο Πράδα, στη διαδικασία για την επίτευξη της ολικής ειρήνης δεν θα υπάρχουν περιορισμοί ως προς το ποιες παράνομες ομάδες θα μπορεί να προσέλθουν στον διάλογο, ενώ στις επιμέρους πολιτικές θα συμμετέχουν όλα τα υπουργεία της κυβέρνησης, αφού εφεξής η «ολική ειρήνη αποτελεί μια δημόσια πολιτική του κράτους».\n\nΜε πρόταγμα την αρχή ότι η στρατιωτική αντιπαράθεση δεν υπήρξε λύση, αλλά μέρος του προβλήματος, ήδη ξεκίνησαν διαβουλεύσεις με τον Εθνικοαπελευθερωτικό Στρατό (ELN), το ένοπλο αντάρτικο με το οποίο ο πρώην πρόεδρος Χουάν Μανουέλ Σάντος είχε προχωρήσει σε διαπραγματεύσεις το 2017 που μετέπειτα επί του υπερσυντηρητικού προέδρου Ντούκε πάγωσαν. Κυβερνητική αντιπροσωπεία συναντήθηκε στις 11 Αυγούστου στην Κούβα με εκπροσώπους του ELN συμφωνώντας στα πρώτα βήματα για την επίσημη επανέναρξη των διαπραγματεύσεων.\n\nΟ επικεφαλής των διαπραγματευτών των ανταρτών, Ισραέλ Ραμίρες Πινέδα, γνωστός ως «Πάμπλο Μπελτράν», δήλωσε στο πρακτορείο Efe πως το ELN είναι πρόθυμο να συζητήσει τον αφοπλισμό του, αλλά με άλλες προϋποθέσεις από εκείνες της συμφωνίας του 2016 όταν «οι FARC κατέθεσαν τα όπλα κι άρχισαν να τους σκοτώνουν».\n\nΣτήριξη από το Καράκας\n\nΕγγυήτρια δύναμη αυτού του διαλόγου ειρήνης θα είναι η Βενεζουέλα. Ο πρόεδρος Νικολάς Μαδούρο αποδέχτηκε την πρόσκληση του ομολόγου του, Πέτρο, που αντιστρέφοντας άρδην την ώς τώρα κολομβιανή πολιτική αντιπαράθεσης και εχθρότητας με τη γείτονα, τόνισε πως «η κυβέρνηση και ο λαός της Βενεζουέλας πάντοτε πρόσφεραν αποτελεσματική στήριξη για την οριστική διευθέτηση της κολομβιανής ένοπλης σύρραξης».\n\nΟ Γουστάβο Πέτρο, σε αντίθεση με την πολιτική απομόνωσης της Βενεζουέλας, έχει ταχθεί υπέρ της σύσφιγξης των σχέσεων των δύο χωρών (που μοιράζονται περισσότερα από 2.200 χιλιόμετρα σύνορα) για την αντιμετώπιση των κοινών προβλημάτων: από το μεταναστευτικό ώς τις παραστρατιωτικές ομάδες και το λαθρεμπόριο. Ηδη στα τέλη Αυγούστου αποκαταστάθηκαν οι διπλωματικές σχέσεις τους, που είχαν παγώσει το 2019, ενώ στις 26 Σεπτεμβρίου θα ανοίξουν τα χερσαία σύνορα και να επανεκκινήσουν οι εμπορικές πτήσεις ανάμεσα στις δύο χώρες.\n\nΟ δε υπουργός Εξωτερικών, Αλβαρο Λέιβα, ανακοίνωσε πως η Κολομβία (όταν θα είναι πρόσφορη η στιγμή) θα επιδιώξει να αποσύρει την προσφυγή που έκανε ο Ιβάν Ντούκε (όταν ακόμη ήταν γερουσιαστής, το 2017) κατά του Νικολάς Μαδούρο στο Διεθνές Ποινικό Δικαστήριο.\n\nΤα μεγάλα αγκάθια\n\nΠαράλληλα, το περασμένο Σάββατο, αντιπροσωπεία της κολομβιανής κυβέρνησης και της πιο ισχυρής ομάδας των διαφωνούντων των FARC (το Πρώτο Μέτωπο ή Νοτιοανατολικό Μπλοκ) είχαν μια «διερευνητική συνάντηση» για να ορίσουν τις προϋποθέσεις για έναρξη διαλόγου. Στη συνάντηση μετείχαν 4 αντάρτες, ο ύπατος επίτροπος Ειρήνης Ντανίλο Ρουέδα και ο Ραούλ Ροσέντε, της Επιτροπής των Ηνωμένων Εθνών για την Παρακολούθηση της Εφαρμογής της Συμφωνίας Ειρήνης του 2016. Σε κοινό τους ανακοινωθέν μαζί με τον Δανό διπλωμάτη Νταγκ Ναγκόδα εξέφρασαν την «πρόθεση και αναγκαιότητα αυτοί οι διάλογοι να συνοδεύονται από μια κατάπαυση του πυρός και από τις δύο πλευρές».\n\nΣύμφωνα με τον Ρουέδα κι άλλη ομάδα διαφωνούντων, της οποίας αρχηγός είναι ο εκ των ιστορικών ηγετών των FARC Ιβάν Μάρκες, «έχει εκφράσει τη διάθεσή της να αποτελέσει μέρος της ολικής ειρήνης». Οπως επίσης και το καρτέλ Κλαν του Κόλπου, γνωστό και ως Γαϊτανιστικές Αυτοάμυνες της Κολομβίας (AGC), η μεγαλύτερη εγκληματική οργάνωση της χώρας.\n\nΩστόσο οι διαπραγματεύσεις με τους διαφωνούντες των FARC, που επέστρεψαν στην παρανομία για να πολεμήσουν κατά της κυβέρνησης, αλλά και με τα βίαια καρτέλ με τις παραστρατιωτικές δομές αποτελούν ένα αγκάθι σε αυτή τη διαδικασία. Και πολλοί ζητούν από την κυβέρνηση να διασαφηνίσει ποιο θα είναι το αντάλλαγμα για να σταματήσουν τις παράνομες δραστηριότητές τους ώστε να μην ανακυκλωθεί απλά η βία ή με ποια κριτήρια θα γίνει η διάκριση ανάμεσα στον πολιτικό ή εγκληματικό χαρακτήρα αυτών των ομάδων, όταν πλέον τα όρια της δράσης τους, ιδίως η εμπλοκή τους στο ναρκω-εμπόριο και τους εκβιασμούς, είναι δυσδιάκριτα; Ο γερουσιαστής του κυβερνώντος Ιστορικού Συμφώνου, Ιβάν Σεπέδα, απαντά στις επικρίσεις πως «δεν μπορεί να υπάρξει ειρήνη στη χώρα δίχως να σταματήσουν τα εμπόλεμα μέτωπα».\n\nΟι συνομιλίες με τα καρτέλ συνιστούν τμήμα μιας διαφορετικής αντίληψης για την αντιμετώπιση του προβλήματος των ναρκωτικών και μιας στροφής από τον αμερικανικής έμπνευσης αποτυχημένο «πόλεμο κατά των ναρκωτικών» στην αντιμετώπισή του ως ζητήματος δημόσιας υγείας που απαιτεί διεθνή ρύθμιση. Αυτό διαμήνυσε ο Πέτρο τη Δευτέρα, μετά τη συνάντησή του με τον γενικό γραμματέα του ΟΗΕ Αντόνιο Γκουτέρες στη Νέα Υόρκη, όπου βρίσκεται για να μετάσχει στη Γενική Συνέλευση των Ηνωμένων Εθνών.\n\nΚατά τη χθεσινή ομιλία του, παθιασμένη όπως την χαρακτήρισε το CNN, ο Πέτρο εστίασε κυρίως στο περιβάλλον, στην προστασία των δασών της Αμαζονίας, για την καταστροφή της οποίας κατηγόρησε τις ανεπτυγμένες χώρες, και στην ανάγκη μέτρων για την αναχαίτιση της κρίσης που επιφέρει στον πλανήτη η κλιματική αλλαγή με την εκμετάλλευση του πετρελαίου και του φυσικού αερίου. Επέκρινε δε με έμφαση την πολιτική του «πολέμου κατά των ναρκωτικών» και τις καταστροφικές τακτικές για την εξάλειψη των παράνομων καλλιεργειών. Μάλιστα, λίγα λεπτά μετά την ομιλία του, συναντήθηκε με τον Τζον Κέρι, τον ειδικό απεσταλμένο του Αμερικανού προέδρου για το Κλίμα, και συνομίλησαν για τόσο για την κλιματική αλλαγή όσο και τις διαδικασίες ειρήνης.",
    "Κολομβία: Κόντρα ανάμεσα σε φαν του Χάρι Στάιλς και οπαδούς ποδοσφαίρου- Για συναυλία του σταρ": "Οπαδοί ποδοσφαιρικών ομάδων, που συνήθως κοντράρονται, ενώθηκαν απέναντι στον κοινό «εχθρό»: τους φαν του Χάρι Στάιλς. Ο λόγος της διαμάχης είναι ποια εκδήλωση θα φιλοξενηθεί σε γήπεδο της Μπογκοτά στις 27 Νοεμβρίου, ο τελικός του ποδοσφαιρικού πρωταθλήματος, ή η συναυλία του Βρετανού ποπ σταρ.\n\nΟ Στάιλς είναι προγραμματισμένο να εμφανιστεί σε πάρκινγκ θεματικού πάρκου στην πρωτεύουσα της Κολομβίας. Όμως, οι φαν του ξεκίνησαν μια εκστρατεία στα social media, προκειμένου να μεταφερθεί στο γήπεδο El Campin η συναυλία. Αιτία το γεγονός πως στη συναυλία που έδωσε η Dua Lipa το περασμένο σαββατοκύριακο στο ίδιο πάρκινγκ, υπήρξαν πολλά τεχνικά προβλήματα.\n\nΦαν της Dua Lipa διαμαρτυρήθηκαν για τον κακό ήχο, ενώ πολλοί χλεύαζαν στο διαδίκτυο το σόου, επειδή οι άνθρωποι που ήταν έξω από τη συναυλία μπορούσαν να δουν και να ακούσουν καλύτερα από εκείνους που είχαν πληρώσει εισιτήριο. Μάλιστα, η αστυνομία αναγκάστηκε να κατεβάσει ανθρώπους από τα δέντρα στα οποία είχαν ανέβει, έξω από τον χώρο της συναυλίας.\n\n«Ταραχτήκαμε πραγματικά που είδαμε τα βίντεο από τη συναυλία της Dua Lipa, επειδή ξέρουμε ότι στον ίδιο χώρο θα γίνει εκείνη του Χάρι Στάιλς», είπε η Λέιντι Εσκομπάρ, η οποία θα κάνει διαδρομή 24 ωρών με την κόρη της- για να πάει στην πρωτεύουσα από την πολη Πάστο, κοντά στα σύνορα της Κολομβίας με τον Ισημερινό- προκειμένου να δει τη συναυλία του Χάρι Στάιλς.\n\n«Πρέπει να αλλάξει αυτό, επειδή δεν είναι σωστό για τους φαν του Χάρι, αλλά πάνω από όλα για τον ίδιο, για το ταλέντο του και το πόσο μεγάλος καλλιτέχνης είναι», συμπλήρωσε.\n\nΤο πρόβλημα είναι πως ο πρώτος τελικός του ποδοσφαιρικού πρωταθλήματος της Κολομβίας είναι προγραμματισμένος να γίνει την ίδια ημέρα στο El Campin, το γήπεδο που αποτελεί έδρα των δύο μεγαλύτερων ομάδων της Μπογκοτά, της Millonarios και της Independiente Santa Fé. Η πρώτη ήδη έχει προκριθεί στον γύρο των νοκ άουτ, ενώ οι μεγάλοι αντίπαλοί τους ακόμη διεκδικούν αυτό το «εισιτήριο».\n\nΗ δήμαρχος της Μπογκοτά, Κλαούντια Λόπεζ συντάχθηκε με το αίτημα των φαν του Χάρι Στάιλς και ζήτησε από τη λίγκα του πρωταθλήματος να αλλάξει τις ημερομηνίες των ματς. Αλλά, δεν υπάρχουν πολλά περιθώρια επιλογών. Οι διοργανωτές προς το παρόν εξετάζουν εναλλακτικούς χώρους,\n\nΤώρα, οι οπαδοί των δύο ομάδων έχουν ενώσει τις δυνάμεις τους στα social media, κόντρα στους φαν του Χάρι Στάιλς. Οι πρώτοι υποστηρίζουν ότι το El Campin πρέπει να φιλοξενεί μόνο αθλητικές διοργανώσεις, ενώ οι δεύτεροι ότι το στάδιο πρέπει να είναι για όλους.\n\nΟ Λουίς Φερνάντο Ντουένιας Μπαγιόνα- ένθερμος υποστηρικτής της Independiente Santa Fé- φοβάται ότι τα χρήματα που θα αποφέρει η συναυλία θα μπορούσαν να πείσουν τις τοπικές αρχές να στείλουν τον τελικό στο «ρημαγμένο» στάδιο Techo- που μπορεί να φιλοξενήσει 8.000 θεατές- ή σε άλλη πόλη.\n\n«Γα@@ τον Χάρι Στάιλς», είπε ο Nτουένιας Μπαγιόνα. «Δεν είναι δίκαιο για τους ποδοσφαιρικούς συλλόγους και τους υποστηρικτές τους. Τα χρήματα θα πάνε στον διοργανωτή και την περιφέρεια της Μπογκοτά, αλλά ποιος ενδιαφέρεται για τους οπαδούς; Κανείς, μόνο οι οπαδοί», συμπλήρωσε.\n\nΟι φαν της μουσικής στην Κολομβία συχνά επικρίνουν τους διοργανωτές συναυλιών, τόσο για τους χώρους που επιλέγουν, όσο και για τα ακριβά εισιτήρια, τα οποία πολλές φορές κοστίζουν πάνω από τον μισό μέσο μισθό.\n\n«Όταν ο Χάρι Στάιλς, ο μεγαλύτερος καλλιτέχνης στον κόσμο, παίζει στη Νέα Υόρκη, εμφανίζεται για 15 βραδιές στο Madison Square Garden. Αλλά όταν έρχεται στην Κολομβία, μας στριμώχνουν όλους σε ένα πάρκινγκ!», ανέφερε χαρακτηριστικά ο 19χρονος Χουάν Ντιέγκο Πέρεζ, μεγάλος φαν του Βρετανού καλλιτέχνη.\n\nΜε πληροφορίες από Guardian",
    "Κολομβία: Ενθουσιασμένος για τη νέα προσπάθεια ο Χάμες (pic)": "Ο Χάμες Ροντρίγκες εμφανίστηκε ικανοποιημένος μετά τη νίκη 4-1 της Κολομβίας επί της Γουατεμέλας.\n\nΔΙΑΦΗΜΙΣΗ\n\nΟ μεσοεπιθετικός του Ολυμπιακού, ο οποίος σκόραρε στο συγκεκριμένο φιλικό, ανέβασε φωτογραφίες του στα μέσα κοινωνικής δικτύωσης και έγραψε: «Ξεκινάμε αυτή τη νέα διαδικασία με μεγάλο ενθουσιασμό».\n\nΤο σχετικό tweet:",
    "Κολομβία: Εκατοντάδες οπαδοί της Ντεπορτίβο Κάλι επιτέθηκαν σε διεθνή φορ! (videos)": "twitter@OtonielUmaa\n\nOnsports Team\n\nΕπεισόδια σημειώθηκαν και πάλι σε αγώνα στην Κολομβία. Οπαδοί της Ντεπορτίβο Κάλι επιτέθηκαν στον Τεόφιλο Γκουτιέρες.\n\nΕκατοντάδες οπαδοί της Ντεπορτίβο Κάλι, εισήλθαν στον αγωνιστικό χώρο και επιτέθηκαν στον επιθετικό Τεόφιλο Γκουτιέρες, στον αγώνα που η ομάδα τους ηττήθηκε με 2-0 στην Κορτουλουά, για την 13η αγωνιστική του κολομβιανού πρωταθλήματος ποδοσφαίρου.\n\nΗταν το 81ο λεπτό της αναμέτρησης, όταν πλήθος κόσμου κατέβηκε από τις εξέδρες του γηπέδου στην πόλη Τουλούα (σ.σ. στα νοτιοδυτικά της χώρας) και εισέβαλε στον αγωνιστικό χώρο, προκαλώντας την πρόωρη λήξη του ματς.\n\nΟι περισσότεροι παίκτες και ο διαιτητής ετράπησαν σε φυγή, ενώ κάποιοι παίκτες της Κάλι έμειναν στον αγωνιστικό χώρο και δέχθηκαν έντονη κριτική από τους δυσαρεστημένους οπαδούς, για την κρίση που περνά η ποδοσφαιρική ομάδα της Κολομβίας.\n\nΟ Γκουτιέρες, πρώην επιθετικός της εθνικής ομάδας της Κολομβίας και της Ρίβερ Πλέιτ, περικυκλώθηκε από αρκετούς οπαδούς που τον γρονθοκόπησαν και τον κλώτσησαν. Δεκάδες αστυνομικοί, βρέθηκαν στο έδαφος και δεν κατάφεραν να εμποδίσουν τους εξαγριωμένους οπαδούς να μπουν μέσα στο γήπεδο.\n\n«Ο αγώνας τελείωσε με σκορ 2-0», ανακοινώθηκε στο Twitter από τους διοργανωτές του πρωταθλήματος.",
    "Ετοιμάζεται για Κολομβία η Formula 1": "H Formula 1 μόλις ανακοίνωσε το μεγαλύτερο καλεντάρι στα 72 χρόνια ιστορίας της αλλά η Liberty Media δεν θα σταματήσει εκεί.\n\nΜπορεί για τις ομάδες τα 24 Γκραν Πρι του Παγκοσμίου Πρωταθλήματος του 2023 να είναι υπερβολικά μεγάλος αριθμός αφού το «τσίρκο» της Formula 1 θα ταξιδεύει ανά τον κόσμο το μισό χρόνο, όμως υπάρχουν κι άλλες χώρες που περιμένουν στην ουρά.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΜία από αυτές είναι η Κολομβία! Το ενδιαφέρον προέρχεται από την πόλη Barranquilla που βρίσκεται 1000 χιλιόμετρα μακριά από την πρωτεύουσα Bogota, στο βόρειο κομμάτι της χώρας και σύμφωνα με τον δήμαρχο της, Jaime Pumarejo Heins, την έχουν ήδη επισκεφτεί τα μεγάλα κεφάλια της Formula 1.\n\nΟ Heins είπε στη MARCA: «Αυτό που μπορώ να πω είναι ότι τα πράγματα πάνε καλά».\n\nΗ συζήτηση αφορά το «Γκραν Πρι της Καραϊβικής» και σύμφωνα με τον Heins, ως πρώτη χρονιά διεξαγωγής του αγώνα θα είναι το 2024 ή το 2025. Και έπειτα, επί 10 χρόνια, θα είναι σταθερά στο πρόγραμμα. Επίσης, θα είναι σιρκουί πόλης, με δύο διαδρομές να είναι υπό εξέταση.\n\nΗ παρούσα Συμφωνία Ομονοίας έχει ως όριο τα 25 Grand Prix. Κι αν το πλάνο της Κολομβίας προχωρήσει, τότε το σπορ θα έχει πιάσει αυτό το ταβάνι.",
    "Κολομβία: Οκτώ αστυνομικοί έχασαν τη ζωή τους σε βομβιστική επίθεση": "Rechazo contundentemente el ataque con explosivos donde murieron 8 policías en San Luis, Huila. Solidaridad con sus familias. Estos hechos expresan un claro saboteo a la paz total. He pedido a las autoridades desplazarse al territorio para asumir la investigación. — Gustavo Petro (@petrogustavo) September 2, 2022\n\nΚλείσιμο\n\nΟκτώσκοτώθηκαν σεπου σημειώθηκε χθες Παρασκευή στη δυτική. Πρόκειται για την πιο πολύνεκρη επίθεση κατά των δυνάμεων ασφαλείας από τότε που ο Γκουστάβο Πέτρο ανέλαβε την προεδρία της χώρας, υποσχόμενος να τερματίσει τον εμφύλιο που μαίνεται εδώ και σχεδόν 60 χρόνια.Ο Γκουστάβο Πέτρο, πρώην μέλος του αντάρτικου κινήματος Μ-19, έχει δεσμευτεί πως θα επιδιώξει την «ειρήνη» ξεκινώντας εκ νέου συνομιλίες με τους αριστεριστές αντάρτες του Εθνικού Απελευθερωτικού Στρατού (ELN), εφαρμόζοντας την ειρηνευτική συμφωνία του 2016 με πρώην αντάρτες των Επαναστατικών Ενόπλων Δυνάμεων της Κολομβίας (FARC) και διαπραγματευόμενος την παράδοση μελών εγκληματικών συμμοριών με αντάλλαγμα μειωμένες ποινές.«Καταδικάζω σθεναρά την επίθεση με εκρηκτικά στο Σαν Λουίς της Χουίλα, όπου οκτώ αστυνομικοί σκοτώθηκαν. Εκφράζω την αλληλεγγύη μου προς τις οικογένειες των θυμάτων», έγραψε ο Πέτρο σε ανάρτησή του στο Twitter, συμπληρώνοντας ότι έχει ζητήσει από τις αρχές τη διενέργεια έρευνας για τον εντοπισμό των υπευθύνων.Σύμφωνα με αστυνομικές πηγές, τα θύματα επέβαιναν σε όχημα που ανατινάχθηκε με εκρηκτικά.Οι λεγόμενοι αντιφρονούντες της FARC -- που απορρίπτουν την ειρηνευτική συμφωνία που διαπραγματεύτηκε η πρώην ηγεσία τους και αριθμούν περίπου 2.400 μαχητές -- δρουν στην περιοχή, σύμφωνα με πηγές των δυνάμεων ασφαλείας που επικαλείται το Reuters. Αρκετοί γνωστοί διοικητές τους σκοτώθηκαν πρόσφατα, ορισμένοι σε μάχες στη μεθόριο με τη Βενεζουέλα.",
    "Η Κολομβία αποφεύγει να επικρίνει τη Νικαράγουα για «στρατηγικούς λόγους»": "Κλείσιμο\n\nΚλείσιμο\n\nΗ νέα κυβέρνηση τηςαπέχει από το να επικρίνει ή να καταδικάσει αυτή τηςυπό τον Ντανιέλ Ορτέγα για «στρατηγικούς λόγους», γνωστοποίησε χθες Τρίτη ο κολομβιανός υπουργός Εξωτερικών Άλβαρο Λέιβα.Μετά την εκλογή αυτό το καλοκαίρι του Γουστάβο Πέτρο, του πρώτου προέδρου στην ιστορία της χώρας που ανήκει στην αριστερά, η Κολομβία απείχε τη 12η Αυγούστου από συνεδρίαση του Οργανισμού Αμερικανικών Κρατών (ΟΑΚ) που καταδίκασε την κυβέρνηση του κ. Ορτέγα προσάπτοντάς της διωγμό εναντίον της ρωμαιοκαθολικής εκκλησίας, ΜΚΟ και του Τύπου.Σε επίσημη ανακοίνωσή του χθες Τρίτη, ο Κολομβιανός ΥΠΕΞ Λέιβα δικαιολόγησε την απουσία αυτή επικαλούμενους «στρατηγικούς» και «ανθρωπιστικούς» λόγους, διαβεβαιώνοντας πως δεν υπήρχε «ιδεολογικό κίνητρο».«Η νέα κυβέρνηση της Κολομβίας προωθεί και υπερασπίζεται τα ανθρώπινα δικαιώματα τόσο στο εσωτερικό όσο και στο εξωτερικό», συμπλήρωσε ο κ. Λέιβα.Η απόφαση αυτή προκάλεσε σφοδρές επικρίσεις σε βάρος του επικεφαλής της κολομβιανής διπλωματίας, εναντίον του οποίου η αντιπολίτευση εννοεί να καταθέσει πρόταση μομφής στο Κογκρέσο.Αφότου ανέλαβε την εξουσία, ο πρόεδρος Πέτρο δεν έχει αναφερθεί στην πολιτική κατάσταση στη Νικαράγουα, όπου οι αρχές έθεσαν τις τελευταίες ημέρες σε κατ’ οίκον κράτηση αρχιεπίσκοπο που επέκρινε τον κ. Ορτέγα, ενώ προχώρησαν στην κατάσχεση της έδρας ιστορικής εφημερίδας της αντιπολίτευσης που σκοπεύουν να μετατρέψουν σε πολιτιστικό κέντρο.Οι ΗΠΑ καταδίκασαν τη «δραματική επιδείνωση» της κατάστασης ως προς τα ανθρώπινα δικαιώματα, ο πάπας Φραγκίσκος δήλωσε «ανήσυχος» για την κατάσταση και διεθνείς οργανισμοί και μη κυβερνητικές οργανώσεις κατέκριναν τους περιορισμούς στην κοινωνία των πολιτών και στην αντιπολίτευση.Η πρώτη κυβέρνηση της αριστεράς στην Κολομβία αποκατέστησε τις σχέσεις της χώρας με τη Βενεζουέλα και την Κούβα, βασικούς συμμάχους της Νικαράγουας στην περιοχή.Αντιπρόσωποι της κυβέρνησης του κ. Πέτρο διεξάγουν εδώ και μέρες συνομιλίες με αντάρτες του Στρατού Εθνικής Απελευθέρωσης (ELN) στην Αβάνα, ενόψει της επανέναρξης ειρηνευτικών διαπραγματεύσεων.Τον Ιούνιο του 2021, επί των ημερών της κυβέρνησης του δεξιού πρώην προέδρου Ιβάν Ντούκε, η Κολομβία είχε ανακαλέσει τον πρεσβευτή της στη Μανάγουα για διαβουλεύσεις, καταδικάζοντας τον διωγμό πολιτικών αντιπάλων του Ντανιέλ Ορτέγα. Ο νικαραγουανός πρόεδρος ανταπέδωσε το μέτρο και η διμερής σχέση δεν έχει αποκατασταθεί έκτοτε.Η Κολομβία και η Νικαράγουα εξάλλου είναι αντίδικες ενώπιον του Διεθνούς Δικαστηρίου της Χάγης για τα θαλάσσια σύνορά τους στην Καραϊβική.",
    "Κολομβία: Η «χώρα των καρτέλ» επιδιώκει νέα αρχή -Τι θέλει να κάνει με περιουσίες κακοποιών που συλλαμβάνει": "Η Κολομβία θα επιδιώξει να διαθέσει περιουσίες κακοποιών που κατάσχει για καλό σκοπό - Σε γεωργούς, νέους, πανεπιστήμια και οργανώσεις γυναικών θα καταλήγουν πλέον τα κατασχεμένα ακίνητα.\n\nΟι αρχές της Κολομβίας θα επιδιώξουν να παραχωρούνται ακίνητες περιουσίες που κατάσχονται από μέλη συμμοριών που διακινούν ναρκωτικά σε γεωργούς, οργανώσεις γυναικών, νεολαιίστικες συλλογικότητες και πανεπιστήμια, δήλωσε χθες Πέμπτη ο Γουστάβο Πέτρο, ο πρώτος πρόεδρος στην ιστορία της χώρας των Άνδεων που ανήκει στην αριστερά.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΗ Μπογοτά παραδοσιακά επιδίωκε να εκποιεί κατασχεμένα περιουσιακά στοιχεία για τη χρηματοδότηση των αποζημιώσεων θυμάτων. Πρόσφατα, δημιούργησε νέα υπηρεσία αρμόδια για τη διαχείριση ακινήτων, ιδίως κατοικιών, αγροκτημάτων κ.λπ.\n\nΑρχικός στόχος ήταν η πώληση, αλλά οι φόβοι για επιστροφή των συμμοριών «πάγωναν» τις συναλλαγές\n\nΌμως η πώλησή τους εγείρει συχνά προκλήσεις, με τους δυνητικούς αγοραστές να φοβούνται πως θα εμφανιστούν οι προηγούμενοι ιδιοκτήτες ή συγγενείς τους, ειδικά καθώς αποφυλακίζονται κι επιστρέφουν στην Κολομβία διαβόητοι άλλοτε ηγέτες ακροδεξιών παραστρατιωτικών ομάδων που εξέτισαν ποινές κάθειρξης στις ΗΠΑ για διακίνηση ναρκωτικών.\n\n«Πρέπει να εξασφαλίσουμε ότι οι κατασχεμένοι πόροι που αποκτήθηκαν παράνομα θα παραδοθούν στον λαό της Κολομβίας. Δεν πρόκειται απλά για οποιοδήποτε ποσό, μιλάμε για 22 τρισεκατομμύρια πέσος (4,9 δισεκ. δολάρια)», τόνισε ο αρχηγός του κράτους κατά τη διάρκεια εκδήλωσης για τον διορισμό του νέου επικεφαλής της μονάδας καταπολέμησης της νομιμοποίησης εσόδων από εγκληματικές δραστηριότητες.\n\n«Θα χρειαστεί μεγάλο θάρρος», πρόσθεσε ο Γουστάβο Πέτρο.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΟ κ. Πέτρο, ο οποίος εξελέγη πρόεδρος της Κολομβίας τον Ιούνιο κι ανέλαβε την εξουσία τον περασμένο μήνα, υπόσχεται φιλόδοξα κοινωνικά προγράμματα που ευελπιστεί πως θα αρχίσουν να αποκαθιστούν προαιώνιες αδικίες στην Κολομβία. Λέει επίσης πως θα επιδιώξει την «πλήρη ειρήνη» στη χώρα, διαπραγματευόμενος με τον Στρατό Εθνικής Απελευθέρωσης (ELN), αποστάτες της πρώην οργάνωσης ανταρτών FARC και τις συμμορίες κακοποιών στις οποίες μετασχηματίστηκαν ομάδες άλλοτε παραστρατιωτικών της άκρας δεξιάς.",
    "Η Βενεζουέλα και η Κολομβία αποκαθιστούν διπλωματικές σχέσεις μετά από 3 χρόνια": "Οι διπλωματικές σχέσεις, οι οποίες είχαν διακοπεί λόγω της υποστήριξης της Κολομβίας στον ηγέτη της αντιπολίτευσης Γκουαϊδό, ο οποίος επιχείρησε πραξικόπημα κατά της κυβέρνησης του προέδρου Μαδούρο στη Βενεζουέλα, αποκαταστάθηκαν μετά την άφιξη των πρεσβευτών των δύο χωρών στις θέσεις τους.\n\nΟ πρώην υπουργός Εξωτερικών και πρέσβης της Βενεζουέλας στη Μπογκοτά Φέλιξ Πλασέντσια έφτασε στη Μπογκοτά και ο πρέσβης της Κολομβίας Αρμάντο Μπενεντέτι έφτασε στο Καράκας, την πρωτεύουσα της Βενεζουέλας.\n\nΈτσι, οι διπλωματικές σχέσεις μεταξύ των δύο χωρών, οι οποίες είχαν διακοπεί τον Φεβρουάριο του 2019, αποκαταστάθηκαν με τους αμοιβαίους διορισμούς πρεσβευτών του νέου προέδρου της Κολομβίας Γκουστάβο Πέτρο και του Μαδούρο.\n\n{https://twitter.com/infopresidencia/status/1564037541522771969}\n\nΟ Μπενεντέτι ανέφερε στον λογαριασμό του στο Twitter ότι «οι σχέσεις με τη Βενεζουέλα δεν έπρεπε ποτέ να έχουν διακοπεί, είμαστε αδέρφια και μια φανταστική γραμμή δεν μπορεί να μας χωρίσει, δεν μπορεί να μας χωρίσει μια δημόσια πολιτική όπως αυτή με τον πρόεδρο Ντούκε. Θα αποκαταστήσουμε τις σχέσεις μας με τη Βενεζουέλα».\n\nΥπενθυμίζοντας ότι 8 εκατομμύρια Κολομβιανοί ζουν από το εμπόριο μεταξύ των δύο χωρών καθώς και από τις διπλωματικές σχέσεις, ο Μπενεντέτι δήλωσε ότι η κολομβιανή κυβέρνηση μπορεί να κάνει επενδύσεις που θα συμβάλουν στην ανάπτυξη της περιοχής με φορολογικές απαλλαγές.\n\nΟ υπουργός Εξωτερικών της Βενεζουέλας Κάρλος Φαρία μοιράστηκε φωτογραφίες από την υποδοχή του Μπενεντέτι από τον αναπληρωτή υπουργό Εξωτερικών της Βενεζουέλας Ράντερ Πένα δηλώνοντας ότι «καλωσορίζουμε με ενθουσιασμό τον Κολομβιανό πρέσβη Αρμάντο Μπενεντέτι στη χώρα μας, με αυτοπεποίθηση και γεμάτοι ελπίδα ότι αυτό θα είναι ένα νέο ξεκίνημα για την εμβάθυνση των δεσμών αδελφοσύνης και συνεργασίας μεταξύ των λαών μας και έτσι θα προχωρήσουμε μαζί στο μέλλον».\n\n«Είμαι ευτυχής που βρίσκομαι στην Μπογκοτά, έχω έρθει να εργαστώ με πολλή όρεξη και ο πρέσβης Μπενεντέτι έχει επίσης φτάσει στο Καράκας», δήλωσε ο πρώην υπουργός της Βενεζουέλας Πλασέντσια στους δημοσιογράφους μετά την άφιξή του στην Μπογκοτά. Εργαζόμαστε συντονισμένα για να κάνουμε τα πράγματα σωστά και να σώσουμε την παράδοση της καλής επικοινωνίας μεταξύ αδελφών λαών».\n\nΔηλώνοντας ότι θα εργαστεί για την ανάπτυξη των σχέσεων μεταξύ των δύο χωρών, ο Πλανσέντσια δήλωσε ότι οι διμερείς σχέσεις πρέπει να γίνουν πιο ενεργές για τα συμφέροντα και των δύο λαών.\n\nΜια από τις πρώτες ενέργειες του αριστερού Πέτρο, ο οποίος κέρδισε τον δεύτερο γύρο των εκλογών στην Κολομβία στις 19 Ιουνίου και ανέλαβε την προεδρία στις 7 Αυγούστου, ήταν να διορίσει πρέσβη για την αποκατάσταση των διμερών σχέσεων με τη γειτονική χώρα, οι οποίες είχαν διακοπεί επί 3 χρόνια.\n\nΠέτρο και Μαδούρο ανακοίνωσαν στις 11 Αυγούστου ότι διόρισαν αμοιβαία πρεσβευτές.\n\nΟι σχέσεις μεταξύ της Βενεζουέλας και της Κολομβίας, οι οποίες έχουν πολύ στενό πολιτισμό και κοινή ιστορία, αποδυναμώθηκαν το 2019, όταν η Κολομβία υποστήριξε τον υποστηριζόμενο από τις ΗΠΑ Γκουαϊδό κατά της κυβέρνησης Μαδούρο και ο Μαδούρο ανακοίνωσε τον Φεβρουάριο του 2019 ότι διέκοψε τις διπλωματικές σχέσεις με την Κολομβία, την οποία κατηγόρησε ότι ηγείται επιθέσεων κατά της χώρας του.\n\nΤότε, η Κολομβία, υπό την ηγεσία του δεξιού πρώην προέδρου Ιβάν Ντούκε, ο οποίος διατηρεί στενούς δεσμούς με την κυβέρνηση των ΗΠΑ, αναγνώρισε τον Γκουαϊδό, ο οποίος επιχείρησε στρατιωτικό πραξικόπημα κατά της κυβέρνησης Μαδούρο τον Απρίλιο του 2019 και αυτοανακηρύχθηκε «νόμιμος αρχηγός του κράτους» στη Βενεζουέλα, και η Κολομβία του έδωσε διπλωματική εκπροσώπηση.",
    "Μετρημένα γκολ στη Σκωτία, άσος υπερδιπλασιασμού στην Κολομβία": "Μπαίνουμε σιγά-σιγά σε ρυθμούς εθνικών ομάδων (Nations League), την αρχή κάνουν Σκωτία και Ουκρανία. Την προσοχή μας προσελκύει και ένα ματς από την Κολομβία, που διεξάγεται τα ξημερώματα της Πέμπτης!\n\nΠαράλληλα, πλησιάζει και η έναρξη του Παγκοσμίου Κυπέλλου 2022. Τα πιο έγκυρα προγνωστικα μουντιαλ\n\n308. Σκωτία – Ουκρανία (21:45)\n\nΣτον 1ο όμιλο της Β’ κατηγορίας του Nations League, η Σκωτία υποδέχεται την Ουκρανία. Οι δύο ομάδες συναντήθηκαν τον Ιούνιο για τα ημιτελικά των πλέι οφ του Παγκοσμίου Κυπέλλου, με τους Ουκρανούς να κερδίζουν 3-1. Αυτή τη στιγμή στο γκρουπ προπορεύεται η ομάδα του Πετρακόφ κατά έναν βαθμό, όμως οι Σκωτσέζοι δεν θα παραδώσουν τα όπλα. Εντός έδρας είναι πιο δυνατοί, ενώ οι φιλοξενούμενοι έχουν κάποιες σημαντικές απουσίες. Μοιρασμένο το σετ αποδόσεων, δεν βγαίνει άκρη σε σημείο, θα πάρουμε την επιλογή των 2-3 γκολ στο 2.02.\n\n317. Ατλέτικο Τζούνιορ – Μιγιονάριος (04:15)\n\nΜεταφερόμαστε και πάλι στην Κολομβία. Η Ατλέτικο Τζούνιορ έχει μία νίκη στα 4 τελευταία ματς (1-1-2), γενικότερα είναι ομάδα με αρκετά σκαμπανεβάσματα στην απόδοσή της. Κόντρα στη Μιγιονάριος διατηρεί εντυπωσιακή παράδοση, καθώς δεν έχει χάσει στα 11 τελευταία εντός (8-3-0). Η φιλοξενούμενη είναι ξεκούραστη, δεν έπαιξε στο πιο πρόσφατα με τη Μεντεγίν. Συνεχίζει να βρίσκεται ψηλά στη βαθμολογία, έχοντας υποστεί μόλις μία ήττα μετά από 11 αγωνιστικές. Τώρα όμως αναμένεται να συναντήσει δυσκολίες, έτσι θα βρούμε διαφυγή στον άσο του 2.37.\n\n*Ισχύουν Όροι & Προϋποθέσεις 21+ | Αρμόδιος Ρυθμιστής ΕΕΕΠ | Κίνδυνος εθισμού & απώλειας περιουσίας | Γραμμή βοήθειας ΚΕΘΕΑ: 210 9237777 | Παίξε Υπεύθυνα\n\nΕπισκέψεις: 3\n\n6.7k Αναγνώστες Facebook 755 Ακόλουθοι Twitter 650 Ακόλουθοι Instagram 465 Παρακολουθούν YouTube\n\nσχολιάστηκε...",
    "Κολομβία: Άγριο ξύλο σε ποδοσφαιρικό αγώνα (video)": "Ενθουσιασμένος από την μεγάλη σημερινή νίκη της Μαύρης Θύελλας, μέσα στη Νέα Σμύρνη με...",
    "Κολομβία: Οι προκλήσεις που προκύπτουν από την ιστορική νίκη του Γκουστάβο Πέτρο": "Διασκευή άρθρου του Dimeji Macaulay από το Internationalist Standpoint\n\n\n\n\n\nΤην Κυριακή 7 Αυγούστου 2022, o Γκουστάβο Πέτρο ορκίστηκε πρόεδρος της Κολομβίας, ο πρώτος αριστερός πρόεδρος στην ιστορία της. Ο Πέτρο πέτυχε μια ιστορική νίκη στον δεύτερο γύρο των προεδρικών εκλογών που διεξήχθησαν στις 19 Ιουνίου, στον οποίο έλαβε το 50,48% των ψήφων. Αντίπαλός του ήταν ο Ροντόλφο Ερνάντες, ένας διεφθαρμένος δεξιός μεγιστάνας, που είχε δηλώσει ότι ήταν «οπαδός ενός μεγάλου Γερμανού στοχαστή με το όνομα Αδόλφος Χίτλερ». Στη συνέχεια αναγκάστηκε να ανασκευάσει την παραπάνω δήλωση, λέγοντας ότι δεν εννοούσε τον Χίτλερ αλλά τον… Άλμπερτ Αϊνστάιν.\n\nΗ νίκη του Γκουστάβο Πέτρο και της Φράνσια Μάρκες (αντιπρόεδρος και ακτιβίστρια του περιβαλλοντικού και του φεμινιστικού κινήματος) ανοίγει μια νέα περίοδο για το πολιτικό τοπίο στην Κολομβία. Αξίζει να σημειωθεί ότι η Κολομβία βρισκόταν υπό την «προστασία» του αμερικανικού ιμπεριαλισμού για πάρα πολλά χρόνια και η εξουσία των ντόπιων ολιγαρχών χαρακτηριζόταν πάντα από βία και διαφθορά. Η Αριστερά και τα κινήματα αντιμετωπίζονταν με άγρια καταστολή, που έφτανε μέχρι τις δολοφονικές επιθέσεις. Μόλις πριν από μερικά χρόνια, μια τέτοια πολιτική αλλαγή φαινόταν αδύνατη.\n\nΠοιες είναι όμως οι προκλήσεις που θα αντιμετωπίσουν οι μάζες των φτωχών και των εργαζομένων στην Κολομβία από εδώ και στο εξής;\n\nΚρατώντας τις ισορροπίες\n\nΟ Πέτρο εξελέγη με ένα ριζοσπαστικό πρόγραμμα, το οποίο όμως προσπαθεί να μετριάσει μετά τη νίκη του. Στην ομιλία του κατά την ορκωμοσία, ανάμεσα σε άλλα είπε:\n\n«Το να πάρουμε ένα μέρος του πλούτου των ανθρώπων που έχουν τα περισσότερα και κερδίζουν τα περισσότερα, … δεν πρέπει να θεωρηθεί ως τιμωρία ή θυσία. Είναι απλώς μια εισφορά αλληλεγγύης που δίνει κάποιος τυχερός άνθρωπος σε μια κοινωνία που επιτρέπει και εγγυάται την τύχη του».\n\nΣύμφωνα με τη λογική αυτή, οι τεράστιες περιουσίες της πάμπλουτης ελίτ της Κολομβίας δεν αποκτήθηκαν με την εκμετάλλευση των εργαζόμενων μαζών και τη διαφθορά, αλλά επειδή κάποιοι άνθρωποι ήταν απλά… τυχεροί! Και επιπλέον, αν συμφωνήσουν σε κάποια «εισφορά αλληλεγγύης», η κοινωνία θα «εγγυηθεί την τύχη τους»! Με βάση την ίδια λογική, σε άλλη δήλωσή του ο Πέτρο είπε:\n\n«Θα αναπτύξουμε τον καπιταλισμό στην Κολομβία».\n\nΕνδεικτικές είναι και οι επιλογές που έκανε ως προς τη σύνθεση του υπουργικού του συμβουλίου. Ενώ ορισμένα από τα υπουργεία καταλαμβάνονται από προσωπικότητες της Αριστεράς και ακτιβιστές, μερικές από τις πιο εξέχουσες θέσεις καταλαμβάνονται από πρώην υπουργούς και στελέχη προηγούμενων δεξιών κυβερνήσεων. Για να αναφέρουμε μόνο μερικά παραδείγματα, ο υπουργός Οικονομικών Χοσέ Αντόνιο Οκάμπο δήλωσε ότι «πρέπει να συνεργαστούμε χέρι-χέρι με τους ανθρώπους με υψηλό εισόδημα», ενώ ο υπουργός Παιδείας Αλεχάντρο Γκαβίρια έχει συμμετάσχει στη μισητή, δεξιά κυβέρνηση Ουρίμπε κατά τη δεκαετία του 2000.\n\nΗ φορολογική μεταρρύθμιση και ο τομέας της ενέργειας\n\nΤην πρώτη ημέρα της νέας κυβέρνησης, ο Πέτρο παρουσίασε τη νέα φορολογική μεταρρύθμιση στο Κογκρέσο. Πρόκειται για ένα φιλόδοξο μεταρρυθμιστικό σχέδιο για τη φορολόγηση φυσικών προσώπων και επιχειρήσεων με υψηλά εισοδήματα, προκειμένου να χρηματοδοτηθεί η κοινωνική πολιτική που υποσχέθηκε.\n\nΗ φορολογική μεταρρύθμιση περιλαμβάνει:\n\nΑύξηση του φόρου εισοδήματος για όσους έχουν τα μεγαλύτερα κέρδη στη χώρα\n\nΕισαγωγή ενός προοδευτικού φόρου πάνω στον πλούτο\n\nΦόρους στα ζαχαρούχα ποτά και τα πλαστικά\n\nΑύξηση της φορολόγησης στον τομέα του πετρελαίου και των εξορύξεων\n\nΑπλούστευση του φορολογικού συστήματος με την κατάργηση των απαλλαγών\n\nΑν αυτό το πρόγραμμα εφαρμοστεί, αναμένεται να αυξήσει τα φορολογικά έσοδα του κράτους κατά 5,5 δισεκατομμύρια δολάρια μέσα στο 2023. Με αυτόν τον τρόπο, τα φορολογικά έσοδα της Κολομβίας θα αυξηθούν από το 13% του ΑΕΠ (από τα χαμηλότερα στη Λ. Αμερική) στον μέσο όρο για την περιοχή που βρίσκεται στο 16%.\n\nΌμως το κόμμα του Πέτρο δεν έχει την πλειοψηφία στο Κογκρέσο και αυτό σημαίνει ότι αυτή η διαδικασία θα πρέπει να περάσει από μια σειρά διαπραγματεύσεις. Σύμφωνα με αναλυτές, η φορολογική μεταρρύθμιση είναι απίθανο να γίνει αποδεκτή με τη μορφή που πρότεινε ο Πέτρο. Ήδη, η πρώτη υπαναχώρηση καταγράφηκε λίγες ημέρες μετά την αρχική της παρουσίαση, όταν ο υπουργός Οικονομικών Οκάμπο ανακοίνωσε ότι η πρόταση να συμπεριληφθεί φόρος 10% στις εξαγωγές χρυσού θα αποσυρθεί.\n\nΗ ίδια αβεβαιότητα φαίνεται να επικρατεί και στις εξαγγελίες του Πέτρο σχετικά με τον ενεργειακό τομέα. Πριν από τις εκλογές μιλούσε για σταδιακή απεξάρτηση της Κολομβίας από το πετρέλαιο και το φυσικό αέριο, για τερματισμό της μεθόδου του fracking και για ακύρωση των νέων σχεδίων έρευνας για υδρογονάνθρακες. Χαρακτηριστικό των δυσκολιών που θα αντιμετωπίσει η νέα κυβέρνηση, είναι η αντιπαράθεση στην οποία θα οδηγηθεί με την κρατική πετρελαϊκή εταιρεία Ecopetrol, η οποία ελέγχεται από το Συντηρητικό Κόμμα.\n\nΠροβλήματα και αντιφάσεις\n\nΑπό όλα τα προηγούμενα παραδείγματα φαίνεται πως ο δρόμος του Πέτρο θα είναι κακοτράχαλος και ότι η κυβέρνησή του δεν φαίνεται αποφασισμένη να συγκρουστεί με την άρχουσα τάξη, αλλά μάλλον να υποστηρίξει μια μετριοπαθή πορεία προς την αλλαγή.\n\nΟ Πέτρο ήρθε στην εξουσία αξιοποιώντας το κύμα των μαζικών διαδηλώσεων του 2021 ενάντια στην κυβέρνηση του Ιβάν Ντούκε. Στόχευσε κατά βάση στους ψηφοφόρους που σε προηγούμενες φάσεις απείχαν από τις εκλογές και όχι στο δεξιό και κεντροδεξιό εκλογικό σώμα. Δημιούργησε ομάδες για την προεκλογική του εκστρατεία και επιτροπές παρακολούθησης και ελέγχου της εκλογικής διαδικασίας, προκειμένου να αποφευχθούν φαινόμενα νοθείας.\n\nΗ σημαντική υποστήριξη που εξασφάλισε, τροφοδοτήθηκε επίσης από την αντικειμενική κατάσταση στην οικονομία και την κοινωνία. Κατά τη διάρκεια της πανδημίας και ιδιαίτερα μέσα στο 2020, η οικονομία της χώρας υπέστη σοβαρό πλήγμα και η φτώχεια αυξήθηκε από 35% το 2019 σε 42,5% το 2020.\n\n«Πετρισμός» και ρεφορμισμός\n\nΚατά τη διάρκεια της προεκλογικής εκστρατείας, οι υποσχέσεις του Πέτρο έτυχαν τεράστιας υποστήριξης από τη βάση της κοινωνίας.\n\nΕίναι όμως σαφές ότι ο Πέτρο δεν είναι διατεθειμένος να ξεφύγει από τα όρια του καπιταλιστικού συστήματος. Ακόμη και οι μετριοπαθείς εκκλήσεις του για «εκδημοκρατισμό της οικονομίας» αντιμετωπίζονται με επιθετικότητα από τμήματα της πλούσιας ελίτ. Στην πραγματικότητα, φαίνεται ότι η άρχουσα τάξη είναι διχασμένη ως προς το πώς να διαχειριστεί την κυβέρνηση του Πέτρο. Ένα μέρος της φοβάται τις δυνατότητες που θα μπορούσε να απελευθερώσει, δηλαδή να ενισχύσει το ηθικό του κινήματος για να διεκδικήσει περισσότερα. Ένα άλλο μέρος της φαίνεται να καταλαβαίνει ότι πρέπει να αποφορτιστεί η κατάσταση και προσπαθεί να ενσωματώσει τη νέα κυβέρνηση για να σώσει το σύστημά της.\n\nΓια την υπεράσπιση των συμφερόντων της εργατικής τάξης\n\nΟ κολομβιανός καπιταλισμός βρίσκεται αντιμέτωπος με βαθιές κρίσεις. Περίπου το 40% των 50 εκατομμυρίων κατοίκων της Κολομβίας ζουν σε συνθήκες φτώχειας, ενώ περίπου το 11,7% είναι άνεργοι. Ο πληθωρισμός έφτασε το 10,2% τον περασμένο Ιούλιο.\n\nΤο πρόγραμμα του Πέτρο είναι ένα ρεφορμιστικό πρόγραμμα. Αλλά ακόμη και τα μετριοπαθή αιτήματα αυτού του προγράμματος χρειάζονται ριζοσπαστικές πολιτικές και συγκρούσεις για να εφαρμοστούν. Για να συμβεί αυτό, απαιτείται ρήξη με τον καπιταλισμό. Η οικονομία θα πρέπει να λειτουργεί με τέτοιο τρόπο, ώστε οι εργαζόμενες μάζες να συμμετέχουν πραγματικά στη λήψη αποφάσεων και να παίζουν κεντρικό ρόλο στην οικοδόμηση της χώρας.\n\nΗ κυβέρνηση Πέτρο θα αντιμετωπίσει επιθέσεις από την άρχουσα τάξη και τις μεγάλες εταιρείες αν επιχειρήσει να αγγίξει τα κέρδη και την κυριαρχία τους. Πρέπει να αντληθούν διδάγματα από τις ιμπεριαλιστικές επιθέσεις στη Βολιβία, τη Βενεζουέλα, τη Νικαράγουα και την Κούβα. Οι αυταπάτες ότι μπορεί να βρεθεί «μέση λύση» με τον αμερικανικό ιμπεριαλισμό είναι εκτός πραγματικότητας.\n\nΗ νεολαία και η εργατική τάξη έδειξαν τη δύναμή τους στο κίνημα του 2021 που έβαλε φρένο στη φορολογική μεταρρύθμιση Ντούκε. Οι λαϊκές μάζες και οι οργανώσεις τους θα πρέπει να υπερασπιστούν κάθε προοδευτική πτυχή της πολιτικής του Πέτρο, αλλά ταυτόχρονα θα πρέπει να αγωνιστούν ενάντια σε κάθε ολίσθημα προς τη συμφιλίωση με τη διεφθαρμένη άρχουσα τάξη. Είναι επιτακτική ανάγκη να οικοδομηθεί ένα ισχυρό πολιτικό κίνημα που θα παλέψει και θα κερδίσει ακόμη πιο ριζοσπαστικά αιτήματα. Η εργατική τάξη και το εργατικό κίνημα πρέπει να οργανωθούν για να πολεμήσουν τόσο την εγχώρια δεξιά, όσο και τις ιμπεριαλιστικές επιθέσεις.\n\nΟι πλούσιοι πρέπει επιτέλους να πληρώσουν και ο πλούτος τους να περάσει στα χέρια της κοινωνίας. Αυτός είναι ο μόνος δρόμος εξόδου από τη φρίκη του κολομβιανού καπιταλισμού. Μόνο ο δημοκρατικός έλεγχος της κοινωνίας μπορεί να βάλει τέλος στην πείνα και τη δυστυχία. Αυτό σημαίνει την ανατροπή του καπιταλισμού και την εγκαθίδρυση μιας πραγματικά ισότιμης σοσιαλιστικής κοινωνίας.",
    "Κολομβία: Στη δημοσιότητα δόθηκαν ονόματα ιερωμένων κατηγορούμενων για σεξουαλικές επιθέσεις σε ανήλικους": "Ο κατάλογος, που περιέχει τα ονόματα ιερωμένων που «καταγγέλθηκαν» στην εισαγγελία από το 1995 ως το 2019, δημοσιοποιήθηκε αφού κατατέθηκε στη δικαιοσύνη αίτημα προς αυτό από τον δημοσιογράφο Χουάν Πάμπλο Μπαριέντος, ο οποίος ερευνά συστηματικά τα τελευταία χρόνια την υπόθεση των σεξουαλικών εγκλημάτων με θύματα παιδιά στην κολομβιανή εκκλησία.\n\nΤα ονόματα 26 ιερωμένων στο επίκεντρο έρευνας για σεξουαλικές επιθέσεις με θύματα ανήλικους στην Κολομβία δόθηκαν στη δημοσιότητα από την αρχιεπισκοπή της πόλης Μεδεγίν, κατόπιν εντολής της δικαιοσύνης.\n\nΟ κατάλογος, που περιέχει τα ονόματα ιερωμένων που «καταγγέλθηκαν» στην εισαγγελία από το 1995 ως το 2019, δημοσιοποιήθηκε αφού κατατέθηκε στη δικαιοσύνη αίτημα προς αυτό από τον δημοσιογράφο Χουάν Πάμπλο Μπαριέντος, ο οποίος ερευνά συστηματικά τα τελευταία χρόνια την υπόθεση των σεξουαλικών εγκλημάτων με θύματα παιδιά στην κολομβιανή εκκλησία.\n\n«Η πλειονότητα αυτών των ιερωμένων (...) που βίασαν παιδιά τέθηκε σε αναστολή για μια σύντομη περίοδο και κατόπιν επανήλθε στα καθήκοντά της», σχολίασε ο δημοσιογράφος χθες Σάββατο.\n\nΟ αρχιεπίσκοπος της Μεδεγίν, ο Ρικάρδο Τομπόν, διαβεβαίωσε ότι η εκκλησία ήθελε «να δείξει διαφάνεια (...) και να επιδείξει ότι δεν έχει καμία πρόθεση συγκάλυψης».\n\nΣε βίντεο που μεταφορτώθηκε στον λογαριασμό της αρχιεπισκοπής στο Twitter, ο μονσινιόρος Τομπόν κατήγγειλε ταυτόχρονα την «επιθετική εκστρατεία συκοφαντικής δυσφήμισης» που διεξάγει, κατ’ αυτόν, ο κ. Μπαριέντος.\n\nΤο 2019, ο κ. Μπαριέντος δημοσίευσε το βιβλίο «Dejad que los niños vengan a mí» (σ.σ. «Άφετε τα παιδία ελθείν προς με»), εκρηκτική έρευνα για τα σεξουαλικά εγκλήματα που συγκάλυψε η ιεραρχία της ρωμαιοκαθολικής εκκλησίας στη χώρα, όπου ο καθολικισμός είναι η επικρατούσα θρησκεία.\n\nΤα περισσότερα από τα εγκλήματα που αποκαλύφθηκαν στο βιβλίο διαπράχθηκαν στην Αντιόκια (βορειοδυτικά) και ο αρχιεπίσκοπος της Μεδεγίν, της πρωτεύουσας της πολύ συντηρητικής νομαρχίας αυτής, φερόταν να προστάτευσε παιδεραστή ιερωμένο.\n\nΗ ρωμαιοκαθολική εκκλησία προσπάθησε να εμποδίσει τη δημοσίευση του βιβλίου προσφεύγοντας στη δικαιοσύνη — μάταια.\n\nΤο 2021, ο δημοσιογράφος δημοσίευσε δεύτερη έρευνα, υπό τον τίτλο «Este es el cordero de Dios» (σ.σ. «Να ο αμνός του Θεού»), με την οποία αποκάλυψε παιδεραστικό κύκλωμα στην επισκοπή της Βιγιαβισένσιο, 120 χιλιόμετρα νοτιοανατολικά από την πρωτεύουσα Μπογοτά. Ενέχονταν 38 ιερωμένοι που κατηγορούνταν για σεξουαλικές επιθέσεις και βιασμούς ανηλίκων.\n\nΤουλάχιστον έξι ιερωμένοι έχουν εκτίσει ποινές φυλάκισης για βιασμούς ανηλίκων στη χώρα της Λατινικής Αμερικής.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Η Κολομβία εγκρίνει την έκδοση στις ΗΠΑ αδελφού γερουσιάστριας της συμπολίτευσης": "Η κυβέρνηση της Κολομβίας ενέκρινε χθες Τετάρτη την έκδοση στις ΗΠΑ του Άλβαρο Φρέντι Κόρδομπα, αδελφού γερουσιάστριας της παράταξης Ιστορική Συμφωνία του προέδρου Γουστάβο Πέτρο, που οι αμερικανικές αρχές κατηγορούν για διακίνηση ναρκωτικών.\n\nΗ απόφαση έκδοσης του κ. Κόρδομπα, αδελφού της γερουσιάστριας Πιεδάδ Κόρδομπα, εγκρίθηκε παρότι ο νέος πρόεδρος έλεγε πως θα προχωρούσε σε αναστολή του μέτρου για όσους διακινητές συνεργάζονται με τις υπηρεσίες επιβολής της τάξης και εγκαταλείπουν το έγκλημα οριστικά.\n\n«Η κυβέρνηση ενέκρινε σήμερα την έκδοση του κολομβιανού πολίτη Άλβαρο Φρέντι Κόρδομπα Ρουίς, που ζητήθηκε από την (εισαγγελία στη) Νότια Περιφέρεια της Νέας Υόρκης των ΗΠΑ, λόγω της κατηγορίας περί συνωμοσίας με σκοπό την εισαγωγή ναρκωτικών» στη χώρα αυτή, δήλωσε ο υπουργός Δικαιοσύνης Νέστορ Ιβάν Οσούνα σε βίντεο που διένειμε σε δημοσιογράφους.\n\nΟ κ. Κόρδομπα, που συνελήφθη τον Φεβρουάριο στη Μεδεγίν, τη δεύτερη μεγαλύτερη πόλη της Κολομβίας, έχει δικαίωμα να ασκήσει έφεση στην απόφαση, διευκρίνισε ο κ. Οσούνα.\n\nΗ Πιεδάδ Κόρδομπα έχει χαρακτηρίσει την υπόθεση σε βάρος του αδελφού της «παγίδευσή του» από τις κολομβιανές και και τις αμερικανικές αρχές.\n\nΟ πρόεδρος Πέτρο, που ανέλαβε την εξουσία τον Αύγουστο, έχει εγκρίνει ως τώρα 17 εκδόσεις, κυρίως στις ΗΠΑ, μολονότι επέκρινε την πρακτική αυτή προεκλογικά.\n\nΗ έκδοση στις ΗΠΑ είναι κοινή πρακτική στην Κολομβία για την καταπολέμηση της διακίνησης ναρκωτικών τις τελευταίες δεκαετίες και προκαλεί τρόμο σε πολλούς διακινητές.\n\nΠηγή: ΑΠΕ",
    "Κολομβία: Δύο δημοσιογράφοι σκοτώθηκαν από αγνώστους σε αυτοκινητόδρομο - Επέστραφαν από θρησκευτική γιορτή": "Ο Λεϊνέρ Μοντέρο, 37 ετών, διευθυντής ενός διαδικτυακού ραδιοφωνικού σταθμού και η Ντίλια Κοντρέρας, 39 ετών, η διευθύντρια της ειδησεογραφικής ιστοσελίδας Sol Digital, σκοτώθηκαν κοντά στην κοινότητα Φουντασιόν, στην επαρχία Μαγκνταλένα.\n\nΔύο δημοσιογράφοι πυροβολήθηκαν και σκοτώθηκαν από αγνώστους που επέβαιναν σε μηχανάκι, οι οποίοι τους επιτέθηκαν ενώ επέστρεφαν από μια θρησκευτική γιορτή.\n\nΟ Λεϊνέρ Μοντέρο, 37 ετών, διευθυντής ενός διαδικτυακού ραδιοφωνικού σταθμού και η Ντίλια Κοντρέρας, 39 ετών, η διευθύντρια της ειδησεογραφικής ιστοσελίδας Sol Digital, σκοτώθηκαν κοντά στην κοινότητα Φουντασιόν, στην επαρχία Μαγκνταλένα. Βρίσκονταν σε έναν αυτοκινητόδρομο, ανάμεσα στις πόλεις Ελ Κοπέι και Φουντασιόν, όταν «δύο εγκληματίες» πλησίασαν το αυτοκίνητό τους και άνοιξαν πυρ, ανέφερε ο συνταγματάρχης Άντρες Σέρνα, ο διοικητής της αστυνομίας της Μαγκνταλένα.\n\nΣύμφωνα με τον Σέρνα, ο Μοντέρο είχε εμπλακεί νωρίτερα σε μια φραστική αντέγκληση με άλλα πρόσωπα. «Έπειτα από αυτή μισαλλόδοξη ενέργεια, ο δημοσιογράφος αποφάσισε να φύγει από τη γιορτή με το αυτοκίνητό του, παίρνοντας μαζί του την Ντίλια και έναν άλλον άνδρα».\n\nΠαραμένει ασαφές αν τα δύο αυτά επεισόδια σχετίζονται μεταξύ τους.\n\n«Δεσμευόμαστε απέναντι στους πολίτες της Μαγκνταλένα να διαλευκάνουμε το συντομότερο δυνατόν αυτήν τη θλιβερή υπόθεση με θύματα δύο δημοσιογράφους, αξιοσέβαστους στην ένωσή τους, στις οικογένειές τους και τους γνωστούς τους», πρόσθεσε ο Σέρνα.\n\nΑν και οι αρχές λένε ότι δεν είναι βέβαιο πως οι δολοφονίες σχετίζονται με την επαγγελματική ιδιότητα των θυμάτων, το Ίδρυμα Ελευθερίας του Τύπου ζήτησε να διενεργηθεί γρήγορα έρευνα, στο πλαίσιο της οποίας θα πρέπει να ληφθεί υπόψη η δουλειά των δύο δημοσιογράφων.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Βενεζουέλα: Αναλαμβάνει ρόλο εγγυητή στις ειρηνευτικές συνομιλίες στην Κολομβία": "Θετικά απάντησε ο πρόεδρος της Βενεζουέλας, Νικολάς Μαδούρο, στην πρόταση να είναι εγγυήτρια στις μελλοντικές ειρηνευτικές συνομιλίες στην Κολομβία.\n\nΡόλο εγγυητή στις ειρηνευτικές συνομιλίες που θα διεξαχθούν στο μέλλον μεταξύ της κυβέρνησης της Μπογκοτά και των ανταρτών του Στρατού Εθνικής Απελευθέρωσης (ELN) αναλαμβάνει το Καράκας, έπειτα από το σχετικό αίτημα του Κολομβιανού προέδρου Γουστάβο Πέτρο.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΑφού αποκατέστησε τις διπλωματικές σχέσεις με τη Βενεζουέλα, ο Πέτρο ζήτησε από τη χώρα να συμμετάσχει «ως εγγυήτρια χώρα» στις διαπραγματεύσεις με την τελευταία ενεργή αντάρτικη οργάνωση της Κολομβίας, σε επιστολή του που δημοσιεύθηκε χθες.\n\n«Η Βενεζουέλα δέχθηκε τον ρόλο της εγγυήτριας (…) Φυσικά!», απάντησε ο πρόεδρος της χώρας Νικολάς Μαδούρο.\n\nΗ Κολομβία ακολουθεί τη Χιλή και την Κούβα οι οποίες ήδη έχουν συμφωνήσει να μετάσχουν σε αυτή την ειρηνευτική διαδικασία.\n\nΗ Βενεζουέλα είχε συμμετάσχει σε αντίστοιχη ειρηνευτική διαδικασία για την Κολομβία το 2016\n\nΟ Μαδούρο υπενθύμισε ότι η χώρα του συμμετείχε και στην ειρηνευτική διαδικασία που οδήγησε το 2016 στην υπογραφή της συμφωνίας για τη διάλυση των FARC στην Κολομβία, όταν εκείνος ήταν υπουργός Εξωτερικών.\n\n«Η ειρήνη στην Κολομβία είναι συνώνυμη με την ειρήνη στη Βενεζουέλα και τη Λατινική Αμερική», υπογράμμισε.\n\nΕπαφές με τους αντάρτες του ELN και με τους λαθρεμπόρους ναρκωτικών επιθυμεί ο πρόεδρος της Κολομβίας\n\nΟ Γουστάβο Πέτρο, ο πρώτος αριστερός πρόεδρος της Κολομβίας που ορκίστηκε στις αρχές Αυγούστου, επανέλαβε τις επαφές με τον ELN. Επίσης σκοπεύει να επαναλάβει τις ειρηνευτικές διαπραγματεύσεις που διακόπηκαν το 2019 υπό την κυβέρνηση του προκατόχου του Ιβάν Ντούκε έπειτα από μια επίθεση εναντίον αστυνομικής σχολής στην οποία σκοτώθηκαν 22 άνθρωποι.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΑπεσταλμένοι του Πέτρο έχουν ήδη συναντηθεί στην Αβάνα με εκπροσώπους του ELN.\n\nΕξάλλου ο Κολομβιανός πρόεδρος έχει δηλώσει ότι επιθυμεί να συνομιλήσει με τους λαθρεμπόρους ναρκωτικών προκειμένου αυτοί να παραδοθούν στη δικαιοσύνη.\n\n«Η πρώτη συνάντηση (με τον ELN) θα πραγματοποιηθεί στη Βενεζουέλα», σημείωσε ο ίδιος, καθώς εκεί, σύμφωνα τις υπηρεσίες Πληροφοριών του στρατού της Κολομβίας, βρίσκονται πολλά ηγετικά στελέχη των ανταρτών.\n\nΣτα τέλη Αυγούστου ο διοικητής του ELN Αντόνιο Γκαρσία είχε διαβεβαιώσει ότι σύσσωμη η οργάνωση τάσσεται υπέρ των διαπραγματεύσεων, απαντώντας στους ισχυρισμούς ότι κάποια στελέχη της είναι αντίθετα.\n\nΣτόχος ο τερματισμός 60 χρόνων σύγκρουσης\n\nΗ επανάληψη των διαπραγματεύσεων με τον ELN εντάσσεται στο ευρύτερο πολιτικό πλαίσιο «ειρήνευσης», το οποίο προωθεί η νέα κυβέρνηση προκειμένου να τερματιστούν έξι δεκαετίες συγκρούσεων.\n\nΣύμφωνα με τις αρχές, ο ELN έχει αυτή τη στιγμή περίπου 2.500 μέλη, έναντι 1.800 την περίοδο που ξεκίνησαν οι διαπραγματεύσεις. Κυρίως δραστηριοποιείται στην περιοχή του Ειρηνικού και στα σύνορα με τη Βενεζουέλα, μήκους 2.200 χιλιομέτρων.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΜετά την εκλογή του Πέτρο, η Κολομβία και η Βενεζουέλα ανανέωσαν τις διπλωματικές τους σχέσεις.",
    "Κολομβία: Κλήθηκε στην εθνική ομάδα ο Χάμες Ροντρίγκες (pic)": "Ο Χάμες Ροντρίγκες βρίσκεται στην αποστολή της Κολομβίας για τις αναμετρήσεις με Γουατεμάλα και Μεξικό.\n\nΔΙΑΦΗΜΙΣΗ\n\nΟι Κολομβιανοί θα δώσουν δυο φιλικά ματς στις 24 και 27 Σεπτεμβρίου και το νέο μεταγραφικό απόκτημα του Ολυμπιακού θα βρίσκεται στην αποστολή τους. Ο Νέστορ Λορένσο κάλεσε επίσης τους Λουίς Ντίας και Ρανταμέλ Φαλκάο. Ο 31χρονος μεσοεπιθετικός έχει 24 γκολ σε 86 συμμετοχές με την εθνική ομάδα της χώρας του. Η τελευταία του συμμετοχή ήταν τον περασμένο Μάρτιο, στη νίκη 1-0 επί της Βενεζουέλας.\n\nΑναλυτικά, η αποστολή:",
    "Ανατριχιαστικό βίντεο από την Κολομβία: Οπαδοί με σπαθιά και πιστόλια στη μέση του δρόμου": "Εικόνες σοκ έρχονται από την Κολομβία. Πριν από τη σέντρα του μεγάλου ντέρμπι ανάμεσα στην Ιντεπεντιέντε Μεδεγίν και την Ατλέτικο Νασιονάλ οπαδοί των δυο ομάδων ξεχύθηκαν στους δρόμους με… πολεμικά εφόδια.\n\nΟπαδοί των δύο ομάδων της Κολομβίας φαίνεται πως έδωσαν «ραντεβού θανάτου», καθώς εμφανίστηκαν στη μέση του δρόμου με πιστόλια και σπαθιά.\n\nΟι εικόνες από τη χώρα της Λατινικής Αμερικής είναι πρωτόγνωρες, με τους χούλιγκαν να προκαλούν χάος και πανικό στους δρόμους.\n\nΠαρά το εκρηκτικό κλίμα που επικρατούσε στα στενά του Μεδεγίν, το ματς διεξήχθη κανονικά. Για την ιστορία, η Ιντεπεντιέντε επικράτησε της Νασιονάλ με το εντυπωσιακό 4-3.\n\nΔείτε βίντεο με τους κολομβιανούς οπαδούς να κουβαλούν πιστόλια και σπαθιά:",
    "Η Κολομβία επέλεξε τη σχεδίαση της Sigma-10514": "Το Ναυτικό της Κολομβίας επέλεξε ως νέο πλοίο την ολλανδική σχεδίαση της Sigma 10514 από τη Damen. Η Sigma 10514 αναφέρεται από το Ναυτικό της Κολομβίας ως φρεγάτα αλλά οι δυνατότητες της είναι στα πλαίσια μιας κορβέτας. Πρόκειται για μια εξαιρετικά επιτυχημένη σχεδίαση η οποία αποτελεί μια δυνητική επιλογή και για το Πολεμικό Ναυτικό (ΠΝ).\n\nΣτη διαμόρφωση για το Ναυτικό της Κολομβίας περιλαμβάνεται ραντάρ NS-100, 16 βλήματα μέσης ακτίνας ESSM σε ισάριθμους εκτοξευτές ΜΚ-56, 8 κατευθυνόμενα βλήματα Exocet, αντιπυραυλικό Millenium, πυροβόλο των 76mm Strales καθώς και σόναρ τρόπιδας.\n\nΤον υπόλοιπο εξοπλισμό συμπληρώνουν συστήματα ESM/ ECM, το τακτικό σύστημα, δυο ραντάρ ελέγχου πυρός STIR 1.2, ηλεκτροπτικό, δυο τριπλοί τορπιλοσωλήνες καθώς και διανομείς αντιμέτρων.",
    "Η “Κολομβία” του Πηλίου εντοπίστηκε από τους “κοριούς” – Πως βρέθηκε μεγάλη φυτεία στη Ζαγορά": "Μεγάλη φυτεία δενδρυλλίων κάνναβης εντοπίστηκε στη Ζαγορά, σε αγροτοδασική περιοχή , από αστυνομικούς του Τμήματος Δίωξης Ναρκωτικών της Υποδιεύθυνσης Ασφαλείας Πάτρας, σε συνεργασία με τις Ομάδες Πρόληψης και Καταστολής Εγκλήματος (Ο.Π.Κ.Ε.) και με τη συνδρομή της Υπηρεσίας Εναέριων Μέσων της Ελληνικής Αστυνομίας.\n\nΓια πρώτη φορά εντοπίζεται στην Μαγνησία και στην Θεσσαλία, τόσο μεγάλη φυτεία. Πραγματοποιήθηκε οργανωμένη αστυνομική επιχείρηση και εξερεύνηση στην περιοχή, όπου και εντοπίστηκαν περισσότερα από 3.000 δενδρύλλια κάνναβης, ύψους έως και 4 μέτρων, τα οποία καλλιεργούνταν σε ειδικά διαμορφωμένους και κατάλληλα εκχερσωμένους χώρους, που επικοινωνούσαν μεταξύ τους , ενώ ήταν περιφραγμένοι με κλαδιά δέντρων. Η φυτεία εντοπίστηκε από drone και σύμφωνα με πληροφορίες για να φτάσουν οι αστυνομικοί στο σημείο χρειάστηκε να περπατούν και να ξεριζώνουν θάμνους για τρια τέταρτα καθώς η περιοχή είναι δύσβατη. Επιπλέον, σύμφωνα με πληροφορίες, στον χώρο της φυτείας οι καλλιεργητές είχαν εγκαταστήσει σε καίρια σημεία αυτοσχέδιες σκηνές, τόσο για την εποπτεία της φυτείας και της ευρύτερης περιοχής, όσο και για τη διαμονή τους εκεί. Είναι βέβαιο πως οι ναρκέμποροι είχαν εργάτες για την επίβλεψη μιας τόσο μεγάλης έκτασης και είναι περίεργο που κανείς δεν γνώριζε τι συνέβαινε στη Ζαγορά. Η αστυνομία στην Πάτρα έφτασε στους ναρκέμπορους μέσω”κοριών”. Παρακολουθώντας τους πρωταγωνιστές άλλης υπόθεσης μέσω επισυνδέσεων εντόπισαν και τις συναλλαγές των εμπόρων ναρκωτικών. Τέλος, στον χώρο της φυτείας βρέθηκε αντίστοιχος αρδευτικός και καλλιεργητικός εξοπλισμός, ο οποίος και κατασχέθηκε.\n\nΑπό προχθές δεν έχει γίνει σύλληψη και ακόμη δεν έχουν ξεριζωθεί τα δέντρα. Η μεταφορά τους μετά το ξερίζωμα θα γίνει με εναέρια μέσα και θα καούν τμηματικά στη Χαλυβουργία.\n\nΠηγή: gegonota.news\n\nΑκολουθήστε το στο Google News και μάθετε πρώτοι όλες τις ειδήσεις.",
    "Ολυμπιακός: Ο ομαδικός κύριος Χάμες και η “τρέλα” στην Κολομβία": "Η πρώτη παρουσία του Χάμες Ροντρίγκες με τον Ολυμπιακό, η αγωνιστική του συμπεριφορά και ο... χαμός στην Κολομβία!\n\nΔΙΑΦΗΜΙΣΗ\n\nΗ χθεσινή βραδιά για τον Ολυμπιακό στο “Κλεάνθης Βικελίδης” ήταν επεισοδιακή. Η ήττα με ανατροπή και η απομάκρυνση του Κάρλος Κορμπεράν μονοπώλησαν το ενδιαφέρον. Ωστόσο μια ώρα περίπου πριν το ξεκίνημα του ματς στη Θεσσαλονίκη ο Κορμπεράν πραγματοποίησε την τελευταία στρατηγική κίνηση του σαν προπονητής του Ολυμπιακού. Έριξε τον Χάμες Ροντρίγκες στα βαθιά του ντέρμπι απέναντι στον Άρη, αν και δεν είχε προηγηθεί άλλο αγωνιστικό τεστ για τον Κολομβιανό.\n\nΛίγο πριν τις 7 το απόγευμα μεταδώσαμε πρώτοι τη συμμετοχή του 31ετών μέσου στην αρχική ενδεκάδα του Ολυμπιακού. Ακολούθησε ένα τσουνάμι αναδημοσιεύσεων που έφτασε ταχύτατα μέχρι την Κολομβία! Είναι τεράστιο το ενδιαφέρον των Κολομβιανών για την πορεία του Χάμες και την προσπάθεια αναγέννησης μέσω του Ολυμπιακού. Όλα τα μεγάλα αθλητικά μέσα της χώρας έπαιξαν ψηλά την είδηση της ενεργοποίησης του Ροντρίγκες. “NoticiasRCN”, “Marca Colombia” και “AS Colombia” ασχολήθηκαν με το ντεμπούτο του παίκτη του Ολυμπιακού. Μάλιστα η “AS” περιέγραψε το ματς με Live “Match Center”.\n\n🔴 Μεγάλο ενδιαφέρον στην Κολομβία για τον Χάμες. Η AS Colombia έχει live το ματς.#OlympiacosFC#arisoly https://t.co/Z0zEgWWciG pic.twitter.com/VLlaOu0vdN — Vassilis Konstantopoulos (@vkonstanto) September 18, 2022\n\nΣτο αγωνιστικό σκέλος ο Χάμες προσπάθησε να παίξει τον ρόλο του ποδοσφαιριστή που ανήκει στο σύνολο. Δεν είχε ίχνος βεντετισμού, συμμετείχε τακτικά στο πλάνο του Κορμπεράν και επικοίνωνησε εξαιρετικά με τους συμπαίκτες του. Στο ατομικό σκέλος φάνηκε πως στόχος του ήταν να κάνει όσο τον δυνατόν λιγότερα λάθη και να συμμετέχει χωρίς υπερβολές στο δημιουργικό παιχνίδι των Πειραιωτών. Αυτό κατάφερε ο Χάμες χρησιμοποιώντας την τεράστια εμπειρία του. Βγήκε απ΄το γήπεδο με θετικό πρόσημο μετά από 72 λεπτά παιχνιδιού και η ακόλουθη κατάρρευση των “ερυθρόλεκων” δεν έχει συνάφεια με την απουσία του Χάμες, αλλά κυρίως με την ελλειπή συνεισφορά του Αγκιμπού, ο οποίος τον αντικατέστησε. Θα μπορούσε να έχει αποχωρήσει νωρίτερα, καθώς η έλλειψη ρυθμού ήταν εμφανής, ωστόσο ο Κορμπεράν τον κράτησε ίσως πολύ παραπάνω απ’ όσο εξυπηρετούσε το σύνολο.",
    "Χάμες Ροντρίγκες: Δημοσίευμα στην Κολομβία τον συνδέει με Ελλάδα, αλλά όχι με σύλλογο": "Ένα κείμενο στην Κολομβία με θέμα τον προορισμό του Χάμες Ροντρίγκες εμπλέκει την Ελλάδα, αλλά δεν συνδέει τον άλλοτε σούπερ σταρ με συγκεκριμένο σύλλογο.\n\nΟ Χάμες Ροντρίγκες βρίσκεται σε αναζήτηση ομάδας και εδώ και καιρό το όνομά του έχει συνδεθεί και με τη χώρα μας. Η ιστοσελίδα El Tiempo της πατρίδας του έκανε ένα εκτενές αφιέρωμα για τον επόμενο προορισμό του Κολομβιανού μεσοεπιθετικού, στο οποίο επίσης αναφέρει την Ελλάδα, αλλά χωρίς περαιτέρω λεπτομέρειες.\n\n\"Ελλάδα ή Πορτογαλία;\" διερωτάται με έναν μεσότιτλο στο κείμενο για την επόμενη μέρα του 31χρονου ποδοσφαιριστή της Αλ Ραγιάν του Κατάρ, η οποία τον αγόρασε από την Έβερτον τον Σεπτέμβριο του 2021 για 8.000.000 ευρώ.\n\n\"Στην Ελλάδα, οι πιο σημαντικοί σύλλογοι είναι ο Παναθηναϊκός, ο Ολυμπιακός και ο ΠΑΟΚ, όμως για την ώρα τίποτε δεν είναι γνωστό γι' αυτές τις επιλογές\", αναφέρει το δημοσίευμα μεταξύ άλλων, βασιζόμενο κυρίως στην ημερομηνία λήξης των μεταγραφών σε Ελλάδα και Πορτογαλία, παρά σε ρεπορτάζ και πληροφορίες.",
    "Επίσκεψη του Αρχιεπισκόπου Καναδά στη Βρετανική Κολομβία": "Από τις 15 έως τις 19 Σεπτεμβρίου, ο Σεβασμ. Αρχιεπίσκοπος Καναδά κ. Σωτήριος επισκέφθηκε τις Ελληνορθόδοξες Κοινότητες του Βανκούβερ.\n\nΤην Πέμπτη, 15 Σεπτεμβρίου το βράδυ, οι ιερείς και οι πρόεδροι των Κοινοτήτων του Βανκούβερ συναντήθηκαν με τον Σεβασμιώτατο σε δείπνο όπου συζήτησαν το μέλλον της Εκκλησίας στον Καναδά και διάφορα ποιμαντικά θέματα – όλα προς δόξα Θεού και για την πρόοδο των Κοινοτήτων μας.\n\nΤην Παρασκευή, 16 Σεπτεμβρίου, ο Αρχιεπίσκοπος Σωτήριος και οι ιερείς της περιοχής του Βανκούβερ επισκέφθηκαν τον π. Δημήτριο Παρτσάφα και την πρεσβυτέρα Ειρήνη. Ακολούθησε συνάντηση σε γεύμα όπου σε ένα εποικοδομητικό διάλογο συζητήθηκαν διάφορα θέματα, προβληματισμοί και ερωτήματα.\n\nΤο βράδυ, ο Σεβασμιώτατος χειροτόνησε Πρεσβύτερο, τον διάκονο Χρήστο Vela στον Καθεδρικό Ναό Αγ. Γεωργίου Βανκούβερ.\n\nΠαραβρέθηκαν όλοι οι ευλαβείς ιερείς του Μητροπολιτικού Βανκούβερ και ο π. Παναγιώτης Αυγερόπουλος, πρόεδρος του Συνδέσμου Κληρικών της Ι. Αρχιεπισκοπής μας.\n\nΜετά το πέρας της Ακολουθίας παρατέθηκε δεξίωση για όλους. Άξιος!\n\nΤο Σάββατο, 17 Σεπτεμβρίου, ο Αρχιεπίσκοπος Σωτήριος τέλεσε Θ. Λειτουργία στην Ελληνορθόδοξη Κοινότητα των Αγ. Νικολάου και Δημητρίου του Ανατολικού Βανκούβερ.\n\nΣτο τέλος της Θ. Λειτουργίας ο Σεβασμιώτατος τέλεσε τον Αγιασμό για τη νέα σχολική χρονιά του ελληνικού και κατηχητικού σχολείου, καθώς και την τελετή ανύψωσης του ιερατ. προϊσταμένου π. Τιμολέοντα Πράττα, σε Οικονόμο.\n\nΣτην ακολουθία συμμετείχαν οι ευλαβείς ιερείς του Μητροπολιτικού Βανκούβερ και της Βικτώριας και ο π. Παναγιώτης Αυγερόπουλος. Μετά το πέρας της Ακολουθίας πραγματοποιήθηκε δεξίωση.\n\nΤην Κυριακή, 18 Σεπτεμβρίου, Θ. Λειτουργία τέλεσε ο Αρχιεπίσκοπος Σωτήριος στον Ι.Ν. Ναό Αγ. Κωνσταντίνου και Ελένης στο Surrey, βοηθούμενος από τον ιερ. προϊστάμενο π. Georgi Despotov, τον π. Χρήστο Vela και τον π. Δωρόθεο Τρυφωνόπουλο. Μετά τη Θ. Λειτουργία πραγματοποιήθηκε δεξίωση.\n\nΠολλές ευχαριστίες σε όλες τις Κοινότητες για την ευγενική φιλοξενία τους.\n\nΤο ίδιο βράδυ, η Εντιμ. Γενική Πρόξενος της Ελλάδας στο Βανκούβερ, κα Ελένη Γεωργοπούλου και ο σύζυγός της, παρέθεσαν δείπνο προς τιμήν του Σεβασμιωτάτου στο εστιατόριο ΜΙΝΩΑΣ.\n\nΗ Γενική Πρόξενος και η υπέροχη οικογένειά της αποτελούν παράδειγμα ευσέβειας, μαζί με την αφοσίωση και την αγάπη τους προς την Εκκλησία και την Ελλάδα. Συμμετείχαν και στις τρεις Θ. Λειτουργίες.\n\nΕίθε ο Θεός να τους χαρίζει πολλά χρόνια, γεμάτα ευλογίες!\n\nΟ Σεβασμιώτατος πριν αναχωρήσει τη Δευτέρα 19 Σεπτεμβρίου για το Μόντρεαλ, δήλωσε: “Είναι μεγάλη ευλογία που βρίσκομαι πάλι στο Βανκούβερ για την τέλεση όλων αυτών των ι. Ακολουθιών, αλλά και που βλέπω τους ανθρώπους μας πίσω στις εκκλησίες μας. Φροντίστε να επενδύσετε και να υποστηρίξετε τα προγράμματά μας, ιδιαίτερα αυτά που αφορούν τη νεολαία και τη Θεολογική μας Ακαδημία. Με αυτόν τον τρόπο θα έχουμε ένα λαμπρό μέλλον ως ελληνορθόδοξοι στον Καναδά”.",
    "Κολομβία: Το έντομο που τρώνε αντί για ποπ κορν (video)": "Το ποπ κορν σαν σνακ κυρίως στο σινεμά είναι ένα έθιμο που έχει έρθει και στη χώρα μας. Ξεκίνησε σαν συνήθεια στις ΗΠΑ και έγινε συνώνυμο με το σινεμά. Υπάρχουν όμως και άλλα σνακ που σε κάποια μέρη του κόσμου οι άνθρωποι επιλέγουν να παίρνουν είτε στο σινεμά, είτε σαν σνακ στον δρόμο.\n\nΣτη βόρεια πλευρά της Κολομβίας, πολλοί είναι εκείνοι που επιλέγουν να φάνε πικάντικα ψητά μυρμήγκια. Οι ντόπιοι τα λένε «Hormigas Culonas», που σημαίνει «μυρμήγκια με μεγάλα οπίσθια».\n\nΠρόκειται για μια συνήθεια αιώνων, την οποία ξεκίνησε η φυλή Guanes η οποία ζούσε στην περιοχή Santader. Τα μυρμήγκια μαζεύονται τον Απρίλιο και τον Μάιο, την εποχή δηλαδή των πολλών βροχών. Σαν σνακ πωλούνται συχνά από πλανόδιους, έχοντας ψηθεί με αλάτι, ενώ κάποιες φορές μπορεί να έχουν μαγειρευτεί και με κρασί.\n\nImage\n\nΥπάρχουν μερικά εστιατόρια που τα χρησιμοποιούν σε πιο γκουρμέ συνταγές, αλλά η κύρια χρήση τους γίνεται στους γάμους. Οι καλεσμένοι τα κάνουν δώρο στους νεόνυμφους γιατί πιστεύεται ότι είναι αφροδισιακά.\n\nΗ ζήτηση μεγαλώνει και τα μυρμήγκια πλέον εξάγονται σε χώρες του εξωτερικού. Ωστόσο αυτή η αυξημένη κατανάλωση μπορεί σε κάποια χρόνια να οδηγήσει στην εξαφάνιση του συγκεκριμένου είδους των μυρμηγκιών.\n\nΔΙΑΒΑΣΤΕ ΑΚΟΜΗ\n\nΙνδία: Χαροπαλεύει άνδρας που έκοψε τη γλώσσα του για να την θυσιάσει σε μια θεά\n\n102χρονος Ινδός οργάνωσε έναν ψεύτικο γάμο για να αποδείξει ότι είναι ζωντανός (βίντεο)\n\nΗΠΑ: 28χρονη γυναίκα έχει «αλλεργία στη βαρύτητα» και όλο το 24ωρο είναι στο κρεβάτι (βίντεο)",
    "Ενίσχυση από Κολομβία για τη γυναικεία ομάδα ποδοσφαίρου της ΑΕΛ": "Η ΑΕΛ ανακοίνωσε την μεταγραφή της Κολομβιανής Lizbeth Camacho για ένα έτος.\n\nΗ έμπειρη διεθνής Κολομβιανή αγωνίζεται στην άμυνα και ήρθε στην ΑΕΛ από την Ισπανία, ενώ στον παρελθόν έχει αγωνιστεί σε αρκετές ομάδες της πατρίδας της όπως και σε ομάδες της Αργεντινής και του Περού.\n\nΜε αυτήν τη μεταγραφή ολοκληρώνεται ο κύκλος της ενίσχυσης της ομάδας με βασικές επιλογές σε θέσεις που είχε ανάγκη και από εδώ και πέρα μεταγραφικά η ΑΕΛ θα κινηθεί μονάχα αν προκύψει κάτι το εξαιρετικό.\n\nΠλέον το τεχνικό τιμ επικεντρώνεται στο δέσιμο αυτής της νέας ομάδας όπως έχει διαμορφωθεί, με το πρώτο τεστ να είναι αύριο Κυριακή στις 13:00 στο Αλκαζάρ, απέναντι στη δυνατή και φιλόδοξη ΑΕΚ του πρώην τεχνικού της ΑΕΛ, Νίκου Γκαλίτσιου.",
    "Ροσέρο: «Πέδρο Κόντε σημαίνει σεβασμός» (video) PASsports": "26.09.2022\n\nΑναγνώστηκε 445 φορές\n\nΠρόκειται για μία από τις καλοκαιρινές μεταγραφές του ΠΑΣ Γιάννινα και ένας εκ των δύο που έκανε το δρομολόγιο Βόλος- Γιάννινα. Ήρθε στην ομάδα μετά τις συμβουλές του κολλητού του Χουάν Περέα, ωστόσο δεν έμελλε να γίνουν συμπαίκτες καθώς ο Περέα πήρε μεταγραφή για την Στουτγκάρδη και έφυγε για Γερμανία. Μέχρι στιγμής είναι ο πιο δραστήριος και επικίνδυνος παίκτης των Γιαννιωτών επιθετικά. Ο λόγος για τον Κέβιν Ροσέρο, ο οποίος μίλησε στον «Πρωινό Λόγο» για όλα σε μια ενδιαφέρουσα συνέντευξη.\n\nΟ Κέβιν Ντουβάν Άντε Ροσέρο, όπως είναι το πλήρες όνομα του, μίλησε στους Θανάση Μυριούνη και Χρήστο Καλύβα για τα πρώτα του ποδοσφαιρικά βήματα στην Κολομβία, το επόμενο βήμα στη Μάλτα, αλλά και το πώς ήρθε στα Γιάννινα. Αναφέρθηκε στη φιλική σχέση που έχει με τον Χουάν Περέα και τι τον συμβούλεψε πριν έρθει, στους στόχους, τα όνειρα και τις φιλοδοξίες του, αναφέρθηκε στον Πέδρο Κόντε λέγοντας ότι για την ομάδα και τον ίδιο σημαίνει σεβασμός και μας αποκάλυψε ποια ομάδα θα υποστηρίζει στο προσεχές Μουντιάλ, αλλά και ποιον παίκτη υποστήριζε όταν ήταν μικρό παιδί.\n\nΑναλυτικά η συνέντευξη του Κέβιν Ροσέρο:\n\nΚέβιν, πώς βρέθηκες από την Κολομβία στα τμήματα υποδομής της Πόρτο; «Ξεκίνησα το ποδόσφαιρο στην Κολομβία, σε μια ακαδημία που συνεργάζονταν με την Πόρτο. Κάποια στιγμή μου έγινε η πρόταση και το θεώρησα ως μια πολύ καλή ευκαιρία να γνωρίσω το ευρωπαϊκό ποδόσφαιρο και κάπως έτσι κατέληξα στις ακαδημίες της Πόρτο».\n\nΑπό εκεί στη Μάλτα και στη Σάντα Λουτσία. «Ναι, μετά από εκεί πήγα στη Μάλτα και στη Σάντα Λουτσία για τρία χρόνια και στη συνέχεια στην Ελλάδα».\n\nΠως έγινε η συμφωνία με τον ΠΑΣ Γιάννινα; «Από όταν ήρθα στην Ελλάδα και στην ομάδα του Βόλου παρακολουθούσα το πρωτάθλημα όλες τις ομάδες και ήξερα και την ομάδα του ΠΑΣ Γιάννινα. Έγινε η προσέγγιση από τη διοίκηση, το σκέφτηκα, το συζήτησα με τους ανθρώπους τους οποίους συνεργάζομαι και ήταν μια πάρα πολύ καλή ευκαιρία για το μέλλον μου και να εξελιχθώ. Καταλήξαμε σε συμφωνία και έτσι ήρθα στην ομάδα και στα Γιάννινα».\n\nΠολλοί λένε ότι υπάρχει συγγένεια μεταξύ εσένα και του Περέα. Τελικά, είστε συγγενείς ή φίλοι με τον Περέα; «Χαχα (γέλια). Είμαστε φίλοι, αλλά υπάρχει μεγάλη αγάπη μεταξύ μας και έχουμε οικογενειακή σχέση για αυτό μας θεωρούν ως συγγενείς. Όμως όχι, δεν είμαστε συγγενείς, απλά μεγαλώσαμε μαζί».\n\nΜίλησες με τον Περέα για τον ΠΑΣ πριν έρθεις στην ομάδα; «Ναι μιλήσαμε. Μου είπε ότι είναι το ιδανικό μέρος και η κατάλληλη ομάδα για να έρθω και να δείξω τις αγωνιστικές μου δυνατότητες και να εξελιχθώ. Μου είπε ότι οι άνθρωποι της ομάδας θα εκτιμήσουν την προσπάθεια μου και τη δουλειά μου και ότι μέσα από τον ΠΑΣ Γιάννινα θα μπορέσω να δώσω αλλά και να κερδίσω πολλά».\n\nΕρχόμενος στα Γιάννινα βρήκες αυτό που περίμενες στον ΠΑΣ; «Δύσκολη ερώτηση. Η αλήθεια είναι ότι βρήκα παραπάνω από αυτά που περίμενα. Όταν ένας ποδοσφαιριστής πηγαίνει σε ένα καινούργιο μέρος και μια νέα ομάδα χρειάζεται χρόνο για να προσαρμοστεί. Για εμένα αυτό ήταν πολύ εύκολο γιατί όλοι στην ομάδα με αγκαλιάσανε και νιώθω πολύ χαρούμενος για αυτό».\n\nΠοιοι είναι οι στόχοι σου σε αυτή την τριετία που θα βρίσκεσαι στον ΠΑΣ; «Για την ώρα δεν σκέφτομαι τα τρία χρόνια συμβολαίου αλλά τη συγκεκριμένη φετινή σεζόν. Θέλω να πετύχουμε τους στόχους που έχει βάλει η ομάδα και να δώσω τον καλύτερο μου εαυτό για να γίνει αυτό. Για τα επόμενα χρόνια θα δούμε».\n\nΠοια θέση σου αρέσει να αγωνίζεσαι στην κορυφή ή στα άκρα; «Κάποιες φορές ούτε εγώ δεν ξέρω (γέλια). Η φυσική μου θέση είναι εξτρέμ αλλά μου αρέσει να παίζω πότε ως εξτρέμ και πότε ως επιθετικός, ανάλογα με τον κάθε αγώνα».\n\nΠως είδες το ξεκίνημα του ΠΑΣ στις πέντε πρώτες αγωνιστικές του πρωταθλήματος; «Θεωρώ ότι είμαστε σε καλό δρόμο. Είμαι ικανοποιημένος από το ξεκίνημα μας. Παίξαμε πολύ δύσκολα εκτός έδρας παιχνίδια αλλά ακόμη και σε αυτά δείξαμε κάποια πράγματα παρά τις ήττες. Το μόνο που χρειάζεται είναι περισσότερη πίστη και τα αποτελέσματα θα έρθουν. Να δουλεύουμε σκληρά, να πιστεύουμε περισσότερο στους εαυτούς μας και θα πάρουμε τους βαθμούς που θέλουμε».\n\nΈχεις ακούσει για τον κόσμο του ΠΑΣ και την υποστήριξη που δείχνει στην ομάδα και στους παίκτες; «Από την πρώτη στιγμή που ήρθα στην ομάδα είδα πολύ καλά τι σημαίνει ο κόσμος της και πως βιώνει την κάθε στιγμή με την ομάδα. Ένιωσα από την αρχή την υποστήριξη των οπαδών μας, τους βλέπω στην προπόνηση, στα παιχνίδια και νιώθω αυτό το σπρώξιμο, την ώθηση που μας δίνουν και είναι κάτι πολύ ωραίο».\n\nΠως κρίνεις συνολικά το πρωτάθλημα; Θεωρείς ότι δίκαια ο Παναθηναϊκός είναι στην κορυφή; «Μέχρι στιγμής το πρωτάθλημα είναι ανταγωνιστικό και υπάρχει μια ισορροπία μεταξύ των ομάδων. Ο Παναθηναϊκός μέχρι τώρα έχει παίξει πολύ καλά στις πρώτες πέντε αγωνιστικές και δίκαια είναι στην πρώτη θέση αλλά ξέρετε πως είναι το ποδόσφαιρο, αυτή είναι μόνο η αρχή τα πέντε πρώτα παιχνίδια».\n\nΠια ομάδα θα υποστηρίζεις στο Μουντιάλ μιας και δεν συμμετέχει η Κολομβία; «Μετά την πατρίδα μου την Κολομβία, υποστηρίζω την Βραζιλία».\n\nΠοιον παίκτη είχες ως ίνδαλμα σου; «Σαν παιδί αγαπημένος μου παίκτης ήταν ο Ροναλντίνιο. Τώρα παρακολουθώ τα παιχνίδια του Νειμάρ και του Εμπαπέ. Επίσης, θαυμάζω τον Κριστιάνο Ρονάλντο για την σκληρή δουλειά του, αλλά σίγουρα έχω ως κορυφαίο τον Μέσι».\n\nΣτο γκολ που πέτυχες με τον Λεβαδειακό το πανηγύρισες σηκώνοντας τη φανέλα του Κόντε. Ήταν μια αυθόρμητη κίνηση ή είχατε πει στα αποδυτήρια όποιος πετύχει γκολ θα σηκώσει τη φανέλα του Κόντε; «Πέδρο Κόντε σημαίνει σεβασμός. Όποιος θα έβαζε γκολ σε αυτό το παιχνίδι θα ήταν τεράστια τιμή να σηκώσει τη φανέλα του Πέδρο Κόντε. Είμαι ευτυχισμένος που έβαλα εγώ το γκολ και σήκωσα εκείνη τη μέρα τη φανέλα του Κόντε. Αυτό που σημαίνει ο Πέδρο για εμάς είναι μοναδικό. Αυτούς τους μήνες που είμαι στην ομάδα με έχει βοηθήσει πάρα πολύ, είναι παίκτης τεράστιας σημασίας για τον ΠΑΣ Γιάννινα και είμαι πολύ χαρούμενος που έγινε αυτή η κίνηση».\n\nΠοια είναι τα δικά σου όνειρα και οι δικές σου φιλοδοξίες; «Θέλω να αγωνιστώ σε υψηλό επίπεδο και κάποια στιγμή να παίξω στο Τσάμπιονς Λιγκ και η μέγιστη φιλοδοξία και όνειρο είναι η κλήση μου στην Εθνική ομάδα της Κολομβίας».\n\nΠως περνάς την ημέρα σου μετά την προπόνηση και πως βλέπεις την πόλη στους πρώτους μήνες που είσαι εδώ; «Είναι μια όμορφη πόλη τα Γιάννινα και από την πρώτη στιγμή μου άρεσαν. Μου το είχαν πει και οι συμπαίκτες μου και ο κ. Μπάμπης Καρβέλης όταν πρωτοήρθα και τελικά είχαν δίκιο».\n\nΚλείνοντας, θέλεις να στείλεις ένα μήνυμα στον κόσμο του ΠΑΣ; «Θέλω να τους πω ένα μεγάλο ευχαριστώ που είναι πάντα δίπλα μας και μας υποστηρίζουν και εμείς θα κάνουμε ότι περνάει από το χέρι μας για να τους ικανοποιούμε. Η σεζόν είναι δύσκολη, αλλά πιστεύω ότι στο τέλος θα πετύχουμε τους στόχους μας».",
    "Κολομβία: Άγριο ξύλο σε ποδοσφαιρικό αγώνα! - Διεθνή - Athletic Radio 104,2": "O Athlητήριος:\n\nEuropean Superleague με \"12\" και στην Ελλάδα θα έχουμε \"κλειστή λίγκα\" το Πάσχα με \"12\"",
    "Αποκαταστάθηκαν οι σχέσεις Κολομβίας- Βενεζουέλας": "© Shutterstock Αποκαταστάθηκαν οι σχέσεις Κολομβίας- Βενεζουέλας\n\nΙστορική χαρακτήρισε τη σημερινή ημέρα ο πρόεδρος της Κολομβίας Γκουστάβο Πέτρο, αναφερόμενος στο άνοιγμα των συνόρων με τη Βενεζουέλα ύστερα από πολυετή ένταση μεταξύ των δύο χωρών. «Είναι μια ιστορική ημέρα για τη χώρα, την ευρύτερη περιοχή και την αμερικανική ήπειρο γενικότερα», δήλωσε ο κολομβιανός πρόεδρος.\n\nΈνα φορτηγό μεταφοράς εμπορευμάτων διέσχισε τη συνοριακή γέφυρα Σιμόν Μπολίβαρ με προορισμό την πολιτεία Τάτσιρα της Βενεζουέλας, για πρώτη φορά ύστερα από σχεδόν επτά χρόνια. Σύντομα θα αποκατασταθεί η αεροπορική σύνδεση μεταξύ των δύο χωρών.\n\nΜόλις πρόσφατα αποκαταστάθηκαν οι διπλωματικές σχέσεις μεταξύ των δύο λατινοαμερικανικών χωρών, καθώς η εκλογή του Γκουστάβο Πέτρο στην προεδρία της Κολομβίας (του πρώτου αριστερού προέδρου της χώρας) άλλαξε τα δεδομένα και έφερε σταδιακή επαναπροσέγγιση των δύο κυβερνήσεων.\n\nΤα σύνορα των δύο χωρών έκλεισαν αρχικά το 2015 λόγω της έξαρσης του λαθρεμπορίου από τη Βενεζουέλα και των συγκρούσεων που ξέσπασαν στη μεθόριο μεταξύ κολομβιανών λαθρεμπόρων και βενεζουελάνων στρατιωτών. Η ένταση αναζωπυρώθηκε το 2019 όταν η κυβέρνηση της Κολομβίας, σε συνεργασία με τις ΗΠΑ, επιχείρησε να στείλει φορτηγά με βοήθεια στον ηγέτη της αντιπολίτευσης στη Βενεζουέλα Χουάν Γκουαϊδό.\n\nΕδώ και χρόνια, η Βενεζουέλα μαστίζεται από πολιτική και οικονομική κρίση. Περισσότεροι από έξι εκατομμύρια Βενεζουελάνοι έχουν εγκαταλείψει την πατρίδα τους και σχεδόν δύο εκατομμύρια εξ αυτών ζουν στην Κολομβία.\n\nΠΗΓΗ: ΑΠΕ",
    "Τριάδα άσων από Μεξικό και Κολομβία": "Μια μεταμεσονύχτια τριάδα… άσων από Μεξικό και Κολομβία περιλαμβάνει το παρολί της Τετάρτης.\n\nΘα ξεκινήσουμε από την αναμέτρηση της Κλαμπ Σελάγια με την Αλεμπρίγιες Ντε Οαξάκα για την 13η αγωνιστική της Liga de Expansion MX Μεξικού. Η Κλαμπ Σελάγια είναι η πιο φορμαρισμένη ομάδα της κατηγορίας. Την περασμένη εβδομάδα συνέτριψε 4-0 εκτός έδρας την Κανκούν και έφτασε τις 7 σερί νίκες στο πρωτάθλημα. Παράλληλα, επέκτεινε το αήττητο σερί της στα 9 παιχνίδια (8 νίκες και μία ισοπαλία). Βρίσκεται στην κορυφή της βαθμολογίας, στο +1 από τη δεύτερη Ατλάντε, από την οποία όμως έχει έναν αγώνα λιγότερο. Η Κλαμπ Σελάγια εντός έδρας μετράει 5 στις 5 νίκες με συντελεστή τερμάτων 10-2! Με 8 τέρματα παθητικό σε 12 ματς έχει την καλύτερη άμυνα της Liga de Expansion MX.\n\nΜε No/Goal τελείωσαν τα 3 από τα 5 εντός έδρας παιχνίδια της Κλαμπ Σελάγια στο πρωτάθλημα.\n\nΗ Αλεμπρίγιες Ντε Οαξάκα αναδείχθηκε ισόπαλη 2-2 εντός έδρας με την Ατλάντε για την δωδέκατη αγωνιστική. Βρέθηκε πίσω στο σκορ στο 3′, το γύρισε με γκολ στο 24′ και το 60′, αλλά ισοφαρίστηκε στο 86′. Αήττητη επί 3 ματς (μία νίκη και 2 ισοπαλίες), βρίσκεται στην έκτη θέση, ούσα η ομάδα με τις περισσότερες ισοπαλίες (8). Εκτός έδρας μετράει ρεκόρ μία νίκη και 4 ισοπαλίες σε 5 αγώνες. Από τον Νοέμβριο του 2019 έχει να κερδίσει στην έδρα της Κλαμπ Σελάγια (έκτοτε, μία ισοπαλία και μία ήττα). Εκτίει ποινή τιμωρίας ο Ρέγιες (στόπερ, 12 συμμετοχές).\n\n01:00 (ΞΗΜΕΡΩΜΑΤΑ ΠΕΜΠΤΗΣ) ΚΛΑΜΠ ΣΕΛΑΓΙΑ – ΑΛΕΜΠΡΙΓΙΕΣ ΝΤΕ ΟΑΞΑΚΑ 1 1,90\n\nΣυνεχίζουμε με την Primera A Κολομβίας και το παιχνίδι της Αμέρικα Ντε Κάλι με την Ντεπόρτες Τολίμα. Η Αμέρικα Ντε Κάλι επιβλήθηκε 2-0 ως γηπεδούχος της Πατριόταζ και διέκοψε σερί δύο ηττών. Άνοιξε το σκορ στο 60′ και διαμόρφωσε το τελικό αποτέλεσμα στο 84′. Είχε 64% κατοχή μπάλας και 25 τελικές προσπάθειες. Βρίσκεται στην τρίτη θέση του βαθμολογικού πίνακα, στο -4 από την κορυφή, με παιχνίδι περισσότερο. Είναι εξαιρετικά αποτελεσματική εντός έδρας με ρεκόρ 4 νίκες, μία ισοπαλία και μία ήττα. Διατήρησε απαραβίαστη την εστία της στα 3 από τα 6 ματς στο γήπεδό της στο πρωτάθλημα. Θετική η πρόσφατη εντός έδρας παράδοση απέναντι στην Ντεπόρτες Τολίμα (3 νίκες, μία ισοπαλία και μία ήττα).\n\nΜε Under και No/Goal έληξαν τα 3 τελευταία εντός έδρας παιχνίδια της Αμέρικα Ντε Κάλι.\n\nΗ Ντεπόρτες Τολίμα κέρδισε με 1-0 εντός έδρας την Όντσε Κάλντας, με γκολ που πέτυχε στο 77′. Αυτή ήταν η πρώτη νίκη της έπειτα από εννέα αγώνες στο πρωτάθλημα (5 ισοπαλίες και 4 ήττες). Είναι πολύ χαμηλά στον βαθμολογικό πίνακα, στην 15η θέση του, αλλά και αρκετά μακριά, από την πρώτη οκτάδα που οδηγεί στα πλέι οφ, στο -6 συγκεκριμένα. Αντιμετωπίζει πολλές δυσκολίες εκτός έδρας, μετρώντας 4 ήττες σε σύνολο 5 εξόδων (μία ισοπαλία και 4 ήττες).\n\n02:10 (ΞΗΜΕΡΩΜΑΤΑ ΠΕΜΠΤΗΣ) ΑΜΕΡΙΚΑ ΝΤΕ ΚΑΛΙ – ΝΤΕΠΟΡΤΕΣ ΤΟΛΙΜΑ 1 2,62\n\nΘα κλείσουμε με την Liga de Expansion MX Μεξικού και τον αγώνα της Ατλέτικο Λα Παζ με την Πούμας Ταμπάσκο. Η Ατλέτικο Λα Παζ έρχεται από εκτός έδρας ήττα 4-2 από την Ατλέτικο Μορέλια που την διατήρησε στην τελευταία θέση της βαθμολογίας. Παρά το αριθμητικό μειονέκτημα πάλεψε μέχρι το 85′ (με το σκορ ισόπαλο στο 2-2) αλλά στα τελευταία λεπτά δεν άντεξε την κούραση και δέχθηκε δύο γκολ (86′, 90+4′). Έχει μία νίκη σε 12 αγώνες (μία νίκη, 5 ισοπαλίες και 6 ήττες). Η Ατλέτικο Λα Παζ στηρίζεται αποκλειστικά στην έδρα της, εκεί έχει συγκεντρώσει τους 7 από τους 8 συνολικά βαθμούς της στο πρωτάθλημα (μία νίκη και 4 ισοπαλίες ρεκόρ). Τιμωρημένος ο Ουλίσες (επιθετικός, 12 συμμετοχές/3 γκολ).\n\nΗ Ατλέτικο Λα Παζ έχει τη χειρότερη άμυνα της λίγκας (21 τέρματα παθητικό).\n\nΗ Πούμας Ταμπάσκο έχασε με 2-0 εντός έδρας από την Λεονές Νέγκρος στον τελευταίο αγώνα της. Δέχτηκε τα γκολ σε καίριες στιγμές (44′, 78′) και δεν είχε τρόπο αντίδρασης. Δεύτερη συνεχόμενη ήττα και τρίτη συνολικά στην τελευταία τετράδα του πρωταθλήματος για την Πούμας Ταμπάσκο, η οποία βρίσκεται στην 17η και προτελευταία θέση του βαθμολογικού πίνακα, στο +1 από την σημερινή της αντίπαλο. Οι επιδόσεις της εκτός έδρας είναι απογοητευτικές (μία ισοπαλία και 4 ήττες). Προέρχεται από 5 σερί under 2,5 goals, ανεξαρτήτως έδρας, στο πλαίσιο του πρωταθλήματος.\n\n03:05 (ΞΗΜΕΡΩΜΑΤΑ ΠΕΜΠΤΗΣ) ΑΤΛΕΤΙΚΟ ΛΑ ΠΑΖ – ΠΟΥΜΑΣ ΤΑΜΠΑΣΚΟ 1 1,95\n\nΣυνοπτικά, η τριάδα μας:\n\n01:00 (ΞΗΜΕΡΩΜΑΤΑ ΠΕΜΠΤΗΣ) ΚΛΑΜΠ ΣΕΛΑΓΙΑ – ΑΛΕΜΠΡΙΓΙΕΣ ΝΤΕ ΟΑΞΑΚΑ 1 1,90\n\n02:10 (ΞΗΜΕΡΩΜΑΤΑ ΠΕΜΠΤΗΣ) ΑΜΕΡΙΚΑ ΝΤΕ ΚΑΛΙ – ΝΤΕΠΟΡΤΕΣ ΤΟΛΙΜΑ 1 2,62\n\n03:05 (ΞΗΜΕΡΩΜΑΤΑ ΠΕΜΠΤΗΣ) ΑΤΛΕΤΙΚΟ ΛΑ ΠΑΖ – ΠΟΥΜΑΣ ΤΑΜΠΑΣΚΟ 1 1,95\n\nΣυνολική απόδοση τριάδας:\n\nΟι καλύτερες προσφορές στις νόμιμες στοιχηματικές εταιρείες online:\n\nΣυμμετέχεις καθημερινά & αυξάνεις τις πιθανότητες να κερδίσεις!",
    "Έλεγαν ότι «θα καθαρίσουν τα Εξάρχεια», έκαναν την Ελλάδα Κολομβία!": "Πήγαιναν ξημερώματα στα Εξάρχεια, προαναγγέλλοντας ότι θα τα καθαρίσουν. Μιλούσαν για «νόμο και τάξη». Αυτό που κατάφεραν, είναι να μετατρέψουν ολόκληρη την Αθήνα αλλά και την Ελλάδα σε έναν τόπο εγκλήματος.\n\nΠυροβολισμοί, δολοφονίες, βιασμοί, ξεκαθαρίσματα λογαριασμών, εκβιασμοί και θηριωδίες, βρίσκονται πλέον στην καθημερινή επικαιρότητα. Ολόκληρη η χώρα έχει μετατραπεί σε ένα άντρο ανομίας, όπου η ανθρώπινη ζωή δεν έχει πλέον καμία αξία. Όπλα κυκλοφορούν ανεξέλεγκτα και χρησιμοποιούνται αδιάκριτα ακόμα και σε πολυσύχναστες πλατείες και γειτονιές.\n\nΑπό την Αχαρνών μέχρι τα Πετράλωνα, από την Βούλα μέχρι το Φάληρο και τον Πειραιά, την Θεσσαλονίκη με οργανωμένες συμμορίες να χτυπούν ως τάγματα εφόδου, την ώρα που ο αρμόδιος υπουργός, Τάκης Θεοδωρικάκος, παρεμβαίνει για… γατάκια!\n\nΗ εγκληματικότητα γίνεται κανονικότητα, ο υπόκοσμος ανάγεται σε αριστεία, και οι προεκλογικές εξαγγελίες στην μεγαλύτερη πολιτική απάτη της μεταπολίτευσης.\n\nΔεν πρέπει φυσικά να ξεχνάμε και την περιβόητη δήλωση του Μιχάλη Χρυσοχοΐδη περί «Καμπούλ». Τότε νομίζαμε πως ήταν επικριτική, φαίνεται όμως πως ήταν η αποκάλυψη του αληθινού προγράμματος της κυβέρνησης Μητσοτάκη.\n\nΑντί να καθαρίσουν τα Εξάρχεια, μετέτρεψαν σε Καμπούλ ολόκληρη την Αθήνα. Υπό αυτή την έννοια, τα Εξάρχεια δεν αποτελούν πλέον σημείο αναφοράς.",
    "«Τη γλίτωσε ο Χάμες Ροντρίγκες»: Ανακούφιση στην Κολομβία που δεν έρχεται ο Μπενίτεθ στον Ολυμπιακό!": "Ο Ολυμπιακός κατέληξε στην επιλογή Μίτσελ για τον πάγκο του και το βράδυ, μάλιστα, αναμένεται να έχει ραντεβού με τον Βαγγέλη Μαρινάκη, προκειμένου να «κλειδώσει» η συμφωνία και να επιστρέψει στον «ερυθρόλευκο» πάγκο.\n\n\n\nΤις τελευταίες ώρες, ωστόσο, υπήρξε κανονική… παρέλαση ονομάτων! Στη λίστα, δε, υπήρχαν και πολύ βαριά ονόματα προπονητών, όπως, για παράδειγμα, του Ράφα Μπενίτεθ -που «παίζει» και για Λέστερ. Ένα όνομα, ωστόσο, που, πιθανότατα, δεν θα άρεσε καθόλου στον Χάμες Ροντρίγκες όταν το άκουσε…\n\n\n\nΕίναι αδιαμφισβήτητο γεγονός οι δυο τους δεν τα «βρήκαν» ποτέ και στην Κολομβία από χθες γίνεται ένας χαμός, καθώς οι συμπατριώτες του 31χρονου σούπερ σταρ άρχισαν να ανησυχούν για το μέλλον του στους Πειραιώτες αν αντάμωνε ξανά με τον Ισπανό τεχνικό.\n\n\n\nΗ ιστορία τους ξεκινάει το 2015, έναν χρόνο, δηλαδή, αφότου ο Ροντρίγκες έχει κάνει «παπάδες» στα γήπεδα της Βραζιλίας με την εθνική του ομάδα, η οποία, να σημειώσουμε, δεν κατάφερε να εξασφαλίσει την πρόκρισή της στο φετινό Παγκόσμιο Κύπελλο του Κατάρ. Ο Ροντρίγκες παραμένει, φυσικά, βασικότατο στέλεχος των ''cafeteros''.\n\n\n\nΓια να τα πάρουμε ένα-ένα, ο Μπενίτεθ ζήτησε αρχικά από τον Χάμες Ροντρίγκες να μην εξαντλήσει όλες τις ημέρες των διακοπών του μετά τη συμμετοχή του στο Κόπα Αμέρικα και να επιστρέψει νωρίτερα, για να πάει στην περιοδεία της Ρεάλ Μαδρίτης στην Αυστραλία. Το ίδιο ζήτησε και από τον Κασεμίρο. Ο Βραζιλιάνος, πράγματι, επέστρεψε νωρίτερα, αλλά όχι και ο Κολομβιανός. Ταξίδεψε αργότερα στην Κίνα, όπου και ενσωματώθηκε εκεί στην ομάδα. Για να φτάσουμε στην έναρξη της σεζόν…\n\n\n\nΟ Χάμες Ροντρίγκες έμενε, κυρίως, στον πάγκο από τον Ισπανό τεχνικό, ο οποίος, βέβαια, στις δηλώσεις του αποθέωνε τον παίκτη του! Στο γήπεδο, ωστόσο, δεν τον έβλεπαν συχνά οι οπαδοί της Ρεάλ, ενώ τον πήγε πίσω και ένας τραυματισμός. Την ίδια στιγμή, βέβαια, ο Μπενίτεθ είχε «θέματα» και με τον Κριστιάνο Ρονάλντο. Τελικά, τον Ιανουάριο του 2016 ο Μπενίτεθ απολύθηκε, αλλά 4,5 χρόνια μετά, τον Σεπτέμβρη του 2020, ο Κολομβιανός σταρ έμελλε να πάρει μια απόφαση, που θα έφερνε ξανά στον δρόμο του τον Ισπανό! Πού να το ήξερε, όμως…\n\n\n\nΠρο διετίας, λοιπόν, ο Ροντρίγκες αποφάσισε να συνεχίσει την καριέρα του στην Έβερτον, με την παρουσία του Κάρλο Αντσελότι στον πάγκο των «ζαχαρωτών» να παίζει καταλυτικό ρόλο σε αυτή την εξέλιξη, αφού ο Ιταλός τεχνικός τον λάτρευε! Τον επόμενο Ιούνιο, ωστόσο, ο Αντσελότι μετακόμισε στη Μαδρίτη για χάρη της Ρεάλ Μαδρίτης και στο Λίβερπουλ έφτασε ο Ράφα Μπενίτεθ, αυτήν τη φορά όχι για τους «κόκκινους», αλλά για τα «ζαχαρωτά»! Αμέσως έγινε ξεκάθαρο ότι ο Χάμες Ροντρίγκες δεν θα είχε μέλλον στην Έβερτον, και, τελικά, πωλήθηκε στην Αλ Ραγιάν. Ο Μπενίτεθ, σχολιάζοντας τη συγκεκριμένη εξέλιξη, είχε πει: «Ο Χάμες ήταν ένα πολύ εύκολο και μπερδεμένο ζήτημα. Εδώ είναι η Premier League, είναι η Έβερτον και έχεις έναν παίκτη ο οποίος στη συγκεκριμένη φάση, θα μπορούσε να είναι διαθέσιμος μόνο για το 50% των αγώνων του πρωταθλήματος.\n\n\n\nΔεν είναι κάτι που μπορούμε να διαχειριστούμε εύκολα. Στοχεύουμε να εκμεταλλευτούμε στο έπακρο τα χρήματα που διαθέτουμε και αυτή είναι η κατάσταση. Δεν είναι εύκολο να βρεις καλές προσφορές όταν το θέλεις. Πρέπει να διαχειρίζεσαι τις προσφορές όταν έρχονται και αυτό κάναμε στη συγκεκριμένη χρονική στιγμή.\n\n\n\nΔεν καταφέραμε να βρούμε καλές προτάσεις νωρίτερα, αυτή ήταν η κατάλληλη για εκείνον, είναι ευχαριστημένος με αυτήν και έπρεπε να την αποδεχτούμε καθώς θέλουμε να αξιοποιήσουμε τα οικονομικά μας όσο το δυνατόν καλύτερα και να διασφαλίσουμε το μέλλον του συλλόγου».\n\n\n\nΜε τον Ροντρίγκες να απαντάει: «Θα ήθελα να ήμουν στην Έβερτον για πολύ περισσότερο. Είναι ένας θεαματικός σύλλογος, οι οπαδοί είναι απίστευτοι, αλλά έπεσα πάνω σε έναν προπονητή που δεν ήθελε να βασιστεί σε εμένα. Ήθελα να είμαι εκεί. Δυστυχώς, ο προπονητής δεν ήθελε να υπολογίζει σε μένα».\n\n\n\nΚαταλαβαίνετε, φυσικά, γιατί στην Κολομβία είναι… ανακουφισμένοι που ο Χάμες Ροντρίγκες δεν θα ανταμώσει για τρίτη φορά με τον Ράφα Μπενίτεθ!",
    "Χάνει τον Ρέτσο για δύο εβδομάδες ο Ολυμπιακός": "Πλήγμα με τον Παναγιώτη Ρέτσο υπέστη ο Ολυμπιακός. Πιο συγκεκριμένα ο 24χρονος κεντρικός αμυντικός τραυματίστηκε στο φιλικό με τον Ολυμπιακό Β' και θα παραμείνει εκτός δράσης για περίπου δύο εβδομάδες.\n\nΑυτό σημαίνει ότι θα απουσιάσει από τα παιχνίδια με Ατρόμητο (εντός), Καραμπάγκ (εντός) και πιθανότατα με ΟΦΗ (εκτός).\n\nΜετά από τον τραυματισμό του Ρέτσου ο Ολυμπιακός μένει με τρεις κεντρικούς αμυντικούς για το προσεχές διάστημα (Παπασταθόπουλος, Μπα, Σισέ).",
    "Όταν ο Μίτσελ έγραφε blog για τον Χάμες: «Ένας άξιος παίκτης, που αναδύει αυτό το... άρωμα του δεκαριού από τα παλιά»": "Κλείσιμο\n\nΚλείσιμο\n\nΟ Μίτσελ στην ποδοσφαιρική του πορεία έχει υπάρξει και σχολιαστής, αρθρογράφος αλλά και blogger. Ένα από τα blogs των προηγούμενων ετών που είχε ήταν στην El Pais. Εν έτει 2014 ο Μίτσελ είχε αναφερθεί στην Εθνική Κολομβίας αλλά και τον Χάμες Ροντρίγκες, που θα έχει τώρα παίκτη.Ο τίτλος του blog του ήταν «τα θαύματα του μυαλού» και ανέφερε πως «δώστε μου παίκτες με καθαρό μυαλό και δύναμη και θα προχωρήσω μακριά. Πολλές φορές η ψυχολογία ισχυροποιεί το σώμα και μετρά περισσότερο από το τι κάνουν τα πόδια».Για τον Χάμες έγραφε τότε με αφορμή την παρουσία του στην Εθνική Κολομβίας πως «είναι από τους παίκτες που δίνουν χαρά στην Κολομβία. Είναι ο παίκτης που δίνει νόημα σε αυτό το Παγκόσμιο για την Κολομβία.Ένας τρομερά άξιος παίκτης με συνδυαστικές κινήσεις που καλύπτει όλες τις θέσεις της επίθεσης. Αυτός ο άξιος παίκτης λέγεται Χάμες Ροντρίγκες. Με έναν δυνατό agent αλλά και κινήσεις σούπερ ήρωα στο γήπεδο. Αν μη τι άλλο, προκαλεί εντύπωση η αναπάντεχη αποκάλυψη ενός παίκτη που... κλέβει τα φώτα της δημοσιότητας από τους VIP στο κόκκινο χαλί. Ο Χάμες Ροντρίγκες έχει το όνομα ενός ειδικού πράκτορα (James δηλαδή εννοεί όπως James Bond) και κάνει πράγματα που κάνουν μόνο οι υπερήρωες. Ο Χάμες αναδύει και βγάζει αυτό το... άρωμα του δεκαριού από τα παλιά, αλλά με σημείο αφετηρίας το πλάι που επιτρέπει στην Κολομβία να συνδυάζεται και στους παίκτες της να αλλάζουν θέσεις προκαλώντας σύγχυση στους αντιπάλους.Έχει γράψει και αυτός την ιστορία του με τους παίκτες που έχουν αναδειχθεί παίζοντας στην Πορτογαλία. Ο Χάμες είναι ο χαφ που θυμίζει άλλες και πολύ καλές ποδοσφαιρικές εποχές. Δεν είναι μόνο τα γκολ του αλλά και η ωριμότητα που βγάζει για την ηλικία του. Με διάθεση και πάθος».Θυμίζουμε πως ο Κολομβιανός δημοσιογράφος Ρομπέρτο Ουρέα είχε πει στο Gazzetta για εκείνο το Μουντιάλ του Χάμες: «Στην Εθνική Κολομβίας ήταν σε τοπ κατάσταση στο Μουντιάλ του 2014, όπου ξεχώρισε στο σκοράρισμα. Εκεί που βγήκε πρώτος σκόρερ και έκανε φοβερό τουρνουά (με έξι γκολ). Φοβερή στιγμή το γκολ που έβαλε με την Ουρουγουάη. Ήταν το πιο σημαντικό του ματς εκεί».Η εκτίμηση του Μίτσελ τόσο για τον Μαρσέλο όσο και για τον Χάμες επιβεβαιώθηκε και στην παρουσίασή του όπου επισήμανε: «Τις 24 ώρες που είμαι στην Αθήνα, όλοι μου μιλούν για Μαρσέλο. Και αυτό που μου λένε δεν είναι το πόσο καλός ποδοσφαιριστής είναι, γιατί αυτό το ξέρει όλος ο κόσμος, αλλά για το πόσο ταπεινός είναι ως παίκτης. Και αυτό αποτελεί χαρακτηριστικό της προσωπικότητας οποιουδήποτε παίκτη έχει θριαμβεύσει στη Ρεάλ Μαδρίτης. Αυτό είναι ένα εκπληκτικό παράδειγμα για οποιοδήποτε κλαμπ της Ευρώπης και για οποιαδήποτε αποδυτήρια.Όλοι θέλουν να έχουν έναν τέτοιον εκπληκτικό συμπαίκτη. Σου δείχνουν πώς να αγωνίζεσαι. Να μάθεις να σέβεσαι οποιονδήποτε αντίπαλο χωρίς να τον υποτιμάς ακόμη κι αν παίζεις σε ένα τόσο μεγάλο κλαμπ όπως ο Ολυμπιακός. Σας υπόσχομαι ότι θα δείτε βραδιές πολύ μεγάλες με παίκτες σαν τον Μαρσέλο και τον Χάμες να παίζουν. Ακόμη περισσότερο θα είναι αυτό που θα αφήσουν, που θα προσφέρουν στην ομάδα με την προσωπικότητά τους. Πραγματικά αποτελούν λαμπρά παραδείγματα χαρακτήρα και προσωπικότητας. Μιλάω και για το καταπληκτικό γούστο του προέδρου μας να διαλέγει παίκτες από διάφορες ομάδες».",
    "Κολομβιανή ενίσχυση για την Ηλιούπολη με φόντο τη Super League 2": "Με το βλέμμα στη Super League 2 συνεχίζει να τρέχει τον μεταγραφικό της σχεδιασμό η Ηλιούπολη. Μετά την αποχώρηση της Ξάνθης, η ομάδα των νοτίων προαστίων αναμένεται να πάρει τη θέση της και έτσι προετοιμάζεται για τη νέα δύσκολη σεζόν.\n\n\n\nΤελευταία της κίνηση, η απόκτηση του 33χρονου Κολομβιανού αμυντικού, Χουάν Μουριέλ. Το μεγαλύτερο μέρος της καριέρας του το έχει περάσει στην πατρίδα του αλλά και την Βενεζουέλα, ενώ πέρσι είχε 18 συμμετοχές και 1 γκολ με την Εστουδιάντες ντε Μέριδα.\n\n\n\nΑναλυτικά η ανακοίνωση:\n\n\n\n«Η Ηλιούπολη ανακοινώνει την απόκτηση του 33χρονου Κολομβιανού ποδοσφαιριστή Juan Muriel.\n\n\n\nΟ Μuriel θα ενισχύσει την οπισθοφυλακή της ομάδας, αγωνιζόμενος στο κέντρο της άμυνας. Ο έμπειρος κεντρικός αμυντικός έχει αγωνιστεί σε ομάδες τόσο στην Κολομβία όσο και στην Βενεζουέλα, μερικές εκ των οποίων είναι η Patriotas, η Monagas SC, η Tucanes FC, η Llaneros EF, η Expreso Rojo και η Caracas FC.\n\n\n\nΤελευταίος σταθμός της καριέρας του ήταν η Estudiantes de Merida, ομάδα της πρώτης κατηγορίας Βενεζουέλας, όπου σημείωσε συνολικά 18 συμμετοχές και 1 γκολ στη μέση της σεζόν, πριν λήξει το συμβόλαιο του και συμφωνήσει με την Ηλιούπολη.\n\n\n\nΚαλωσορίζουμε τον Juan στην Ηλιούπολη και του ευχόμαστε μια σεζόν με υγεία και πολλές επιτυχίες».",
    "Αυγενάκης: «Με το Μητρώο νοικοκυρεύουμε το άναρχο αθλητικό τοπίο»": "Για την πορεία του Ηλεκτρονικού Μητρώου Ερασιτεχνικών Αθλητικών Σωματείων, την τροπολογία που θα επιτρέπει χρήση δημόσιων αθλητικών εγκαταστάσεων και χορήγηση αδειών τέλεσης αγώνων και για τα σωματεία που έχουν υποβάλλει την αίτηση εγγραφής τους στο Μητρώο, αλλά η αξιολόγησή/θεραπεία της δεν έχει ολοκληρωθεί (αρκεί να διαθέτουν την Ειδική Αθλητική Αναγνώριση) και για τις ανυπόστατες αιτιάσεις της ΕΠΟ μίλησε ο υφυπουργός Αθλητισμού στην εκπομπή «Κόσμος των Σπορ» στην ΕΡΤ3.\n\nΟ κ. Αυγενάκης τόνισε ότι:\n\n-με την τροπολογία βοηθιούνται περίπου 550 σωματεία (300 ποδοσφαιρικά κι άλλα 250 όλων των άλλων αθλημάτων, πέραν των ήδη 5.700 που είναι ήδη πλήρως εγγεγραμμένα και νόμιμα), ώστε να ολοκληρώσουν τη διαδικασία εγγραφής τους, χωρίς να διαταραχθεί η αγωνιστική τους δραστηριότητα.\n\n-Με το Μητρώο νοικοκυρεύουμε το άναρχο αθλητικό τοπίο. Από το 1999, που προβλέφθηκε με νόμο, έως και φέτος το καλοκαίρι, μέσα σε 23 χρόνια, χορηγήθηκαν 8.928 Ειδικές Αθλητικές Αναγνωρίσεις, το θεμελιώδες της πιστοποίησης λειτουργίας ενός σωματείου ως αθλητικό. Απ’ αυτές, οι 4.327 (48,5%) χορηγήθηκαν τα 2,5 τελευταία χρόνια. Τα σωματεία λόγω του Μητρώου έσπευσαν να τακτοποιηθούν.\n\n-Επιδιώκουμε ένα υγιές και καθαρό αθλητικό οικοδόμημα, με διαφάνεια! Εργαζόμαστε για τους πολλούς, ευχαριστούμε για τις παραγωγικές τους προτάσεις, θέλουμε να βοηθήσουμε και το δείχνουμε, αλλά με κραυγές (ορισμένων) διάλογος δεν γίνεται. Κι ούτε θα φοβηθούμε ή θα κάνουμε πίσω.\n\n-Τα όσα λέγονται ως δικαιολογίες για το Μητρώο από παράγοντες της ΕΠΟ είναι αστειότητες και παραμύθια. Τις απειλές να τις απευθύνουν αλλού. Σεβόμαστε το αυτοδιοίκητο κάθε ομοσπονδίας, ξέρουμε ακριβώς μέχρι πού είναι ο ρόλος της Πολιτείας να παρεμβαίνει.\n\n-Ο κ. Μπαλτάκος καλό θα είναι να θυμάται τι έχει πει στο πρόσφατο παρελθόν, να θυμάται ότι τέλος Ιουλίου μας ζήτησε και περάσαμε στη Βουλή ολιγοήμερη παράταση για να εγγραφούν τα σωματεία στο Μητρώο και να μην υποπίπτει σε γκάφες με ασυναρτησίες και ανυπόστατες θέσεις, εξαιτίας των ακροδεξιών απωθημένων του.\n\nΟ υφυπουργός Αθλητισμού επισήμανε, επίσης, ότι υπάρχει συμφωνία με την UEFA και την ΕΠΟ από τον Ιούλιο για να αναγνωριστούν και οι προπονητές με δίπλωμα UEFA C, αλλά η Ομοσπονδία κωλυσιεργεί και δεν εφαρμόζει τα συμφωνηθέντα.",
    "Γκολ και θέαμα από το Nations League και τη φιλική αναμέτρηση της Κολομβίας του Χάμες (vid)": "Βραδιά Nations League, Τσεχία – Πορτογαλία στην Πράγα, όπου στο 13′ ο Ρονάλντο συγκρούστηκε με τον τερματοφύλακα της γηπεδούχου και του Ολυμπιακού Βατσλίκ.\n\nΟ Πορτογάλος αιμορραγούσε, ωστόσο μετά την παροχή ιατρικής βοήθειας συνέχισε στον αγώνα. Οι Ίβηρες με γκολ του Νταλότ πήραν τον έλεγχο από το 33ο λεπτό. Πριν τη λήξη του ημιχρόνου, ο Μπρουνό Φερνάντες έστειλε για δεύτερη φορά την μπάλα στην εστία του Βατσλίκ, 2- 0 η Πορτογαλία.\n\nΣτις καθυστερήσεις του 45λεπτου ο Ρονάλντο υπέπεσε σε πέναλτι, αλλά Πατρίκ Σικ ήταν άστοχος στην εκτέλεση και στο 52ο λεπτό ο Νταλότ πέτυχε δεύτερο προσωπικό γκολ για το 3-0 της φιλοξενούμενης. Το τελικό 4- 0 για την πρωτη στον όμιλό της Πορτογαλία έγινε από τον Ζότα στο 82′.\n\nΣτη Σαραγόσα η Ελβετία αιφνιδίασε την Ισπανία με το γκολ του Ακάντζι στο 21′ 1- 0, στο 55′ η εξαιρετική προσπάθεια του Ασένσιο έφερε τον Ζόρντι Άλμπα σε θέση βολής για το 1-1 των γηπεδούχων. Μετά από τρία λεπτά ωστόσο το γκολ του Εμπολό έδωσε τη νίκη 2-1 στην Ελβετία.\n\nΣτη Λιουμπλιάνα ο Χάαλαντ εκμεταλλεύτηκε τα λάθη στην άμυνα της Σλοβενίας και έδωσε σκορ στη Νορβηγία στο 47′. Οι γηπεδούχοι με τον Κούρτιτς, τον Τσερίν, τον Βέρμπιτς και τον Σπόραρ στην ενδεκάδα απάντησαν στο 69΄με γκολ του επιθετικού του Παναθηναϊκού και πήραν τη νίκη 2-1 χάρη στο σουτ του Σέσκο στο 81΄λεπτό.\n\nΣτις Ηνωμένες Πολιτείες ο μεσοεπιθετικός του Ολυμπιακού Χάμες Ροντρίγκες έβαλε το πρώτο γκολ για την Κολομβία στο φιλική νίκη προετοιμασίας 4 – 1 επί της Γουατεμάλας.",
    "Απόλλων: Πήρε επιθετικό από την Κολομβία και έκλεισε φιλικό με Πανιώνιο": "Ενίσχυση στη γραμμή κρούσης για τον Απόλλωνα Σμύρνης. Η Ελαφρά Ταξιαρχία ανακοίνωσε την απόκτηση του 24χρονου Κολομβιανού φορ, Γουίλσον Εσπάνια.\n\n\n\nΑναλυτικά η ανακοίνωση:\n\n\n\nΗ ΠΑΕ Απόλλων Σμύρνης ανακοινώνει την απόκτηση του ποδοσφαιριστή Γουίλσον Εσπάνια. Γεννημένος στην Κολομβία, στις 16 Δεκεμβρίου 1997, αγωνίζεται ως σέντερ φορ. Πέρυσι έπαιξε στην πατρίδα του, στη Ρεάλ Καρταχένα (23 ματς, 6 γκολ). Στο παρελθόν αγωνίστηκε σε Ντεπόρτες Κιντίο και Μπόκα Τζούνιορς ντε Κάλι.\n\n\n\n*Επαγγελματικό συμβόλαιο υπέγραψε ο Ευστάθιος Χατζημάρκος, ο οποίος αγωνιζόταν στην ομάδα Κ-19 του Απόλλωνα.\n\n\n\nΠαράλληλα, με ανακοίνωσή τους οι «κυανόλευκοι» γνωστοποίησαν πως θα δώσουν φιλικό παιχνίδι με τον Πανιώνιο, με αφορμή τη συμπλήρωση 100 χρόνων από τη Μικρασιατική Καταστροφή.\n\n\n\nΑναλυτικά η ανακοίνωση:\n\n\n\nΈναν ακόμα φιλικό αγώνα δίνει την Κυριακή, 18 Σεπτεμβρίου 2022, ο Απόλλων Σμύρνης. Η ομάδα μας θα αντιμετωπίσει στο γήπεδο της Νέας Σμύρνης τον Πανιώνιο. Ο αγώνας θα αρχίσει στις 17:00.\n\n\n\nΕκατό χρόνια μετά τον ξεριζωμό, τα παιδιά της Σμύρνης κρατάνε άσβεστη τη φλόγα της προσφυγιάς...\n\n",
    "Με το κίνητρο στη Β’ Ιαπωνίας, την καλύτερη ομάδα στο ζευγάρι στη Β’ Ισπανίας και τα γκολ στην Α’ Κολομβίας": "Η Σέφιλντ Γουέν σημείωσε τα δύο τέρματα που θέλαμε με τη Γουίκομ (2-1), αλλά η Μπράντφορντ, παρότι προηγήθηκε, έμεινε στο 2-2 με τη Γουίμπλεντον.\n\nΗ στήλη ταξιδεύει σήμερα σε τρεις Ηπείρους. Ξεκινάει το πρωί από την Ασία (Ιαπωνία), περνάει το απόγευμα στην Ευρώπη (Ισπανία) και καταλήγει το βράδυ στην Αμερική (Κολομβία).\n\n\n\nΤΟΚΟΥΣΙΜΑ – ΜΙΤΟ\n\nΑναμέτρηση για τη Β’ Ιαπωνίας με το κίνητρο να είναι μονόπλευρο και να αφορά στην Τοκουσίμα. Βρίσκεται στο «-7» από την 6η θέση που οδηγεί στα πλέι οφ και απομένουν μόλις πέντε αγωνιστικές για το φινάλε. Είναι must win το συγκεκριμένο παιχνίδι. Εχει 4-2-0 στα τελευταία έξι ματς, και τρεις σερί νίκες εντός έδρας με 5-1 γκολ. Επίσης, κέρδισε τη νυν αντίπαλό της στις 2/3 φορές που την υποδέχτηκε (1-0, 2-1, 1-2). Τέλος, διαθέτει την καλύτερη άμυνα με 27 τέρματα παθητικό σε 37 αγώνες.\n\nΗ Μίτο με το 1-2 από το Τόκιο Βέρντι έμεινε ουσιαστικά εκτός της μάχης για τα πλέι οφ (στο «-13» από την 6η θέση). Έδειχνε πάντως να το έχει πάρει απόφαση εδώ και καιρό αναλογιζόμενοι τις τέσσερις σερί ήττες. Μακριά από το «άντρο» της έχασε στα τρία από τα τέσσερα τελευταία ματς χωρίς να πετύχει έστω και ένα τέρμα.\n\nΘα ποντάρουμε τον «άσο» στο dnb (στην ισοπαλία επιστρέφεται το ποντάρισμα) για να έχουμε μία ασφάλεια, διότι η Τοκουσίμα μπορεί να είναι η ομάδα με τις λιγότερες ήττες στην κατηγορία (πέντε, οι δύο εντός), έχει, όμως, της περισσότερες ισοπαλίες (22)!\n\n\n\nΛΟΥΓΚΟ – ΟΒΙΕΔΟ\n\nΗ Λούγκο κατεβαίνει με κακή ψυχολογία (δύο σερί ήττες) και με κομβικές απουσίες. Η σημαντικότερη είναι, του πρώτου σκόρερ της Ράμος (εξ. 6/4, τιμωρημένος). Επτά τέρματα έχει σημειώσει σε επτά αγωνιστικές, τα τέσσερα ήταν του 25χρονου Ισπανού στράικερ. Δευτερεύουσες, αλλά επίσης σημαντικές οι απώλειες των Μπρούνο (α. 4/0), Κλαβερία (μ. 5/0), Κεϊτά (εξ. 3/0), Κουέγιαρ (ε. 6/0). Εναντίον της είναι και η παράδοση, διότι δεν κέρδισε τα επτά από τα τελευταία εννέα ματς που υποδέχτηκε τη νυν αντίπαλό της.\n\nΗ Οβιέδο είναι καλύτερη ομάδα απ’ ότι δείχνει ο βαθμολογικός πίνακας (14η). Διαθέτει έναν εκ των κορυφαίων προπονητών στην κατηγορία (Μπόλο) και τον περσινό πρώτο σκόρερ (μαζί με τον Στουάνι της Τζιρόνα) στη Β’ Ισπανίας, Μπόρχα Μπαστόν (22 τέρματα). Το μοναδικό της πρόβλημα είναι στο σκοράρισμα. Σε επτά ματς έκανε 65 τελικές (20 στην εστία), αλλά βρήκε τρεις φορές δίχτυα, ενώ είχε και τρία δοκάρια! Μόλις λυθεί αυτό, θα ανέβει αρκετές θέσεις. Μπορεί να κάνει την αρχή απόψε στην έδρα της Λούγκο.\n\nΒάσει των παραπάνω στηρίζουμε την Οβιέδο, στο dnb, όμως, εξαιτίας της δυστοκίας της και διότι έληξαν ισόπαλα τα επτά από τα εννέα τελευταία μεταξύ τους επίσημα και μη εντός - εκτός ματς.\n\n\n\nΕΝΒΙΓΚΑΔΟ – ΙΝΤ. ΜΕΝΤΕΓΙΝ\n\nΕδώ παίζουμε το G/G ή Over, το οποίο έφεραν οι δύο ομάδες στα τέσσερα από τα πέντε τελευταία μεταξύ τους παιχνίδια στην έδρα της Ενβιγκάδο (2-4, 2-1, 0-3, 1-1, 0-0). Γενικότερα στην προϊστορία τους το 70% των μεταξύ τους αγώνων ήταν G/G ή Over.\n\nΗ γηπεδούχος το παρουσίασε στα πέντε από τα εννέα πιο πρόσφατα εντός – εκτός, στην έδρα της, όμως, έχει τέσσερα στα τελευταία πέντε. Όλα ήταν G/G και Over, στα τρία βρήκε δίχτυα τουλάχιστον δύο φορές. Επίσης, στο «Πολιδεπορτίβο» παραβιάζεται η εστία της εδώ και πέντε αγώνες.\n\nΗ Ιντεπεντιέντε Μεντεγίν μετράει τέσσερα στα πέντε τελευταία ανεξαρτήτως έδρας και διοργάνωσης (και 16 στα 20 πιο πρόσφατα), καθώς και 7/8 μακριά από το «σπίτι» της. Βρήκε δίχτυα στις 6/8 εξορμήσεις, ενώ δέχεται γκολ εδώ και οκτώ παιχνίδια εκτός του «Ατανάσιο». Στα μισά μάλιστα τουλάχιστον δύο.\n\n\n\nΟΙ ΠΡΟΤΑΣΕΙΣ\n\n11.00 529 ΤΟΚΟΥΣΙΜΑ – ΜΙΤΟ 1 (DNB) 1,55\n\n17.15 541 ΛΟΥΓΚΟ – ΟΒΙΕΔΟ 2 (DNB) 1,65\n\n22.00 553 ΕΝΒΙΓΚΑΔΟ – ΙΝΤ. ΜΕΝΤΕΓΙΝ G/G ή OV 1,80",
    "Ρωσία: Συνελήφθη ο γενικός πρόξενος της Ιαπωνίας για κατασκοπεία": "«Ένας Ιάπωνας διπλωμάτης συνελήφθη επ' αυτοφώρω ενώ λάμβανε εμπιστευτικές πληροφορίες με αντάλλαγμα αμοιβή», ανέφερε η FSB\n\nΟι ρωσικές υπηρεσίες ασφαλείας ανακοίνωσαν σήμερα, Δευτέρα ότι συνέλαβαν τον γενικό πρόξενο της Ιαπωνίας που έχει την έδρα του στο Βλαδιβοστόκ στην Άπω Ανατολή, με την κατηγορία ότι ήθελε να λάβει πληροφορίες για τη συνεργασία μεταξύ της Μόσχας και μιας ασιατικής χώρας.\n\n«Ένας Ιάπωνας διπλωμάτης συνελήφθη επ' αυτοφώρω ενώ λάμβανε εμπιστευτικές πληροφορίες με αντάλλαγμα αμοιβή», ανέφερε η FSB σε ανακοίνωση που επικαλούνται ρωσικά πρακτορεία.\n\nΟ Μοτόκι Τατσουνόρι κηρύχθηκε «persona non grata» από τη Μόσχα, η οποία ενημέρωσε το Τόκιο, σύμφωνα με την ίδια πηγή.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Ιταλία - Κόντε: Η κυβέρνηση θα μας βρει μπροστά της αν πειράξει το κοινωνικό εισόδημα υπέρ των ανέργων": "«Θα υπερασπιστούμε τις συνταγματικές αξίες της χώρας μας», δήλωσε ο πρόεδρος του Κινήματος Πέντε Αστέρων και πρώην πρωθυπουργός\n\nΟ πρόεδρος του Κινήματος Πέντε Αστέρων και πρώην πρωθυπουργός, Τζουζέπε Κόντε, αναφέρθηκε σε συνέντευξη Τύπου στα αποτελέσματα των ιταλικών εκλογών και στη μελλοντική στάση του κόμματός του.\n\n«Θα υπερασπιστούμε τις συνταγματικές αξίες της χώρας μας, με επίγνωση του ότι καταφέραμε να πείσουμε πολλούς ψηφοφόρους, τις τελευταίες ημέρες της προεκλογικής εκστρατείας», δήλωσε ο πρώην πρωθυπουργός. «Ο γραμματέας του Δημοκρατικού Κόμματος με υπέδειξε ανοικτά ως υπαίτιο της ήττας αυτής. Αλλά όταν καταγράφεται ήττα, καλό είναι ένας ηγέτης να μην ψάχνει εξιλαστήρια θύματα», πρόσθεσε.\n\nΟ Τζουζέπε Κόντε προανήγγειλε ότι «αν η νέα κυβέρνηση πειράξει το κοινωνικό εισόδημα υπέρ των ανέργων, το κόμμα του θα ασκήσει όχι σκληρή, αλλά σκληρότατη αντιπολίτευση». Κάλεσε, δε, την συντηρητική παράταξη «να κατανοήσει πως όταν κάποιες δυνάμεις δεν εκπροσωπούν την απόλυτη πλειοψηφία των πολιτών, καλό θα είναι να μην πειραματίζονται με προσπάθειες αλλαγής του Συντάγματος, χωρίς να έχουν εξασφαλίσει την πραγματική συναίνεση όλων των άλλων κομμάτων».\n\n«Δεν είμαστε το κόμμα της νότιας Ιταλίας, αλλά ένα κόμμα που κατέγραψε υψηλά ποσοστά στον Νότο. Κάτι που μας δίνει το δικαίωμα να συμβάλουμε ουσιαστικά στο να ξεπεραστεί το χάσμα Βορρά-Νότου και στο να υπάρξει μια πραγματική οικονομική ανάπτυξη στην Κάτω Ιταλία, βάσει πραγματικών μεταρρυθμίσεων», ανέφερε ο πρόεδρος των Πέντε Αστέρων.\n\nΠηγή: ΑΠΕ-ΜΠΕ\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις.",
    "Την ανάγκη συνέχισης της συνεργασίας Γαλλίας - Ιταλίας υπογραμμίζει ο Μακρόν": "«Ο ιταλικός λαός έκανε μια δημοκρατική και κυρίαρχη επιλογή. Την σεβόμαστε»\n\nΟ Γάλλος πρόεδρος Εμανουέλ Μακρόν δήλωσε σήμερα, Δευτέρα αναφερόμενος στο αποτέλεσμα των χθεσινών εκλογών στην Ιταλία, ότι ήταν μια «δημοκρατική επιλογή» τονίζοντας την ανάγκη συνεργασίας της Γαλλίας και της Ιταλίας.\n\n«Ο ιταλικός λαός έκανε μια δημοκρατική και κυρίαρχη επιλογή. Την σεβόμαστε», ανέφερε σε δήλωση που απέστειλε το Ελιζέ. «Ως γείτονες και φίλοι, πρέπει να συνεχίσουμε να εργαζόμαστε μαζί», πρόσθεσε ο Μακρόν.\n\nΠηγή: skai.gr\n\nΔιαβάστε τις Ειδήσεις σήμερα και ενημερωθείτε για τα πρόσφατα νέα.\n\nΑκολουθήστε το Skai.gr στο Google News και μάθετε πρώτοι όλες τις ειδήσεις."
}