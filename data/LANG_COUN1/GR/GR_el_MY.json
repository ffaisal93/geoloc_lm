{
    "Η Τουρκία θα πουλήσει drone Bayraktar σε Ιαπωνία, Ινδονησία και Μαλαισία": "Η Τουρκία βλέπει μεγάλες δυνατότητες στην εμβάθυνση των αμυντικών της δεσμών με την Ιαπωνία και ελπίζει ότι οι τουρκικές εταιρείες θα μπορέσουν να πουλήσουν οπλισμένα μη επανδρωμένα αεροσκάφη στη χώρα, δήλωσε ο υπουργός Εξωτερικών Μεβλούτ Τσαβούσογλου, σε δημοσιογράφους στο Τόκιο τη Δευτέρα.\n\nΣε συνέντευξη Τύπου στην Εθνική Λέσχη Τύπου της Ιαπωνίας, ο Τσαβούσογλου είπε ότι τα τουρκικής κατασκευής οπλισμένα και άοπλα drones είναι από τα καλύτερα στον κόσμο. \"Ήταν τουρκικά οπλισμένα drones που απέτρεψαν τη λιβυκή εισβολή στην Τρίπολη\", έδωσε ως παράδειγμα.\n\n\"Πολλές ασιατικές χώρες, ιδιαίτερα η Μαλαισία και η Ινδονησία, δείχνουν μεγάλο ενδιαφέρον για τα προϊόντα της αμυντικής βιομηχανίας μας. Συμφωνίες υπογράφονται\", δήλωσε ο Τούρκος υπουργός Εξωτερικών.\n\n\"Θα ικανοποιούσαμε με μεγάλη χαρά την ανάγκη της Ιαπωνίας για drones\", πρόσθεσε ο υπουργός, σε μια επίσκεψη εκεί για να παραστεί στην κηδεία του πρώην πρωθυπουργού Σίνζο Άμπε.\n\nΠέτρος Κράνιας",
    "Γιατί η Μαλαισία ζητά να απαγορευτεί το Oktoberfest": "«Το αλκοόλ φαίνεται πως επηρεάζει την αρμονία, την τάξη και την ασφάλεια της κοινότητας»\n\nΤο μεγαλύτερο φεστιβάλ μπίρας στον κόσμο, το Oktoberfest, επέστρεψε μετά από 2 χρόνια πανδημίας, αλλά οι πολιτικοί στη Μαλαισία ζητούν την απαγόρευσή του.\n\n«Αν και οι μη- Μουσουλμάνοι επιτρέπεται να πίνουν αλκοόλ, η Μαλαισιανή κυβέρνηση έχει την άποψη ότι επιτρέποντας τη διεξαγωγή του φεστιβάλ και με ελεύθερη πρόσβαση στο κοινό, θα προκαλέσει κοινωνικά προβλήματα» ανέφερε ο υπουργός Θρησκευτικών Ζητημάτων της χώρας, Idris Ahmad.\n\nΟ ίδιος είναι μέλος του συντηρητικού ισλαμιστικού κόμματος PAS και έστειλε την πρόταση απαγόρευσης του φεστιβάλ με γραπτή του δήλωση στη Βουλή.\n\nΗ πρόταση αφορά στην διεξαγωγή του φεστιβάλ στην Μαλαισία, που γίνεται πάνω από 50 χρόνια.\n\nΑν και διευκρίνισε ότι τα σχόλιά του αφορούν στους μουσουλμάνους και ότι οι μη- Μουσουλμάνοι είναι ελεύθεροι να καταναλώνουν αλκοόλ, ισχυρίστηκε ότι η μπίρα που παραδοσιακά καταναλώνεται σε μεγάλες ποσότητες στο Oktoberfest, θα οδηγήσει μόνο σε «κοινωνικά προβλήματα».\n\n«Το αλκοόλ φαίνεται πως επηρεάζει την αρμονία, την τάξη και την ασφάλεια της κοινότητας» είπε.\n\n«Με σεβασμό προς το Oktoberfest, όλα τα πολιτικά κόμματα θα πρέπει να σεβαστούν τους κανόνες και τους νόμους της Μαλαισίας, που βασίζεται στο Ισλάμ ως θρησκεία της ομοσπονδίας».\n\nΜε τις πηγές του στο Μόναχο και τη διεξαγωγή του να γίνεται κάθε χρόνο μεταξύ Σεπτεμβρίου και Οκτωβρίου, το Oktoberfest γιορτάζει και προωθεί την κουλτούρα της Βαυαρίας και στη Μαλαισία.\n\nΗ μπίρα ρέει άφθονη συνοδεία των παραδοσιακών γερμανικών bratwursts και sauerkraut (τύποι λουκάνικων).\n\nΤο φεστιβάλ έχει επικρατήσει και σε άλλα μέρη του κόσμου, συμπεριλαμβανομένων χωρών με μεγάλο μουσουλμανικό πληθυσμό όπως η Παλαιστίνη και μέρη της Μέσης Ανατολής.\n\nΑλλά παραμένει φλέγον θέμα συζήτησης κάθε χρόνο στη Μαλαισία. Το μουσουλμανικό έθνος, ασκεί μια μέτρια μορφή σουνιτικού Ισλάμ, αλλά οι συντηρητικές συμπεριφορές έχουν αυξηθεί τα τελευταία χρόνια. Περίπου το 63,5% του πληθυσμού των 32 εκατομμυρίων είναι μουσουλμάνοι.\n\nΘρησκευτικές ομάδες όπως το PAS αντιτίθενται στις εκδηλώσεις του Oktoberfest που προωθούνται και διεξάγονται στη χώρα, λέγοντας ότι το βαυαρικό φεστιβάλ δεν σέβεται τις «μουσουλμανικές ευαισθησίες» λόγω του αλκοόλ και άλλων «μη-χαλάλ» τροφίμων που σερβίρονται.\n\nΠολιτικός της τοπικής κυβέρνησης, προχώρησε ένα ακόμα βήμα πιο πέρα το 2017, σπάζοντας κιβώτια με μπίρα μπροστά από ένα κυβερνητικό κτίριο ως ένδειξη διαμαρτυρίας.\n\nΑν και προηγούμενες εκδηλώσεις έχουν απαγορευτεί στο παρελθόν, το Oktoberfest γιορτάζεται στη Μαλαισία από τη δεκαετία του 1970. Στην πρωτεύουσα Κουάλα Λουμπούρ, μπαρ και τοπικές ζυθοποιίες ετοιμάζονται για την μεγάλη εκδήλωση.\n\nΟι εκδηλώσεις για το Oktoberfest ήταν οι μεγαλύτερες και πιο ζωντανές στο Penang, μια πολιτεία που φιλοξενεί επίσης μεγάλες διεθνείς κοινότητες.\n\nΔιοργανωτές από τη Μαλαισιανή Γερμανική Εταιρεία στο Penang είπαν στο CNN ότι οι εορτασμοί τους για το Oktoberfest θα πραγματοποιηθούν φέτος στις 21 Οκτωβρίου.\n\nΌπως και στη Γερμανία, οι τοπικές εορταστικές εκδηλώσεις ακυρώθηκαν τα τελευταία δύο χρόνια λόγω της πανδημίας.\n\n«Δεν υπάρχει απειλή στις εκδηλώσεις του Oktoberfest» ανέφερε η ομάδα.\n\nΕυχή της γερμανικής κοινότητας είναι να συνεχίσει το Oktoberfest. Ωστόσο τα τελευταία χρόνια, ορισμένες θρησκευτικές ομάδες, φαίνεται πως έχουν παρερμηνεύσει το φεστιβάλ και θεωρούν ότι πρόκειται για ένα τεράστιο πάρτι με μπίρες και θα ήθελαν να απαγορευτεί.\n\nΤο φεστιβάλ δεν είναι μόνο κατανάλωση μπίρας αλλά και ένα φεστιβάλ χαράς, επιμένουν. Αν αυτές ο ομάδες επιτύχουν, θα διακινδυνεύσει η συνέχεια του φεστιβάλ.\n\nΑντιδράσεις υπήρξαν και από το αντιπολιτευόμενο δημοκρατικό κόμμα, DAP.\n\n«Το Oktoberfest γιορτάζεται στην Μαλαισία για πάνω από 50 χρόνια και δεν έχει προκαλέσει ρατσιστικές ή θρησκευτικές εντάσεις στην κοινότητα. Παρόλα αυτά, συνεχίζεται ο αδιάκοπος φόβος για αυτό το γεγονός».\n\n«Ως πολυπολιτισμικό και ποικιλόμορφο έθνος, η ανοχή και ο σεβασμός μας ο ένας για τον άλλον πρέπει να είναι ο δρόμος για να ευδοκιμήσει η Μαλαισία κοινωνικά και οικονομικά. Είναι πράγματι δύσκολοι καιροί για εμάς και είναι λυπηρό που η PAS επέλεξε να εστιάσει την προσοχή της στο Oktoberfest όταν υπάρχουν σαφώς πολύ πιο σοβαρά ζητήματα» ανέφερε το κόμμα σε ανακοίνωσή του.\n\nΜε πληροφορίες του CNN",
    "Μαλαισία: 1.667 κρούσματα και 7 νεκροί από COVID-19 σε μία ημέρα": "Το υπουργείο Υγείας της Μαλαισίας ανακοίνωσε σήμερα ότι τις τελευταίες 24 ώρες, υπέκυψαν 7 ασθενείς εξαιτίας επιπλοκών της COVID-19 και επιβεβαιώθηκαν 1.667 κρούσματα του SARS-CoV-2.\n\nΟ απολογισμός των θυμάτων της πανδημίας του νέου κορωνοϊού στην ασιατική χώρα 33 εκατ. κατοίκων έφθασε τους 36.324 νεκρούς επί συνόλου 4.821.864 μολύνσεων.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΤα ενεργά κρούσματα μειώθηκαν στα 24.715. Σε μονάδες εντατικής θεραπείας (ΜΕΘ) νοσηλεύονται 59 ασθενείς με την COVID-19, 37 διασωληνωμένοι.",
    "«Καλπάζει» ο κορωνοϊός σε Κίνα, Μαλαισία και Νότια Κορέα": "Χιλιάδες κρούσματα κορωνοϊού καταγράφονται καθημερινά σε χώρες της Ασίας.\n\nΟι υγειονομικές αρχές της Κίνας ανακοίνωσαν σήμερα 986 νέα κρούσματα κορωνοϊού για το προηγούμενο 24ωρο, εκ των οποίων 161 με συμπτώματα της νόσου Covid-19 και 825 ασυμπτωματικά.\n\nΣυγκριτικά, μία ημέρα νωρίτερα είχαν καταγραφεί 1.083 νέα κρούσματα – 167 με συμπτώματα της Covid-19 και 916 ασυμπτωματικά.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΣτο Πεκίνο ανιχνεύθηκαν δύο νέες μολύνσεις με συμπτώματα της Covid-19, ενώ στο οικονομικό κέντρο της Σανγκάης αναφέρθηκαν τρία νέα κρούσματα με συμπτώματα της νόσου που προκαλεί ο κορωνοϊός.\n\nΣτον τεχνολογικό κόμβο της Σεντσέν, όπου χαλάρωσαν οι περιορισμοί ύστερα από ένα αυστηρό lockdown, καταγράφηκαν τρεις νέες μολύνσεις, ενώ 20 νέα κρούσματα αναφέρθηκαν στην Τσεγκντού, πρωτεύουσα της νοτιοδυτικής επαρχίας Σιτσουάν.\n\nΜέχρι σήμερα, η ηπειρωτική Κίνα έχει καταγράψει επισήμως 247.885 κρούσματα με συμπτώματα της νόσου που προκαλεί ο κορωνοϊός. Δεν ανακοινώθηκαν νέοι θάνατοι εξαιτίας επιπλοκών της Covid-19, με τον συνολικό αριθμό των θυμάτων της πανδημίας να ανέρχεται σε 5.226, απολογισμός που θεωρείται υποτιμημένος από τους ειδικούς.\n\nΧιλιάδες τα κρούσματα στη Μαλαισία σε μία ημέρα\n\nΤο υπουργείο Υγείας της Μαλαισίας ανακοίνωσε σήμερα ότι το προηγούμενο 24ωρο άλλοι τρεις ασθενείς έχασαν τη ζωή τους εξαιτίας επιπλοκών της COVID-19 και επιβεβαιώθηκαν 2.375 νέα κρούσματα του SARS-CoV-2.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΟ απολογισμός των θυμάτων της πανδημίας στη χώρα αυτή των 33 εκατομμυρίων κατοίκων έχει ανέλθει σε 36.299 επί συνόλου 4.813.702 μολύνσεων. Τα ενεργά κρούσματα υπολογίζονται σε 27.205.\n\nΣε μονάδες εντατικής θεραπείας (ΜΕΘ) νοσηλεύονται 53 ασθενείς με COVID-19, εκ των οποίων οι 41 είναι διασωληνωμένοι.\n\nΣύμφωνα με τα επίσημα στοιχεία, έχει εμβολιαστεί πλήρως κατά της COVID-19 το 84,2% του πληθυσμού και το 49,7% έχει λάβει αναμνηστικές δόσεις.\n\nΝ.Κορέα: 51.874 κρούσματα σε ένα 24ωρο\n\nΗ Υπηρεσία Ελέγχου και Πρόληψης Νοσημάτων της Νότιας Κορέας (KCDA) ανακοίνωσε σήμερα ότι το τελευταίο 24ωρο επιβεβαιώθηκαν 51.874 κρούσματα του SARS-CoV-2 και 60 ασθενείς έχασαν τη ζωή τους εξαιτίας επιπλοκών της COVID-19.\n\nΟ απολογισμός των θυμάτων της πανδημίας έφθασε τους 27.725 νεκρούς επί συνόλου 24.316.302 μολύνσεων, κατά την KCDA. Ο δείκτης θνητότητας διαμορφώθηκε στο 0,11%.\n\nΟ αριθμός των νέων μολύνσεων μειώθηκε σε σύγκριση με τις 71.471 της προηγουμένης ημέρας και τις 69.399 που είχαν ανακοινωθεί πριν από ακριβώς μία εβδομάδα.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΕπί του παρόντος, 516 ασθενείς με COVID-19 νοσηλεύονται σε σοβαρή κατάσταση, 25 περισσότεροι σε σύγκριση με το προηγούμενο 24ωρο.",
    "Χιλιάδες κρούσματα covid-19 σε Μαλαισία και Νότια Κορέα το τελευταίο 24ωρο": "Χιλιάδες κρούσματα κορωνοϊού καταγράφονται καθημερινά σε Μαλαισία και Νότια Κορέα, αυξάνοντας τον αριθμό των νεκρών.\n\nΤο υπουργείο Υγείας της Μαλαισίας ανακοίνωσε σήμερα ότι τις 24 ώρες ως τα μεσάνυχτα χθες Τετάρτη υπέκυψαν 6 ασθενείς εξαιτίας επιπλοκών της COVID-19 και επιβεβαιώθηκαν 2.340 κρούσματα του SARS-CoV-2.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΟ απολογισμός των θυμάτων της πανδημίας του νέου κορονοϊού στη χώρα 33 εκατ. κατοίκων έφθασε τους 36.216 νεκρούς επί συνόλου 4.782.624 μολύνσεων.\n\nΤα ενεργά κρούσματα μειώθηκαν στα 30.991. Σε μονάδες εντατικής θεραπείας (ΜΕΘ) νοσηλεύονται 69 ασθενείς με την COVID-19, οι 42 διασωληνωμένοι.\n\nΗ Υπηρεσία Ελέγχου και Πρόληψης Νόσων της Κορέας (KCDA) ανακοίνωσε ότι το 24ωρο ως τα μεσάνυχτα χθες Τετάρτη επιβεβαιώθηκαν 81.573 κρούσματα του SARS-CoV-2 και υπέκυψαν 112 ασθενείς εξαιτίας της COVID-19.\n\nΜειώθηκαν τα κρούσματα στη Νότια Κορέα\n\nΟ απολογισμός των θυμάτων της πανδημίας του νέου κορωνοϊού στη Νότια Κορέα έφθασε τους 26.876 νεκρούς επί συνόλου 23.327.897 μολύνσεων. Ο δείκτης θνητότητας έμεινε αμετάβλητος στο 0,12%.\n\nΤα κρούσματα μειώθηκαν από τα 103.961 της προηγουμένης και είναι επίσης λιγότερα από τα 113.349 που καταγράφονταν την περασμένη Πέμπτη.\n\nΤην τελευταία εβδομάδα, ο κυλιόμενος μέσος όρος κρουσμάτων ημερησίως υποχώρησε στα 89.997.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΟι ασθενείς με την COVID-19 στα νοσοκομεία σε κρίσιμη κατάσταση, δείκτης-κλειδί, μειώθηκαν στους 555 (–14 σε 24 ώρες).",
    "Κορωνοϊός: Χιλιάδες κρούσματα και δεκάδες νεκροί καθημερινά σε Νέα Ζηλανδία, Βιετνάμ, Μαλαισία και Νότια Κορέα": "Χιλιάδες κρούσματα κορωνοϊού καταγράφονται καθημερινά σε Νέα Ζηλανδία, Βιετνάμ, Μαλαισία και Νότια Κορέα, ανεβάζοντας τον αριθμό των νεκρών.\n\nΤο υπουργείο Υγείας της Νέας Ζηλανδίας ανακοίνωσε σήμερα πως τις 24 ώρες ως τα μεσάνυχτα χθες Τετάρτη επιβεβαιώθηκαν 1.653 κρούσματα του SARS-CoV-2 οφειλόμενα σε μετάδοση στην κοινότητα. Ο αριθμός των μολύνσεων παραμένει σταθερά κάτω από το επίπεδο των 10.000 σε ημερήσια βάση από τις αρχές Ιουλίου. Έκανε επίσης λόγο για 12 θανάτους εξαιτίας της COVID-19.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΒάσει του νέου τρόπου υπολογισμού του υπουργείου —εξαιρεί όσους υπέκυψαν πέραν διαστήματος 28 ημερών αφότου μολύνθηκαν από τον ιό— ο επίσημος απολογισμός των θυμάτων της πανδημίας του νέου κορωνοϊού στο κράτος της Ωκεανίας ανέρχεται μέχρι τώρα σε 1.941 νεκρούς επί συνόλου 1.738.209 εργαστηριακά επιβεβαιωμένων μολύνσεων. Ο συνολικός αριθμός θανάτων που πιθανόν οφείλονταν στον ιό αλλά αυτό δεν χαρακτηρίζεται επιβεβαιωμένο έχει φθάσει τους 2.881.\n\nΣτα νοσοκομεία νοσηλεύονται 254 ασθενείς με την COVID-19, εκ των οποίων 7 σε μονάδες εντατικής θεραπείας (ΜΕΘ) ή μονάδες αυξημένης φροντίδας (ΜΑΦ).\n\n\n\nΒιετνάμ: Πάνω από 11 εκατομμύρια κρούσματα από την έναρξη της πανδημίας\n\nΤο υπουργείο Υγείας του Βιετνάμ ανακοίνωσε χθες Τετάρτη ότι τις προηγούμενες 24 ώρες επιβεβαιώθηκαν 3.878 κρούσματα του SARS-CoV-2, με το σύνολο να φθάνει τα 11.428.632.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΔύο θάνατοι ασθενών εξαιτίας επιπλοκών της COVID-19 αύξησαν τον απολογισμό των θυμάτων της πανδημίας του νέου κορωνοϊού στους 43.125 νεκρούς.\n\nΣε μονάδες εντατικής θεραπείας νοσηλεύονται διασωληνωμένοι 150 ασθενείς σε κρίσιμη κατάσταση εξαιτίας της λοίμωξης που προκαλεί ο ιός.\n\nΜαλαισία: Επτά νεκροί σε μία ημέρα\n\nΤο υπουργείο Υγείας της Μαλαισίας ανακοίνωσε σήμερα ότι τις 24 ώρες ως τα μεσάνυχτα χθες Τετάρτη υπέκυψαν 7 ασθενείς εξαιτίας επιπλοκών της COVID-19 και επιβεβαιώθηκαν 2.428 κρούσματα του SARS-CoV-2.\n\nΟ απολογισμός των θυμάτων της πανδημίας του νέου κορωνοϊού στην ασιατική χώρα 33 εκατ. κατοίκων έφθασε τους 36.262 νεκρούς επί συνόλου 4.797.437 μολύνσεων.\n\nΤα ενεργά κρούσματα μειώθηκαν στα 27.076. Σε μονάδες εντατικής θεραπείας (ΜΕΘ) νοσηλεύονται 67 ασθενείς με την COVID-19, 38 διασωληνωμένοι.\n\nΝ.Κορέα: 64 νεκροί και πάνω από 70.000 κρούσματα σε μία ημέρα\n\nΗ Υπηρεσία Ελέγχου και Πρόληψης Νόσων της Κορέας (KCDA) ανακοίνωσε ότι το 24ωρο ως τα μεσάνυχτα χθες Τετάρτη επιβεβαιώθηκαν 72.646 κρούσματα του SARS-CoV-2 και υπέκυψαν 64 ασθενείς εξαιτίας της COVID-19.\n\nΤΟ ΑΡΘΡΟ ΣΥΝΕΧΙΖΕΙ ΜΕΤΑ ΤΗΝ ΔΙΑΦΗΜΙΣΗ\n\nΟ απολογισμός των θυμάτων της πανδημίας του νέου κορονοϊού στη Νότια Κορέα έφθασε τους 27.313 νεκρούς επί συνόλου 23.864.560 μολύνσεων. Ο δείκτης θνητότητας παρέμεινε αμετάβλητος στο 0,11%.\n\nΤα κρούσματα μειώθηκαν από τα 85.540 της προηγουμένης και από τα 81.555 που είχαν ανακοινωθεί την περασμένη Πέμπτη.\n\nΤην τελευταία εβδομάδα, ο κυλιόμενος μέσος όρος κρουσμάτων που επιβεβαιώνονται ημερησίως υποχώρησε στα 76.711.\n\nΟι ασθενείς με την COVID-19 στα νοσοκομεία σε κρίσιμη κατάσταση, δείκτης-κλειδί, μειώθηκαν στους 493 (–28 σε 24 ώρες).",
    "Μαλαισία: 2.244 κρούσματα και 9 θάνατοι": "Το υπουργείο Υγείας της Μαλαισίας ανακοίνωσε σήμερα ότι τις 24 ώρες ως τα μεσάνυχτα χθες Σάββατο υπέκυψαν 9 ασθενείς εξαιτίας επιπλοκών της COVID-19 και επιβεβαιώθηκαν 2.244 κρούσματα του SARS-CoV-2.\n\nΟ απολογισμός των θυμάτων της πανδημίας του νέου κορονοϊού στην ασιατική χώρα με πληθυσμό 33 εκατ. κατοίκων έφθασε τους 36.243 νεκρούς επί συνόλου 4.789.552 μολύνσεων.\n\nΤα ενεργά κρούσματα μειώθηκαν στα 30.197. Σε μονάδες εντατικής θεραπείας (ΜΕΘ) νοσηλεύονται 75 ασθενείς με την COVID-19, οι 40 διασωληνωμένοι.\n\nΣτο μεταξύ το γραφείο του Μαχαθίρ Μοχάμεντ, του πρώην πρωθυπουργού της Μαλαισίας, ανακοίνωσε ότι ο παλαίμαχος πολιτικός έλαβε εξιτήριο από το νοσοκομείο όπου είχε εισαχθεί με συμπτώματα της λοίμωξης που προκαλεί ο νέος κορονοϊός.\n\nΟ κ. Μαχαθίρ, 97 ετών, θα παραμείνει σε καραντίνα στο σπίτι του ως μεθαύριο Τρίτη, σύμφωνα με την ανακοίνωση Τύπου του γραφείου του.\n\nΠηγή: ΑΠΕ-ΜΠΕ",
    "Μαλαισία: Τανκ «έμεινε» σε αυτοκινητόδρομο- Δεύτερο περιστατικό σε δύο ημέρες, ζήτησε συγγνώμη ο στρατός": "Ο στρατός της Μαλαισίας ζήτησε συγγνώμη καθώς δύο οχήματά του υπέστησαν βλάβη στην Κουάλα Λουμπούρ, σε δύο διαδοχικές ημέρες, προκαλώντας προβλήματα στην κυκλοφορία των οχημάτων, αλλά και χλευαστικά σχόλια στο διαδίκτυο.\n\nΤο πρώτο περιστατικό συνέβη την Παρασκευή, όταν ένα τανκ τύπου PT-91M Twardy αντιμετώπισε μηχανικά προβλήματα και ακινητοποιήθηκε σε αυτοκινητόδρομο κοντά στο κτίριο του κοινοβουλίου.\n\nΣτο σημείο προκλήθηκαν προβλήματα με την κυκλοφορία των οχημάτων, ενώ αξιωματούχοι του στρατού και αστυνομικοί προσπαθούσαν να εκτρέψουν τα αυτοκίνητα γύρω από το τανκ. Τελικά, 30 λεπτά αργότερα, το τανκ ρυμουλκήθηκε και πραγματοποιήθηκαν επισκευές, σύμφωνα με τον στρατό.\n\nΈπειτα από περίπου 24 ώρες, ένα διαφορετικού τύπου όχημα του στρατού, που χρησιμοποιείται για να μεταφέρονται βαρέα όπλα, υπέστη βλάβη σε πολυσύχναστο δρόμο έξω από το Εθνικό Μουσείο, στην «καρδιά» της πρωτεύουσας. Μια ουρά από στρατιωτικά οχήματα ήταν πίσω από αυτό που υπέστη βλάβη, ενώ οι οδηγοί έκοβαν ταχύτητα βλέποντας την ασυνήθιστη σκηνή. Ομάδα μηχανικών επισκεύασε το όχημα και αυτό συνέχισε την πορεία του προς την πλατεία όπου θα εορταστεί η ημέρα της ανεξαρτησίας της Μαλαισίας, στις 31 Αυγούστου.\n\nΑμφότερα τα οχήματα που υπέστησαν βλάβη συμμετείχαν στις πρόβες για την παρέλαση, ανέφερε ο στρατός, που ζήτησε συγγνώμη για τα δύο περιστατικά και συμπλήρωσε ότι θα διασφαλίσει πως κάτι τέτοιο δεν θα ξανασυμβεί. «Αλλά, σε περίπτωση που συμβεί, μια ομάδα που θα είναι σε επιφυλακή θα σταλεί στο σημείο προκειμένου να ρυμουλκηθεί το όχημα το ταχύτερο δυνατό, για να αποφευχθεί η κυκλοφοριακή συμφόρηση».\n\nΤα περιστατικά προκάλεσαν πολλά ειρωνικά σχόλια χρηστών των social media, που σχολίαζαν την κακή συντήρηση των οχημάτων του στρατού. «Για αυτό η Μαλαισία είναι πιο ισχυρή από τη Σιγκαπούρη. Η Σιγκαπούρη χρειάζεται τανκς για να υπερασπιστεί τους δρόμους της. Οι δρόμοι της Μαλαισίας μπορούν να νικήσουν τα τανκς», ήταν ένα από αυτά τα σχόλια, από τον stand-up comedian, Τζέισον Λέονγκ.\n\nThis is why Malaysia is more powerful than Singapore.\n\n\n\nSingapore needs tanks to defend their roads.\n\n\n\nMalaysia's roads can defeat tanks. https://t.co/3zvCJRb13e — Dr Jason Leong 🇲🇾 (@DrJasonLeong) August 27, 2022\n\nΜε πληροφορίες από CNN",
    "Τουρκία: Η Baykar έχει δύο νέους πελάτες που θέλουν να αγοράσουν οπλισμένα drones": "Η Τουρκία δήλωσε σήμερα Δευτέρα ότι η Μαλαισία και η Ινδονησία έχουν εκφράσει έντονο ενδιαφέρον για την αγορά οπλισμένων μη επανδρωμένων αεροσκαφών από την τουρκική αμυντική εταιρεία Baykar, η οποία έχει προμηθεύσει τα όπλα της σε πολλές χώρες μετά από τις επιτυχίες που έχουν σημειώσει στο πεδίο της μάχης.\n\n«Πολλές ασιατικές χώρες, ιδιαίτερα η Μαλαισία και η Ινδονησία, δείχνουν μεγάλο ενδιαφέρον για τα προϊόντα της αμυντικής βιομηχανίας μας. Οι συμφωνίες είναι πολύ κοντά στην υπογραφή», δήλωσε ο Τούρκος υπουργός Εξωτερικών Μεβλούτ Τσαβούσογλου σε συνέντευξη Τύπου στο Τόκιο.\n\n«Θα ικανοποιούσαμε με μεγάλη μας χαρά την ανάγκη της Ιαπωνίας για drones», πρόσθεσε ο Τσαβούσογλου.\n\nΗ διεθνής ζήτηση για τουρκικά μη επανδρωμένα αεροσκάφη έχει εκτοξευθεί μετά τον αντίκτυπό τους στις συγκρούσεις στη Συρία, την Ουκρανία και τη Λιβύη.\n\nΥπενθυμίζεται ότι στις 21 Σεπτεμβρίου αποκαλύφθηκε ότι η τουρκική εταιρεία Baykar παρέδωσε 20 οπλισμένα μη επανδρωμένα αεροσκάφη τύπου TB2 Bayraktar στα Ηνωμένα Αραβικά Εμιράτα νωρίτερα αυτόν τον μήνα, σημάνοντας μία νέα εποχή στις σχέσεις ανάμεσα στην Τουρκία και τα ΗΑΕ.\n\nΠηγή: Reuters",
    "To Εθνικό Πάρκο Gunung Mulu στη Μαλαισία φιλοξενεί τον μεγαλύτερο θάλαμο σπηλαίων στη γη": "Φτάνουν μέχρι και τους παγωμένους και αρκετά φτωχούς σε ενέργεια πόλους. Οι ερευνητές αναζητούν στους σταλαγμίτες των σπηλαίων, τα στοιχεία εκείνα που θα μπορέσουν να τους βοηθήσουν τον ρόλο που έπαιξαν οι Τροπικοί στην εναλλαγή θερμών και ψυχρών περιοχών.",
    "Τέσσερα νέα Παρατηρητήρια Κλιματικής Αλλαγής και Πλαστικής Ρύπανσης στη Μαλαισία και την Ινδία": "Το Ινστιτούτο Αρχιπέλαγος έχει αναλάβει τον σχεδιασμό των “Marine Monitoring Labs” με βάση τεχνογνωσία και εξειδίκευση που έχει αναπτύξει τις τελευταίες 2 δεκαετίες στη δημιουργία και λειτουργία εργαστηρίων πεδίου και στα ερευνητικά πρωτόκολλα χαμηλού κόστους και υψηλής επιστημονικής εγκυρότητας. Έπειτα από πολυάριθμες σχετικές επιστημονικές δημοσιεύσεις, το Ινστιτούτο Αρχιπέλαγος μεταφέρει αυτή την γνώση και εμπειρία στη δράση ECOMARINE. Τον ερχόμενο Απρίλιο, η τελευταία φάση εκπαίδευσης των επιστημόνων πρόκειται να λάβει χώρα στο Αιγαίο, εν πλω στο σκάφος του Ινστιτούτου Αρχιπέλαγος Aegean Explorer, καθώς και στα εργαστήρια στις ερευνητικές βάσεις στα νησιά της Σάμου και των Λειψών.\n\nΖούμε σε μία εποχή που οι επιπτώσεις της κλιματικής αλλαγής και της καταστροφικής ανθρώπινης επίδρασης είναι όχι μόνο εμφανείς αλλά και κοινές στις θάλασσες και τους ωκεανούς ανά τον πλανήτη. Παράλληλα οι δεσμεύσεις κυβερνήσεων και διεθνών οργανισμών για την προστασία των θαλασσών απέχουν πολύ από την πράξη και συνήθως το μόνο αποτέλεσμα είναι οι πομπώδεις εξαγγελίες χωρίς εφαρμογή. Συνεπώς θεωρούμε αναγκαίο να αναπτύσσουμε δράσεις όπως το ECOMARINE που έχουν άμεση πρακτική εφαρμογή και ουσιαστικά αποτελέσματα.\n\nΌπως αναφέρει ο Prof. Kesaven Bhubalan, καθηγητής στο Πανεπιστήμιο Terengganu της Μαλαισίας, “μέσα από αυτή τη δράση έχουμε την εξαιρετική ευκαιρία να ανταλλάξουμε τεχνογνωσία σε διεθνές επίπεδο και να καθορίσουμε βέλτιστες μεθοδολογίες που θα εφαρμόσουμε αρχικά σε τοπικό και σταδιακά σε εθνικό επίπεδο. Αυτό αποτελεί άμεση προτεραιότητα δεδομένων των ραγδαίων αλλαγών που επιφέρει η κλιματική αλλαγή και το μεγάλο πρόβλημα της πλαστικής ρύπανσης που έχει ανησυχητική έκταση στον Ινδικό Ωκεανό”.",
    "Μπάσκετ: Οι ΗΠΑ συνέτριψαν 145-69 τη Νότια Κορέα και πέτυχαν ρεκόρ πόντων σε Παγκόσμιο Κύπελλο γυναικών!": "Νέο ρεκόρ πόντων όλων των εποχών σε Παγκόσμιο Κύπελλο γυναικών έκανε η εθνική ομάδα των ΗΠΑ στη νίκη της με 145-69 επί της Νότιας Κορέας, στη μεταξύ τους αναμέτρηση για τον 1ο όμιλο της διοργάνωσης, που διεξάγεται στην Αυστραλία.\n\nΤο προηγούμενο ρεκόρ πόντων κατείχε η Βραζιλία από το 1990 με 143 πόντους απέναντι στη Μαλαισία.\n\nΟι 145 πόντοι αποτελούν και ρεκόρ για την εθνική ΗΠΑ των γυναικών που δύο φορές στο παρελθόν είχαν πετύχει 119 πόντους. Κορυφαίες για τις Αμερικανίδες ήταν οι Μπριόνα Τζόουνς και Έι'τζα Ουίλσον με 24 και 20 πόντους αντίστοιχα, ενώ έξι ακόμη παίκτριες των ΗΠΑ σημείωσαν διψήφιο νούμερο πόντων.\n\nΟι ΗΠΑ ολοκλήρωσαν αήττητες τις αγωνιστικές υποχρεώσεις τους στον 1ο όμιλο του Παγκοσμίου Κυπέλλου, με τέσσερα στα τέσσερα και θα επιδιώξουν να υπερασπιστούν τον τίτλο της Παγκόσμιας Πρωταθλήτριας, ο οποίος αν έλθει θα είναι ο 11ος στην Ιστορία τους, νούμερο ρεκόρ!\n\nIf you needed any reminder who the team to beat is, Team USA 🇺🇸 made it 𝙑𝙀𝙍𝙔 clear by dropping a world record score on Korea 🤯\n\n\n\nHere are all the highlights!\n\n\n\n📺 Watch live games and extended highlights on Courtside1891 ➡️ https://t.co/AQ64de3uDo #FIBAWC pic.twitter.com/uKl1ZjfQDL — FIBA Women's Basketball World Cup (@FIBAWWC) September 26, 2022\n\nΤα πέντε υψηλότερα νούμερα πόντων σε Παγκόσμιο Κύπελλο μπάσκετ γυναικών:\n\nΕΤΟΣ ΑΡ. ΠΟΝΤΩΝ\n\n1 ΗΠΑ Κορέα 2022 145\n\n2 Βραζιλία Μαλαισία 1990 143\n\n3 Κορέα Κένυα 1994 136\n\n4 Γαλλία Τυνησία 2002 131\n\n5 Βουλγαρία Μαλαισία 1990 130",
    "MIDA & Maersk σε συνεργασία για προώθηση επενδύσεων στη Μαλαισία": "Η AP Moller-Maersk (Maersk) υπέγραψε Μνημόνιο Συνεργασίας (MOU) με την Αρχή Ανάπτυξης Επενδύσεων της Μαλαισίας (MIDA), για την προώθηση επενδύσεων υψηλής ποιότητας στη Μαλαισία ως έναν από τους κόμβους εφοδιαστικής αλυσίδας στην Ένωση Εθνών της Νοτιοανατολικής Ασίας.\n\n«Τα logistics είναι ο ακρογωνιαίος λίθος της οικονομίας της Μαλαισίας. Συνδέοντας προμηθευτές με κατασκευαστές και καταναλωτές με επιχειρήσεις, υποστηρίζουμε την ανάπτυξη διαφόρων βιομηχανιών. Επικροτώ τη Maersk για τις συνεχείς προσπάθειές της να αναλάβει πρωτοβουλίες για την ανάκαμψη της βιομηχανίας logistics», δήλωσε ο Sivasuriyamoorthy Sundara Raja, Διευθύνων Σύμβουλος της MIDA.\n\nΑξιοποιώντας τις δυνατότητες της Maersk στις υπηρεσίες logistics, μπορούμε να μετατρέψουμε τη Μαλαισία σε περιφερειακό κόμβο logistics στην Ένωση Εθνών της Νοτιοανατολικής Ασίας, ενισχύοντας περαιτέρω την ανάπτυξη υποδομών και το ελεύθερο εμπόριο», πρόσθεσε ο Sivasuriyamoorthy Sundara Raja.\n\nΗ Maersk και MIDA θα συνεργαστούν για να προσελκύσουν επενδύσεις υψηλής τεχνολογίας σε τομείς όπως η αυτοκινητοβιομηχανία, η αεροδιαστημική, οι ανανεώσιμες πηγές ενέργειας.\n\nΝα σημειωθεί ότι η Maersk Malaysia ξεκίνησε τη λειτουργία της το 1975 και σήμερα απασχολεί περισσότερους από 300 υπαλλήλους με αντιπροσωπείες σε 12 τοποθεσίες σε όλη τη χώρα.",
    "Η Generali ολοκλήρωσε την εξαγορά στις κοινοπραξίες AXA-Affin στη Μαλαισία – Asfalisinet.gr": "Η Generali ολοκλήρωσε την εξαγορά των πλειοψηφικών μετοχών στις κοινοπραξίες AXA-Affin στη Μαλαισία, και επομένως καθίσταται κορυφαία εταιρεία Γενικών Ασφαλιστών στη χώρα, σύμφωνα με τη στρατηγική της για ενίσχυση της ηγετικής της θέσης σε αγορές υψηλών δυνατοτήτων.\n\nΗ Generali έχει αποκτήσει μερίδιο 70% στην κοινοπραξία AXA Affin Life Insurance (49% από την AXA και 21% από την Affin) και μερίδιο περίπου 53% στην κοινοπραξία AXA Affin General Insurance (49,99% από την AXA και 3% από την Affin ).\n\nΟ Όμιλος αύξησε επίσης το τρέχον μερίδιό του 49% στην MPI Generali Insurans Berhad στο 100%, αποκτώντας τις μετοχές που κατέχει η Μαλαισιανή κοινοπραξία, Multi-Purpose Capital Holdings Berhad (MPHB Capital).\n\nΗ Generali σχεδιάζει να ενσωματώσει τις επιχειρήσεις της MPI Generali και της AXA Affin Generali Insurance και με την ολοκλήρωσή της θα κατέχει το 70% της συνδυασμένης δραστηριότητας. Η Affin Bank θα κατέχει το 30% τόσο των επιχειρήσεων Ζωής όσο και των Γενικών Ασφαλίσεων.\n\nΌλες οι οντότητες θα συνεχίσουν να λειτουργούν με τις τρέχουσες επωνυμίες τους έως ότου κυκλοφορήσει το ενιαίο ενιαίο εμπορικό σήμα «Generali Malaysia» στις αρχές του 2023.",
    "Γελάει η Μαλαισία με το πέναλτι που έκανε ο πρώην τού Ολυμπιακού υπέρ τού Ολυμπιακού": "Αθλητική στήλη,\n\nαποκλειστικά για χουλιγκάνους, λοβοτομημένους και κάφρους\n\n*** Χουλιγκάνοι, Λοβοτομημένοι και Κάφροι όλων των ομάδων,\n\nόλων των κομμάτων\n\nκαι όλων των θρησκειών,\n\nσάς χαιρετώ...\n\n*** Ήταν δεδομένο ότι το πειραϊκό ντέρμπι Ολυμπιακός-Ιωνικός\n\nθα προσέφερε στον φίλαθλο κόσμο έντονες συγκινήσεις\n\nκαι πως όλα θα κρίνονταν στις λεπτομέρειες.\n\nΠράγματι, οι προβλέψεις επαληθεύθηκαν...\n\nΜέχρι την ύστατη στιγμή δεν γνωρίζαμε ποιος θα ήταν ο νικητής,\n\nκαθώς μπερδευτήκαμε και με τα ρόστερς των δύο αντιπάλων·\n\nεν τέλει,\n\nβάσει αντικειμενικών κριτηρίων κατελήξαμε\n\nότι η ομάδα που είχε 6 (πρώην) παίκτες τού Ολυμπιακού στη 16άδα της ήταν ο Ιωνικός,\n\nδιότι η άλλη ομάδα που βρισκόταν στον αγωνιστικό χώρο\n\nείχε 16 (πρώην και νυν) παίκτες τού Ολυμπιακού στη 16άδα της.\n\nΕ, ομολογουμένως το «16-6» προσφέρει μία σχετική ασφάλεια στην εξαγωγή συμπερασμάτων\n\n(χωρίς, βεβαίως, να αποκλείονται όλα τα ενδεχόμενα).\n\n*** Οι φιλοξενούμενοι μπήκαν στο ματς με το μαχαίρι στα δόντια\n\nκαι από το πρώτο λεπτό επέβαλαν το παιχνίδι τους,\n\nκαταφέρνοντας με την επιβλητική παρουσία τους και με το ασίγαστο πάθος τους\n\nνα έχουν ήδη δεχθεί δύο γκολάκια πριν ολοκληρωθεί το ημίχρονο.\n\nΚι εκεί που όλα πηγαίναν’ τέλεια,\n\nένας ποδοσφαιριστής τού Ιωνικού ήρθε να αποτελέσει παραφωνία\n\nκαι να μειώσει σε 2-1 με εκπληκτικό χτύπημα φάουλ στο 49΄,\n\nδίνοντας νέα αδιαφορία στην αναμέτρηση.\n\nΜε κομμένη την ανάσα από το ακατάσχετο χασμουρητό,\n\nπαρηκολουθήσαμε έναν αγώνα μέχρις εσχάτων,\n\nόπου τα πάντα μπορούσαν να μη συμβούν·\n\nόμως, το ρευστό σκορ διατηρούταν επίμονα λόγω τής αστοχίας τού Ο.Σ.Φ.Π.,\n\nοπότε έμελλε να εξελιχθεί μπροστά μας ένα ανεπανάληπτο σατανικό σχέδιο\n\nπου επενόησε ο πρώην «ερυθρόλευκος» Βαλεριάνος\n\nώστε να οδηγήσει την επελαύνουσα ομάδα του στην ισοφάριση.\n\nΤι έκανε, λέτε, ο πανούργος..;\n\nΔιαπιστώνοντας ότι οι συμπαίκτες του χρειάζονταν μία μικρή ώθηση\n\nκαι ένα «τσικ παραπάνω» στην ψυχολογία τους\n\nπροκειμένου να έσκιζαν τα δίχτυα των γηπεδούχων για δεύτερη φορά,\n\nυπέπεσε σε πρωτοφανές πέναλτι που έκανε το Πανμαλαίσιο να σκάσει στα γέλια.\n\nΚάποιοι συνωμοσιολόγοι καναπεδάκηδες διέπραξαν το ανοσιούργημα\n\nνα προβούν σε ποταπούς υπαινιγμούς όπου κυρίαρχη ήταν η λέξη «Στοίχημα»·\n\nάλλος έκανε λόγο για «Over 3,5 goals»,\n\nάλλος έκανε λόγο για κλικαρισμένο-πονταρισμένο το «Ναι»\n\nστην επιλογή «Θα καταλογιστεί πέναλτι στον αγώνα;»,\n\nάλλος έκανε λόγο και για τα δυο μαζί.\n\nΔεν βαριέσαι·\n\nκαχύποπτοι και κακοπροαίρετοι αθρώποι πάντα θα υπάρχουν σ’ αυτήνανε τη ζωή,\n\nόπως θα υπάρχουν κι οι χαζοί που δεν αντελήφθησαν γρυ από τα τεκταινόμενα\n\n(παρεμπιπτόντως,\n\nμόλις ενεπνεύσθην τον στίχο «Στη ζωή αυτήνανε, δεν έβρεχε· τούς φτύνανε.»,\n\nαλλά δεν σάς λέω σε ποιους αναφέρομαι, διότι επαφίεμαι στην αντίληψή σας).\n\n...\n\nΟ Βαλεριάνος,\n\nβλέποντας ότι ο χρόνος λιγοστεύει δραματικά\n\nκαι πως απομένει μόλις ένα λεπτό καθυστερήσεων για το σφύριγμα τής λέξης,\n\nπαίζει όλα του τα λεφτά -όχι στο «Over 3,5 goals» ή στο «Καταλογισμός πέναλτι», αλλά…-\n\nστη σοφή ρήση «Η Ιστορία επαναλαμβάνεται…».\n\nΜύστης καθώς είναι,\n\nανασύρει στη μνήμη του την απίστευτη εξέλιξη που είχε ο αγώνας Λέστερ-Γουότφορντ το 2013,\n\nτότε που στη δεύτερη αναμέτρηση μεταξύ των δύο ομάδων\n\nμε διεκδικούμενη μία θέση στον τελικό των «play-offs» τής «Championship»,\n\nη Λέστερ είχε χάσει πέναλτι στις καθυστερήσεις των καθυστερήσεων\n\n(ο Αλμούνια ήταν ο ήρωας τερματοφύλακας που είχε κάνει διπλή επέμβαση)\n\nκαι στην αντεπίθεση η Γουότφορντ είχε σκοράρει παίρνοντας την πρόκριση.\n\nΈτσι, ο Βαλεριάνος βάζει μπρος το σατανικό σχέδιό του,\n\nευελπιστώντας ότι οι παίκτες τού Ολυμπιακού θα χάσουν το πέναλτι, θα σαστίσουν,\n\nκαι στην αντεπίθεση ο Ιωνικός θα τούς πετάξει το «τεμάχιο».\n\nΉδη στα αφτιά τού Βαλεριάνου ηχεί το πανηγυρικό αντιστασιακό σύνθημα\n\n«Γαύροι αλμούνια, αλμούνια, εσείς είστε απολιτίκ, αλλά εμείς κομμούνια.».\n\nΑμ’ έπος, αμ’ έργον, λοιπόν…\n\nΑς δούμε εν πλήρη αναπτύξει και εξελίξει, μέσα από απανωτά στοπ-καρέ,\n\nπώς ο σατανάαας Βαλεριάνος\n\n-ο οποίος, μην ξεχνάμε ότι σύμφωνα με την Ιατρική διαθέτει αγχολυτικές ιδιότητες-\n\nήταν αυταπαρνητικά και συγκινητικά αποφασισμένος να αγχώσει την πρώην ομάδα του.\n\nΔείτε την αποφασιστικότητα στο βλέμμα του,\n\nδείτε το απλωμένο χέρι του, που συνάμα επαιτεί και απαιτεί τη μοίρα,\n\nδείτε πώς έχει λοκάρει ωσάν σαρκοβόρο θεριό το θήραμά του\n\nκαι ετοιμάζεται να το κατασπαράξει εντός περιοχής…\n\nΔείτε ζωγραφισμένη στο πρόσωπό του την αδημονία να γραπώσει το θήραμα…\n\nΔείτε τη στιγμή που καταφέρνει να αγγίξει το θήραμά του,\n\nδείτε την αρχή τού τέλους για το άμοιρο το άθλημα…\n\nΔείτε το πλονζόν που κάνει,\n\nθυμίζοντας τις υστερικές groupies που έσκιζαν τα ρούχα τού Έλβις Πρίσλεϊ.\n\nΕίναι προφανές\n\nότι θέλει κομμάτια ΚΑΙ από τη φανέλα, ΚΑΙ από το σορτ(σ)άκι τού «Έλβις» Ραντζέλοβιτς.\n\nΔείτε τη συγκλονιστική ικεσία που παραπέμπει ευθέως\n\nστη σκηνή από το ερωτικό δράμα «Όλγα, αγάπη μου»,\n\nόπου ο Φαίδωνας Γεωργίτσης πέφτει στα πόδια τής Ζωής Λάσκαρη\n\nκαι την εκλιπαρεί να μην τον εγκαταλείψει…\n\nΔείτε τον καλλιτεχνικό στροβιλισμό,\n\nο οποίος δημιουργεί ένα ανεπανάληπτο θέαμα για τον επισκέπτη…\n\nΚαι τέλος,\n\nδείτε τον Βαλεριάνο να στρέφεται -εν μέσω τής ηδονικής δίνης- προς τον διαιτητή,\n\nτραγουδώντας τον στίχο «Θα πάω κι ας μού βγει και σε παρολί…».\n\nΘΑΥΜΑΣΜΟΣ.\n\nΜόνο θαυμασμός για αυτόν τον -καθάριο σαν τα νερά τού Σκαραμαγκά- ποδοσφαιριστή.\n\nΜόνο θαυμασμός για το ευφυέστατο σχέδιό του,\n\nτο οποίο επέτυχε απολύτως στο πρώτο από τα δύο σκέλη του,\n\nκαθώς το εξόφθαλμο πέναλτι καταλογίστηκε ακαριαία.\n\nΚαι αν δεν ήταν κι αυτός ο άτιμος ο Ελ Αραμπί να ευστοχήσει στην εκτέλεση,\n\nθα είχαμε σίγουρα την «Επανάληψη τής Ιστορίας»,\n\nθα είχαμε σίγουρα την «Επανάληψη τού Θαύματος».\n\nΔεν πειράζει· κάποιαν άλλη φορά.\n\nΤαλαιπωρημένη χώρα η Μαλαισία,\n\nταλαιπωρημένοι άνθρωποι οι Μαλαισιανοί,\n\nας γελάσει λίγο το χειλάκι τους.\n\nΚι όπως πληροφορούμεθα, η συμπαθής ασιατική χώρα\n\n-ανταποδίδοντας τον αφειδή γέλωτα\n\nπου τής προσέφερε ο πρώην αμυντικός τού Ολυμπιακού και νυν επιθετικός τού Ολυμπιακού\n\n(εεε…, νυν αμυντικός τού Ιωνικού, ήθελα να πω)-\n\nετοιμάζεται να χρίσει τον Βαλεριάνο ως επίτιμο πολίτη της,\n\nενώ θα τού απονεμηθεί πάραυτα και το «Χρυσό Κλειδί» τής πρωτεύουσας Κουάλα-Λουμπούρ\n\n(άσχετη σύμπτωση: η «Κουάλα-Λουμπούρ» κάνει ρίμα με το «Noor»).\n\nΩς εκ τούτων,\n\nο καλύτερος τρόπος για να ολοκληρωθεί ετούτο το οδοιπορικό\n\nστην επίδραση που έχει ο (κάθε) Βαλεριάνος στο νευρικό σύστημα των Ελλήνων φιλάθλων,\n\nείναι να διασκευάσουμε το περίφημο τραγούδι τού Βασίλη Παπακωνσταντίνου:\n\n«Χαιρετίσματα, λοιπόν, στη Μαλαισία,\n\nεγώ κρατάω την Ουσία κι ονειρεύομαι…»!\n\nΟ Αθλητάμπουρας",
    "Με μεγάλη επιτυχία διοργανώθηκε το 7ο International Action Art Fair": "Με μεγάλη επιτυχία διοργανώθηκε το 7ο International Action Art Fair στην πόλη της Αθήνας, στην Ελλάδα, 16-21/9/2022, από τον διεθνή οργανισμό International Action Art, με την υποστήριξη του Ομίλου για την UNESCO Πειραιώς και Νήσων.\n\nΣτην έβδομη κατά σειρά εικαστική αυτή συνάντηση συμμετείχαν σημαντικοί καλλιτέχνες από Ελλάδα, Κύπρο, Κατάρ, Ιράν, Μπαχρέιν, Κουβέιτ, Μπαγκλαντές, Μαλαισία, Γεωργία, Ουκρανία, Γερμανία, Ρουμανία, Ινδία, Αίγυπτο, Αρμενία, Καναδά, Χιλή, Παραγουάη, Κούβα, Γαλλία, Εσθονία, Λετονία, Νορβηγία, Σουηδία, Κιργιστάν, Ουζμπεκιστάν, Τυνησία, Μεξικό, Καμερούν, Λιβύη και Βουλγαρία με σκοπό τον διάλογο μεταξύ καλλιτεχνών από διαφορετικές χώρες του κόσμου και την προβολή της χώρας μας και των ανθρώπων των τεχνών σε χώρες του εξωτερικού.\n\nΚαθημερινά το πρόγραμμα περιελάμβανε workshops, masterclasses από τους εικαστικούς κα Χαρά Κροκίδη και κο Κωνσταντίνο Φάη, ενώ πραγματοποιήθηκε έκθεση των έργων τους στο νέο κέντρο πολιτισμού και εκπαίδευσης «Μαριάννα Β. Βαρδινογιάννη», του Ομίλου για την UNESCO Πειραιώς και Νήσων. Παράλληλα, πραγματοποιήθηκαν περιηγήσεις σε σημαντικά μνημεία και οι καλλιτέχνες επισκέφθηκαν τον Ιερό Βράχο και το Μουσείο της Ακρόπολης, την Πλάκα, το Μοναστηράκι, το Σύνταγμα, τον Εθνικό κήπο και διάφορα άλλα μέρη του ιστορικού κέντρου των Αθηνών και του Πειραιά, από όπου πολλοί εμπνεύστηκαν στα έργα τους.\n\nΣτο επίσημο καλωσόρισμα των εικαστικών ο Πολιτιστικός Σύλλογος Γυναικών Λιβαδειάς παρουσίασε ένα πλούσιο παραδοσιακό χορευτικό πρόγραμμα, ενώ την επίσημη έναρξη έκανε με χαιρετισμό του ο Πρόεδρος του Ομίλου για την UNESCO Πειραιώς και Νήσων και Γενικός Πρόεδρος του International Action Art, Ιωάννης Μαρωνίτης βάζοντας στο επίκεντρο τον διάλογο των πολιτισμών των λαών και τονίζοντας πως ο Πολιτισμός ενώνει. Στην τελετή λήξης συμμετείχε παρουσιάζοντας χορούς από την Ήπειρο ο Πανηπειρωτικός Σύνδεσμος Ελευσίνας. Το παρών έδωσαν εξέχοντα πρόσωπα του πολιτικού και πολιτιστικού χώρου. Τα masterclasses πραγματοποιήθηκαν\n\nΟι καλλιτέχνες που συμμετέχουν στα International Action Art Fairs συνεργάζονται σε διαφορετικά μέρη και διαφορετικές γλώσσες. Οι καλλιτέχνες από όλο τον κόσμο εκφράζουν μέσα από τις δημιουργίες τους τον πολιτισμό τους, την εθνική τους ταυτότητα, την προσωπική τους εμπειρία, τις τοπικές τους επιρροές, τα ήθη και τα έθιμά τους. Μέσα από τις καλλιτεχνικές αυτές δραστηριότητες προσπαθούμε επίσης να χτίσουμε στο μυαλό των ανθρώπων μια κουλτούρα ειρήνης και μη βίας, σύμφωνα με τους στόχους βιώσιμης ανάπτυξης του ΟΗΕ.\n\nΑκολουθήστε το στο Google News και μάθετε πρώτοι όλες τις ειδήσεις.",
    "Μαλαισία: 1.971 οι νέες μολύνσεις και τρεις θάνατοι εξαιτίας του κορωνοϊού": "Τα ενεργά κρούσματα υπολογίζονται σε 26.949\n\nΤο υπουργείο Υγείας της Μαλαισίας ανακοίνωσε σήμερα ότι το προηγούμενο 24ωρο άλλοι τρεις ασθενείς έχασαν τη ζωή τους εξαιτίας επιπλοκών του κορωνοϊού και επιβεβαιώθηκαν 1.971 νέα κρούσματα του κορωνοϊού.\n\nΟ απολογισμός των θυμάτων της πανδημίας στη χώρα αυτή των 33 εκατομμυρίων κατοίκων έχει ανέλθει σε 36.277 επί συνόλου 4.803.624 μολύνσεων.\n\nΤα ενεργά κρούσματα υπολογίζονται σε 26.949.\n\nΣε μονάδες εντατικής θεραπείας (ΜΕΘ) νοσηλεύονται 69 ασθενείς με κορωνοϊό, εκ των οποίων οι 49 είναι διασωληνωμένοι.\n\nΣύμφωνα με τα επίσημα στοιχεία, έχει εμβολιαστεί πλήρως κατά του κορωνοϊού το 86% του πληθυσμού και το 49,7% έχει λάβει αναμνηστικές δόσεις.\n\nΜε πληροφορίες από ΑΠΕ-ΜΠΕ\n\n(Φωτογραφία αρχείου Pexels)",
    "Η Μαλαισία θέλει σλοβακικά αυτοκινούμενα πυροβόλα EVA": "Σύμφωνα με δημοσίευμα της ιστοσελίδας «Institute for Central Europe», η Μαλαισία ενδιαφέρεται και θέλει να αποκτήσει τα σλοβακικά αυτοκινούμενα πυροβόλα EVA των 155 χιλιοστών. Η Μαλαισία ενδιαφέρεται για 16-19 πυροβόλα. Το EVA αναπτύχθηκε το 2015 και ενσωματώνει κάνη 155/52 χιλιοστών. Μπορεί να τοποθετηθεί σε όχημα 6 x 6 ή 8 x 8. Επιτυγχάνει μέγιστο βεληνεκές 41 χιλιόμετρα, μέγιστο ρυθμό βολής πέντε βλήματα το λεπτό ή 13 βλήματα το λεπτό για τρία λεπτά και έχει αναχορηγία 24 βλημάτων.",
    "Ινδός μετανιώνει πικρά που κέρδισε το λαχείο": "Φωτογραφία αρχείου. gawrav via Getty Images\n\nΈνας Ινδός που κέρδισε το λαχείο δηλώνει ότι τον κατακλύζουν τόσα αιτήματα να παρέχει οικονομική βοήθεια μετά την νίκη του που μετανιώνει που πήρε το τζάκποτ, δημοσιεύει σε άρθρο του το BBC.\n\nΟ Ανούπ, ένας οδηγός αυτοκινήτων από τη νότια πολιτεία της Κεράλα στην Ινδία, κέρδισε 250 εκατομμύρια ρουπίες (3,06 εκατομμύρια δολάρια) σε μια λοταρία της πολιτειακής κυβέρνησης νωρίτερα τον Σεπτέμβριο. Μια εβδομάδα αργότερα, δημοσίευσε ένα βίντεο ζητώντας από αγνώστους να σταματήσουν να ενοχλούν αυτόν και την οικογένειά του.\n\nΔιαφήμιση\n\nΣε αυτό μεταξύ άλλων δηλώνει «Μακάρι να μην είχα κερδίσει», ενώ λέει «Το τρίτο βραβείο μπορεί να ήταν καλύτερο». Ο Ανούπ προσθέτει στο βίντεο ότι σκέφτεται να μετακομίσει για να ξεφύγει από το ανυπόφορο δημόσιο «ενδιαφέρον».\n\nΌταν κέρδισε το βραβείο -το υψηλότερο που προσφέρθηκε ποτέ στην πολιτεία για λαχειοφόρο αγορά- έγινε πρωτοσέλιδο σε εθνικό επίπεδο. Αγόρασε λαχνό στις 17 Σεπτεμβρίου - μια μέρα πριν πετάξει στη Μαλαισία για δουλειά - σπάζοντας τον κουμπαρά του γιου του.\n\nΜετά τα νέα για τη νίκη του, η οικογένειά του έλαβε μεγάλη προσοχή από τα μέσα ενημέρωσης. «Χάρηκα πάρα πολύ όταν κέρδισα», λέει στο πρόσφατο βίντεο του. «Υπήρχε κόσμος και κάμερες στο σπίτι και ήμασταν χαρούμενοι». Αλλά η κατάσταση σύντομα ξέφυγε από τον έλεγχο,συνεχίζει.\n\n«Δεν μπορώ να φύγω από το σπίτι, δεν μπορώ να πάω πουθενά. Το παιδί μου είναι άρρωστο και δεν μπορώ να το πάω στο γιατρό». Ο Ανούπ - ο οποίος θα λάβει 150 εκατομμύρια ρουπίες, αφού από το ποσό αφαιρεθούν οι κρατικοί φόροι - λέει ότι οι άνθρωποι αρχίζουν να καταφτάνουν στο σπίτι του κάθε πρωί.\n\nΔιαφήμιση\n\n«Το μόνο που μπορώ να πω σε όλους είναι ότι δεν έχω πάρει χρήματα ακόμα. Κανείς δεν φαίνεται να καταλαβαίνει το πρόβλημά μου, όσες φορές κι αν το πω», λέει.",
    "Ένα ιστορικό ρεκόρ κυνηγάει ο Μέσι με την Αργεντινή": "intime.gr\n\nOnsports Team\n\nΟ Μέσι με γκολ στο ματς της Αργεντινής κόντρα στη Τζαμάικα, θα ισοφαρίσει ένα σπουδαίο ρεκόρ.\n\nΈνα νέο ιστορικό επίτευγμα κυνηγάει ο Λιονέλ Μέσι, όταν τα ξημερώματα της Τετάρτης (28/9), αντιμετωπίσει σε φιλικό παιχνίδι, με την Αργεντινή την Τζαμάικα στο Νιου Τζέρσεϊ, όπως αναφέρει η εξειδικευμένη ιστοσελίδα της Αργεντινής, Marketing Registrado.\n\nΟ Αργεντινός επιθετικός διεθνής της Παρί Σεν Ζερμέν, ο οποίος ετοιμάζεται να παίξει το πέμπτο του Παγκόσμιο Κύπελλο στο Κατάρ, αφού σημείωσε δύο γκολ στο φιλικό με την Ονδούρα (3-0), βρίσκεται τώρα ένα βήμα πριν την είσοδο στο βάθρο των κορυφαίων σκόρερ εθνικών ομάδων όλων των εποχών.\n\nΈφτασε τα 88 γκολ φορώντας τη φανέλα της ομάδας της Αργεντινής και χρειάζεται ένα ακόμα εναντίον της Τζαμάικα για να ισοφαρίσει τον Μοκχτάρ Νταχαρί από τη Μαλαισία, ο οποίος μεταξύ 1973 και 1985 σημείωσε 89 γκολ.\n\nΟ Κριστιάνο Ρονάλντο είναι αυτός που καταλαμβάνει την πρώτη θέση σε αυτό το βάθρο σήμερα με 117 γκολ, μπροστά από τον Ιρανό Αλί Νταεί, που έχει 109 γκολ.",
    "Η σημαντική λεπτομέρεια στο συμβόλαιο του Αουγκούστο": "Ο Ντόουγκλας Αουγκούστο υπέγραψε νέο συμβόλαιο, που τον δένει με τον ΠΑΟΚ μέχρι το καλοκαίρι του 2026, κάτι που σημαίνει πως αν το εξαντλήσει, θα έχει συμπληρώνει επτά χρόνια στον Δικέφαλο.\n\nΜια σημαντική λεπτομέρεια στο νέο συμβόλαιο του Βραζιλιάνου έχει να κάνει με την απουσία ρήτρας εξαγοράς. Ο ΠΑΟΚ θέλησε και πέτυχε να μην υπάρχει ρήτρα στο συμβόλαιό του, κάτι που σημαίνει πως οι «ασπρόμαυροι» είναι εκείνοι που έχουν τον πρώτο και τον τελευταίο λόγο σε περίπτωση ύπαρξης ενδιαφέροντος για τον ποδοσφαιριστή.\n\nΟι ρήτρες είναι κάτι που συνήθως ζητούν οι ποδοσφαιριστές έτσι ώστε να υπάρχει μια προκαθορισμένη τιμή εξαγοράς τους. Οι άνθρωποι του ΠΑΟΚ δεν ήθελαν να βάλουν ρήτρα στο συμβόλαιο του Αουγκούστο και ο ποδοσφαιριστής αποδέχθηκε αυτό τον όρο.",
    "Ethereum: «Πράσινη» στροφή για το δεύτερο μεγαλύτερο κρυπτονόμισμα": "Σε θεαματική μείωση κατά 99% της ενέργειας που καταναλώνει πρόκειται να προχωρήσει το Ethereum, το δεύτερο μεγαλύτερο κρυπτονόμισμα παγκοσμίως, μέσω μια «αναβάθμισης λογισμού», όπως αναφέρει το Reuters. Και η κίνηση αυτή ασκεί ήδη πίεση στο Bitcoin, να προχωρήσει σε μια αντίστοιχη ενέργεια.\n\nΗ αλλαγή αυτή έρχεται εν μέσω αυξανόμενης συζήτησης σχετικά με τις περιβαλλοντικές επιπτώσεις των κρυπτονομισμάτων, καθώς πρόκειται για μια τεχνολογία που βασίζεται στην κατανάλωση ενέργειας για να εξασφαλιστεί υπολογιστική και επεξεργαστική ισχύς.\n\nΕξοικονόμηση ενέργειας κατά 99%\n\nΥπολογίζεται ότι η «πράσινη» στροφή του Ethereum θα μπορούσε να μειώσει την ενέργεια που καταναλώνει κατά περισσότερο από 99%. Σήμερα θεωρείται ότι το δεύτερο δημοφιλέστερο ψηφιακό νόμισμα καταναλώνει ετησίως περίπου 6 γιγαβάτ, ενέργεια που είναι αρκετή για να τροφοδοτήσει περισσότερα από 1 εκατομμύριο σπίτια στις ΗΠΑ.\n\nΗ αυξανόμενες επικρίσεις που δέχονται τα κρυπτονομίσματα για το περιβαλλοντικό τους αποτύπωμα έχει ως αποτέλεσμα να επιβάλλονται σταδιακά ορισμένοι περιορισμοί. Στις ΗΠΑ, η πολιτεία της Νέας Υόρκης εξετάζει το ενδεχόμενο επιβολής μορατόριουμ σε ορισμένα είδη mining, ενώ γερουσιαστές πιέζουν τις εταιρείες να αποκαλύψουν τις επιπτώσεις των κρυπτονομισμάτων στο κλίμα.\n\nΚαταναλώνει όσο η Μαλαισία!\n\nΣύμφωνα με το Reuters, ερευνητές του Πανεπιστημίου του Κέιμπριτζ εκτιμούν ότι το δίκτυο του Bitcoin χρησιμοποιεί περίπου 100 τεραβατώρες ηλεκτρικής ενέργειας ετησίως, περίπου όσο καταναλώνει η Μαλαισία ή η Σουηδία.\n\nΔιαβάστε επίσης: Η ψηφιακή τράπεζα Revolut λαμβάνει έγκριση για υπηρεσίες crypto\n\nΟι υπερασπιστές του Bitcoin θεωρούν άδικη την κριτική για την κατανάλωση ενέργειας, παραθέτοντας πρόσφατη έκθεση του Λευκού Οίκου στην οποίαν αναφέρεται ότι το κυρίαρχο κρυπτονόμισμα ευθύνεται για ένα ποσοστό της τάξης του 0,09% έως 1,7% της συνολικής κατανάλωσης ηλεκτρικής ενέργειας στις ΗΠΑ.\n\nΟμάδες του κλάδου έχουν δημοσιεύσει στοιχεία που δείχνουν ότι περισσότερο από το ήμισυ της ενέργειας που χρησιμοποιούν οι miners προέρχεται από ανανεώσιμες πηγές και λένε ότι ο κλάδος έχει τη δυνατότητα να βοηθήσει στην επέκταση των δικτύων ανανεώσιμων πηγών ενέργειας.\n\nΣκεπτικισμός στο Bitcoin\n\nΣε κάθε περίπτωση, μετά την «πράσινη» στροφή του Ethereum τα βλέμματα στρέφονται πλέον στο Bitcoin – στους κόλπους του οποίου όμως υπάρχει σκεπτικισμός για την αλλαγή προς έναν νέο, «οικολογικό» μηχανισμό κρυπτογράφησης.\n\nΗ Margot Paez, συνεργάτης του Bitcoin Policy Institute, μιας δεξαμενής σκέψης υπέρ του Bitcoin, αναγνωρίζει ότι η αλλαγή του κώδικα του Ethereum θα οδηγήσει πιθανότατα σε μεγαλύτερη πίεση στο Bitcoin να κάνει μια παρόμοια αλλαγή.\n\nΌμως, σύμφωνα με το Reuters, η ίδια υποστηρίζει ότι μια στροφή αντίστοιχη με του δεύτερου δημοφιλέστερου κρυπτονομίσματος σημαίνει ότι «δίνεις λιγότερη αξία στην ικανότητα να ασφαλίζεις το δίκτυό σου με τρόπο που να μην ευνοεί τους ισχυρότερους «παίκτες» του χώρου.",
    "Ποιες χώρες εξακολουθούν να έχουν μοναρχία;": "Στον απόηχο του θανάτου της βασίλισσας Ελισάβετ Β’, το ζήτημα της μοναρχίας τίθεται έντονα στο επίκεντρο. Και επειδή προκύπτουν και παρεξηγήσεις, ας θυμηθούμε λίγο ποιες είναι οι χώρες στις οποίες εξακολουθεί να υφίσταται ο θεσμός αυτός. Και είναι αλήθεια πως δεν είναι λίγες: συνολικά 43 χώρες έχουν ακόμα μονάρχες κάποιου είδους.\n\nΤύποι Μοναρχιών\n\nΜονάρχης με την απλούστερη έννοια είναι ο βασιλιάς, η βασίλισσα, ο εμίρης ή ο σουλτάνος ​​μιας χώρας και ούτω καθεξής. Αλλά ας ξεκινήσουμε αναλύοντας τις διακρίσεις μεταξύ των τύπων μοναρχιών που υπάρχουν σήμερα. Γενικά, υπάρχουν τέσσερα είδη:\n\n1. Συνταγματική Μοναρχία\n\nΟ μονάρχης μοιράζεται την εξουσία με μια συνταγματικά θεμελιωμένη κυβέρνηση. Σε αυτή την κατάσταση, ο μονάρχης, ενώ έχει τελετουργικά καθήκοντα και ορισμένες ευθύνες, δεν έχει καμία πολιτική εξουσία. Για παράδειγμα, ο μονάρχης του Ηνωμένου Βασιλείου πρέπει να υπογράψει όλους τους νόμους για να τους κάνει επίσημους, αλλά δεν έχει την εξουσία να τους αλλάξει ή να απορρίψει νέους νόμους.\n\nΑκολουθούν μερικά παραδείγματα χωρών με συνταγματικές μοναρχίες:\n\nΙαπωνία\n\nΔανία\n\nΗνωμένο Βασίλειο\n\n2. Απόλυτη Μοναρχία\n\nΟ μονάρχης έχει πλήρη και απόλυτη πολιτική εξουσία. Μπορεί να τροποποιήσει, να απορρίψει ή να δημιουργήσει νόμους, να εκπροσωπήσει τα συμφέροντα της χώρας στο εξωτερικό, να διορίσει πολιτικούς ηγέτες και ούτω καθεξής.\n\nΑκολουθούν μερικά παραδείγματα χωρών με απόλυτες μοναρχίες:\n\nΣαουδική Αραβία\n\nΠόλη του Βατικανού\n\nΕσουατίνι (παλαιότερα γνωστή ως Σουαζιλάνδη)\n\n3. Ομοσπονδιακή Μοναρχία\n\nΟ μονάρχης υπηρετεί ως ηγέτης με διακοσμητικό ρόλο μίας ομοσπονδίας κρατών που έχουν τις δικές τους κυβερνήσεις, ή ακόμα και μοναρχίες.\n\nΑκολουθούν μερικά παραδείγματα χωρών με ομοσπονδιακές μοναρχίες:\n\nΗνωμένα Αραβικά Εμιράτα\n\nΜαλαισία\n\nΗ Μαλαισία αποτελεί μια μοναδική μορφή ομοσπονδιακής μοναρχίας. Κάθε πέντε χρόνια, οι βασιλικοί ηγέτες κάθε πολιτείας επιλέγουν μεταξύ τους ποιος θα είναι ο μονάρχης ή ο “Yang di-Pertuan Agong”, της Μαλαισίας και των αντίστοιχων πολιτειών. Επιπλέον, η μοναρχία είναι επίσης συνταγματική, επιτρέποντας σε ένα δημοκρατικά εκλεγμένο σώμα να κυβερνά.\n\n4. Μικτή Μοναρχία\n\nΑυτή είναι μια κατάσταση όπου ένας απόλυτος μονάρχης μπορεί να διαιρεί τις εξουσίες με διαφορετικούς τρόπους, αναλόγως τη χώρα.\n\nΑκολουθούν μερικά παραδείγματα χωρών με μικτές μοναρχίες:\n\nΙορδανία\n\nΜαρόκο\n\nΛιχτενστάιν\n\nΕίναι ενδιαφέρον ότι το Λιχτενστάιν είναι η μόνη ευρωπαϊκή μοναρχία που εξακολουθεί να ασκεί αυστηρή αγνική πρωτογένεια. Στην αγνική πρωτογένεια, ο βαθμός συγγένειας καθορίζεται με τον εντοπισμό της καταγωγής από τον πλησιέστερο κοινό πρόγονο μέσω των αρσενικών προγόνων, αποκλείοντας ουσιαστικά τις γυναίκες της οικογένειας.\n\nΒασιλιάδες, Βασίλισσες, Αυτοκράτορες και Σουλτάνοι ανά τον κόσμο\n\nΑπό τη Γαλλική Επανάσταση, το μέλλον της μοναρχίας στον κόσμο ήταν κάπως αβέβαιο. Μόλις το 2008, κομμουνιστές επαναστάτες στο Νεπάλ ανέτρεψαν τη μοναρχία τους για να δημιουργήσουν μια δημοκρατία. Ωστόσο, παρά τους τελευταίους αιώνες ανατροπής των βασιλιάδων, υπάρχουν 43 μοναρχίες στον κόσμο σήμερα. 13 βρίσκονται στην Ασία, 12 στην Ευρώπη, 10 στη Βόρεια Αμερική, 5 στην Ωκεανία και 3 στην Αφρική. Δεν υπάρχουν μοναρχίες στη Νότια Αμερική.\n\nΕίναι ίσως σημαντικό να σημειωθεί ότι υπάρχουν μεν 43 μοναρχίες, αλλά υπάρχουν μόνο 28 μονάρχες. Η βασίλισσα Ελισάβετ II του Ηνωμένου Βασιλείου ήταν βασίλισσα 15 άλλων Βασιλείων της Κοινοπολιτείας που αποτελούσαν παλαιότερα τη Βρετανική Αυτοκρατορία, μια θέση που τώρα έχει αναλάβει ο γιος της και νυν μονάρχης, ο βασιλιάς Κάρολος Γ’.\n\nΟι συνταγματικές μοναρχίες είναι αναμφίβολα η πιο δημοφιλής μορφή βασιλικής ηγεσίας στη σύγχρονη εποχή, αποτελώντας σχεδόν το 70% όλων των μοναρχιών. Αυτή η κατάσταση επιτρέπει σε δημοκρατικά εκλεγμένες κυβερνήσεις να κυβερνούν τη χώρα, ενώ ο μονάρχης εκτελεί τελετουργικά καθήκοντα.\n\nΟι περισσότεροι μονάρχες είναι κληρονομικοί, κληρονομώντας τη θέση τους από τύχη που γεννήθηκαν στη συγκεκριμένη οικογένεια, αλλά είναι ενδιαφέρον ότι ο Γάλλος πρόεδρος, Εμμανουέλ Μακρόν, υπηρετεί πρακτικά και ως Συμπρίγκιπας της Ανδόρας.\n\nΜια άλλη μοναδική περίπτωση είναι ο Πάπας Φραγκίσκος του Βατικανού, ο οποίος έχει απόλυτη εξουσία στη μικρή ανεξάρτητη πόλη ⁠- μία θέση που κατέκτησε χάρη σε μια εκλογική διαδικασία γνωστή ως παπικό κονκλάβιο.\n\nΟ Ρόλος των Μοναρχιών\n\nΜία από τις πιο αξιοσημείωτες και διάσημες σύχγρονες μοναρχίες είναι αυτή της οικογένειας της βασίλισσας Ελισάβετ Β’. Ο βασιλιάς Κάρολος Γ΄ έχει πλέον ανέβει στον θρόνο της χώρας, γεγονός που τον καθιστά αρχηγό κράτους σε 15 έθνη, συμπεριλαμβανομένων του Καναδά, της Αυστραλίας και της Νέας Ζηλανδίας.\n\nΠολλοί εντοπίζουν το όφελος της μοναρχίας στην ύπαρξη μιας σταθερής και συνεπούς μορφής παράδοσης και ευπρέπειας στην κεφαλή του κράτους.\n\nΗ βασιλική οικογένεια της Ιαπωνίας ήταν ένα χαρακτηριστικό παράδειγμα σταθερότητας, αφού βασίλευσε στη χώρα για περισσότερα από 2.600 χρόνια κάτω από την ίδια κληρονομική γραμμή.\n\nΤο μέλλον της μοναρχίας\n\nΟρισμένοι ισχυρίζονται, ωστόσο, ότι δεν υπάρχει καμία λειτουργία της μοναρχίας στη σύγχρονη εποχή, και τα παράπονα για τον τεράστιο πλούτο και την εξουσία των μοναρχιών διογκώνονται.\n\nΓια παράδειγμα, σύμφωνα με την ολλανδική κυβέρνηση, ο προϋπολογισμός του Βασιλιά Willem-Alexander για το 2022, που χρηματοδοτείται από το κράτος και, επομένως, από τους φορολογούμενους, ξεπερνά τα 48 εκατομμύρια ευρώ.\n\nΠέρα από τη φορολογική επιβάρυνση, στην περίπτωση των απόλυτων μοναρχιών υπάρχει συνήθως έλλειψη πολιτικών ελευθεριών και ορισμένων δικαιωμάτων. Η Σαουδική Αραβία, για παράδειγμα, δεν έχει εθνικές εκλογές. Αντί για αυτές, ο βασιλιάς της, Σαλμάν μπιν Αμπντουλαζίζ Αλ Σαούντ, έχει ισόβια εξουσία, διορίζει ο ίδιος το υπουργικό συμβούλιο και ψηφίζει νόμους με βασιλικό διάταγμα.\n\nΟ θάνατος της βασίλισσας Ελισάβετ, ωστόσο, μπορεί να επιφέρει αλλαγές για πολλούς από τους βασιλικά διοικούμενους του κόσμου. Μετά την απομάκρυνσή της από τo Μπαρμπάντος ως αρχηγού κράτους το 2021, έξι άλλα κράτη της Καραϊβικής εξέφρασαν την επιθυμία να κάνουν το ίδιο, και συγκεκριμένα:\n\nΜπελίζ\n\nΜπαχάμες\n\nΤζαμάικα\n\nΓρενάδα\n\nΑντίγκουα και Μπαρμπούντα\n\nΣεντ Κιτς και Νέβις\n\nΤο μέλλον της μοναρχίας στον 21ο αιώνα σίγουρα δεν είναι εγγυημένο.\n\nΜε πληροφορίες από: Visual Capitalist, Infoplease, Statista",
    "Το τουρκικό ΥΠΕΞ κάλεσε τον Έλληνα πρέσβη για εξηγήσεις - Η απάντηση της Αθήνας": "Ο Έλληνας πρέσβης στην Άγκυρα κλήθηκε για εξηγήσεις από το τουρκικό υπουργείο Εξωτερικών, σύμφωνα με την τουρκική εφημερίδα Hurriyet, η οποία αναφέρει ότι \"ζητήθηκε από την Ελλάδα να βάλει τέλος στις παραβιάσεις της στα νησιά\".\n\nΗ Τουρκία διαμαρτυρήθηκε ενώπιον της Ελλάδας και των Ηνωμένων Πολιτειών για την ανάπτυξη τεθωρακισμένων οχημάτων στη Λέσβο και τη Σάμο. \"Ο Έλληνας πρέσβης στην Άγκυρα κλήθηκε να βάλει τέλος στις παραβιάσεις στα νησιά και να αποκαταστήσει το μη στρατιωτικό καθεστώς\" τονίζει η εφημερίδα.\n\nΣτη Hürriyet γίνεται λόγος για \"σκανδαλώδη αποστολή\" τεθωρακισμένων, που δώρıσαν οι ΗΠΑ, σε \"νησιά με μη στρατιωτικό καθεστώς\". Πέραν αυτού η εφημερίδα παραδέχεται χωρίς καμία αιδώ ότι κατασκόπευσε τα νησιά της Ελλάδας με μη επανδρωμένα μαχητικά: \"Μη επανδρωμένα αεροσκάφη των Τουρκικών Ενόπλων Δυνάμεων (TSK), που πραγματοποίησαν αποστολές στο Αιγαίο, αποκάλυψαν ότι η Ελλάδα είχε στείλει τεθωρακισμένα στρατιωτικά οχήματα που δώρισαν οι ΗΠΑ στη Λέσβο και τη Σάμο, τα νησιά με μη στρατιωτικό καθεστώς\".\n\n\"Αυτά τα γεγονότα στις 18 Σεπτεμβρίου και 21 Σεπτεμβρίου αποτελούν την πιο ξεκάθαρη ένδειξη ότι η Ελλάδα συνεχίζει να εξοπλίζει τα νησιά κοντά στην Τουρκία και να παραβιάζει το καθεστώς\" τονίζει η Hürriyet.\n\nΗ απάντηση της Αθήνας\n\nΑπαντώντας σε σχετικό διάβημα, στο οποίο προέβη νωρίτερα σήμερα η τουρκική πλευρά προς τον Έλληνα πρέσβη στην Άγκυρα Χριστόδουλο Λάζαρη, η ελληνική πλευρά απέρριψε στο σύνολό τους τις τουρκικές αιτιάσεις, καθώς είναι παντελώς αβάσιμες και δεν συνάδουν με το Διεθνές Δίκαιο, αναφέρουν διπλωματικές πηγές.\n\nΣημειώνουν πως ο Έλληνας πρέσβης υπογράμμισε ότι οι ελληνικές θέσεις έχουν αναπτυχθεί ενδελεχώς στις δύο επιστολές που εστάλησαν στον Γενικό Γραμματέα του ΟΗΕ. Επίσης, καθιστούν σαφές πως η Ελλάδα σέβεται απολύτως τις υποχρεώσεις της που απορρέουν από τη Συνθήκη της Λωζάννης.\n\nΌπως αναφέρουν οι ίδιες πηγές, ο πρέσβης μας στην Άγκυρα επισήμανε ότι δεν είναι η Ελλάδα η χώρα η οποία απειλεί με πόλεμο τη γείτονα της (casus belli), ούτε έχει συγκεντρώσει τον μεγαλύτερο αποβατικό στόλο στα παράλια της, όπως έχει κάνει η Τουρκία. Προσέθεσε, ότι η Τουρκία συνεχίζει να παραβιάζει την κυριαρχία της Ελλάδας, με τις συνεχείς παραβιάσεις του εναερίου χώρου, καθώς και τις υπερπτήσεις άνωθεν ελληνικού εδάφους.",
    "H NASA αποσύρει τον πύραυλο της αποστολή Artemis από την πλατφόρμα λόγω του τυφώνα Ίαν": "Η αμερικανική διαστημική υπηρεσία (NASA) γνωστοποίησε σήμερα ότι θα αποσύρει τον πύραυλο SLS (Space Launch System) από την πλατφόρμα εκτόξευσης στη Φλόριντα για να τον προστατεύσει από τον επερχόμενο τυφώνα Ίαν, ο οποίος αναμένεται να πλήξει το Διαστημικό Κέντρο Κένεντι τις επόμενες ημέρες.\n\nΗ απόσυρση του διαστημικού πυραύλου από την πλατφόρμα εκτόξευσης και η μεταφορά του στο κτίριο συναρμολόγησης (περίπου 8 χιλιόμετρα μακρύτερα) είναι μια περίπλοκη διαδικασία για την οποία απαιτούνται 8-11 ώρες.\n\nΗ μη επανδρωμένη αποστολή Artemis 1 στη Σελήνη έχει ήδη αναβληθεί δύο φορές λόγω διαρροής καυσίμων. Πρόσφατες δοκιμές έδειξαν ότι οι μηχανικοί της NASA επιδιόρθωσαν τη βλάβη, αλλά οι προβλέψεις των μετεωρολόγων ενόψει της έλευσης του τυφώνα Ίαν στη Φλόριντα προκάλεσαν ανησυχία για το κατά πόσο ο διαστημικός πύραυλος θα μπορούσε να αντέξει τους ισχυρούς ανέμους.\n\nΠηγή: ΑΜΠΕ",
    "Απώλειες για τρίτη διαδοχική συνεδρίαση στην Ασία": "Υποχωρούν για τρίτη διαδοχική συνεδρίαση τα ασιατικά χρηματιστήρια την Παρασκευή μετά τις μαζικές αυξήσεις επιτοκίων σε Ασία και Ευρώπη που ακολούθησαν την απόφαση της αμερικανικής Federal Reserve την Τετάρτη να αυξήσει τα επιτόκια της κατά 75 μονάδες βάσης.\n\nΜια παγκόσμια τάση για σύσφιξη της νομισματικής πολιτικής ενόψει ενός πρωτοφανούς ράλι του πληθωρισμού έχει προκαλέσει κλυδωνισμούς στις αγορές που ανησυχούν για τις αντοχές της παγκόσμιας οικονομίας.\n\nΣτο Χονγκ Κονγκ ο δείκτης Hang Seng χάνει 0,5%, ενώ στην ηπειρωτική Κίνα ο Shanghai Composite υποχωρεί σε ποσοστό 0,4%.\n\nΟι αγορές στην ιαπωνία παρέμειναν κλειστές σήμερα λόγω αργίας.\n\nΟ Kospi της Νότιας Κορέας κατρακυλά 1,7%, ενώ στην Αυστραλία ο S&P/ASX 200 σημειώνει βουτιά 1,9%. Οι δείκτες σε Νέα Ζηλανδία, Σιγκαπούρη, Ταϊβάν, Μαλαισία και Ινδονησία επίσης υποχωρούν.\n\nΟι βαριές απώλειες ακολουθούν το αρνητικό κλείσιμο χθες των δεικτών της Wall Street μετά την απόφαση της Fed αυτή την εβδομάδα να αυξήσει τα επιτόκια της για πέμπτη φορά φέτος, με αρκετές άλλες αυξήσεις να ακολουθούν.\n\nΗ Fed οδήγησε το βασικό της επιτόκιο στο 3% με 3,25%, ενώ οι προβλέψεις που έδωσε στη δημοσιότητα έδειξαν ότι περιμένει περαιτέρω αυξήσεις των επιτοκίων της στο 4,4% μέχρι το τέλος του έτους.",
    "Ανάλυση: H Τουρκία συγκροτεί ιδιωτικό στρατό στα βήματα της Ρωσίας": "Η Τουρκία έχει δανειστεί από το εγχειρίδιο του Κρεμλίνου και χρησιμοποιεί ιδιωτική στρατιωτική εταιρεία (PMC) για να αναβιώσει τα ισλαμιστικά της διαπιστευτήρια από τη Λιβύη μέχρι το Κατάρ και τη Μαλαισία, γράφει ο ερευνητής Αλεσάντρο Αρντουίνο, σε ανάλυσή του στο «The National Interest» (απ’ όπου η φωτογραφία, επάνω).\n\nΟργανα εξωτερικής πολιτικής\n\nΟι μισθοφόροι υπάρχουν εδώ και αρκετό καιρό, αλλά ενώ ο σκοπός τους – ως ενοικιαζόμενα όπλα- παρέμεινε σε μεγάλο βαθμό στάσιμος για δεκαετίες, χρησιμοποιούνται τώρα ως όργανα εξωτερικής πολιτικής από πολλές χώρες.\n\nΔείτε ακόμα – Νέες αποκαλύψεις : Χιλιάδες σύροι μισθοφόροι έτοιμοι να πολεμήσουν στη Θράκη για την Τουρκία\n\nΗ ρωσική Wagner Group, μια σχεδόν ιδιωτική στρατιωτική εταιρεία (PMC), έχει ξαναγράψει τους κανόνες του παιχνιδιού και επεκτείνει το αποτύπωμα της Μόσχας στη Μέση Ανατολή, την Αφρική, τη Νοτιοανατολική Ασία, τη Νότια Αμερική και, πιο πρόσφατα, την Ουκρανία.\n\nΠιο κοντά στη Ρωσία, η Τουρκία έχει δανειστεί από το εγχειρίδιο του Κρεμλίνου και χρησιμοποιεί PMC για να αναβιώσει τα ισλαμιστικά της διαπιστευτήρια από τη Λιβύη μέχρι το Κατάρ και τη Μαλαισία.\n\nΑυτή είναι μια σημαντική προσαρμογή του παιχνιδιού της Ρωσίας, με επιπτώσεις στις περιοχές της Μέσης Ανατολής, της Βόρειας Αφρικής (MENA) και της Νοτιοανατολικής Ασίας.\n\n\n\nΜισθοφόροι της ρωσικής Βάγκνερ (φωτογραφία ssu.gov.ua)\n\nΕνώ τα ρωσικά PMC παρακινούνται από χρήματα για την υλοποίηση των στόχων του Κρεμλίνου, τα τουρκικά οδηγούνται από την πεποίθηση ότι είναι καθήκον τους να διαδίδουν ισλαμιστικούς στόχους – ή, τουλάχιστον, ισλαμιστικούς στόχους όπως ορίζονται από την Αγκυρα: δυναμική εμπλοκή, συχνά σε περιοχές της πρώην οθωμανικής επιρροής.\n\nΙσλαμιστικό ισοδύναμο;\n\nΑκριβώς όπως το μέλλον του ομίλου Wagner συνδέεται στενά με τον ρώσο πρόεδρο Βλαντιμίρ Πούτιν, ο τουρκικός ιδιωτικός στρατιωτικός τομέας και ο τομέας ασφαλείας είναι στενά συνδεδεμένοι με τον ισχυρό άνδρα της χώρας, τον πρόεδρο Ρετζέπ Ταγίπ Ερντογάν.\n\nΕνώ ο Πούτιν οραματίζεται μια νέα Ρωσία με τις ρίζες του στον Ευρασιανισμό, ο Ερντογάν έχει το βλέμμα του στην παγκόσμια ισλαμική ηγεσία.\n\nΟ Ömer Taspinar, ειδικός σε θέματα ασφαλείας στην Τουρκία, το εξηγεί ως εξής:\n\n«Σε αρμονία με τη μουσουλμανική κληρονομιά και τις πολλαπλές ταυτότητες της Τουρκίας, ο νεοοθωμανισμός είναι επίσης πολύ πιο φιλόδοξος ιδεολογικά από τον κεμαλισμό στην προβολή της Τουρκίας ως περιφερειακής υπερδύναμης».\n\nΜετά την Αραβική Ανοιξη του 2011, η Τουρκία άδραξε την ευκαιρία για να επεκτείνει την επιρροή της στην ευρύτερη περιοχή.\n\nΤο όραμα του Ερντογάν\n\nΣήμερα, οι PMC της Τουρκίας είναι ένα άλλο εργαλείο στο διευρυνόμενο οπλοστάσιο του διεκδικητικού νεο-οθωμανικού οράματος του προέδρου Ερντογάν για τον κόσμο.\n\nΤο μοναδικό χαρακτηριστικό της κορυφαίας PMC της Τουρκίας, της «Sadat International Defense Consultancy», είναι ότι θα μπορούσε να συνδυάσει έναν «στρατό για ενοικίαση» με μια «έτοιμη αεροπορία» οπλισμένη με τα ήδη διάσημα drones Bayraktar.\n\nΤουρκικά μη επανδρωμένα αεροσκάφη από τη Μέση Ανατολή έως την Ουκρανία έδειξαν πώς οικονομικά μαχητικά drones (UCAV) μπορούν να προσφέρουν αποτελέσματα πέρα από τη συμβατική αεροπορία.\n\nΟ συνδυασμός και των δύο επιλογών καθιστά την Τουρκία ελκυστική για τις ισλαμικές χώρες που έχουν ανάγκη να ενισχύσουν την ασφάλειά τους.\n\nΕυθυγραμμισμένη με την κυβέρνηση\n\nΟπως και με την ομάδα Wagner, η ετικέτα PMC είναι επίσης ένας βολικός και αποτελεσματικός τρόπος για την Τουρκία να αναπτύξει μια παραστρατιωτική δομή ευθυγραμμισμένη με την κυβέρνηση.\n\n\n\nΜισθοφόροι της Τουρκίας καθ’ οδόν για τη Λιβύη (arabobserver.com)\n\nΗ Sadat, που ιδρύθηκε από τον απόστρατο ταξίαρχο Αντνάν Τανριβέρντι, ακολουθεί στενά την ιδεολογική πορεία που χάραξε η ισλαμική κυβέρνηση του Ερντογάν και βρίσκεται στο επίκεντρο μιας συνεχιζόμενης συζήτησης στη Δύση σχετικά με τον ρόλο της ως σκιώδους μηχανισμού για την εξυπηρέτηση των ανεπίσημων ελιγμών της Τουρκίας.\n\nΤο αποτυχημένο τουρκικό πραξικόπημα του Ιουλίου 2016 είχε μια αξιοσημείωτη παρενέργεια: δημιούργησε τουρκικά PMC και άνοιξε τον δρόμο για να παίξουν πιο σημαντικό ρόλο στην εξωτερική πολιτική της Αγκυρας.\n\nΗ ιδέα της Sadat ήρθε στον Τανριβέρντι, κατά τη διάρκεια των πολέμων στην πρώην Γιουγκοσλαβία.\n\nΕκείνη την εποχή, ήταν μέλος μιας αντιπροσωπείας που επισκεπτόταν τη Βοσνία-Ερζεγοβίνη και ήταν αντίθετος με την ιδέα να ελέγχει η Δύση τον Βοσνιακό Στρατό, τον οποίο θεώρησε ως ένα βήμα για να καταφέρουν οι δυτικές ιδιωτικές αμυντικές εταιρείες να μετατρέψουν τα γειτονικά μουσουλμανικά κράτη σε εχθρούς. Ο Τανριβέρντι, αναφέρει στον ιστότοπο της Sadat:\n\nΑν και η γεωγραφία της καλύπτεται από δάση και έχει ορεινό έδαφος, μάθαμε ότι ο Βοσνιακός Στρατός μετατράπηκε σε μια δομή στην οποία κυριαρχούσαν τεθωρακισμένες μονάδες και τανκς από την εν λόγω εταιρεία.\n\n»Ωστόσο, οι Ενοπλες Δυνάμεις της Βοσνίας θα έπρεπε να αποτελούνται από μονάδες ικανές να εκτελούν επιχειρήσεις καταδρομέων και από αέρος, σύμφωνα με τα εδάφη της χώρας. Επειδή όμως το κόστος δημιουργίας αυτών των μονάδων θα ήταν μικρότερο, δεν θα ήταν σύμφωνο με τα συμφέροντα της ιδιωτικής εταιρείας και της χώρας που βρίσκεται πίσω από αυτήν.\n\nΣυνυφασμένη με την άνοδο του Ερντογάν\n\nΗ πορεία από την ιδέα του Τανριβέρντι για ένα ισλαμιστικό PMC στη Βοσνία μέχρι τη δημιουργία της Sadat και το διευρυνόμενο αποτύπωμά του στη Μέση Ανατολή είναι συνυφασμένη με την άνοδο του Ερντογάν και την παρουσία του απόστρατου στρατηγού στον στενό του κύκλο.\n\nΑπό το πραξικόπημα του 2016, η Sadat βρίσκεται στην πρώτη γραμμή πολλών από τις πρωτοβουλίες του Ερντογάν.\n\nΤο 2019, τουρκικό κόμμα της αντιπολίτευσης ζήτησε τη διερεύνηση των δραστηριοτήτων της Σαντάτ σε διάφορα μέτωπα, από υποτιθέμενες στρατιωτικές επιχειρήσεις κατά του YPG στη Συρία έως φημολογούμενα παραστρατιωτικά στρατόπεδα εκπαίδευσης στην Τουρκία για μαχητές του κυβερνητικού κόμματος AKP, οι οποίοι χρησιμοποιούνται για την επιβολή των πολιτικών του Ερντογάν και την καταστολή τυχόν ενδείξεων αναταραχής.\n\nΗ Sadat αρνήθηκε οποιαδήποτε ανάμειξη και η Αγκυρα αρνήθηκε να σχολιάσει παρά τις πολλαπλές έρευνες και αναφορές στον Τύπο.\n\nΟι στόχοι\n\nΗ ιστοσελίδα της εταιρείας, ωστόσο, διαλύει κάθε αμφιβολία σχετικά με τους στόχους της.\n\nΛέει: «Η Sadat Inc. στοχεύει στην εγκαθίδρυση της συνεργασίας μεταξύ των ισλαμικών χωρών με την έννοια της στρατιωτικής και αμυντικής βιομηχανίας, προκειμένου να βοηθήσει τον ισλαμικό κόσμο να καταλάβει τη θέση που του αξίζει μεταξύ των υπερ-παγκόσμιων δυνάμεων ως αυτάρκης στρατιωτική δύναμη».\n\nΣε μια δήλωση που δημοσιεύτηκε τον Μάρτιο του 2022, ο Ali Coşar, απόστρατος συνταγματάρχης και μέλος του διοικητικού συμβουλίου της Sadat, συνόψισε το πεδίο εφαρμογής της κοινής αμυντικής βιομηχανικής συνεργασίας των ισλαμικών χωρών από το Κατάρ μέχρι τη Μαλαισία: «…να διαδραματίσει καταλυτικό ρόλο στην ανάπτυξη των ισλαμικών χωρών και του περιβάλλοντας συνεργασίας για την αμυντική βιομηχανία».\n\nΠρώτα από τις θρησκευτικές αξίες\n\nΓράφοντας για τη Sadat, ο ταγματάρχης Ματ Πάουερς, εν ενεργεία αξιωματικός υπηρεσίας στο Μικτό Επιτελείο του Στρατού των ΗΠΑ, παρατήρησε ότι «παρά το διφορούμενο και συχνά προκλητικό ρεπορτάζ, η Sadat γίνεται καλύτερα κατανοητή ως σύγχρονο παράδειγμα στην εξέλιξη της ιδιωτικοποιημένης στρατιωτικής βιομηχανίας και χρησιμεύει ως μια γηγενής τουρκική εναλλακτική λύση τόσο στις δυτικές όσο και στις ρωσικές εταιρείες».\n\nΕτσι, ενώ η Wagner και παρόμοιες ρωσικές PMC συγκροτούνται από εργολάβους που μοιράζονται το ευρασιατικό όραμα του Πούτιν, το νομισματικό κέρδος είναι το κύριο κίνητρό τους. Η Sadat, από την άλλη πλευρά, είναι η εκδήλωση του οράματος του Τανριβέρντι για έναν ισλαμικό στρατό που υποκινείται πρώτα από τις θρησκευτικές αξίες.\n\nΩστόσο, το εγχερίδιο της Wagner από τη Μέση Ανατολή έως την Αφρική έχει διδάξει αρκετά πολύτιμα μαθήματα στην Αγκυρα.\n\nΤην τελευταία δεκαετία, οι ρώσοι μισθοφόροι παρείχαν μια οικονομικά αποδοτική και ευέλικτη δύναμη για την επίτευξη των γεωπολιτικών στόχων της Μόσχας όταν απαιτούνταν το προκάλυμμα της εύλογης άρνησης.\n\nΕπίσης, το μοντέλο Wagner είναι ένας αποτελεσματικός τρόπος για να αποφευχθούν οι κυρώσεις ενώ διασφαλίζονται οι τσέπες της ρωσικής ελίτ.\n\nΚαθώς ο ρωσικός στρατός έχει βαλτώσει σε έναν μακρύ πόλεμο φθοράς στην ανατολική Ουκρανία, τα οιονεί PMC της Ρωσίας ενεργούν ως τοποτηρητής του Κρεμλίνου σε αφρικανικές χώρες πλούσιες σε φυσικούς πόρους, και πληρώνονται σε μετρητά ή σε πολύτιμα μέταλλα.\n\nΙσλαμιστική επέκταση κάτω από τη νεο-οθωμανική σημαία\n\nΤώρα, το αποτύπωμα της Sadat αυξάνεται στη Συρία, τη Λιβύη, το Ναγκόρνο-Καραμπάχ και το Κατάρ, αλλά η Αγκυρα αρνήθηκε να παραδεχτεί οποιαδήποτε επίσημη ανάμειξη – μια απάντηση παρόμοια με τη δήλωση του ρώσου υπουργού Εξωτερικών Σεργκέι Λαβρόφ ότι η επιλογή του Ομίλου Wagner από το Μάλι αποτελεί ιδιωτική επιχειρηματική συναλλαγή.\n\n\n\nΣύροι μισθοφόροι της Τουρκίας στη Λιβύη\n\nΤο Ινστιτούτο Στρατηγικής και Ασφάλειας της Ιερουσαλήμ και ο οργανισμός Ερευνας και Συμβουλευτικής Τάσεων του Αμπου Ντάμπι ισχυρίζονται ότι την τελευταία δεκαετία η Τουρκία είχε μια μεγάλη δεξαμενή καλά εκπαιδευμένων, εύκολα αναπτυσσόμενων και εύκολα διαθέσιμων αντιπροσωπευτικών μονάδων ως εργαλείο προβολής ισχύος, με έναν βολικό βαθμό εύλογης άρνησης (για όποια ανάμειξή της).\n\nΟι ερευνητές κατέληξαν στο συμπέρασμα ότι όταν συνδυάζονται με τουρκικές ανεπίσημες αλλά κατευθυνόμενες από την κυβέρνηση και καλά εδραιωμένες ομάδες όπως οι Γκρίζοι Λύκοι – μια υπερεθνικιστική παραστρατιωτική ομάδα – τότε μετατρέπονται σ’ ένα ιδιωτικό στρατιωτικό και παραστρατιωτικό σύστημα στη διάθεση του Ερντογάν.\n\nΜε βάση τους δεδηλωμένους – και αδήλωτους – στόχους της εξωτερικής πολιτικής της Τουρκίας, μια ισλαμιστική επέκταση υπό τη νεο-οθωμανική σημαία στο Αφγανιστάν και τη Σομαλία είναι τα επόμενα λογικά βήματα.\n\nΜόλις οι Ηνωμένες Πολιτείες εγκατέλειψαν την Καμπούλ, η Αγκυρα εισχώρησε για να προτείνει τη χρησιμοποίηση τούρκων ιδιωτικών εργολάβων για την παροχή ασφάλειας. Ο ίδιος τρόπος λειτουργίας χρησιμοποιήθηκε στο Μογκαντίσου.\n\nΚαι πρόεδρος του Assam\n\nΣύμφωνα με τον Coşar, η Τουρκία θα χρειαστεί να υποστηρίξει την οικοδόμηση ενός νέου Αφγανιστάν που διευθύνουν οι Ταλιμπάν σε συνεργασία με το Πακιστάν, το Κατάρ και τη Μαλαισία.\n\nΟ Coşar, που αναφέρεται στον ιστότοπο του Κέντρου Στρατηγικών Μελετών της Ενωσης Υπερασπιστών της Δικαιοσύνης της Τουρκίας (Assam), σημειώνει τον ιστορικό παραλληλισμό μεταξύ των σύγχρονων θρησκευτικών πολεμιστών Ταλιμπάν και των σελτζούκων και οθωμανών Τούρκων στην τήρηση του νόμου της Σαρία κατά τη διάρκεια της διακυβέρνησής τους.\n\nΘεωρεί τους Ταλιμπάν «τους θρησκευτικούς πολεμιστές του 21ου αιώνα που για άλλη μια φορά έδωσαν προτεραιότητα στον ασύμμετρο πόλεμο και αγκάλιασαν το μαρτύριο και έγιναν βετεράνοι για την πατρίδα τους και επικράτησαν των συμβατικών υπερδυνάμεων που υποστηρίζονταν από ειδικές δυνάμεις στο ορεινό έδαφος της Κεντρικής Ασίας».\n\nΔεν είναι τυχαίο ότι ο Τανριβέρντι είναι ο πρόεδρος του Assam. Επίσης, η επιλογή των τριών χωρών που θα βοηθήσουν σε αυτή την προσπάθεια – Πακιστάν, Κατάρ και Μαλαισία – πάλι δεν είναι τυχαία.\n\nΗ σχέση του Πακιστάν με την Τουρκία βελτιώνεται από τότε που η Αγκυρα συμφώνησε να κατασκευάσει μια γραμμή βιομηχανικής παραγωγής για μαχητικά μη επανδρωμένα αεροσκάφη στο Ισλαμαμπάντ, αναμφισβήτητα με αντάλλαγμα ένα σημείο εισόδου στο Αφγανιστάν.\n\nΤο Κατάρ δεν είναι μόνο υποστηρικτής της επέκτασης της επιρροής της Τουρκίας στη Βόρεια Αφρική, αλλά και επί μακρόν αποδέκτης του στρατιωτικού εξοπλισμού, της υποστήριξης και της εκπαίδευσής της.\n\nΗ ασφάλεια για το επερχόμενο Παγκόσμιο Κύπελλο ποδοσφαίρου έχει ανατεθεί στην τουρκική αστυνομία και τις τουρκικές PMC, για παράδειγμα.\n\nΕπέκταση στη Μαλαισία\n\nΗ Μαλαισία είναι μια άλλη μουσουλμανική χώρα όπου η Τουρκία στοχεύει να επεκτείνει τη σφαίρα επιρροής της.\n\nΤο 2019, κατά την επίσκεψη εκεί του Ερντογάν, οι αρχηγοί των δύο κρατών συμφώνησαν να καταπολεμήσουν την ισλαμοφοβία και να δημιουργήσουν ένα κοινό τηλεοπτικό δίκτυο ή κέντρο επικοινωνίας.\n\nΕνα χρόνο αργότερα, ο τούρκος υπουργός Εξωτερικών Μεβλούτ Τσαβούσογλου ανέφερε ότι ο τομέας της τουρκικής αμυντικής βιομηχανίας ενδιαφέρεται στενά να ανταγωνιστεί σε διαγωνισμούς άμυνας της Μαλαισίας.\n\nΣε σύγκριση με τις άλλες χώρες όπου η τουρκική δραστηριότητα PMC είναι εμφανής, η Μαλαισία μόλις και μετά βίας εγγράφεται, αν και έχουν υπάρξει αυξανόμενες αναφορές σε διάφορα ανακοινωθέντα και στα μέσα κοινωνικής δικτύωσης. Οι συγκεκριμένες αποδείξεις για τις δραστηριότητες της ομάδας Sadat στη Μαλαισία παραμένουν ελάχιστες.\n\nΙσλαμικό μπλοκ Τουρκίας, Κατάρ, Μαλαισίας\n\nΩστόσο, δεν μπορεί να παραγνωριστεί ότι η χώρα είναι η λογική πύλη προς τη Νοτιοανατολική Ασία για τις τουρκικές PMC που στοχεύουν στην παροχή υπηρεσιών εκπαίδευσης.\n\nΟι δεσμοί της Μαλαισίας με την Τουρκία πάνε πολύ πίσω. Στην οθωμανική εποχή, ο σουλτάνος του Τζοχόρ Abdul Bakar είχε στενούς προσωπικούς δεσμούς με τον ηγεμόνα της αυτοκρατορίας, για παράδειγμα.\n\nΗ Σύνοδος Κορυφής το 2019 στην Κουάλα Λουμπούρ θεωρήθηκε επίσης από ορισμένους ως μια προσπάθεια της Τουρκίας, του Κατάρ και της Μαλαισίας να δημιουργήσουν ένα ισλαμικό μπλοκ για ν’ ανταγωνιστούν το έτερο υπό την ηγεσία της Σαουδικής Αραβίας, μια επιλογή που φαίνεται λιγότερο πιθανή όσο περνάει ο καιρός.\n\nΩστόσο, και οι δύο χώρες έχουν αυξήσει σημαντικά τη συνεργασία τους, ιδιαίτερα στον αμυντικό και οικονομικό τομέα.\n\nΚοινή υποστήριξη στη Χαμάς\n\nΕπίσης, Τουρκία και Μαλαισία μοιράζονται παρόμοιες θέσεις για το Παλαιστινιακό και τη Χαμάς.\n\nΟ Ερντογάν υποστηρίζει ανοιχτά τη Χαμάς, αν και η πρόσφατη απόψυξη στις σχέσεις μεταξύ Τουρκίας και Ισραήλ οδήγησε στην απέλαση αρκετών από τους ακτιβιστές της παλαιστινιακής ομάδας.\n\nΟι ηγέτες της Μαλαισίας έχουν φιλοξενήσει επίσης ηγέτες της Χαμάς στην Πουτρατζάγια, ενώ ο πρώην πρωθυπουργός Νατζίμπ Ραζάκ έγινε ο πρώτος ηγέτης της χώρας που επισκέφθηκε τη Γάζα.\n\nΠολλά έχουν επίσης γραφτεί για την εκπαίδευση των στελεχών της Χαμάς στη Μαλαισία, και εκτιμάται ότι η ομάδα εξετάζει τη χώρα ως πιθανή βάση επιχειρήσεων μετά την άσκηση πίεσης στην Τουρκία.\n\nΕνώ η Αγκυρα, η Sadat και άλλες τουρκικές PMC αρνούνται οποιαδήποτε ανάμειξη στη στρατολόγηση και ανάπτυξη μισθοφόρων για να πολεμήσουν στο εξωτερικό, ειδικοί σε θέματα ασφάλειας και στρατιωτικών από τη Δύση διαφωνούν.\n\nΗ δυτική αφήγηση για τη Sadat εμφανίζει την εταιρεία ως αγωγό μεταξύ Αγκυρας και σύρων μαχητών, συνδέοντας τον τουρκικό στρατό και τις υπηρεσίες ασφαλείας με ενέργειες μάχης που διαπράττουν σύροι μισθοφόροι από τη Λιβύη έως τον Καύκασο, ενώ παρέχει στην Αγκυρα το περιθώριο να αρνηθεί οποιαδήποτε επίσημη ανάμειξη σε αυτές.\n\nΗ Τουρκία κατάλαβε από νωρίς ότι η προσεκτική ανάπτυξη μισθοφόρων, από τυφεκιοφόρους έως μονάδες ειδικών επιχειρήσεων, σε σημαντικές γεωστρατηγικές περιοχές, της επέτρεψε να αποκτήσει προγεφυρώματα σε αυτές τις χώρες και να στείλει ένα μήνυμα στις ανταγωνιστικές δυνάμεις. Ταυτόχρονα, η χρήση τέτοιων δυνάμεων περιόρισε την εσωτερική αντιπολίτευση για λόγους έκθεσης σε κίνδυνο του τουρκικού στρατού.\n\nΗ δράση των PMC μένει ατιμώρητη\n\nΜια άλλη μεταβλητή που είναι χρήσιμη για την πρόβλεψη αυξημένης χρήσης μισθοφόρων από την Τουρκία είναι η περιορισμένη επίδραση των κυρώσεων.\n\nΗ διεθνής κοινότητα θεώρησε τις οικονομικές κυρώσεις ένα βιώσιμο εργαλείο για τον περιορισμό της επέκτασης της Βάγκνερ στην περιοχή της ευρύτερης Μέσης Ανατολής και Βόρειας Αφρικής (MENΑ).\n\nΤο αυξανόμενο αποτύπωμα της ομάδας στην Αφρική έχει οδηγήσει σε αυστηρότερες κυρώσεις από τα Ηνωμένα εθνη, τις Ηνωμένες Πολιτείες και την Ευρώπη.\n\nΔεκαέξι ευρωπαϊκές κυβερνήσεις, συμπεριλαμβανομένης της Γαλλίας, του Ηνωμένου Βασιλείου, της Ιταλίας και της Γερμανίας, ανέφεραν τη συμμετοχή της Ρωσικής Ομοσπονδίας στην παροχή υλικού για την υποστήριξη της ανάπτυξης του Ομίλου Wagner στο Μάλι και κάλεσαν τη Μόσχα να επιστρέψει σε υπεύθυνη και εποικοδομητική συμπεριφορά στην περιοχή.\n\nΔυστυχώς, η επιβολή κυρώσεων σε μια ομάδα που ορίζεται ως ιδιωτική εταιρεία σε μια μη φιλελεύθερη οικονομία της αγοράς είναι ένα δύσκολο έργο, ειδικά αν σκεφτεί κανείς ότι, ακόμη και στη Ρωσία, οι ιδιωτικές στρατιωτικές επιχειρήσεις είναι φαινομενικά παράνομες.\n\nΟι αναποτελεσματικές προσπάθειες της Δύσης να καταπνίξουν τον όμιλο Wagner χρησιμοποιώντας οικονομικές κυρώσεις παρείχαν στην Αγκυρα μια απλή ανάλυση κόστους-οφέλους: Η ανάπτυξη μισθοφόρων και PMC δεν πρόκειται να προκαλέσει σημαντική αντίδραση.\n\nΟι PMC όπως οι Γενίτσαροι\n\nΑπό τη Μέση Ανατολή έως την αφρικανική ήπειρο, τα περιορισμένα αλλά αρκετά αποτελεσματικά PMC της Ρωσίας επιτρέπουν στη Μόσχα να επιτύχει μακροπρόθεσμους στρατηγικούς στόχους, από την επέκταση της γεωπολιτικής σφαίρας επιρροής της έως την απόκτηση φυσικών πόρων και τη διεύρυνση της αγοράς για τα όπλα της. Και η Αγκυρα κρατά σημειώσεις.\n\nΟι μισθοφόροι και οι μισθωτοί στρατιώτες δεν είναι είδηση στην Τουρκία. Κοιτάζοντας την οθωμανική ιστορία, η εικόνα των γενιτσάρων είναι η πρώτη που έρχεται στο μυαλό όταν εξετάζουμε ξένους επαγγελματίες που ειδικεύονται στη διεξαγωγή πολέμου. Ωστόσο, η σύγκριση των σύγχρονων τουρκικών PMC με τους γενίτσαρους της Οθωμανικής Αυτοκρατορίας είναι παραπλανητική.\n\nΑπό τον δέκατο πέμπτο έως τον δέκατο ένατο αιώνα, ο οθωμανικός στρατός χρησιμοποίησε διαφορετικούς τύπους μισθοφόρων που προσδιορίζονταν από τη γεωγραφική τους καταγωγή ή το έργο που πληρώνονταν για να φέρουν εις πέρας.\n\nΕνα παράδειγμα σχετίζεται με το Okaban, ένα είδος σώματος μηχανικών πολέμου που είχε ως αποστολή να κατασκευάσει δρόμους και γέφυρες και την υλικοτεχνική υποστήριξη όταν ο οθωμανικός στρατός ήταν σε κίνηση.\n\nΟμοίως, το φημισμένο οθωμανικό πυροβολικό βασιζόταν στην τεχνογνωσία των ούγγρων και άλλων ευρωπαίων ειδικών στην πολιορκία, ενώ οι γενίτσαροι ήταν μέρος του μόνιμου στρατού.\n\nΟπως συνέβη στο παρελθόν, είναι επίσης σημαντικό να μην υπερεκτιμούμε τις δυνατότητες κάθε μισθοφορικής μονάδας.\n\nΧρήση του «διαχειρίσιμου χάους»\n\nΜια αλήθεια από την ιστορία θα εξακολουθεί να ισχύει: Η νίκη ή η ήττα είναι και τα δύο άσχημα αποτελέσματα γι’ αυτούς. Στον Πρίγκιπα, ο Νικολό Μακιαβέλι παρατηρεί ότι η ήττα είναι κακή επειδή καταλήγουν νεκροί, αλλά και η νίκη αποτελεί επίσης αρνητική έκβαση επειδή θα τερματίσει την επιχειρηματική τους δραστηριότητα.\n\nΣτην ίδια γραμμή, τα οθωμανικά χρονικά του δέκατου έβδομου αιώνα αναφέρουν ότι οι μισθοφόροι αποτελούν οικονομική απειλή για τη σταθερότητα της αυτοκρατορίας.\n\nΩς εκ τούτου, οι ιδιωτικές στρατιωτικές εταιρείες αναπτύσσονται κυρίως για τη διατήρηση της ανασφάλειας. Η Ρωσία πρωτοστάτησε στη χρήση μισθοφόρων ως πολύτιμο εργαλείο για την επιδίωξη των στόχων της εξωτερικής πολιτικής της. Η Τουρκία ακολουθεί πιστά το ρωσικό εγχειρίδιο, προσαρμόζοντας αυτές τις τακτικές για να ταιριάζουν με τους δικούς της σκοπούς.\n\nΗ τουρκική και η ρωσική χρήση του «διαχειρίσιμου χάους» στις γειτονικές χώρες προς όφελός τους πιθανότατα θα πρέπει να ληφθεί υπόψη με μεγαλύτερη επείγουσα σημασία στις αξιολογήσεις του φάσματος απειλών.\n\nΠηγή: nationalinterest.org",
    "Η Ρωσία συνέλαβε ανώτερο Ιάπωνα διπλωμάτη για \"κατασκοπεία\"": "Οι ρωσικές υπηρεσίες ασφαλείας ανακοίνωσαν σήμερα ότι συνέλαβαν τον γενικό πρόξενο της Ιαπωνίας που έχει την έδρα του στο Βλαδιβοστόκ στην Άπω Ανατολή, με την κατηγορία ότι ήθελε να λάβει πληροφορίες για τη συνεργασία μεταξύ της Μόσχας και μιας ασιατικής χώρας.\n\n\"Ένας Ιάπωνας διπλωμάτης συνελήφθη επ' αυτοφώρω ενώ λάμβανε εμπιστευτικές πληροφορίες με αντάλλαγμα αμοιβή\", ανέφερε η FSB σε ανακοίνωση που επικαλούνται ρωσικά πρακτορεία.\n\nΟ Μοτόκι Τατσουνόρι κηρύχθηκε \"persona non grata\" από τη Μόσχα, η οποία ενημέρωσε το Τόκιο, σύμφωνα με την ίδια πηγή.\n\nΠηγή: ΑΜΠΕ",
    "Επιδείνωση του καιρού με ισχυρές βροχές και καταιγίδες - Ποιες περιοχές θα επηρεαστούν": "ΤΕΛΕΥΤΑΙΑ ΕΝΗΜΕΡΩΣΗ: 15.50\n\nΤην Τρίτη αναμένονται βροχές και τοπικές καταιγίδες στο Ιόνιο, στην Ήπειρο, στη Δυτική Στερεά και στη Δυτική Πελοπόννησο. Τα φαινόμενα έως τις μεσημβρινές ώρες θα είναι κατά τόπους έντονα. Στις υπόλοιπες περιοχές αναμένονται νεφώσεις με τοπικές βροχοπτώσεις στην Μακεδονία και στη Θράκη, ενώ πιθανότητα για τοπικές βροχές υπάρχει στη Θεσσαλία και στο Βόρειο Αιγαίο.\n\nΗ θερμοκρασία θα σημειώσει πτώση στα δυτικά, ενώ μικρή άνοδος αναμένεται στα ανατολικά και νότια, σύμφωνα με το meteo του Εθνικού Αστεροσκοπείου Αθηνών. Θα κυμανθεί στη Δυτική Μακεδονία από 8 έως 24 βαθμούς, στην υπόλοιπη Βόρεια Ελλάδα από 7 έως 25, στην Ήπειρο από 7 έως 21 βαθμούς, στη Θεσσαλία από 8 έως 29, στα υπόλοιπα ηπειρωτικά από 8 έως 28-30 βαθμούς, στα νησιά του Ιονίου από 17 έως 23-24, ενώ στα νησιά του Αιγαίου και στην Κρήτη από 13 έως 27-28 βαθμούς Κελσίου.\n\nΟι άνεμοι θα πνέουν γενικά από νότιες-νοτιοδυτικές διευθύνσεις με εντάσεις έως 5-6 Μποφόρ.\n\nΣτην Αττική αναμένονται παροδικές νεφώσεις. Οι άνεμοι θα πνέουν από νότιες-νοτιοδυτικές γενικά διευθύνσεις με εντάσεις έως 3-4 Μποφόρ και στα νοτιοανατολικά του νομού έως 4-5 Μποφόρ. Η θερμοκρασία θα κυμανθεί από 18 έως 28 βαθμούς.\n\nΣτη Θεσσαλονίκη αναμένονται νεφώσεις με πιθανότητα για ασθενείς βροχοπτώσεις. Οι άνεμοι θα πνέουν από νότιες γενικά διευθύνσεις με εντάσεις έως 3 Μποφόρ. Η θερμοκρασία θα κυμανθεί από 21 έως 25 βαθμούς.",
    "Παρωχημένο το SETIS, ανώτερο το TACTICOS, σύμφωνα με το Μαλαισιανό Ναυτικό (που δεν έχει δει ακόμη τις Gowind 3100)": "Eνδιαφέροντα στοιχεία ήρθαν στο φως έπειτα από τη δημοσίευση της έκθεσης που συνέταξε αρμόδια επιτροπή της Μαλαισιανής Βουλής (Public Accounts Committee, εν συντομία PAC), σχετικά με την εξέλιξη του προγράμματος ναυπήγησης έξι ελαφρών φρεγατών Gowind για λογαριασμό του Μαλαισιανού Ναυτικού. Στις 247 σελίδες της έκθεσης και που μπορείτε να τη διαβάσετε εδώ, περιγράφεται όλη η πορεία του προγράμματος που ακόμη δεν έχει αποδώσει κανένα επιχειρησιακό πλοίο, από την έναρξή του, το 2011. Μια κατάσταση που έχει προκαλέσει πολλές συζητήσεις και επίσημες έρευνες στην ασιατική χώρα και αποτελεί σημείο διαμάχης και στο κοινοβούλιο.\n\nΈνα από τα σημεία που ξεχωρίζουν, είναι η σύγκριση που προέκυψε μεταξύ των συστημάτων μάχης των δύο επικρατέστερων πλοίων, της ολλανδικής Sigma 10614 των ναυπηγείων Damen (μια παραλλαγή της 10514), η οποία έφερε το TACTICOS και της γαλλικής Gowind 3100 που έφερε την πλέον προηγμένη, σύμφωνα με την έκθεση, έκδοση του SETIS. Να σημειώσουμε εδώ πως αρχικά η Μαλαισία είχε συμφωνήσει να προμηθευθεί το σχέδιο της Damen, αλλά στην πορεία άλλαξε ξαφνικά γνώμη -μέσα στο ίδιο έτος, το 2011- και διάλεξε τη Gowind, χωρίς όμως τη σύμφωνη γνώμη του Ναυτικού!\n\nΕιδικά για το σύστημα μάχης, το Μαλαισιανό Ναυτικό προτιμούσε το TACTICOS, γιατί αυτό ήταν ήδη εγκατεστημένο σε δύο πλοία του, τις κορβέτες κλάσης Kasturi, γερμανικής κατασκευής από τα ναυπηγεία HDW. Ακόμη το TACTICOS συντηρούνταν και από μια τοπική εταιρία, οπότε είχε δημιουργηθεί και η σχετική τεχνογνωσία.\n\nΈτσι λοιπόν, όπως αναφέρεται από μαρτυρίες στην έκθεση, στη Sigma υπήρχε ευχέρεια επιλογής οπλισμού και εξοπλισμού, συμβατή με το σύστημα μάχης, ενώ στη Gowind όχι, καθώς αυτά θα έπρεπε να προέρχονται μόνο από την κατασκευάστρια χώρα. Χαρακτηριστικό είναι ότι το TACTICOS που υιοθετούσε η πρόταση της Damen μπορούσε να ολοκληρωθεί με 10 από τα 11 υπάρχοντα συστήματα που υπηρετούσαν ήδη στο Μαλαισιανό Ναυτικό, ενώ το γαλλικό SETIS μόνο με ένα, παρόλο που επελέγη και η ακριβότερη έκδοσή του.\n\nΕπιπλέον το TACTICOS λόγω δομής μπορούσε να διατηρείται πάντοτε σύγχρονo, ενώ το SETIS χρειαζόταν επιπλέον κονσόλες για να επιτύχει “ανοιχτή αρχιτεκτονική”. Κάτι που (αν δεν γινόταν) θα το οδηγούσε σε τεχνολογική απαξίωση αρκετά σύντομα καθώς υπολογίστηκε ότι θα είναι άχρηστο έπειτα από δέκα χρόνια σε υπηρεσία, σύμφωνα με τα λεγόμενα μέλους της αντιπολίτευσης. Ακόμη στην έκθεση αναφέρονται και αρκετές υπερβάσεις κόστους σε ότι αφορά το SETIS.\n\nΈνα ακόμη ενδιάφερον σημείο είναι…\n\nΗ συνέχεια στο Naval Defence",
    "Κόρινθος: Τροχαίο δυστύχημα με δύο νεκρούς και δύο τραυματίες": "Τροχαίο δυστύχημα, με δύο νεκρούς άνδρες, ηλικίας 69 και 73 ετών και δύο τραυματίες, σημειώθηκε στον αυτοκινητόδρομο Αθηνών-Πατρών, στο ύψος του 82,5ου χιλιομέτρου, κοντά στην περιοχή της Αρχαίας Κορίνθου.\n\nΕιδικότερα, σύμφωνα με την αστυνομία, ταξί στο οποίο επέβαιναν τρία άτομα και είχε κατεύθυνση προς Αθήνα, σταμάτησε στην λωρίδα έκτακτης ανάγκης, λόγω βλάβης.\n\nΑμέσως μετά, ΙΧ επιβατικό αυτοκίνητο που ακολουθούσε και το οδηγούσε ο 73χρονος, φέρεται να μείωσε ταχύτητα ή να σταμάτησε στην ΛΕΑ, προκειμένου να διαπιστώσει τι συμβαίνει με το σταθμευμένο ταξί. Εκείνη την στιγμή, για λόγους που επίσης διερευνώνται, ένα τρίτο όχημα που οδηγούσε ο 69χρονος, συγκρούστηκε με το ΙΧ επιβατικό αυτοκίνητο του 73χρονου.\n\nΣτο σημείο του δυστυχήματος έσπευσαν ασθενοφόρα του ΕΚΑΒ, 14 πυροσβέστες με πέντε οχήματα και περιπολικά της αστυνομίας. Οι πυροσβέστες και οι διασώστες ανέσυραν νεκρούς δύο άνδρες, ενώ οι δύο τραυματίες που επέβαιναν στα αυτοκίνητα που οδηγούσαν ο 73χρονος και ο 69χρονος διακομίστηκαν στο νοσοκομείο.\n\nΈρευνες για τα αίτια του δυστυχήματος διενεργεί η Τροχαία.\n\nΠηγή: ΑΠΕ-ΜΠΕ",
    "Ειδικό Δικαστήριο: Απορρίφθηκε το αίτημα παράστασης ως πολιτική αγωγή της Γ. Τσατάνη": "Απέρριψε το Ειδικό Δικαστήριο περί ευθύνης υπουργών, στο οποίο δικάζονται ο πρώην αναπληρωτής υπουργός Δικαιοσύνης, Δημήτρης Παπαγγελόπουλος και η πρώην επικεφαλής της Εισαγγελίας Διαφθοράς, Ελένη Τουλουπάκη, το αίτημα της πρώην εισαγγελέως Εφετών, Γεωργίας Τσατάνη, να παρασταθεί ως πολιτική αγωγή (παράσταση υποστήριξης της κατηγορίας σε βάρος του κ. Παπαγγελόπουλου για το αδίκημα της παράβασης καθήκοντος). Δηλαδή, η κυρία Τσατάνη δεν μπορεί να παρασταθεί ως πολιτική αγωγή υποστήριξης της κατηγορίας σε βάρος του κ. Παπαγγελόπουλου.\n\nΠροηγούμενα, η Όλγα Σμυρλή εισαγγελέας της έδρας Ειδικού Δικαστηρίου περί ευθύνης υπουργών, πρότεινε να γίνει δεκτό το αίτημα των συνηγόρων του κ. Παπαγγελόπουλου να μην γίνει δεκτή η παράσταση της πρώην εισαγγελέως Εφετών Γεωργίας Τσατάνη, ως πολιτικής αγωγής.\n\nΜε την έναρξη της σημερινής τρίτης κατά σειρά ημέρας ακροαματικής διαδικασίας στο Ειδικό Δικαστήριο, η κ. Σμυρλή πρότεινε να γίνει δεκτή η ένσταση των συνηγόρων του κ. Παπαγγελόπουλου ότι έχει παραγραφεί το δικονομικό δικαίωμα της κυρίας Τσατάνη. Και αυτό γιατί η κυρία Τσατάνη είχε καταθέσει δήλωση πολιτικής αγωγής 16.2.2022 και η παλαιότερη (2018) δήλωση που είχε υποβάλλει, δεν αφορούσε την υπόθεση που τώρα δικάζεται, άλλα άλλη υπόθεση, αυτής της βομβιστικής ενέργειας σε βάρος της. Οι συνήγοροι της κυρίας Τσατάνη, αντέκρουσαν την πρόταση της εισαγγελέως της έδρας, ενώ αντίθετα οι δικηγόροι του κ. Παπαγγελόπουλου χαρακτήρισαν θεμελιωμένη την εισαγγελική πρόταση και συντάχθηκαν με αυτή.\n\nΣτη συνέχεια οι συνήγοροι των κατηγορουμένων υπέβαλαν αίτημα προκειμένου να καλυφθεί ζωντανά όλη η δίκη (απ΄ ευθείας μετάδοση). Υποστήριξαν ότι η απευθείας μετάδοση της δίκης προβλέπεται από την ισχύουσα νομοθεσία (νόμος 3090/2002), μετά από σχετική απόφαση του Ειδικού Δικαστηρίου, εφόσον δεν παραβιάζονται τα χρηστά ήθη, κάτι που στη συγκεκριμένη περίπτωση δεν υφίσταται. Επίσης, υποστήριξαν ότι η σπουδαιότητα της δίκης έχει έντονο ενδιαφέρον καθώς ο κ. Παπαγγελόπουλος είναι πρώην εισαγγελικός λειτουργός και είχε πολιτική ιδιότητα, πλέον των άλλων θέσεων που υπηρέτησε, ενώ η κυρία Τουλουπάκη είναι εν ενεργεία εισαγγελική λειτουργός.\n\nΑπό την πλευρά του ο κ. Παπαγγελόπουλος έλαβε το λόγο επί του αιτήματος για τηλεοπτική κάλυψη της δίκης και τόνισε: \"Θα θέσω μια ανθρώπινη παράμετρο. Το προσωπικό μου δράμα. Προσπαθούν να με κατακρεουργήσουν εδώ και πέντε χρόνια. Την αλήθεια θέλω, με εμφανίζουν ως κακούργο, τι Ρασπούτιν, τι αυτό… Όταν η ανεξάρτητη Δικαιοσύνη είπε ότι δεν ισχύουν όλα αυτά (σ.σ.: Βούλευμα του Δικαστικού Συμβουλίου), διέρρεαν ότι κατηγορούμαι για σωρεία κακουργημάτων. Έχω εμπιστοσύνη στη Δικαιοσύνη, θα αποδειχθεί η αλήθεια, θα τη μάθει ο ελληνικός λαός\".\n\nΤο δικαστήριο διέκοψε για να αποφανθεί επί του αιτήματος των συνηγόρων.\n\nΠηγή: ΑΜΠΕ",
    "Στις 7/12 η δίκη του Λ. Κρέτσου για τις τηλεοπτικές άδειες - Πρόστιμο €150 σε βουλευτές-μάρτυρες που απουσίαζαν": "Του Παναγιώτη Στάθη\n\nΝέα αναβολή στη δίκη με κατηγορούμενο τον Λευτέρη Κρέτσο λόγω απουσίας ουσιωδών μαρτύρων, βουλευτών, δόθηκε σήμερα. Η δίκη θα γίνει στις 7 Δεκεμβρίου και πέραν του πρώην γενικού γραμματέα Ενημέρωσης, που κατηγορείται για ψευδή βεβαίωση, στο εδώλιο κάθονται τα μέλη που είχαν απαρτίσει την Επιτροπή Αξιολόγησης για τον διαγωνισμό των τηλεοπτικών αδειών.\n\nΗ υπόθεση οδηγήθηκε σε νέα αναβολή εξαιτίας της απουσίας αρκετών μαρτύρων-βουλευτών, με τον εισαγγελέα να προτείνει αναβολή της δίκης. \"Προτείνω αναβολή για το 352 ΚΠΔ. Απουσιάζουν αρκετοί μάρτυρες. Επειδή είναι βουλευτές έχουν ακαταδίωκτο, αλλά να επιβληθεί πρόστιμο. Σε άπαντες τους βουλευτές που απουσιάζουν να επιβληθεί πρόστιμο 150 ευρώ\", ανέφερε ο εισαγγελέας.\n\n\"Οι κατηγορούμενοι είναι εδώ και θέλουν να δικαστούν. Οι απόντες βουλευτές εκπροσωπούνται άξια από τον κ. Βορίδη\", ανέφερε η υπεράσπιση, με το δικαστήριο να ακολουθεί την εισαγγελική πρόταση επιβάλλοντας πρόστιμο 150 ευρώ.\n\nΗ ανάσυρση της υπόθεσης\n\nΗ υπόθεση είχε τεθεί στο αρχείο το 2016. Ωστόσο, το 2018 η Εισαγγελία Εφετών την ανέσυρε και συγκεκριμένα ο εισαγγελέας Εφετών, Παναγιώτης Αθανασίου, με αποτέλεσμα να καταλήξει τον Απρίλιο του 2019 στην άσκηση ποινικών διώξεων σε βάρος του Λευτέρη Κρέτσου, του Ιωάννη Καλογρίτσα και των μελών της Επιτροπής.\n\nΣτο πόρισμά του ο εισαγγελικός λειτουργός ανέφερε πως ο κ. Κρέτσος και τα υπόλοιπα κατηγορούμενα μέλη της Επιτροπής προχώρησαν σε ενέργειες ή παραλείψεις \"με αποκλειστικό σκοπό να ευνοήσουν την εταιρεία του Ιωάννη-Βλαδίμηρου Καλογρίτσα, μη ελέγχοντας καθόλου, ή πάντως όχι ουσιωδώς, τον τρόπο κτήσεως των περιουσιακών στοιχείων με τα οποία θα κατέβαλε το ποσό της προσφοράς του, ή λαμβάνοντας υπόψη έγγραφα και δικαιολογητικά, τα οποία με βάση την προκήρυξη δεν έπρεπε και δεν μπορούσαν να λάβουν υπόψη\".",
    "Δ. Μιχαηλίδου: Άνοιξε η πλατφόρμα για τους Προσωπικούς Βοηθούς": "Άνοιξε η πλατφόρμα για όσους ενδιαφέρονται να απασχοληθούν ως Προσωπικοί Βοηθοί ατόμων με αναπηρία. Σύμφωνα με τη σχετική ανακοίνωση του Υπουργείου Εργασίας και Κοινωνικών Υποθέσεων, οι Προσωπικοί Βοηθοί θα υποστηρίξουν, με εξασφαλισμένη αμοιβή και ασφάλιση, τους συμπολίτες μας με αναπηρία, στο πλαίσιο του πιλοτικού προγράμματος του Υπουργείου Εργασίας και Κοινωνικών Υποθέσεων \"Προσωπικός Βοηθός για Άτομα με Αναπηρία\".\n\nΣυγκεκριμένα, οι ενδιαφερόμενοι μπορούν να υποβάλλουν ψηφιακά την αίτησή τους από σήμερα Δευτέρα 26 Σεπτεμβρίου 2022 στην ηλεκτρονική διεύθυνση prosopikosvoithos.gov.gr. Για την καλύτερη εξυπηρέτησή τους, θα λειτουργεί helpdesk για αναφορά/επίλυση προβλημάτων και παροχή οδηγιών, τηλεφωνικώς στους αριθμούς 1555 και 210 7000240, αλλά και μέσω της ιστοσελίδας.\n\nΣτο Μητρώο Προσωπικών Βοηθών εγγράφονται ενήλικοι έως 67 ετών που επιθυμούν να απασχοληθούν ως Προσωπικοί Βοηθοί. Της εγγραφής τους θα προηγείται ο έλεγχος του ποινικού μητρώου τους και η επιτυχής ολοκλήρωση εξ αποστάσεως προγράμματος εκπαίδευσης που παρέχεται από το Υπουργείο δωρεάν. Οι Προσωπικοί Βοηθοί μετά την ένταξή τους στο Μητρώο θα επιλέγονται από τους συμπολίτες μας με αναπηρία (άτομα με κινητική, νοητική ή/και αναπτυξιακή ή και ψυχική αναπηρία και άτομα με αισθητηριακή αναπηρία) για να τους υποστηρίξουν στην ενίσχυση της ανεξάρτητης διαβίωσής τους και τη συμπερίληψής τους στην κοινωνία. Η υποστήριξη αυτή θα παρέχεται στη βάση των εξατομικευμένων αναγκών και συνθηκών της ζωής των ωφελουμένων με αναπηρία και σύμφωνα με τις ατομικές επιλογές και τα ενδιαφέροντα τους, ενδεικτικώς ως προς τα εξής: α) δραστηριότητες καθημερινής ζωής όπως σίτιση, ένδυση, προσωπική υγιεινή, β) εργασία και σπουδές γ) συμμετοχή σε δραστηριότητες ελεύθερου χρόνου και δ) δραστηριότητες συμμετοχής στην κοινωνική ζωή.\n\nΔιευκρινίζεται ότι, οι ωφελούμενοι συμπολίτες μας με αναπηρία, στους οποίους απονέμονται, στο πλαίσιο του προγράμματος, ώρες Προσωπικής Βοήθειας, θα έχουν πρόσβαση στο Μητρώο Προσωπικών Βοηθών και στο προφίλ αυτών για το σκοπό αναζήτησης, επικοινωνίας και επιλογής ενός ή περισσότερων Προσωπικών Βοηθών σύμφωνα με τις ανάγκες τους. Θα επιλέγουν μεταξύ είτε (α) ωριαίας Προσωπικής Βοήθειας από ένα ή περισσότερους Προσωπικούς Βοηθούς είτε (β) Προσωπικής Βοήθειας από ένα Προσωπικό Βοηθό σε καθεστώς συνοίκησης.\n\nΚατόπιν αυτού, τα ωφελούμενα άτομα με αναπηρία θα συνάπτουν ιδιωτικό συμφωνητικό με τους Προσωπικούς Βοηθούς τους. Η αποζημίωση του Προσωπικού Βοηθού ανέρχεται σε έξι (6) ευρώ μικτά ανά ώρα παροχής Προσωπικής Βοήθειας. Στην περίπτωση παροχής Προσωπικής Βοήθειας σε καθεστώς συνοίκησης, η αποζημίωση του Δικαιούχου Προσωπικού Βοηθού ανέρχεται σε χίλια διακόσια ευρώ μικτά μηνιαίως (1.200 ευρώ) και περιλαμβάνει και τις ημέρες ανάπαυσης.\n\nΗ καταβολή των χρημάτων θα γίνεται από τον ΟΠΕΚΑ απολογιστικά ανά μήνα, σε τραπεζικό λογαριασμό που δηλώνουν οι Προσωπικοί Βοηθοί.\n\nΤο έργο υλοποιείται στο πλαίσιο του Εθνικού Σχεδίου Ανάκαμψης και Ανθεκτικότητας \"Ελλάδα 2.0\" με τη χρηματοδότηση της Ευρωπαϊκής Ένωσης – NextGenerationEU.\n\nΗ Υφυπουργός Εργασίας και Κοινωνικών Υποθέσεων, Δόμνα Μιχαηλίδου, δήλωσε: \"Είμαστε ένα βήμα πιο κοντά στην ανεξάρτητη διαβίωση των συμπολιτών μας με αναπηρία. Επιτέλους, για πρώτη φορά στη χώρα μας ξεκινάει η Υπηρεσία του Προσωπικού Βοηθού. Ολοκληρώσαμε με επιτυχία την διαδικασία υποβολή αιτήσεων των συμπολιτών μας με αναπηρία και από σήμερα άνοιξε η πλατφόρμα, ώστε όλοι όσοι επιθυμούν να ενταχθούν στο Μητρώο Προσωπικών Βοηθών, να μπορούν να υποβάλλουν την αίτηση τους. Σύντομα, οι πρώτοι 1.000 συμπολίτες μας με αναπηρία στην Αττική, θα έχουν τον δικό τους Προσωπικό Βοηθό, ενώ μένοντας πιστοί στις δεσμεύσεις μας, το 2024 η υπηρεσία θα επεκταθεί πανελλαδικώς. Ως Πολιτεία, βελτιώνουμε έμπρακτα την ποιότητα ζωής και την αξιοπρεπή διαβίωση όλων και ιδίως όσων έχουν μεγαλύτερη ανάγκη. Δεν αφήνουμε κανέναν πίσω\".",
    "Τυνησία: Διαδήλωση έγινε χθες το βράδυ στην Τύνιδα κατά της φτώχειας": "Εκατοντάδες Τυνήσιοι διαδήλωσαν το βράδυ της Κυριακής στην πρωτεύουσα Τύνιδα κατά της φτώχειας, των υψηλών τιμών, αλλά και κατά των ελλείψεων σε μερικά τρόφιμα, κλιμακώνοντας την πίεση στην κυβέρνηση του προέδρου Καΐς Σαγιέντ, καθώς η χώρα βρίσκεται αντιμέτωπη με μία οικονομική και πολιτική κρίση.\n\nΗ Τυνησία δίνει μάχη για να αναζωογονήσει τα δημόσια οικονομικά της, καθώς η δυσαρέσκεια αυξάνεται για τον πληθωρισμό που καταγράφεται περίπου στο 9%, αλλά και τις ελλείψεις σε αρκετά είδη διατροφής στα καταστήματα, επειδή η χώρα δεν μπορεί να ανταπεξέλθει στην πληρωμή μερικών εισαγωγών.\n\nΗ βορειοαφρικανική χώρα βρίσκεται επίσης στη μέση μιας σοβαρής πολιτικής κρίσης από τότε, που ο Σαγιέντ έθεσε πλήρως υπό τον έλεγχο την εκτελεστική εξουσία την προηγούμενη χρονιά, διαλύοντας το κοινοβούλιο, σε μία κίνηση την οποία, οι αντίπαλοί του χαρακτήρισαν πραξικόπημα.\n\nΣτην φτωχή συνοικία Ντουάρ Χιτσέρ στην πρωτεύουσα, μερικοί διαδηλωτές πέταξαν φέτες ψωμιού στον αέρα. Άλλοι φώναζαν, \"Που είναι ο Καΐς Σαγιέντ;” Εξαγριωμένοι νέοι έκαψαν λάστιχα.\n\nΟι ελλείψεις τροφίμων στην Τυνησία, με τα άδεια ράφια στα σούπερ μάρκετ και στους φούρνους, κλιμακώνουν τη λαϊκή δυσφορία για τις υψηλές τιμές, καθώς αρκετοί Τυνήσιοι περνούν ώρες ψάχνοντας για ζάχαρη, γάλα, βούτυρο, λάδι για μαγείρεμα, αλλά και ρύζι. Βίντεο που αναρτήθηκαν χθες στα μέσα κοινωνικής δικτύωσης έδειχναν δεκάδες καταναλωτές να δίνουν μάχη για ένα κιλό ζάχαρη στην αγορά.\n\nΗ Τυνησία, η οποία υποφέρει από τη χειρότερη οικονομική κρίση στην ιστορία της, επιδιώκει να εξασφαλίσει ένα δάνειο από το Διεθνές Νομισματικό Ταμείο, προκειμένου να διασώσει τα δημόσια οικονομικά της από την κατάρρευση.\n\nΗ κυβέρνηση αύξησε αυτό τον μήνα την τιμή των φιαλών με αέριο που χρησιμοποιείται στο μαγείρεμα κατά 14%, για πρώτη φορά μέσα σε 12 χρόνια. Παράλληλα, αύξησε τις τιμές των καυσίμων για τέταρτη χρονιά αυτό τον χρόνο, στο πλαίσιο ενός σχεδίου για τη μείωση των επιχορηγήσεων στην ενέργεια. Πρόκειται για μία αλλαγή πολιτικής που επέβαλε το ΔΝΤ.\n\nΠΗΓΗ: ΑΜΠΕ",
    "Επιδημία Έμπολα στην Ουγκάντα: 16 τα επιβεβαιωμένα κρούσματα": "Δεκαέξι κρούσματα του ιού Έμπολα έχουν επιβεβαιωθεί στην Ουγκάντα από την περασμένη Τρίτη, όταν ανακοινώθηκε από τις αρχές ξέσπασμα \"επιδημίας\" στο κεντρικό τμήμα της χώρας, ενημέρωσε χθες Κυριακή το υπουργείο Υγείας της αφρικανικής χώρας.\n\nΤην Παρασκευή, οι υγειονομικές αρχές ανακοίνωσαν πως τέσσερις άνθρωποι πέθαναν εξαιτίας της ασθένειας που προκαλεί ο Έμπολα μέσα σε τρεις ημέρες. Όλοι οι θάνατοι και τα κρούσματα εντοπίζονται στην περιφέρεια Μουμπέντε, περίπου 150 χιλιόμετρα από την πρωτεύουσα Καμπάλα.\n\nΤο υπουργείο Υγείας ανέφερε χθες μέσω Twitter πως τα 16 κρούσματα που επιβεβαιώθηκαν από το ξέσπασμα της επιδημίας εντοπίζονται στην Μουμπέντε, στο κεντρικό τμήμα της χώρας, και \"μέχρι στιγμής\" δεν υπάρχει \"κανένα επιβεβαιωμένο κρούσμα στην Καμπάλα\".\n\nΗ Ουγκάντα έχει βιώσει ήδη επιδημίες του Έμπολα, ιού που έχει στοιχίσει τη ζωή σε χιλιάδες ανθρώπους σε όλη την Αφρική αφότου ταυτοποιήθηκε το 1976 στο τότε Ζαΐρ, τη σημερινή ΛΔ Κονγκό.\n\nΟ Έμα Αϊνεμπγιούνα, εκπρόσωπος του υπουργείου Υγείας, δήλωσε την Παρασκευή στο Γαλλικό Πρακτορείο ότι \"επιβλήθηκαν ταξιδιωτικοί περιορισμοί για τις μη απαραίτητες μετακινήσεις στην περιφέρεια Μουμπέντε, επίκεντρο της επιδημίας\".\n\nΟι υγειονομικές αρχές της αφρικανικής χώρας της περιοχής των Μεγάλων Λιμνών ανακοίνωσαν ότι την περασμένη Τρίτη υπέκυψε 24χρονος εξαιτίας της ασθένειας που προκαλεί ο ιός Έμπολα. Επρόκειτο για τον πρώτο θάνατο από το 2019.\n\nΤο κρούσμα αυτό οφειλόταν σε \"σχετικά σπάνιο\" στέλεχος του ιού, το λεγόμενο σουδανικό, που είχε να εντοπιστεί στην Ουγκάντα από το 2012, ανακοίνωσε την Τρίτη ο Παγκόσμιος Οργανισμός Υγείας (ΠΟΥ).\n\nΗ ασθένεια που προκαλεί ο ιός Έμπολα είναι πολύ συχνά θανατηφόρα, όμως υπάρχουν πλέον εμβόλια και φάρμακα για την πρόληψη και την αντιμετώπιση της νόσου που προκαλεί αιμορραγικό πυρετό και μεταδίδεται στον άνθρωπο από μολυσμένα ζώα.\n\nΗ μετάδοση από άνθρωπο σε άνθρωπο γίνεται μέσω σωματικών υγρών. Κυριότερα συμπτώματα είναι η εκδήλωση επίμονου υψηλού πυρετού, οι εμετοί, οι αιμορραγίες, οι διάρροιες. Οι άνθρωποι που προσβάλλονται δεν είναι μεταδοτικοί παρά μετά την εκδήλωση των συμπτωμάτων, έπειτα από περίοδο επώασης κυμαινόμενη μεταξύ των 2 και των 21 ημερών.\n\nΈχουν ταυτοποιηθεί μέχρι σήμερα έξι στελέχη του ιού, τρία από τα οποία (Μπουντιμπούγκιο, του Σουδάν, του Ζαΐρ) ενοχοποιούνται για το ξέσπασμα μεγάλων επιδημιών.\n\nΠΗΓΗ: ΑΜΠΕ",
    "Ερευνητές στην Κίνα κλωνοποίησαν αρκτικό λύκο": "plajda / 500px via Getty Images\n\nEρευνητές στην Κίνα κλωνοποίησαν έναν άγριο λύκο της Αρκτικής, ενώ ελπίζουν ότι η αμφιλεγόμενη γενετική τεχνολογία μπορεί να χρησιμοποιηθεί, για να βοηθήσει στη διάσωση άλλων ειδών που απειλούνται.\n\nΤη Δευτέρα, 19 Σεπτεμβρίου, σύμφωνα με το Cnn, η εταιρεία Sinogene Biotechnology, με έδρα το Πεκίνο αποκάλυψε τον θηλυκό κλώνο του λύκου, που οι επιστήμονες ονόμασαν Μάγια, σηματοδοτώντας εκατό ημέρες από τη γέννησή της, στις 10 Ιουνίου.\n\nΔιαφήμιση\n\nΟ αρκτικός λύκος, επίσης γνωστός ως λευκός λύκος ή πολικός λύκος, είναι ένα υποείδος γκρίζου λύκου, εγγενές στην Υψηλή Αρκτική Τούνδρα, στο βόρειο αρκτικό αρχιπέλαγος του Καναδά. Η κλιματική αλλαγή απειλεί ολοένα και περισσότερο τον εφοδιασμό του βιότοπου του αρκτικού λύκου σε τρόφιμα, ενώ η ανθρώπινη παρέμβαση, όπως το οδικό δίκτυο, εισβάλλει στην επικράτειά της.\n\nΓια να δημιουργήσει τη Μάγια, η εταιρεία επιστράτευσε μια διαδικασία που ονομάζεται πυρηνική μεταφορά σωματικών κυττάρων. Πρώτα, χρησιμοποίησαν ένα δείγμα δέρματος από τον αρχικό λύκο της Αρκτικής, προκειμένου να ανακτήσουν «κύτταρα δότη», τα οποία στη συνέχεια εγχέονται στο ωάριο ενός θηλυκού σκύλου και μεταφέρονται από μια παρένθετη μητέρα.\n\nΟι επιστήμονες κατάφεραν να δημιουργήσουν 85 τέτοια έμβρυα, τα οποία μεταφέρθηκαν στη μήτρα επτά λαγωνικών, με αποτέλεσμα να γεννηθεί ένας υγιής λύκος της Αρκτικής. Μάλιστα, ένας δεύτερος κλωνοποιημένος αρκτικός λύκος αναμένεται να γεννηθεί σύντομα.\n\n\n\nΗ τεχνολογία της κλωνοποίησης αποτελεί αφετηρία για την προστασία των υπό εξαφάνιση άγριων ζώων, σύμφωνα με τον ο Χε Ζεμίνγκ, διευθυντή του Ινστιτούτου Εργαστηριακών Ζωικών Πόρων του Εθνικού Ινστιτούτου Ελέγχου Τροφίμων και Φαρμάκων της Κίνας.\n\nΔιαφήμιση\n\nΗ επιτυχημένη κλωνοποίηση της Μάγια ήταν ένα γεγονός ορόσημο, με μεγάλη σημασία για την προστασία της άγριας ζωής και την αποκατάσταση των απειλούμενων ειδών.\n\n\n\nΚρίση εξαφάνισης\n\nΔεν είναι η πρώτη φορά που χρησιμοποιείται τεχνολογία κλωνοποίησης από τους επιστήμονες. Στη Μαλαισία, όπου έχει πεθάνει κάθε ρινόκερος της Σουμάτρας, οι επιστήμονες θα χρησιμοποιήσουν κατεψυγμένους ιστούς και κύτταρα για να γεννήσουν νέους ρινόκερους χρησιμοποιώντας παρένθετες μητέρες, ενώ στα τέλη του 2020, Αμερικανοί επιστήμονες κλωνοποίησαν επιτυχώς ένα υπό εξαφάνιση άγριο κουνάβι, που κάποτε θεωρούταν ότι είχε εξαφανιστεί παγκοσμίως.\n\nΆλλοι επιστήμονες ποντάρουν στην τεχνολογία επεξεργασίας γονιδίων, με μια ομάδα στην Αυστραλία να προσπαθεί να επεξεργαστεί κύτταρα από ένα μαρσιποφόρο, για να αναδημιουργήσει τον στενό συγγενή του, την εξαφανισμένη τίγρη της Τασμανίας.\n\n\n\nΩστόσο, πολλές από αυτές τις νέες προσπάθειες διατήρησης έχουν προκαλέσει διαμάχες, με ερωτήματα που εγείρονται σχετικά με την ηθική και τις επιπτώσεις της κλωνοποίησης και της επεξεργασίας γονιδίων στην υγεία.\n\nΔιαφήμιση",
    "H Σιγκαπούρη ως πρότυπος προορισμός για ιατρικό τουρισμό": "Πριν από την πανδημία, η Σιγκαπούρη προσέλκυε περίπου 500.000 ιατρικούς τουρίστες ετησίως, οι οποίοι συνεισέφεραν περισσότερα από 1 δισ. δολάρια στην οικονομία.\n\nΠερίπου το 60 % αυτών των επισκεπτών είναι από την Ινδονησία. Η χώρα, ωστόσο, αγωνίζεται να διατηρήσει το μερίδιο αγοράς της καθώς η Μαλαισία και η Ταϊλάνδη προσφέρουν φθηνότερες υπηρεσίες υγειονομικής περίθαλψης. Η χειρουργική επέμβαση bypass στη Μαλαισία κοστίζει κατά μέσο όρο 14.000 δολ. σε σύγκριση με τον μέσο όρο των 23.000 δολ. στη Σιγκαπούρη. Αιτία είναι το υψηλότερο κόστος για τους παρόχους υγειονομικής περίθαλψης της πόλης-κράτους που μεταφέρεται στους ασθενείς, καθώς οι μισθοί των γιατρών και των νοσηλευτών είναι οι υψηλότεροι στην ASEAN.\n\nΠαρά τον αυξανόμενο ανταγωνισμό, η Σιγκαπούρη θα συνεχίσει να είναι ο προτιμώμενος προορισμός σε εξειδικευμένους τομείς της ιατρικής όπως η ογκολογία, οι μεταμοσχεύσεις οργάνων, η ορθοπεδική, η καρδιολογία και η νευρολογία. Πολλοί τοπικοί πάροχοι, σε μια προσπάθεια αντιστάθμισης του υψηλότερου εγχώριου κόστους, προσπαθούν να διαφοροποιήσουν τις δραστηριότητές τους τα τελευταία χρόνια επενδύοντας στην παρουσία τους στο εξωτερικό, ιδίως στη μεγάλη αγορά της Ινδονησίας.\n\nΝα σημειωθεί ότι ο Παγκόσμιος Οργανισμός Υγείας κατατάσσει το σύστημα υγειονομικής περίθαλψης της Σιγκαπούρης ως το 6ο καλύτερο στον κόσμο στην Έκθεση Παγκόσμιας Υγείας (World Health Report 2022). Μεταξύ 2009 και 2016, το μερίδιο της κυβέρνησης στις δαπάνες για την υγεία αυξήθηκε από περίπου 32 % σε 41 % λόγω των αυξημένων δημόσιων επιδοτήσεων, οι οποίες προορίζονταν να συμβάλλουν στη μείωση των ιδιωτικών δαπανών.\n\nΟ κλάδος της υγειονομικής περίθαλψης της Σιγκαπούρης αναγνωρίζεται ως ένας από τους καλύτερους στον κόσμο, λόγω ενός συνδυασμού παραγόντων – ισχυρής ρυθμιστικής κυβερνητικής παρέμβασης, συνεισφορών από ιατρικούς αποταμιευτικούς λογαριασμούς και συστήματος επιμερισμού κόστους μεταξύ του ιδιωτικού και του δημόσιου τομέα. Οι βασικές στρατηγικές της κυβέρνησης στοχεύουν στον μετασχηματισμό του τομέα της υγειονομικής περίθαλψης μέσω συστημάτων πληροφορικής, ισχυρής κλινικής έρευνας, βελτίωσης της μακροχρόνιας περίθαλψης και μετάβασης προς εξειδικευμένη φροντίδα.\n\nΟι πληροφορίες προέρχονται από το Γραφείο Οικονομικών και Εμπορικών Υποθέσεων στη Σιγκαπούρη.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n",
    "ΣΕΠΕ: Πρόγραμμα κατάρτισης ανέργων νέων 25-29 ετών στον κλάδο ΤΠΕ σε όλη την Ελλάδα": "Έως και 1.600 άνεργοι ηλικίας 25-29 ετών με πτυχίο ή δίπλωμα στον κλάδο Τεχνολογιών Πληροφορικής και Επικοινωνιών θα έχουν την ευκαιρία να εκπαιδευτούν και να πιστοποιηθούν σε κρίσιμες για την καριέρα και την απασχόληση τους ψηφιακές δεξιότητες & ειδικότητες και ταυτόχρονα να αμειφθούν με έως και 3.000 ευρώ, ενώ θα κάνουν την πρακτική τους σε επιχειρήσεις του κλάδου ΤΠΕ.\n\nΣτο πλαίσιο του Επιχειρησιακού Προγράμματος \"Ανάπτυξη Ανθρώπινου Δυναμικού, Εκπαίδευση και Δια Βίου Μάθηση 2014-2020” συμμετέχει και ο Σύνδεσμος Επιχειρήσεων Πληροφορικής & Επικοινωνιών Ελλάδας (ΣΕΠΕ), για την υλοποίηση της Πράξης \"Συμβουλευτική Υποστήριξη, Κατάρτιση, Πιστοποίηση και Προώθηση στην Απασχόληση Ανέργων Νέων 25-29 ετών στον κλάδο Τεχνολογιών, Πληροφορικής και Επικοινωνιών”. Το πρόγραμμα συγχρηματοδοτείται από την Ελλάδα και την Ευρωπαϊκή Ένωση (Ευρωπαϊκό Κοινωνικό Ταμείο) και την Πρωτοβουλία για την Απασχόληση των Νέων (ΠΑΝ), μέσω του Επιχειρησιακού Προγράμματος \"Ανάπτυξη Ανθρώπινου Δυναμικού, Εκπαίδευση και Διά Βίου Μάθηση” στο ΕΣΠΑ 2014-2020.\n\nΑντικείμενο της Πράξης, αποτελεί η παροχή υπηρεσιών εξατομικευμένης Συμβουλευτικής, Θεωρητικής Κατάρτισης, Πρακτικής Άσκησης και Πιστοποίησης 1.600 ανέργων, εγγεγραμμένων στην ΔΥΠΑ, ηλικίας 25-29 ετών, αποφοίτων ΑΕΙ/ ΤΕΙ από τμήματα Τεχνολογιών Πληροφορικής και Επικοινωνιών ή αποφοίτων ΙΕΚ/ ΕΠΑΣ/ ΕΠΑΛ σε ειδικότητες Τεχνολογιών Πληροφορικής και Επικοινωνιών, από όλες τις Περιφέρειες της χώρας, ώστε να ενταχθούν στην ελληνική αγορά εργασίας, απασχολούμενοι στο δυναμικό κλάδο ΤΠΕ.\n\nΗ διάρκεια του προγράμματος κατάρτισης είναι 600 ώρες και περιλαμβάνει 200 ώρες θεωρητικής κατάρτισης και 400 ώρες πρακτική άσκηση σε επιχειρήσεις του ιδιωτικού τομέα. Παράλληλα, μέσω δράσεων δημοσιοποίησης του προγράμματος, θα κληθούν και οι επιχειρήσεις, ώστε να εκδηλώσουν το ενδιαφέρον τους για την προσφορά θέσεων Πρακτικής Άσκησης. Οι ενδιαφερόμενοι έχουν τη δυνατότητα να δηλώσουν συμμετοχή στο πρόγραμμα, μέσω της ειδικά διαμορφωμένης ηλεκτρονικής πλατφόρμας apko.sepe.gr. Το εκπαιδευτικό επίδομα για κάθε ώρα κατάρτισης ανέρχεται στο ποσό των 5,00 €/ώρα παρακολούθησης, συμπεριλαμβανομένων όλων των νόμιμων κρατήσεων.\n\nΜέσα από το πρόγραμμα οι συμμετέχοντες θα έχουν την ευκαιρία να αυξήσουν τις πιθανότητες εύρεσης μόνιμης απασχόλησης - ήδη 4 στους 10 ωφελούμενους από το τελευταίο πρόγραμμα κατάρτισης ανέργων του ΣΕΠΕ βρήκαν εργασία, κυρίως, στην εταιρεία που έκαναν την πρακτική - ενώ θα αποκτήσουν πιστοποίηση σε ψηφιακές δεξιότητες που θα τους κάνουν περιζήτητους στην αγορά εργασίας.\n\nΤα αντικείμενα κατάρτισης αφορούν στις ειδικότητες: Τεχνικός Η/Υ & Δικτύων, Διαχειριστής Δικτύων, Διαχειριστής Βάσεων Δεδομένων, Προγραμματιστής Βάσεων Δεδομένων, Τεχνικός Εφαρμογών Λογισμικού, Ειδικός Σχεδιασμού Ιστοσελίδων και Εφαρμογών, Τεχνικός Ασφαλείας Συστημάτων Πληροφορικής, Ειδικός συστημάτων ηλεκτρονικού εμπορίου e-commerce, Αναλυτής Συστημάτων Πληροφορικής (ICT Analyst), Διαχειριστής Συστημάτων Πληροφορικής, Προγραμματιστής Ανοιχτού Λογισμικού. Με τη λήξη του προγράμματος, θα υπάρξει Πιστοποίηση των δεξιοτήτων.",
    "Μείωση της Βλάβης από τον Καπνό: 5ο Επιστημονικό Συνέδριο": "Στην έναρξη του 5ου Επιστημονικού Συνεδρίου για τη Μείωση της Βλάβης από τον Καπνό (5th Scientific Summit on Tobacco Harm Reduction), που διεξάγεται στην Αθήνα, παρευρέθηκαν -με φυσική ή διαδικτυακή παρουσία- περισσότεροι από 240 συμμετέχοντες από 41 χώρες.\n\nΔΩΡΕΑΝ ΕΓΓΡΑΦΗ ΣΤΟ NEWSLETTER\n\nΟ Ιγνάτιος Οικονομίδης, Πρόεδρος της Οργανωτικής Επιτροπής και Πρόεδρος του SCOHRE, άνοιξε τις εργασίες του 5ου Επιστημονικού Συνεδρίου για τη Μείωση της Βλάβης από τον Καπνό, παρουσιάζοντας νέα ερευνητικά δεδομένα για τα καινούργια προϊόντα και τον ρόλο που μπορούν να διαδραματίσουν στον έλεγχο του καπνίσματος. Ο Αθανάσιος Τσακρής, Αντιπρύτανης και Καθηγητής της Ιατρικής Σχολής του ΕΚΠΑ, καλωσόρισε στην εναρκτήρια ομιλία του όλους τους συμμετέχοντες.\n\nΗ Marewa Glover, Director of the Centre of Research Excellence: Indigenous Sovereignty & Smoking, New Zealand, παρουσίασε την προσέγγιση, το πλαίσιο εργασίας, τα επιτεύγματα και τους στόχους της Νέας Ζηλανδίας. Η περίπτωση της Νέας Ζηλανδίας θεωρείται παράδειγμα επιτυχημένης πολιτικής στον έλεγχο του καπνίσματος. Ο Αντικαπνιστικός Νόμος της (Smoke-Free Environments Act), που ξεκίνησε να εφαρμόζεται το 1990, ήταν ιδιαίτερα προοδευτικός καθώς περιλάμβανε την πλήρη υιοθέτηση μίας προσέγγισης μείωσης της βλάβης από το κάπνισμα και έφερε εξαιρετικά αποτελέσματα: ο επιπολασμός του καπνίσματος στη Νέα Ζηλανδία μειώθηκε από 27% το 1992 σε 18,4% το 2011-12, φθάνοντας στη συνέχεια σε 10,9% το 2020-21, ένα από τα χαμηλότερα ποσοστά παγκοσμίως.\n\nΆτμισμα…\n\nΕν τούτοις, ο Κανονισμός για το Άτμισμα (Vaping Regulation), που ψηφίστηκε το 2020, σηματοδότησε τη μετάβαση της χώρας από τη μείωση της βλάβης στην απαγόρευση. Σύμφωνα με την κ. Glover, η απαγόρευση αυτή, που είναι κάθετη και μη-ανθρωποκεντρική, βασίζεται στην τιμωρία και όχι στην υποστήριξη και είναι πολύ πιθανό να έχει δυσμενείς επιπτώσεις λόγω της ζημίας/ποινικοποίησης που συνδέεται με τη δράση της μαύρης αγοράς, της επιδείνωσης της ψυχικής υγείας, της αυξημένης περιθωριοποίησης και της μετάβασης στη χρήση υψηλότερου κινδύνου ουσιών.\n\nΗ κ. Glover ολοκλήρωσε την ομιλία της αναφέροντας πως οι χώρες που επιθυμούν να μειώσουν τη βλάβη που σχετίζεται με το κάπνισμα θα κληθούν αναπόφευκτα να αντιμετωπίσουν τις ακόλουθες προκλήσεις: α) μία εκστρατεία παραπληροφόρησης για τον σχετικό κίνδυνο της νικοτίνης, β) την απώλεια της ακαδημαϊκής ελευθερίας, γ) την αύξηση του “φιλελεύθερου πατερναλισμού”, και δ) τον περιορισμό των ανθρώπινων δικαιωμάτων για αυτονομία, αξιοπρέπεια & συναίνεση του ατόμου, π.χ. σε ιατρικές παρεμβάσεις.\n\nΠροειδοποίησε ότι οι χώρες θα πρέπει να είναι ενήμερες για τα ψέματα & τις εκστρατείες προπαγάνδας υπέρ της απαγόρευσης των προϊόντων μείωσης της βλάβης, καθώς και για τις πολιτικές οι οποίες δεν βασίζονται σε επιστημονικές μελέτες στην πραγματική ζωή που να αποδεικνύουν τις ανεπιθύμητες επιπτώσεις και συνέπειες. Η μακροχρόνια παρακολούθηση και αξιολόγηση είναι καίριας σημασίας, κατέληξε η ομιλήτρια.\n\nΟι προκλήσεις που αντιμετωπίζουν οι κυβερνήσεις σήμερα στον έλεγχο του καπνίσματος συζητήθηκαν σε ένα panel στο οποίο συμμετείχαν ο Βασίλης Κοντοζαμάνης, πρώην Αναπληρωτής Υπουργός Υγείας της Ελληνικής Δημοκρατίας, και τα ιδρυτικά μέλη του SCOHRE, David T. Sweanor J.D. (Καναδάς), ο οποίος συντόνισε τη συζήτηση, Karl E. Lund (Νορβηγία), Sharifa Ezat Wan Puteh (Μαλαισία) και Μιχάλης Γ. Τουμπής (Κύπρος).\n\nΟ Βασίλης Κοντοζαμάνης αναφέρθηκε αρχικά στο νέο “αντικαπνιστικό” νόμο που εφαρμόσθηκε με επιτυχία πριν από λίγα χρόνια στην Ελλάδα, υπογραμμίζοντας την επιθυμία της κυβέρνησης να συμβάλει στην καταπολέμηση των επιπτώσεων του καπνίσματος. «Οι κυβερνήσεις θα πρέπει να υιοθετήσουν μία ρεαλιστική οπτική στη δημόσια υγεία», δήλωσε. Ενόσω παρακολουθούμε τη χρήση των νέων καπνικών προϊόντων και μελετάμε περαιτέρω τις μακροχρόνιες επιπτώσεις τους, και ενώ ο τελικός μας στόχος εξακολουθεί να είναι “ένας κόσμος χωρίς καπνό”, θα πρέπει παράλληλα να φροντίσουμε και όλους εκείνους που καπνίζουν και δεν επιθυμούν ή δεν μπορούν να εγκαταλείψουν τη χρήση νικοτίνης.\n\nΣτη Νορβηγία, το ποσοστό νέων ατόμων που ξεκινούν το κάπνισμα είναι κάτω από 2% και οι τακτικοί καπνιστές ανέρχονται σε 9% περίπου του πληθυσμού, δήλωσε ο Dr. Karl E. Lund, επομένως η κύρια πρόκληση που αντιμετωπίζει η χώρα είναι αρκετά διαφορετική από αυτές που αντιμετωπίζουν άλλες χώρες. Οι Νορβηγοί χρησιμοποιούν κυρίως το προϊόν snus, που είναι ένα λαμβανόμενο από του στόματος καπνικό προϊόν. Η στρατηγική που σχεδιάζεται για τα επόμενα χρόνια στη χώρα θα περιλαμβάνει μέτρα για την ελαχιστοποίηση της χρήσης νικοτίνης κάθε είδους, που σημαίνει ότι η αγώνας ενάντια στο κάπνισμα μετατρέπεται σε αγώνα ενάντια στη νικοτίνη. Επομένως, οι αρχές στη Νορβηγία είναι πολύ πιθανό να αναζητήσουν τρόπους ώστε να αιτιολογήσουν τον περιορισμό της χρήσης προϊόντων νικοτίνης για μη ιατρικούς σκοπούς.\n\nΈνας από τους λόγους που η Μαλαισία αντιμετωπίζει τεράστιο πρόβλημα καπνίσματος, ανέφερε η Καθηγήτρια Dr. Sharifa Ezat Wan Puteh, είναι ότι η χώρα εξακολουθεί να παραμένει η μεγαλύτερη παγκοσμίως αγορά για λαθραία τσιγάρα (57.7% των τσιγάρων που καταναλώνονται στη χώρα πωλούνται παράνομα, σύμφωνα με μια πρόσφατη μελέτη). Σήμερα, έχει προταθεί η εφαρμογή μίας απαγόρευσης χρήσης καπνού για τις επόμενες γενιές, που θα εφαρμοσθεί από το 2025. Εν τούτοις, χωρίς την εφαρμογή και άλλων μέτρων μείωσης της βλάβης, είναι διάχυτη η ανησυχία ότι η απαγόρευση θα αυξήσει απλά τις πωλήσεις τσιγάρων στη μαύρη αγορά χωρίς να μειώσει τον επιπολασμό του καπνίσματος.\n\nΗ Μείωση της Βλάβης από τον Καπνό μπορεί να χρησιμοποιηθεί ως συμπληρωματική στρατηγική, ωστόσο η κύρια προτεραιότητα αυτή τη στιγμή στην Κύπρο είναι η πλήρης εφαρμογή της WHO – FCTC (Framework Convention on Tobacco Control), ανέφερε ο Dr. Μιχάλης Γ. Τουμπής. Λαμβάνοντας υπόψη ότι τα νέα προϊόντα τα οποία πρέπει να τεθούν υπό ρύθμιση είναι χιλιάδες, δεν θα πρέπει να ξεχνάμε ότι το πρώτο και κυριότερο στην εφαρμογή στρατηγικών μείωσης της βλάβης είναι να έχουμε απαραιτήτως έλεγχο και πλήρη γνώση των προϊόντων που προσφέρουμε ως εναλλακτικές του καπνίσματος στους καταναλωτές.\n\nΣτρατηγική της Μείωσης της Βλάβης\n\nΗ στρατηγική της Μείωσης της Βλάβης από τον Καπνό συζητήθηκε σε στρογγυλό τραπέζι υπό το πρίσμα των πολιτικών βάσει τεκμηρίωσης μεταξύ της ευρωβουλευτή Μαρίας Σπυράκη και τριών επιστημόνων, των Ζωής Δωροθέας Πανά (Κύπρος), Andrzej Fal (Πολωνία), και Giuseppe Biondi-Zoccai (Ιταλία). Τη συζήτηση συντόνισε η δημοσιογράφος Νατάσα Σπαγαδώρου. Σε επιστημονικά ζητήματα, η χρήση τεκμηριωμένων στοιχείων πρέπει να είναι εστιασμένη, ρεαλιστική, βασισμένη σε στρατηγική και μακροχρόνια δέσμευση, ενώ μεγάλη σημασία έχει η μεταφορά των επιστημονικών στοιχείων σε ένα απλό αφήγημα για το ευρύ κοινό. Όλοι οι συμμετέχοντες στη συζήτηση συμφώνησαν πως ο τελικός στόχος παραμένει ένας “κόσμος χωρίς καπνό”, ωστόσο είναι απαραίτητο να αναθεωρήσουμε τις στρατηγικές μας προκειμένου να έχουμε καλύτερα αποτελέσματα.\n\nΟι καπνιστές που αποτυγχάνουν στη διακοπή του καπνίσματος δεν πρέπει να εγκαταλείπονται. Η στρατηγική μείωσης της βλάβης θα πρέπει να υιοθετείται σε καπνιστές που έχουν ήδη κάνει πολλές προσπάθειες αλλά δεν έχουν κατορθώσει να διακόψουν το κάπνισμα. Ωστόσο, είναι απαραίτητο να συνεχίσουμε να διεξαγάγουμε μελέτες και να παρακολουθούμε τη μακροχρόνια χρήση των νεότερων προϊόντων. Η εμπειρία από την πανδημία της Covid-19 μάς έδειξε ότι η διακρατική συνεργασία είναι καίριας σημασίας στην ταχεία επίτευξη των στόχων. Είναι απαραίτητο -κατέληξαν οι συμμετέχοντες στη συζήτηση- να αναπτύξουμε κοινά ερευνητικά πρωτόκολλα και να διεξάγουμε συγκριτικές μελέτες, να καταγράψουμε, να αναλύσουμε και να αξιολογήσουμε την επίδραση των καινοτόμων προϊόντων καπνού.\n\nΠροστασία των νέων\n\nΣήμερα, τη δεύτερη και τελευταία ημέρα του 5th Scientific Summit, ο Lion Shahab θα απευθύνει την κεντρική ομιλία με θέμα την ενθάρρυνση και την καθιέρωση της στρατηγικής Μείωσης της Βλάβης, διασφαλίζοντας παράλληλα την προστασία των νέων από τη χρήση νικοτίνης. Στο πρόγραμμα περιλαμβάνονται επίσης στρογγυλά τραπέζια με κορυφαία τη συζήτηση μεταξύ εκπροσώπων οργανισμών για τη μείωση της βλάβης από τον καπνό σχετικά με τις προκλήσεις που αντιμετωπίζει η στρατηγική αυτή και πώς από τα επιστημονικά δεδομένα θα φθάσουμε στην ικανοποίηση των αναγκών του κοινού. Η συζήτηση θα είναι ελεύθερη για το κοινό και θα αναμεταδοθεί ζωντανά μέσω YouTube:\n\nΕπισκεφθείτε την ιστοσελίδα του Scientific Summit για περισσότερες πληροφορίες για τους Ομιλητές, το Πρόγραμμα και τις συνεδρίες: https://www.nosmokesummit.org/\n\nΚάντε like στη σελίδα μας στο facebook για να μαθαίνετε όλα τα νέα",
    "Η Ιαπωνία απαγορεύει την εξαγωγή στη Ρωσία αγαθών κατάλληλων για την κατασκευή χημικών όπλων": "Η κυβέρνηση της Ιαπωνίας αποφάσισε να απαγορεύσει τις εξαγωγές στη Ρωσία αγαθών που μπορεί να χρησιμοποιηθούν για την κατασκευή χημικών όπλων, επιπλέον κύρωση σε βάρος της Μόσχας, καθώς είναι \"βαθιά ανήσυχη\" μετά την απειλή της περί ενδεχόμενης χρήσης πυρηνικών όπλων στον πολεμο στην Ουκρανία, δήλωσε σήμερα ο υπουργός προεδρίας Χιροζάκου Ματσούνο.\n\nΗ ιαπωνική κυβέρνηση πρόσθεσε εξάλλου άλλους 21 ρωσικούς οργανισμούς, ιδίως επιστημονικούς, στον κατάλογο των οντοτήτων στους οποίους επιβάλλονται κυρώσεις, σύμφωνα με ανακοίνωση Τύπου που δημοσιοποιήθηκε μετά τη σημερινή συνεδρίαση του υπουργικού συμβουλίου.\n\nΣτη συνεδρίαση εγκρίθηκαν οι νέες κυρώσεις σε βάρος της Ρωσίας που αναγγέλθηκαν από τον υπουργό Εξωτερικών Γιοσιμάσα Χαγιάσι στην G7 την περασμένη εβδομάδα.\n\n\"Η Ιαπωνία ανησυχεί βαθιά για την πιθανότητα χρήσης πυρηνικών όπλων στο πλαίσιο της εισβολής της Ρωσίας στην Ουκρανία\", ανέφερε ο κ. Ματσούνο κατά τη διάρκεια ενημέρωσης δημοσιογράφων και πρόσθεσε ότι το Τόκιο θα συνεχίσει τη συνεργασία του με τη διεθνή κοινότητα για να υποστηριχθεί η Ουκρανία καθώς και να επιβληθούν τιμωρητικά μέτρα στη Ρωσία.\n\nΠΗΓΗ: ΑΜΠΕ",
    "Αρνητικό κλίμα στην Ασία": "Υποχωρούν τα ασιατικά χρηματιστήρια την Παρασκευή, ακολουθώντας τις απώλειες της Wall Street καθώς επιμένουν και αυτή την εβδομάδα οι ανησυχίες ότι ο υψηλός πληθωρισμός δεν θα αφήσει περιθώρια στην αμερικανική Federal Reserve και στις άλλες κεντρικές τράπεζες να χαλαρώσουν την εκστρατεία σύσφιξης της πολιτικής τους.\n\nΟ ιαπωνικός Nikkei 225 σημειώνει πτώση 1,1% στις 27.577,97 μονάδες.\n\nΣτο Χονγκ Κονγκ ο δείκτης Hang Seng υποχωρεί σε ποσοστό 0,6%, ενώ στην ηπειρωτική Κίνα ο Shanghai Composite χάνει 1,5%.\n\nΟ Kospi της Νότιας Κορέας σημειώνει πτώση 1%, ενώ στην Αυστραλία ο S&P/ASX 200 υποχωρεί 1,4%. Οι δείκτες σε Νέα Ζηλανδία, Ταϊβάν, Μαλαισία και Ινδονησία επίσης υποχωρούν.\n\nΟι απώλειες ακολουθούν το πτωτικό κλείσιμο των δεικτών της Wall Street την Πέμπτη στον απόηχο των ισχυρών οικονομικών στοιχείων που είδαν χθες το φως της δημοσιότητας, ανοίγοντας τον δρόμο στην Federal Reserve για άλλη μια μεγάλη αύξηση των επιτοκίων στην επόμενη συνεδρίαση της την επόμενη εβδομάδα.\n\nΤα στοιχεία έδειξαν ότι οι νέες αιτήσεις επιδομάτων ανεργίας υποχώρησαν σε χαμηλό πέντε εβδομάδων, ενώ οι λιανικές πωλήσεις ενισχύθηκαν τον Αύγουστο. Αυτό ενισχύει την εκτίμηση ότι η αμερικανική οικονομία αντέχει περισσότερες αυξήσεις των επιτοκίων\n\n",
    "Oppo A17: Έρχεται με Helio G35 και τιμή 130 $": "Το Oppo A17 έγινε επίσημο με chipset Mediatek, μεγάλη μπαταρία και διπλές κάμερες, ενώ το βασικό ατού του είναι το πίσω πάνελ που έχει υφή που θυμίζει δέρμα.\n\nΗ συσκευή έχει οθόνη LCD 6,56 ιντσών με ανάλυση HD+ και τυπικό ρυθμό ανανέωσης 60 Hz. Υπάρχει μια εγκοπή σταγόνας για την κάμερα selfie 5MP f/2.2 με σταθερή εστίαση, ενώ το πίσω μέρος διαθέτει κύρια κάμερα 50MP f/1.8 και αισθητήρα βάθους 2MP.\n\nΤο chipset είναι ένα Helio G35, το οποίο φορούν και τα A16, A16s και A16K. Η μνήμη RAM είναι 4 GB, ενώ ο αποθηκευτικός χώρος είναι 64 GB.\n\nΤο πλήρες φύλλο προδιαγραφών δεν είναι ακόμα διαθέσιμο, επομένως δεν είναι σαφές εάν υπάρχει υποδοχή microSD ή όχι. Ωστόσο, γνωρίζουμε ότι διαθέτει δύο υποδοχές SIM.\n\nΗ μπαταρία είναι 5.000 mAh και φορτίζεται μέσω θύρας micro USB. Άλλα χαρακτηριστικά περιλαμβάνουν έναν σαρωτή δακτυλικών αποτυπωμάτων ενσωματωμένο στο πλήκτρο λειτουργίας και ColorOS 12.1 που βασίζεται στο Android 12. Η δερμάτινη πλάτη είναι διαθέσιμη σε Lake Blue και Midnight Black αποχρώσεις.\n\nΤο τηλέφωνο είναι προς το παρόν διαθέσιμο στη Μαλαισία για περίπου 130 $. Είναι επίσης διαθέσιμο για προπαραγγελία στη Σιγκαπούρη, χωρίς η τιμή να έχει καθοριστεί ακόμα.",
    "": "",
    "Honda CBR250RR 2023 – Αποκαλυπτήρια στο Motegi": "Στα πλαίσια του αγώνα MotoGP στην Ιαπωνία το ερχόμενο Σαββατοκύριακο (24-25/9) η Honda θα αποκαλύψει το CBR250RR του 2023.\n\nΔιαγνώνοντας την άνοδο των μικρομεσαίων σπορ μοτοσυκλετών που φούντωσε πρώτα στις ασιατικές αγορές, η Honda παρουσίασε το CBR250RR το 2017, κατασκευασμένο από την PT Astra Honda στην Ινδονησία. Το βασικό του σημείο αιχμής ήταν ο (τότε) νέος δικύλινδρος σε σειρά κινητήρας του, ενώ το 2021 ήρθε η πρώτη του ανανέωση με τόνωση της απόδοσης με 41 ίππους στις 13,000 σ.α.λ. και ακόμη πλουσιότερο εξοπλισμό που περιλάμβανε μονόδρομο συμπλέκτη, επιλέξιμες χαρτογραφήσεις και quickshifter.\n\nΤώρα η Honda ανακοινώνει πως το ερχόμενο Σαββατοκύριακο (24-25/9) θα παρουσιάσει στην πίστα Twin Ring Motegi, στα πλαίσια του αγώνα MotoGP που – πιθανότατα – θα γίνει εκεί, το νέο CBR250RR για το 2023.\n\nΔεν είναι σαφές τι ακριβώς θα αλλάξει, πάντως μια έρευνα στον Τύπο των χωρών που ενδιαφέρονται άμεσα για το CBR250RR (όπως Ινδονησία, Ταϊλάνδη, Μαλαισία, Ιαπωνία κ.ο.κ.) μας δίνει μια ξεκάθαρη κατεύθυνση: πιθανότατα δεν πρόκειται για επανάσταση, αλλά για ένα προσεκτικό ραφινάρισμα του υπάρχοντος μοντέλου.\n\nΑυτό θα περιλαμβάνει νέο πιρούνι Showa SFF-BP, λίγη φροντίδα στον κινητήρα που θα έχει ως αποτέλεσμα την ενίσχυσή του κατά 1 ίππο, προσθήκη φώτων φρένου έκτακτης ανάγκης (emergency brake light – σε περίπτωση απότομου φρεναρίσματος αναβοσβήνει το πίσω φως ως προειδοποίηση για τους επερχόμενους οδηγούς), καθώς και τα απαραίτητα νέα χρώματα.\n\nΗ μοτοσυκλέτα θα παρουσιαστεί σε δύο εκδόσεις, μια για τον δρόμο και μια για την πίστα, κάτι που εν πολλοίς ισχύει και σήμερα, καθώς στις ασιατικές αγορές υπάρχει το CBR250RR για τον δρόμο και το αγωνιστικά στημένο CBR250RR SP με μια επιπλέον έκδοση CBR250RR SP QS που ξεχωρίζει από την εργοστασιακή τοποθέτηση quick shifter (QS).\n\nΩς τώρα το CBR250RR δεν έχει πατήσει ρόδα στην Ευρώπη σε καμιά του εκδοχή και το βλέπουμε ιδιαίτερα απίθανο αυτό να αλλάξει με το μοντέλο του 2023, ειδικά αν αυτό είναι όντως μια περιορισμένη αναβάθμιση του υπάρχοντος.\n\nΔείτε το τρέχον CBR250RR του 2022 στην ιαπωνική ιστοσελίδα της Honda",
    "Το κλίμα είναι ένα “πρόβλημα” της εφοδιαστικής αλυσίδας που δεν μπορεί να αγνοηθεί": "Σοβαρά προβλήματα δημιουργεί η ξηρασία στην Ευρώπη με αποτέλεσμα η πτώση των υδάτων σε μεγάλα ποτάμια να δημιουργεί σοβαρά προβλήματα στις ποτάμιες μεταφορές.\n\nΕνδεικτικό είναι το γεγονός ότι μετά από εβδομάδες καύσωνα, μπορούσες να περπατήσεις στην αποξηραμένη κοίτη του ποταμού Loire.\n\nΤα χαμηλά επίπεδα ύδατος στον Δούναβη έχουν αναγκάσει χώρες στην ανατολική Ευρώπη να αρχίσουν τη βυθοκόρηση προκειμένου να μπορέσουν να συνεχίσουν να κινούνται οι φορτηγίδες στον κρίσιμης σημασίας υδάτινο δρόμο.\n\nΟ Ρήνος, σε κάποια βασική στενωπό, έχει πέσει κάτω από τα επίπεδα εκείνα που τον καθιστούν οικονομικό για πολλά πλοία. Σε όρους επερχόμενων προκλήσεων, αυτό μπορεί απλά να είναι η «προθέρμανση».\n\nΤο Διακυβερνητικό Πάνελ για την Κλιματική Αλλαγή (Intergovernmental Panel on Climate Change) αναφέρει ότι είναι ξεκάθαρο, πως τα ακραία καιρικά γεγονότα, όπως η ξηρασία, οι πλημμύρες ή οι ισχυρές καταιγίδες, θα γίνουν πιο συνηθισμένα και πιο σοβαρά στο άμεσο μέλλον, καθώς αλλάζει το κλίμα.\n\nΟι επιπτώσεις για την παραγωγή, μεταποίηση και διανομή τροφίμων και αγαθών ανά τον κόσμο είναι σχεδόν ακατανόητα μεγάλες και περίπλοκες.\n\nΗ πρώτη ανησυχία των εταιρειών μπορεί να είναι ποιες μονάδες τους ή ποιοι προμηθευτές τους είναι εκτεθειμένοι στους αυξανόμενους κινδύνους.\n\nΟι κυβερνήσεις επικεντρώνονται στις απειλές στον εφοδιασμό τροφίμων. Αλλά οι φετινές ξηρασίες τονίζουν τον κίνδυνο πως οι ποτάμιες υποδομές του παγκόσμιου εμπορίου θα ξεραθούν ή θα κλείσουν, καθώς εντείνεται η κλιματική αλλαγή.\n\nΠαραδείγματα υπάρχουν πάμπολλα: Οι περισσότερες εξαγωγές από τις σοδειές της Αργεντινής διέρχονται κατά μήκος του ποταμού Παρανά, όπου τα επίπεδα του νερού μειώνονται εδώ και πολλά χρόνια, διαταράσσοντας την διακίνηση της σόγιας, της οποίας η χώρα είναι ο τρίτος μεγαλύτερος εξαγωγέας στον κόσμο.\n\nΟι πλημμύρες στη Μαλαισία πέρυσι προκάλεσαν ζημιά στο Port Klang, ανατρέποντας τις προμήθειες προηγμένων ημιαγωγών που κατασκευάζονται στην Ταϊβάν, πολλοί από τους οποίους συσκευάζονται εκεί πριν αποσταλούν σε όλο τον κόσμο.\n\nΤο εμπόριο στον Ρήνο, που πέρυσι απειλήθηκε από την υπερβολική ποσότητα νερού, πλήττεται από δεύτερη σοβαρή ξηρασία μέσα σε πέντε χρόνια. Το 2018, σταμάτησε η μεταφορά φορτίων, μειώνοντας κατά 0,4 ποσοστιαίες μονάδες την οικονομική ανάπτυξη της Γερμανίας το δ’ τρίμηνο.\n\nΠαρόλα αυτά, όπως σημειώνει ο Mark van Koningsveld, καθηγητής λιμένων και πλωτών οδών στο Τεχνολογικό Πανεπιστήμιο του Ντελφτ, «έχει δοθεί πολύ μεγαλύτερη προσοχή στον αντίκτυπο της ναυτιλίας στο κλίμα παρά στον αντίκτυπο του κλίματος στη ναυτιλία».\n\nΠερίπου το 80% του παγκόσμιου εμπορίου μεταφέρεται κάποια στιγμή με πλοία, με το θαλάσσιο εμπόριο να έχει σχεδόν τριπλασιαστεί στα 30 χρόνια έως το 2020.\n\nΟι αλλαγές, εκτός του κλίματος, έχουν κάνει το σύστημα πιο επιρρεπές σε διαταραχές. Τα πλοία έχουν γίνει προοδευτικά μεγαλύτερα και η «διάσωσή» τους είναι πιο δύσκολη και δαπανηρή όταν τα πράγματα πάνε στραβά.\n\nΕπίσης, δεν υπάρχει εύκολη εναλλακτική όταν επικρατεί ξηρασία. Ένα πλοίο μεταφοράς μέσω ποταμιών ισοδυναμεί με περίπου 100 έως 150 φορτηγά, επομένως ο δρόμος ή ο σιδηρόδρομος απλά δεν μπορούν να αντεπεξέλθουν στην πίεση. Η τυπική αντίδραση είναι η μερική φόρτωση σκαφών ή η εκτέλεση περισσότερων ταξιδιών με μικρότερα πλοία.\n\nΑυτό δεν σημαίνει μόνο έναν φαύλο κύκλο εκπομπών, ειδικά καθώς τα χαμηλά επίπεδα νερού σημαίνουν μεγαλύτερη αντίσταση και περισσότερα καύσιμα – έχει επίσης επιπτώσεις σε όρους κόστους και συμφόρησης γύρω από τις πλωτές οδούς και το σύστημα λιμένων.\n\nΕπιπλέον, δεν λειτουργεί πάντα καλά: παρά τις προσπάθειες, ο συνολικός όγκος φορτίου μειώθηκε περίπου κατά 60% στην κορύφωση της ξηρασίας του 2018, σύμφωνα με τον van Koningveld.\n\nΤο πρόβλημα είναι ότι «ο κίνδυνος από το κλίμα είναι τόσο κατανεμημένος σε όλες τις πτυχές του συστήματος, που είναι δύσκολο για συγκεκριμένες οντότητες να έχουν το κίνητρο να προσπαθήσουν να τον αντιμετωπίσουν», λέει ο Austin Becker, από το πανεπιστήμιο του Ρόουντ Άιλαντ, ο οποίος μελετά την επίδραση της κλιματικής αλλαγής σε 3.800 παράκτια λιμάνια του κόσμου.\n\nΤο ένα τρίτο βρίσκεται σε τοποθεσίες επιρρεπείς σε τροπικές καταιγίδες, όπου μικρές αλλαγές στη μέση ένταση της καταιγίδας μπορεί να μεταφραστούν σε μεγάλες αυξήσεις στο χρόνο διακοπής λειτουργίας του λιμανιού.\n\nΓενικότερα, αυτά τα καιρικά φαινόμενα τείνουν να αντιμετωπίζονται ως διακριτές καταστάσεις έκτακτης ανάγκης, παρά ως μέρος ενός επιδεινούμενου συστημικού προβλήματος.\n\nΤο γεγονός δημιουργεί αυτό το φαινόμενο που το γραφείο του ΟΗΕ για τη μείωση του κινδύνου καταστροφών (UN’s office for disaster risk reduction) αποκαλεί ως κύκλο: καταστροφή-απόκριση-ανάκαμψη-επανάληψη (disaster-response-recovery-repeat).\n\nΓια τις κυβερνήσεις και τις εταιρείες, το κλίμα είναι ένας επιπλέον κίνδυνος της εφοδιαστικής αλυσίδας που πρέπει σήμερα να ληφθεί υπόψη, με μεγαλύτερη προσοχή.\n\nΠηγή: Climate is a supply chain problem that can’t be ignored, Helen Thomas, Financial Times"
}