{
    "Meluoja, kad JAV patvirtino apie pavojingą Ukrainos išpuolį": "Teiginiai\n\nPranešimas, jog „JAV patvirtino, kad Ukraina bombardavo Zaporožės atominę elektrinę“ rugsėjo 16 dieną pasirodė lietuviškame portale bukimevieningi.lt. Šis portalas perspausdino leidinio „GlobalResearch“ rugsėjo 15-osios straipsnį (ČIA), kuriame skelbiama, jog „neįvardyti JAV pareigūnai, pasak „New York Times“, pripažino, jog sprogmenis į Ukrainos atominę elektrinę Zaporožėje leido Ukraina, o ne Rusija“.\n\nVerdiktas\n\nTokie teiginiai, kad JAV pripažino, jog pati Ukraina bombardavo Zaporožės atominę elektrinę, yra melas. Minėtame leidinio „New York Times“ straipsnyje, kuriuo remiasi melagienų skleidėjai nė žodžiu neužsimenama, jog Ukraina pati apšaudė savo atominę elektrinę, kad esą tokį Ukrainos išpuolį jau pripažino ir JAV.\n\nMelo detektoriaus komentaras\n\nNetrukus po vasario 24-ąją prasidėjusios invazijos į Ukrainą, Rusijos kariuomenė nuo kovo 4-osios užėmė didžiausią Europoje Zaporožės atominę elektrinę. Jos vadovams pranešta, kad dabar kompleksas priklauso Rusijos valstybinei atominės energetikos bendrovei „Rosatom“, tačiau iki dabar Ukrainos darbuotojai ir toliau eksploatuoja Rusijos kontroliuojamą gamyklą.\n\nLiepą pranešta, kad Rusijos pajėgos komplekse dislokuoja raketų paleidimo įrenginius, paversdamos jį karine baze. Nuo tada vis pasirodo pranešimų, jog Zaporožės atominė elektrinė yra apšaudoma, o dėl atakų Rusija ir Ukraina kaltina viena kitą.\n\nRugsėjo 13 dieną leidinyje „New York Times“ pasirodė straipsnis, kuriame, kaip tikina melagienų skleidėjai, neįvardyti JAV pareigūnai pripažino, kad Ukraina pati bombardavo savo atominę elektrinę. Tačiau šiame straipsnyje apie tai neužsimenama nė vienu žodžiu.\n\nStraipsnyje pateikiama informacija, kaip Ukrainai pavyko surengti galingą kontrpuolimą ir atsikovoti didžiąją dalį Charkovo regiono.\n\nNeįvardyti amerikiečių pareigūnai „New York Times“ žurnalistams pasakojo, kad nuo rugsėjo pradžios matomų akivaizdžių Ukrainos karinių laimėjimų strategija ėmė formuotis prieš kelis mėnesius per intensyvius Ukrainos ir JAV pareigūnų pokalbius apie karo Ukrainoje eigą.\n\n„Šis pasakojimas apie pasirengimą kontrpuolimui paremtas interviu su keliais aukštais Amerikos pareigūnais ir kitais, informuotais apie slaptas Vašingtono ir Kijevo diskusijas, kurios padėjo Ukrainos vadams formuoti mūšį. Daugelis kalbėjo anonimiškumo sąlyga dėl slapto pokalbių pobūdžio“, – teigiama straipsnyje.\n\nZaporožės atominė elektrinė šiame straipsnyje paminėti tik vieną kartą. Teigiama, jog Ukrainos pareigūnai mano, kad ilgalaikei sėkmei reikia pažangos siekiant atgauti Zaporožės atominę elektrinę atgavimą, atkirsti Rusijos pajėgas Mariupolyje ir stumti Rusijos pajėgų Chersone atgal per Dniepro upę.\n\n„Tikėtina, kad Chersonas ir Zaporožė yra potencialūs tikslai, – sakė gynybos tyrimų instituto CNA Rusijos studijų direktorius Michaelas Kofmanas. – Galime sulaukti tolesnių Ukrainos armijos operacijų, kad ateityje ten pasiektume proveržių“.\n\nTačiau tokia įžvalga ir žvilgsnis į ateitį tikrai nėra įrodymas, kad „JAV pagaliau pripažino, jog Ukraina bombardavo Zaporožės atominę elektrinę“.",
    "Rusijos karas prieš Ukrainą. Zelenskis: Iziume rastos dar dvi masinės kapavietės su šimtais žuvusiųjų": "214 Rusijos karo Ukrainoje diena. Iš viso 447 kūnai buvo ekshumuoti iš masinės kapavietės Izumo mieste Charkivo srityje, šiaurės rytų Ukrainoje, skelbia „SkyNews“. Tarp jų vaikų, moterų ir vyrų. Ukraina gavo NASAMS oro gynybos sistemas, skelbia Ukrainos prezidentas Volodymyras Zelenskis. Tai jis patvirtino interviu CBS televizijai. Jis pridūrė, kad Iziume rastos dar dvi masinės kapavietės.\n\nIš viso 447 kūnai buvo ekshumuoti iš masinės kapavietės Izumo mieste Charkivo srityje, šiaurės rytų Ukrainoje, skelbia „SkyNews“. Tarp jų vaikų, moterų ir vyrų.\n\n„Mūsų pareiga – padėti kiekvienai aukai, kurią šioje masinėje kapavietėje palaidojo rusų maras. Padėti, kad artimieji galėtų palaidoti savo artimuosius, o jų sielos pagaliau rastų ramybę. 447. Tiek daug žmonių bendromis kariškių, policijos ir gelbėtojų pastangomis buvo rasta masinėje kapavietėje Izume“, – teigia Ukrainos valstybinė nepaprastųjų situacijų tarnyba.\n\nDU ŠIMTAI KETURIOLIKTOJI KARO PRIEŠ UKRAINĄ DIENA Volodymyras Zelenskis ragina rusus priešintis mobilizacijai, o tuos, kurie jau fronte, pirmai progai pasitaikius pasiduoti Ukrainos ginkluotosioms pajėgoms;\n\nUkrainos prezidentas teigia, kad Iziume rastos dar dvi masinės kapavietės;\n\nUkrainai iš JAV gavo oro gynybos sistemas NASAMS;\n\nJAV karo studijų institutas įspėja, kad Rusija gali rengtis priverstinai mobilizuoti Ukrainos karo belaisvius, o tai gali būti Ženevos konvencijos dėl karo belaisvių pažeidimas;\n\nIzraelio ambasadorius Ukrainoje teigia, kad priims į savo šalį 20 Ukrainos karių, kurie buvo sužeisti karo metu;\n\nLaikinai okupuotų Ukrainos teritorijų reintegracijos ministerija ragina teisėsaugos pareigūnus ištirti vadinamųjų užsienio stebėtojų atvykimo ir veiklos per „referendumą“ laikinai okupuotose Ukrainos teritorijose teisėtumą;\n\nES svarsto galimybę dar kartą sugriežtinti finansines sankcijas Rusijai. Kaip praneša „Bloomberg“, remdamasis situaciją žinančiais diplomatais, paskutinis stambus Rusijos valstybinis bankas „Gazprombank“ gali būti atjungtas nuo tarptautinės mokėjimų sistemos SWIFT. Per šį banką atliekami mokėjimai už dujas;\n\nNepriklausomos stebėjimo grupės duomenimis, visoje Rusijoje buvo sulaikyta daugiau nei 2000 žmonių, protestavusių prieš V. Putino dalinę karinę mobilizaciją;\n\nUkraina reikalauja sušaukti neeilinį Jungtinių Tautų Saugumo Tarybos posėdį dėl vykstančių pseudoreferendumų Rusijos okupuotuose regionuose. Pasak šalies užsienio reikalų ministerijos, Maskva turi atsakyti už savo mėginimus pakeisti tarptautiniu lygiu pripažintas Ukrainos sienas.\n\nJAV karo studijų institutas (ISW) savo naujausioje ataskaitoje įspėja, kad Rusija gali rengtis priverstinai mobilizuoti Ukrainos karo belaisvius, o tai gali būti Ženevos konvencijos dėl karo belaisvių pažeidimas.\n\nISW pateikia naujausią Ukrainos žemėlapį, kuriame užfiksuotos Ukrainos ir Rusijos pajėgų kontroliuojamos teritorijos:\n\nNew: Local military commissars are carrying out mobilization orders in a way that suggests a possible disconnect between Russian Defense Minister Sergey Shoigu’s guidelines for partial mobilization and Russian President Vladimir Putin’s demands for haste. https://t.co/94gtpB8NGQ pic.twitter.com/YUOj5GScrp — ISW (@TheStudyofWar) September 25, 2022\n\n„Mums labai reikia, kad JAV parodytų lyderystę ir perduotų oro gynybos sistemas Ukrainai. Noriu padėkoti prezidentui Joe Bidenui ir Kongresui už teigiamą sprendimą, kuris jau buvo patvirtintas. Gavome NASAMS\", – sakė V. Zelenskis.\n\nTačiau Ukrainos prezidentas pabrėžė, kad šių sistemų nepakaks civilei infrastruktūrai, mokykloms, ligoninėms, universitetams ir pačių ukrainiečių namams apsaugoti nuo Rusijos atakų.\n\nApie šeštadienio įvykius skaitykite čia.\n\nAtnaujinta 23.57\n\nVolodymyras Zelenskis ragina rusus priešintis mobilizacijai, o tuos, kurie jau fronte, pirmai progai pasitaikius pasiduoti Ukrainos ginkluotosioms pajėgoms, tai jis pasakė per savo kasdienį vakarinį kreipimąsi.\n\n„Matome, kad žmonės, ypač Dagestane, pradėjo kovoti už savo gyvybes. Matome, kad jie pradeda suprasti, kad tai jų gyvenimo klausimas. Kodėl jų vyrai, broliai, sūnūs turėtų žūti šiame kare? Už karą, kurio nori vienas žmogus. Kariauti prieš mūsų žmones, mūsų žemėje. Jis nesiunčia savo vaikų į karą“, – pabrėžė Ukrainos vadovas.\n\nV. Zelenskis paragino rusus kovoti, kad nesiųstų „į mirtį savo vaikų – visų, kurie gali būti pašaukti pagal šią nusikalstamą Rusijos mobilizaciją“.\n\n„Noriu dar kartą pabrėžti: išeitis yra. Nepasiduokite nusikalstamai mobilizacijai. Bėgti. Arba pirmai progai pasitaikius pasiduoti į ukrainiečių nelaisvę. Kuo daugiau Rusijos Federacijos piliečių bent bandys apsaugoti savo gyvybes, tuo greičiau baigsis šis nusikalstamas Rusijos karas prieš Ukrainos žmones“, – apibendrino prezidentas.",
    "Ne, Ukrainos prezidentas neragino JAV dabar smogti Rusijai branduoliniu užtaisu": "Teiginiai\n\nVolodymyras Zelenskis paragino JAV smogti V. Putinui branduoliniu ginklu dar prieš Rusijai paleidžiant raketas. Kitaip tariant, tai mes turime padaryti dabar.\n\nVerdiktas\n\nUkrainos prezidentas V. Zelenskis neragino JAV pirmai smogti branduoliniu ginklu Rusijai ir, juolab, tai padaryti dabar. Citata, apie kurią kalba socialinių tinklų vartotojai, priklauso Ukrainos prezidento administracijos patarėjui Michailui Podoliakui. Šia fraze jis turėjo omenyje, kad branduolinės valstybės neturėtų pasiduoti Rusijos naudojamam branduoliniam šantažui, kuriuo pastaroji siekia silpninti kitų valstybių paramą Ukrainai ir išsiderėti geresnes sąlygas sau, o į grasinimus panaudoti branduolinį užtaisą atsakyti ultimatumu ir pabrėžti, kad Rusijos ketinimai griežtis masinio naikinimo ginklų neliks be atsako.\n\nMelo detektoriaus komentaras\n\nSocialinių tinklų vartotojai dalinasi „Fox News“ televizijos žvaigždės Tuckerio Carlsono laidos ištrauka, išversta į rusų kalbą, tvirtindami, esą Ukrainos prezidentas V. Zelenskis ragino JAV jau dabar smogti Rusijai branduoliniu užtaisu, dar prieš pastarajai paleidžiant raketas į kitos šalies teritoriją.\n\n„Zelenskis paragino JAV smogti V. Putinui branduoliniu ginklu – „branduolinės valstybės turėtų aiškiai pasakyti, kad jei Rusija vos tik pagalvos smogti Ukrainai branduoliniu ginklu, tuoj pat branduolinėms raketomis turėtų būti smogta Rusijai“. Pamąstykite – „jei Rusija tik pagalvos“. Tai yra, dar prieš Rusijai paleidžiant raketas, JAV jau turi smogti Rusijai branduoliniais ginklais. Kitaip tariant, tai mes turime padaryti dabar“, – rašoma vienoje socialiniuose tinkluose pasidalintoje žinutėje, tačiau joje pateikiama informacija neatitinka tikrovės bei sutampa su Kremliaus skleidžiamais dezinformacijos naratyvais.\n\nKlaidinanti žinutė © Ekrano nuotr.\n\nVisų pirma, frazę, apie kurią kalba socialinių tinklų vartotojai, pasakė ne Ukrainos vadovas, o jo administracijos patarėjas Michailas Podoliakas, rugsėjo 21 d. duodamas interviu The Guardian. Žurnalistams jis sakė [pateikiame citatos vertimą į anglų į lietuvių kalbą, – aut. past.]: „Kitos branduolinės valstybės turi labai tvirtai pasakyti, kad vos tik Rusija užsimanys suduoti branduolinį smūgį svetimoje teritorijoje, šiuo atveju Ukrainos teritorijoje, bus suduoti greiti atsakomieji branduoliniai smūgiai tam, kad sunaikinti Rusijos branduolinių raketų paleidimo vietas.“\n\nMelagienų skleidėjams šioje citatoje labiausiai užkliuvo frazė „vos tik Rusija užsimanys suduoti branduolinį smūgį“ (angl. „as soon as Russia even thinks of carrying out nuclear strikes“). Tai tapo pretekstu Kremliui palankiems šaltiniams skleisti, esą Ukraina ragina JAV pirmą suduoti branduolinį smūgį, nelaukus, kol jį suduos Rusija. Komentatoriai, iškreipę esminę citatos žinutę, netgi puolė tvirtinti, esą branduolinį užtaisą į Rusiją JAV raginama paleisti jau dabar.\n\nTačiau nei V. Zelenskis, nei M. Podoliakas neragino dabar Rusijai suduoti branduolinį smūgį. Minėta fraze buvo siekiama atkreipti šalių lyderių dėmesį į Rusijos pasitelkiamą branduolinį šantažą, kuriuo pastaroji siekia išgąsdinti šalis ir išsiderėti sau palankesnes pozicijas. Esminė M. Podoliako žinutė yra prašymas branduolinių valstybių lyderiams užimti aiškią poziciją ir perspėti, kad bet koks Rusijos mėginimas griebtis branduolinių ginklų prieš kitą valstybę užtrauks katastrofiškas pasekmes pačiai Rusijai. Tai yra, Ukrainos atstovai palaiko poziciją, kad į branduolinį šantažą būtina atsakyti ultimatumu, o ne jam betarpiškai pasiduoti.\n\nTokius svarstymus įkvėpė Rusijos prezidento Vladimiro Putino Rugsėjo 21 d. tautai ištransliuota žinutė, kurioje jis paskelbia apie savo ketinimus aneksuoti keturis Ukrainos regionus šalies pietinėje ir rytinėje dalyse. Kreipimesi V. Putinas pakartoja Kremliaus propagandos dažnai skleidžiamus teiginius, esą branduoliniu šantažu užsiima visai ne Rusija, o Vakarai ir pažadėjo ginti Rusijos interesus, įvardydamas, kad Rusija taip pat turi daug masinio naikinimo ginklų, kurie gali būti panaudoti. „Tai – ne blefas“, – vaizdo įraše sako Rusijos vadovas.\n\nNors vienokių ar kitokių užuominų apie branduolinių ginklų panaudojimą iš Rusijos pusės sklido nuo pat karo Ukrainoje pradžios, šį V. Putino pasisakymą ekspertai įvardijo kaip didžiausią konflikto eskalacijos tašką.\n\nM. Podoliako atsaką į vaizdo įraše išsakytus V. Putino grasinimus Rusijai palankios jėgos panaudojo tvirtinimams, esą tai Ukraina ragina JAV pirmą suduoti branduolinį smūgį.",
    "V.Zelenskis pažadėjo tris dalykus rusų kariams, jei šie pasiduos": "Kinijos URM vadovas ragina Rusiją ir Ukrainą neleisti karui išplisti\n\nKinijos užsienio reikalų ministras šeštadienį Jungtinėse Tautose paragino Rusiją ir Ukrainą neleisti savo karui „išplisti“ ir pasiūlė ieškoti diplomatinio sprendimo.\n\nJT Generalinės Asamblėjos sesijoje kalbėjęs Wang Yi neišsakė tvirto palaikymo invazijai į Ukrainą, kurią vasarį pradėjo Pekino sąjungininke nominaliai laikoma Rusija.\n\n„Raginame visas susijusias šalis neleisti šiai krizei išplisti ir apginti teisėtas besivystančių šalių teises bei interesus“, – pareiškė Kinijos diplomatijos vadovas.\n\nJis paragino surengti „sąžiningas ir pragmatiškas“ taikos derybas, kuriose būtų siekiama išspręsti visas pasaulines problemas.\n\n„Kinija palaiko visas pastangas, kuriomis siekiama taikiai išspręsti Ukrainos krizę. Neatidėliotinos skubos prioritetas yra sudaryti palankesnes sąlygas deryboms dėl taikos“, – pareiškė Wang Yi.\n\n„Esminis sprendimas būtų išspręsti pagrįstą susirūpinimą visoms šalims keliančius saugumo klausimus ir sukurti subalansuotą, veiksmingą bei tvarią saugumo architektūrą.“\n\nJT Generalinės Asamblėjos kuluaruose Wang Yi buvo susitikęs su Ukrainos užsienio reikalų ministru Dmytro Kuleba. Tai buvo jų pirmosios derybos nuo tada, kai Rusija vasario 24 dieną pradėjo invaziją į kaimyninę šalį.\n\nRusijos prezidentas Vladimiras Putinas per anksčiau šį mėnesį įvykusį susitikimą su Kinijos prezidentu Xi Jinpingu pareiškė, kad yra pasirengęs aptarti Pekino „susirūpinimą“ dėl Ukrainos.\n\nPrieš karą V. Putinas buvo apsilankęs Pekine ir dvi šalys paskelbė glaudų aljansą.\n\nTačiau JAV pareigūnai atkreipia dėmesį, jog Maskva, jų vertinimais, iš Kinijos nesulaukia konkretaus palaikymo karui. Jie taip pat sako, kad Pekinas atmetė prašymus atsiųsti karinės įrangos, tad Rusijai teko jos prašyti iš Šiaurės Korėjos ir Irano.",
    "Rusijos karas prieš Ukrainą. Ukraina: Rusija naujai mobilizuotus šauktinius siunčia tiesiai į frontą": "215-oji Rusijos karo Ukrainoje diena. Ukrainos generalinis štabas skelbia, Rusija naujai mobilizuotus šauktinius siunčia tiesiai į frontą. Šiuo žingsniu Rusijos kariuomenės vadai siekia papildyti dalinius, patyrusius nuostolių. O Ukrainos prezidentas pranešė, kad Iziume rastos dar dvi masinės kapavietės.\n\nUkrainos generalinis štabas nurodo, kad prieš siunčiant į karą prieš Ukrainą šauktiniai nedalyvauja jokiuose kariniuose mokymuose.\n\nDU ŠIMTAI PENKIOLIKTOJI KARO PRIEŠ UKRAINĄ DIENA Ukrainos generalinis štabas skelbia, Rusija naujai mobilizuotus šauktinius siunčia tiesiai į frontą;\n\nVolodymyras Zelenskis ragina rusus priešintis mobilizacijai, o tuos, kurie jau fronte, pirmai progai pasitaikius pasiduoti Ukrainos ginkluotosioms pajėgoms;\n\nUkrainos prezidentas teigia, kad Iziume rastos dar dvi masinės kapavietės;\n\nUkrainai iš JAV gavo oro gynybos sistemas NASAMS;\n\nJAV karo studijų institutas įspėja, kad Rusija gali rengtis priverstinai mobilizuoti Ukrainos karo belaisvius, o tai gali būti Ženevos konvencijos dėl karo belaisvių pažeidimas;\n\nLaikinai okupuotų Ukrainos teritorijų reintegracijos ministerija ragina teisėsaugos pareigūnus ištirti vadinamųjų užsienio stebėtojų atvykimo ir veiklos per „referendumą“ laikinai okupuotose Ukrainos teritorijose teisėtumą;\n\nNepriklausomos stebėjimo grupės duomenimis, visoje Rusijoje buvo sulaikyta daugiau nei 2000 žmonių, protestavusių prieš V. Putino dalinę karinę mobilizaciją;\n\nUkraina reikalauja sušaukti neeilinį Jungtinių Tautų Saugumo Tarybos posėdį dėl vykstančių pseudoreferendumų Rusijos okupuotuose regionuose. Pasak šalies užsienio reikalų ministerijos, Maskva turi atsakyti už savo mėginimus pakeisti tarptautiniu lygiu pripažintas Ukrainos sienas.\n\nUkrainos prezidentas Volodymyras Zelenskis pareiškė, kad Iziume rastos dar dvi masinės kapavietės, kuriose yra šimtai žuvusių žmonių.\n\n„Mes kalbame apie mažą Iziumo miestelį, žinote? Mažame miestelyje yra dar dvi masinės kapavietės,“ – sakė Ukrainos prezidentas.\n\nISW pateikia naujausią Ukrainos žemėlapį, kuriame užfiksuotos Ukrainos ir Rusijos pajėgų kontroliuojamos teritorijos:\n\n🧵Vladimir #Putin is unlikely to overcome fundamental structural challenges in attempting to mobilize large numbers of Russians to continue his war in #Ukraine.\n\n\n\nOur September 25 report examines those challenges, their roots, and their impact on the war: https://t.co/zb0t1Rkt7Y https://t.co/QqlBge1pe8 — ISW (@TheStudyofWar) September 26, 2022\n\nApie sekmadienio įvykius skaitykite čia.",
    "„Reuters“ praneša, kad JAV Kongresas sutarė dėl naujo 12 mlrd. USD vertės paramos Ukrainai paketo": "Sekmadienio įvykius galite rasti čia.\n\n[infogram id=\"07d656ed-3ecf-4029-b179-33cf16a55fde\" prefix=\"RWX\" format=\"interactive\" title=\"2022-09-25 Numanoma Ukrainos teritorijos kontrolė isw\"]\n\nPirmadienio įvykių juostą pildyti baigėme. Kviečiame Rusijos karo Ukrainoje įvykius kartu sekti rytoj nuo 7 val.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\n21:47 Palydovinės nuotraukos rodo pasienyje įstrigusių rusų automobilių eiles\n\n„Maxar Technologies“ darytos palydovinė nuotraukos rodo ilgas nutįsusias eiles prie Rusijos pasienio punktų.\n\nVaizdas iš pasienio su Kazachstanu:\n\nVaizdas iš pasienio su Sakartvelu:\n\n21:15 JAV Kongresas sutarė dėl naujos 12 mlrd. USD vertės paramos Ukrainai paketo\n\nJAV Kongreso derybininkai sutarė į naują išlaidų paketą įtraukti 12 mlrd. USD vertės papildomą karinės ir ekonominės pagalbos Ukrainai siuntą, skelbia „Reuters“, remdamasis neįvardintais šaltiniais.\n\nĮtraukti 11,7 mlrd. Eur sumą į naująjį išlaidų paketą rugsėjo pradžioje Kongresą paragino Baltieji Rūmai.\n\nKongresas iki penktadienio turi patvirtinti naują išlaidų paketą, kuriuo bus užtikrinamas įvairių JAV institucijų finansavimas.\n\n20:39 Rusija skelbia pseudoreferendumų aktyvumo skaičius\n\nRusijos kontroliuojamos regionų rinkimų komisijos paskelbė pseudoreferendumų aktyvumo skaičius, skelbia portalas „Meduza“.\n\n„Balsavimas“ karo zonoje rengiamas rugsėjo 23-27 dienomis. Aktyvumas Luhansko pseudorespublikoje neva siekia 83,61%, Chersono regione – 63,58%, Zaporižios regione – 66,43%.\n\n20:22 Sirija parėmė Rusiją Jungtinėse Tautose\n\nJungtinių Tautų Generalinėje Asamblėjoje Rusija pirmadienį iš Sirijos, kurios lyderiai savo pilietiniame kare remiasi Maskvos parama, sulaukė reto palaikymo savo karui Ukrainoje.\n\n„Sirija pakartoja savo poziciją dėl Rusijos specialiosios karinės operacijos Ukrainoje ir Rusijos teisės ginti ir saugoti savo teritoriją“, – JT sakė užsienio reikalų ministras Faisalas al Meqdadas, pavartodamas Rusijos naudojamą terminą karui Ukrainoje pavadinti.\n\n„Esame įsitikinę, kad Rusijos Federacija gina ne tik save, bet ir teisingumą bei žmonijos teisę atsisakyti vienpolės hegemonijos“, – teigė jis.\n\nSirija kelis mėnesius palaikė Maskvą pripažindama Rusijos remiamas separatistines „liaudies respublikas“ Rytų Ukrainoje ir siūlydama siųsti savo karius kovoti kartu su Rusija.\n\nRusija nuo 2015 metų teikia plačią karinę paramą Sirijos prezidentui Basharui al Assadui padėdama vyriausybinėms pajėgoms iš opozicijos ir džihadistų atsikovoti didžiąją dalį šalies teritorijos. Per dešimtmetį besitęsiantį žiaurų konfliktą Sirijoje žuvo pusė milijono žmonių.\n\n20:06 Rusija išsiunčia šnipinėjimu įtariamą japonų diplomatą\n\nKiek anksčiau pranešta, kad Rusijos FSB sulaikė rytiniame Vladivostoko mieste dirbusį Japonijos diplomatą Motoki Tatsunori.\n\nSkelbiama, kad jam liepta išvykti iš šalies per 48 valandas.\n\n19:46 Nyderlandai žada didinti karinę paramą Ukrainai\n\nNyderlandų premjeras Markas Rutte savo „Twitter“ paskyroje skelbia, kad šalis pasiryžusi didinti karinės pagalbos kiekį Ukrainai.\n\n„Stiprinsime savo paramą Ukrainai. Daugiau ginklų, daugiau sankcijų ir daugiau izoliacijos Rusijai“, - rašė jis.\n\nM. Rutte teigia, kad tokią žinutę telefoninio pokalbio metu jis pasiuntė Ukrainos lyderiui Volodymyrui Zelenskiui.\n\nM. Rutte daugiau detalių apie pagalbos pobūdį neatskleidė.\n\n: We are stepping up our support for Ukraine. More weapons, more sanctions, and more isolation for Russia. I stressed this once again when speaking to @ZelenskyyUa, in response to Russia’s mobilisation and illegitimate referenda. Protecting Europe is crucial for our security. pic.twitter.com/3tyQLpCDDQ— Mark Rutte (@MinPres) September 26, 2022\n\n19:12 V. Putinas suteikė pilietybę Edwardui Snowdenui\n\nRusijos prezidentas Vladimiras Putinus dekretu suteikė pilietybę į Rusiją nuo JAV teisėsaugos pabėgusiam Edwardui Snowdenui, pranešė Rusijos valstybinė naujienų agentūra TASS.\n\nGavęs pilietybę atsiranda galimybė E. Snowdenui būti pašauktam tarnauti Rusijos ginkluotose pajėgose, tačiau kol kas neskelbiama, ar jis gaus šaukimą tarnauti kariuomenėje.\n\n19:06 FSB skelbia Vladivostoke sulaikiusi Japonijos konsulą\n\nRusijos FSB saugumo tarnyba pirmadienį pranešė, kad sulaikė rytiniame Vladivostoko mieste dirbusį Japonijos diplomatą, kuris esą vykdė su šnipinėjimu susijusią veiklą, ir paskelbė jį nepageidaujamu asmeniu, pranešė vietos naujienų agentūros.\n\n„Japonijos diplomatas buvo sulaikytas, kai už pinigus gavo slaptos informacijos apie Rusijos bendradarbiavimą su kita Azijos ir Ramiojo vandenyno regiono šalimi“, – sakoma FSB pareiškime.\n\n„Diplomatiniais kanalais Japonijos pusei pareikštas protestas“, – sako FSB savo svetainėje paskelbtame pranešime.\n\n„Motoki Tatsunori paskelbtas persona non grata dėl su diplomato statusu nesuderinamos veiklos“, – priduriama jame.\n\n18:52 Estijos URM rekomenduoja piliečiams vengti kelionių į Rusiją\n\nEstijos užsienio reikalų ministerija dėl Rusijos karinių veiksmų pataria nevykti į šią šalį, nebent tai būtina, ir visiškai vengti kelionių į jos regionus, besiribojančius su Ukraina.\n\nTokią rekomendaciją pirmadienį paskelbė Estijos URM spaudos tarnyba.\n\nMinisterija prašo laikinai Rusijoje esančių Estijos piliečių įvertinti poreikį likti toje šalyje ir, esant galimybei, grįžti į Estiją.\n\nDvigubą Estijos ir Rusijos pilietybę turintys asmenys turėtų atsižvelgti į tai, kad Rusijoje Maskva juos laiko Rusijos piliečiais, ir Estijos galimybės teikti konsulinę pagalbą yra ribotos. Ministerija prašo Estijos piliečių, laikinai esančių Rusijoje, užsiregistruoti Užsienio reikalų ministerijos svetainėje.\n\n18:28 Lenkijoje įsigaliojo draudimas rusams patekti į šalį oro ir jūrų uostais\n\nNuo pirmadienio Lenkijoje įsigaliojo draudimas Šengeno vizas turintiems Rusijos piliečiams patekti į šalį oro ir jūrų uostų keliais, rašo „BBC Russian“.\n\nLenkija priėmė sprendimą neįsileisti Rusijos piliečių, kuris pasienio kontrolės punktuose įsigaliojo iškart, tačiau draudimas atvykti oro uostais ir jūra buvo atidėtas iki šio pirmadienio.\n\n17:51 JK įvedė naujų sankcijų pseudoreferendumų organizatoriams\n\nJungtinė Karalystė pirmadienį paskelbė įvedanti sankcijas su pseudoreferendumų organizavimu Rusijos pajėgų okupuotose teritorijose susijusiems asmenims, rašo „The Guardian“.\n\nTarp 33 sankcionuotų asmenų patenka Sergejus Jelisejevas, Rusijso paskirtas Chersono srities administracijos vadas, Ivanas Kusovas, apsišaukėliškos Luhansko respublikos švietimo ir mokslo ministras, Jevgenijus Balyckis, Rusijos paskirtas Zaporižios regiono vadovas.\n\nTaip pat įvesta papildomų sankcijų Rusijos oligarchams – nekilnojamo turto magnatams Godui Nisanovui ir Zarachui Ilijevui.\n\n17:24 Dagestane protestuotojai vėl rengia akcijas prieš mobilizaciją\n\nDagestano sostinėje Machačkaloje ir Chasavjurte pirmadienį rengiamos naujos protesto akcijos prieš V. Putino paskelbtą dalinę mobilizaciją, rašo „BBC Russian“, remdamasis Rusioje „užsienio agento“ etiketę turinčio portalo kavkazr.com publikacija.\n\nPreliminariais duomenimis, jau sulaikyta mažiausiai 20 asmenų.\n\nSocialiniuose tinkluose plinta vaizdo įrašai, kuriuose matomi susirėmimai tarp civilius rūbus vilkinčių asmenų grupių. Spėjama, kad tai gali būti persirengusių policijos pareigūnų darbas.\n\nMobilization in Dagestan is turning into violence. A re-started insurgency in Dagestan and Chechnya would make Ukrainians counter-offensive easier. pic.twitter.com/4p90uOj1A3— Visegr?d 24 (@visegrad24) September 26, 2022\n\n17:08 JAV suteiks 457,5 USD vertės civilinės pagalbos paketą Ukrainai\n\nAnthony Blinkenas, JAV valstybės sekretorius, savo „Twitter“ paskyroje pranešė, kad šalis skirs naują 457,5 mln. USD vertės pagalbos paketą Ukrainai, skirtą civilinėms reikmėms.\n\nA. Blinkenas nurodė, kad finansinė parama bus skirta Ukrainos teisėsaugos institucijos stiprinti.\n\nThe United States will provide an additional $457.5 million in civilian security assistance to save lives and bolster the capacity of our Ukrainian law enforcement and criminal justice partners. We share their commitment to a democratic, independent, and sovereign Ukraine.— Secretary Antony Blinken (@SecBlinken) September 26, 2022\n\n16:58 Vaizdas iš Rusijos-Sakartvelo pasienio\n\nThe Georgian-Russian border now looks approximately like this. The mass media report about a queue 15-18 km long. Follow @Flash_news_ua pic.twitter.com/yPJrS4CQAN— FLASH (@Flash_news_ua) September 26, 2022\n\n16:46 Oro uostai, pasienio punktai nepraleis į mobilizacijos sąrašą patekusių asmenų\n\nTiumenės oro uostas patvirtino turintis sąrašą asmenų, kurie gavo šaukimo tarnauti nurodymus ir kurie nebus praleisti pro patikros punktus, rašo „BBC Russian“.\n\n„Dabar karinės administracijos ir priėmimo biuras pateikė pasienio pareigūnams sąrašą piliečių, kuriems uždrausta palikti šalį. Tam, kad galėtų kirsti sieną jiems reikės specialaus sertifikato – sutikimo išvykti iš karinės administracijos ir priėmimo biuro“, – oro uosto atstovą citavo portalas 72.RU.\n\n16:29 Vienoje „Nord Stream 2“ gijų užfiksuotas staigus slėgio kritimas\n\nNeveikiančio Rusijos antrojo eksporto dujotiekio per Baltijos jūrą iki Vokietijos „Nord Stream 2“ dujotiekio vienoje iš gijų užfiksuotas slėgio kritimas, pirmadienį popiet skelbia Rusijos žiniasklaida, cituodama vamzdyno operatorės pranešimą.\n\n„Šiąnakt „Nord Stream 2“ dispečeris sausumoje užfiksavo staigų slėgio kritimą vamzdyno A gijoje. Vokietijos, Danijos, Švedijos, Suomijos ir Rusijos pakrančių apsaugos tarnybos buvo įspėtos nedelsiant. Vyksta tyrimas“, – teigiama bendrovės „Nord Stream 2 AG“ pranešime.\n\nAnot Rusijos žiniasklaidos, Danijos jūrų administracija pranešė aptikusi dujų nuotėkį netoli Bornholmo salos, už šalies teritorinių vandenų, Danijos išskirtinėje ekonominėje zonoje. Ši vieta atitinka dujotiekio „Nord Stream 2“ maršrutą. Danijos jūrų administracija patarė laivams vengti šios vietos 5 mylių spinduliu.\n\nPortalas „Meduza“ skelbia, kad slėgis minimoje gijoje per naktį nukrito nuo 300 iki 7 barų\n\n55 mlrd. kubinių metrų metinio pralaidumo, apie 10 mlrd. Eur kainavęs vamzdynas, baigtas tiesti ir užpildytas dujomis praėjusių metų pabaigoje, turėjo padvigubinti rusiškų dujų eksporto koridoriaus per Baltijos jūrą pajėgumus. Tačiau Vokietijos federalinė vyriausybė šiemet vasarį, prieš pat Rusijai pradedant plataus masto invaziją į Ukrainą, nutraukė „Nord Stream 2“ sertifikavimo procesą.\n\nVienintelis faktinis „Nord Stream 2 AG“ akcininkas yra Kremliaus kontroliuojamas „Gazprom“, o jo partnerės šiame projekte kaip finansuotojos ir planuotos naudos gavėjos buvo vokiečių „Wintershall Dea“ ir „Uniper“, prancūzų „Engie“, austrų OMV ir anglų bei olandų „Shell“.\n\n16:04 FSB į pasienį su Sakartvelu pasiuntė šarvuočių\n\nRusijos FSB pirmadienį patvirtino pasiuntusi dalinių su šarvuotomis transporto priemonėmis į pasienį su Sakartvelu Aukštutinio Larso ruože, savo „Telegram“ paskyroje skelbia Rusijos kanalas RBK.\n\n„Ten pasiųsti šarvuočiai, bet ne tam, kad įsirengtų patikros punktą. Tai, grubiai tariant, yra rezervas tam atvejui, jei rezervistai norėtų prasibrauti pro postą ir išvykti iš šalies netvarkę pasienio formalumų. Tik šiam tikslui. Jokie patikros punktai nebus įrengti... Patikrinimo punktas veikia kaip įprasta, karinio amžiaus vyrų piliečiams išvykimo apribojimai nebuvo įvesti “, – RBK sakė FSB Šiaurės Osetijos-Alanijos Respublikos pasienio direktoratas.\n\nFSB statement give impression that they believe once restriction for draft age males exodus is enacted people on border will try to break through the checkpoint. It’s gonna be hard to stop up to 10,000 20-35 yo with a dozen soldiers though. pic.twitter.com/gdhCGMAP8b— lasha chikovani (@lashachikovani) September 26, 2022\n\nRussian troops have arrived at the Verkhny Lars checkpoint on the border with Georgia, where thousands of Russians are piling up trying to leave the country. Eyewitnesses say they are setting up a roadblock pic.twitter.com/KK9cEomi3c— Tadeusz Giczan (@TadeuszGiczan) September 26, 2022\n\n15:56 Dagestane policija sulaikė per 100 protestuotojų\n\nPietiniame Dagestano regione Rusijos policija savaitgalį sulaikė daugiau kaip 100 žmonių, protestavusių prieš dalinę karių mobilizaciją, pranešė nevyriausybinė organizacija „OVD-Info“.\n\nNepriklausomos Rusijos žiniasklaidos skaičiavimais, atliktais išanalizavus internete paskelbtus pranešimus apie mirtį, per Kremliaus puolimą Ukrainoje žuvo daugiau vyrų iš Dagestano – neturtingos Šiaurės Kaukazo respublikos, kurioje gyventojų daugumą sudaro musulmonai, – nei bet kurios kitos Rusijos dalies.\n\nVėlų sekmadienį žmogaus teisių stebėsenos organizacija „OVD-Info“ pranešė, kad pietvakarių Rusijoje esančio Dagestano sostinėje Machačkaloje policija suėmė mažiausiai 101 žmogų.\n\nRusijos žiniasklaida parodė vaizdo įrašų, kuriuose užfiksuota, kaip per protestą moterys ginčijasi su policija.\n\n„Kodėl jūs atiminėjate mūsų vaikus?“ – šaukia viena iš jų.\n\nKituose vaizdo įrašuose matyti, kaip policija grubiai sulaiko demonstrantus.\n\n15:37 Maskvos akcijų indeksas MOEX neteko 10% savo vertės\n\nMaskvos vertybinių popierių birža susitraukė 10%, pasiekdama žemiausią lygį nuo tada, kai Rusija prieš septynis mėnesius pradėjo puolimą Ukrainoje, šalyje išaugus įtampai dėl paskelbtos dalinės karinės mobilizacijos.\n\nRubliais denominuoto MOEX indekso vertė ankstyvą popietę nukrito 10,2% iki 1 873,55 punkto ir pirmą kartą nuo vasario mėnesio, kai Rusija įsiveržė į Ukrainą, smuko žemiau 1.900 punktų ribos.\n\nKiek vėliau indeksas pasistiebė virš 1.900 punktų žymos.\n\nMetų pradžioje indeksas siekė beveik 4.000 punktų, tačiau po to, kai vasario 24 dieną prasidėjo Rusijos „specialioji operacija“ Ukrainoje, beveik per naktį neteko savo pusės vertės.\n\n15:15 Dalinė mobilizacija nukirps 0,25% Rusijos metinio BVP\n\nApie Rusijos verslą rašantis portalas „The Bell“, remdamasis „Bloomberg“ ekonomisto Aleksandro Isakovo analize, skelbia, kad dalinė mobilizacijai Rusijai pridės 0,25% metinio BVP nuostolio, kuris, planuojama, iš viso 2022 turėtų siekti -3,75%.\n\nPublikacijoje taip pat prognozuojama, kad dėl mobilizacijos pasekmių infliacija taip pat turėtų padidėti 0,5% iki 6,5%.\n\nAnalizuojama, kad didelis darbo jėgos nutekėjimas prisidės prie darbo rinkos išbalansavimo, dėl ko turėtų didėti infliacija, o pasekmės ekonomikai bus ilgalaikės.\n\n14:52 Kremlius: mobilizuojant rezervistus karui Ukrainoje padaryta klaidų\n\nKremlius pirmadienį pripažino, kad mobilizuojant rezervistus kariniams veiksmams Ukrainoje buvo padaryta klaidų, ir teigė, kad sprendimas uždaryti Rusijos sienas nebuvo priimtas.\n\n„Iš tiesų yra atvejų, kai (mobilizacijos) dekretas buvo pažeistas. Kai kuriuose regionuose gubernatoriai aktyviai dirba, kad ištaisytų padėtį“, – žurnalistams sakė Kremliaus atstovas spaudai Dmitrijus Peskovas.\n\nDekreto „nesilaikymo atvejų mažėja. Tikimės, kad viskas paspartės ir visos klaidos bus ištaisytos“, kalbėjo jis.\n\n14:40 Rusijoje padegta mažiausiai 20 šaukimo centrų\n\nNuo trečiadienio, kai Vladimiras Putinas paskelbė apie dalinę mobilizaciją, Rusijoje jau padegta mažiausiai 20 šaukimo centrų, rašo „The Moscow Times“.\n\nVietos spauda taip pat rašo, kad vienas asmuo Riazanės autobusų stotyje teigė atsisakantis dalyvauti kare Ukrainoje ir padegė save, rašo vietos leidinys ya62.ru.\n\nRussian man backs up his car against the entrance of a mobilization center in the Volgograd region and starts throwing Molotov cocktails. He managed to burn down the center. All information about local draftees was kept on paper in the building, as Russia hasn’t digitized yet. pic.twitter.com/NlFer49Ejv— Visegr?d 24 (@visegrad24) September 26, 2022\n\n14:19 Į Suomiją plūsta rekordiškai daug rusų\n\nSuomija pirmadienį paskelbė, kad praėjęs savaitgalis buvo rekordinis šiais metais kalbant apie į šalį atvykstančius rusus.\n\n„Praėjusį savaitgalį eismas prie rytinės sienos buvo intensyviausias šiais metais“, – naujienų agentūrai AFP sakė Mertas Sasioglu iš Suomijos sienos apsaugos tarnybos.\n\nTarnyba pranešė, kad šeštadienį kirtę sausumos sieną į Suomiją atvyko kone 8.600 rusų, o beveik 4.200 per sieną išvyko į Rusiją.\n\nSekmadienį į Suomiją atvyko daugiau kaip 8.300 rusų, o išvyko beveik 5.100.\n\n„Atvykstančiųjų skaičius yra maždaug dvigubai didesnis nei prieš savaitę, – sakė M. Sasioglu. – Pagrindinė priežastis yra mobilizacija, bet iš dalies tai galima paaiškinti ir tuo, kad Suomija ir Rusija vasarą atšaukė suvaržymus dėl COVID-19.“\n\nRugsėjo 23 dieną Suomija paskelbė planuojanti „gerokai apriboti Rusijos piliečių galimybes atvykti“.\n\nSuvaržymai dar neįsigaliojo, bet pasieniečiai sakė esą pasirengę naujas taisykles pradėti taikyti „per vieną dieną“.\n\n14:01 Netoli Odesos po drono smūgio kilo didelis gaisras\n\nUkrainoje netoli Odesos po praėjusios nakties drono smūgio kilo didelis gaisras ir įvyko sprogimas, pirmadienį pranešė ukrainiečių kariškiai.\n\nPastarosiomis dienomis prieš šį svarbų pietinį Ukrainos uostamiestį buvo surengta visa virtinė dronų atakų.\n\nPer vėliausią iš jų smogta kariniam objektui, kur tuomet sprogo šaudmenys. Ugniagesiai bando suvaldyti gaisrą, pranešė Ukrainos kariuomenės Pietų vadavietė.\n\n13:45 Meras: Melitopolyje dalyvauti pseudoreferendume sutiko tik 20% gyventojų\n\nRusijos pajėgos rengia sprogimus Melitopolyje, jog žmonės liktų namuose ir sudalyvautų pseudoreferendume dėl prisijungimo prie Rusijos, sako Ivanas Fiodorovas, meras.\n\n„Pseudoreferendumas neįvyks, tai yra klastotė ir farsas, tačiau mūsų pasipriešinimas turės mažai įtakos propagandiniam rezultatui. Kai okupantai per tris dienas nesugebėjo surasti reikiamo žmonių skaičiaus, jie pradėjo taikyti ribojamąsias priemones, ir šiandien parkas bei įmonės nedirba. Tai daroma tam, kad žmonės būtų namuose. Jie rengia provokuojančius netikrus sprogimus miesto centre, kur yra daug žmonių“, – sakė I. Fiodorovas, kurį citavo „Ukrinform“.\n\nPasak jo, rusams pavyko rasti tik 20% gyventojų, kurie sutiktų dalyvauti pseudoreferendume, nes dažniausiai žmonės neatidaro durų ir stengiasi pasislėpti.\n\n13:34 Kremlius kol kas nenusprendė uždaryti savo sienų\n\nKremlius pirmadienį pranešė, kad kol kas nepriimta jokių sprendimų dėl Rusijos sienų uždarymo.\n\nDmitrijus Peskovas, Kremliaus atstovas spaudai, pokalbyje su žurnalistais taip pat pripažino, kad kai kurie šaukimai buvo paskelbti per klaidą. Anot jo, klaidos bus ištaisytos, skelbia „Reuters“.\n\nPasak „Novaja Gazeta. Europa“, paskelbus dalinę mobilizaciją iš Rusijos išvyko 261.000 vyrų.\n\n13:27 G. Lansdbergis: po Baltijos šalių, Suomijos, Lenkijos sprendimų rusams į ES patekti sunku\n\nPo Baltijos šalių, Lenkijos ir Suomijos sprendimų neįleisti dalies rusų su vizomis, Rusijos piliečių patekimas į visą Europos Sąjungą (ES) tapo itin apribotas, sako Gabrielius Landsbergis, užsienio reikalų ministras.\n\nAnot ministro, net ir išliekant galimybei rusams atskristi į Europą per tarpinę stotelę Stambule, „nėra galimybės jiems labai daug atvažiuoti“.\n\n„Net jei jie visi suskrenda į Stambulą ir iš Stambulo bandytų jie visi atskristi, tai yra labai riboti tiek avialinijų, tiek oro uostų resursai. Oro uostai ir taip turi kasdieninį priėmimo srautą – turistai, įprastinis verslo tranzitas“, – sakė G. Landsbergis.\n\n„Įsigrūsti tūkstančiams žmonių į tą patį oro uostą, į tuos pačius lėktuvus, kurie jau šiandien yra, paprasčiausiai nėra galimybės“, – pridūrė jis.\n\nKalbėdamas apie ES galimybes stiprinti sankcijas Rusijai, jis sakė, kad yra „pasistūmėjusios diskusijos dėl aštuntojo sankcijų paketo“, tačiau dėl išankstinės dalies valstybių pozicijos nepritarti ribojimų griežtinimui kol kas nėra aišku, ar sutarti pavyks.\n\n„Yra ir tam tikros prekių grupės, ir asmenys, ir įmonės, potencialiai – bankai. Nenoriu leistis gilyn, sukurti lūkesčių, kadangi esame anksčiau matę, turėjome patys lūkesčių, deja, veto teise pasinaudojusios valstybės tuos lūkesčius sudaužydavo“, – tvirtino Lietuvos diplomatijos vadovas.\n\n13:22 Rusai traukiasi į Sakartvelą\n\nV. Putinui paskelbus dalinę mobilizaciją, rusai masiškai traukiasi iš šalies. Kaip skelbia Sakartvelo pareigūnai, sekmadienį vienu metu įvažiuoti į šalį eilėje reikėjo laukti 48 valandas, kirsti sieną buvo išsirikiavę daugiau kaip 3.000 automobilių.\n\nĮ Tbilisį nuo vasario 24 d., kai Maskva įsiveržė į Ukrainą, vyriausybės statistikos duomenimis, atvyko maždaug 40.000 rusų, praneša „Reuters“.\n\n13:16 Moldova žada atimti pilietybę iš piliečių, kovojančių Rusijos pusėje\n\nMoldova gali atimti pilietybę iš savo piliečių, turinčių rusiškus pasus, kurie, gavę šaukimą, išvyksta kovoti už Rusiją Ukrainoje, pirmadienį pareiškė Maja Sandu, šalies prezidentė.\n\nM. Sandu teigė, kad yra rizika, jog kai kuriuos iš šių žmonių Rusija gali pašaukti kariauti.\n\n„Taip pat nagrinėjame galimybę sugriežtinti bausmes Moldovos piliečiams, neturintiems Rusijos pasų, kurie yra agresoriaus ginkluotųjų pajėgų gretose“, – sakė ji.\n\nPasak prezidentės, Moldova rengia konsultacijas su Maskva, kad būtų išvengta atvejų, kai jos piliečiai būtų šaukiami į kariuomenę.\n\n12:52 Generalinis štabas: nutraukti rusų karių kontraktai\n\nUkrainos ginkluotųjų pajėgų generalinis štabas sekmadienį paskelbė, jog Zaporižioje tarnaujantys kontraktiniai rusų kariai buvo informuoti, jog jų sutartys nebegalioja, ir nuo šiol jie turi tarnauti tiek, kiek lieps karinė vadovybė.\n\nAnot Generalinio štabo, Rusijos valdžia Sevastopolyje mobilizuotiems vyrams sako, kad jie tarnaus „specialiojoje karinėje operacijoje“ (taip Rusija vadina savo sukeltą karą Ukrainoje), o mobilizuoti vyrai siunčiami tiesiai į kovinius dalinius be papildomo apmokymo.\n\n12:45 Rusija skelbia tarpinį pseudoreferendumo dalyvių aktyvumą\n\nPer tris dienas pseudoreferendume dėl prisijungimo prie Rusijos Donecko ir Luhansko srityse dalyvavo daugiau kaip 76% rinkėjų, o Chersono ir Zaporižios srityse – daugiau kaip 48%, skelbia Aleksandras Cholodovas, Rusijos pilietinių rūmų narys, kurį cituoja rusų valstybinė naujienų agentūra TASS.\n\nŠių skaičių nepriklausomai patikrinti nėra galimybės.\n\nVŽ primena, kad pseudoreferendumą Rusija vykdys iki antradienio, rugsėjo 27 d.\n\n12:31 A. Anušauskas: Lietuva Ukrainai jau skyrė 50 šarvuočių M113\n\nUkrainą iš viso jau pasiekė 50 Lietuvos dovanotų šarvuočių M113, svarstant tolesnę karinę paramą reikės konsultuotis su NATO sąjungininkais, sako Arvydas Anušauskas, krašto apsaugos ministras.\n\n„Mūsų kariuomenė yra NATO kariuomenė, jos pajėgumas irgi svarbus ir mūsų sąjungininkams, kurie yra čia. Dėl to kiekvieną svarstymą, jei tai liečia pajėgumų mažinimą, atidavimą, turime tartis, kaip kompensuosime, ir su sąjungininkais. Yra daugelis klausimų, kurie nėra išsprendžiami labai greitai“, – kalbėjo ministras.\n\nNaujienų portalas „15min“, remdamasis šaltiniais, pirmadienį pranešė, jog ukrainiečiai yra paprašę lietuvių perduoti jiems naujų ginklų – artilerijos sistemų „PZH 2000“, oro gynybos sistemų NASAMS ir daugiau šarvuočių M113.\n\n12:11 Apšaudytas Mykolajivas\n\nRusijos pajėgos apšaudė Mykolajivo miestą, praneša Oleksandras Senkevičius, meras.\n\nPirminiais duomenimis, raketomis apšaudytas miesto pramoninis rajonas.\n\n„Ten apgadinti pastatų langai, stogai ir durys, iš dalies sugriautas sandėlis“, – rašė jis savo „Telegram“ kanale\n\n12:02 Susitinka Rusijos ir Baltarusijos vadovai\n\nSočyje susitinka Vladimiras Putinas, Rusijos vadovas, ir Aliaksandras Lukašenka, Baltarusijos diktatorius.\n\nPasak rusų valstybinės naujienų agentūros „RIA Novosti“ sąjungininkai aptars ekonominius ir gynybos klausimus.\n\n11:48 Ukrainoje per parą žuvo trys civiliai\n\nUkrainoje per praėjusią dieną dėl Rusijos karinės agresijos žuvo trys žmonės ir dar 22 buvo sužeisti, skelbia Kyrylas Tymošenko, Ukrainos prezidentūros kanceliarijos vadovo pavaduotojas.\n\n11:33 Kas yra taktiniai branduoliniai ginklai?\n\nVladimiras Putinas, Rusijos prezidentas, yra sakęs, kad yra pasirengęs panaudoti branduolinius ginklus Rusijos teritorijai ginti. Šie žodžiai vėl sukėlė rimtų nuogąstavimų bangą visame pasaulyje, kad jis gali įvykdyti nedidelį „taktinį“ branduolinį sprogimą Ukrainoje.\n\nKas yra taktiniai branduoliniai ginklai ir kokios V. Putino galimybės juos panaudoti Ukrainoje, skaitykite šiame VŽ straipsnyje.\n\n11:16 Ukraina skelbia Rusijos nuostolius\n\nUkrainos ginkluotųjų pajėgų generalinis štabas skelbia, kad per pastarąją parą nukovė 500 rusų karių, sunaikino 15 tankų ir 25 šarvuočius.\n\nUkrainos ginkluotųjų pajėgų infograma.\n\n10:56 J. Prigožinas patvirtino įkūręs karinę samdinių bendrovę „Wagner“\n\nRusijos verslininkas Jevgenijus Prigožinas, prezidento Vladimiro Putino sąjungininkas, pirmadienį sakė, kad įkūrė privačią karinę bendrovę „Wagner“, ir patvirtino, kad jos samdinių yra Lotynų Amerikos bei Afrikos šalyse.\n\nSavo kompanijos pareiškime J. Prigožinas nurodė, kad „Wagner“ įsteigė norėdamas 2014 metais nusiųsti kovotojų į Ukrainos Donbaso regioną.\n\n„Tą akimirką, 2014 metų gegužės 1-ąją, gimė patriotų grupė, vėliau įgijusi pavadinimą „BTG Wagner“, – sakoma pareiškime.\n\nJ. Prigožinas anksčiau neigė ryšius su „Wagner“.\n\nŠešėlinė organizacija „Wagner“ kaltinama Kremliaus remiamų samdinių dislokavimu įtampos židiniuose, įskaitant Ukrainą, Siriją, Libiją, Centrinės Afrikos Respubliką ir Malį.\n\n10:53 Ukrainiečiai rado dar vieną rusų kankinimo įstaigą\n\nIšlaisvintame Lipcų kaime Charkivo srityje Ukraina rado dar vieną rusų sukurtą kankinimo įstaigą, skelbia šalies Generalinė prokuratūra.\n\nPastato rūsyje buvo laikomi žmones, ten juos kankino. Po to jie, preliminariais prokuratūros duomenimis, buvo išvežti į Rusijos teritoriją.\n\n10:41 Rusijoje per parą sulaikyti 128 protestavę asmenys\n\nNepriklausomos protestų stebėsenos grupės „OVD-Info“ duomenimis, nuo Vladimiro Putino, Rusijos vadovo, pranešimo apie dalinę mobilizaciją visoje Rusijoje sulaikyti 2.352 žmonės, protestavę prieš mobilizaciją.\n\nSekmadienį buvo sulaikyti mažiausiai 128 žmonės, nurodė „OVD-Info“. Manoma, kad tikrasis skaičius gali būti didesnis.\n\n10:18 Vokietijoje – prorusiškų asmenų protestas\n\nVokietijos Lubmino mieste sekmadienį vyko prorusiškų asmenų protestas, kuriame jie reikalavo atšaukti Europos Sąjungos sankcijas Rusijai, nutraukti Berlyno paramą Ukrainai bei paleisti sustabdytą dujotiekį „Nord Stream 2“.\n\nProtestas Lubmine. Stefano Sauerio („dpa“ / „Scanpix“) nuotr.\n\nProtestas Lubmine. Stefano Sauerio („dpa“ / „Scanpix“) nuotr.\n\nProtestas Lubmine. Stefano Sauerio („dpa“ / „Scanpix“) nuotr.\n\n10:11 Sibire kariniame komisariate per šaudymą sužeistas karininkas\n\nŠaukimo į kariuomenę centre Sibiro mieste Ust Ilimske pirmadienį vienam vyrui pradėjus šaudyti, buvo sužeistas už naujokų ėmimą atsakingas karininkas, pranešė Irkutsko srities gubernatorius Igoris Kobzevas.\n\nIncidentas įvyko augant įtampai dėl Rusijoje paskelbtos dalinės mobilizacijos, tęsiantis Maskvos karui Ukrainoje.\n\n„Ust Ilimske jaunas vyras šaudė kariniame komisariate“, – per susirašinėjimo platformą „Telegram“ paskelbė I. Kobzevas.\n\nJis nurodė, kad komisaro Aleksandro Jelisejevo būklė „yra kritinė“, o šaulys buvo „iškart areštuotas“.\n\n10:08 Į Rusiją ištremti 1,5 mln. ukrainiečių\n\nApie 1,5 mln. ukrainiečių yra ištremti į Rusiją, sako Olga Stefanišina, Ukrainos vicepremjerė.\n\nPasak jos, dauguma jų yra moterys ir vaikai, kurie negali grįžti namo iš Rusijos Federacijos ir neturi ryšio su savo artimaisiais.\n\n„Šiandien kaip niekada svarbu pasinaudoti visomis turimomis tarptautinėmis priemonėmis pagrindinėms žmogaus teisėms apsaugoti ir padvigubinti bendras pastangas, kad būtų užkirstas kelias prievartiniam Ukrainos piliečių išnaudojimui“, – sakė O. Stefanišina JT Generalinėje Asamblėjoje, o ją cituoja „Unian“.\n\n10:02 Per savaitę pasieniečiai į Lietuvą neįleido 153 rusų\n\nSavaitę Baltijos šalyse ir Lenkijoje galiojant griežtesnei Rusijos piliečių įleidimo tvarkai, pasieniečiai į Lietuvą neįleido 153 rusų, pranešė Valstybės sienos apsaugos tarnyba (VSAT)\n\nKaip BNS informavo Giedrius Mišutis, VSAT atstovas, sekmadienį iš 1.330 į šalį ketinusių atvykti Rusijos piliečių neįleista 13.\n\nIš viso per savaitę į Lietuvą atvyko 9.896 Rusijos piliečiai.\n\nLatvijos pareigūnai per savaitę neįleido 48 rusų (sekmadienį – septynių) iš 2.075 atvykusių, Estijoje iki šeštadienio neįleista 155 Rusijos piliečių (šeštadienį – 38). Iš viso per savaitę, be kol kas nepateikiamų sekmadienio duomenų, į Estiją atvyko 10.236 asmenys iš Rusijos.\n\nValstybės sienos apsaugos tarnybos pareigūnai, atsisakydami įleisti kriterijų neatitinkantį Rusijos pilietį į Lietuvos teritoriją, turi teisę panaikinti arba atšaukti jo vizą. VSAT teigimu, iki šiol nepanaikinta nė viena viza.\n\n09:59 Rusijoje stoja stambiausi metanolio fabrikai\n\nRusijos metanolio gamintojai pradeda stabdyti fabrikus arba parduoda pusvelčiui produkciją Kinijai – vidaus vartojimas sumažėjęs, o Europa metanolio neperka.\n\nStabdyti veiklą pradeda tokios stambios Rusijos metanolio gamintojos, kaip Tomsko „Gazprom“, „Ščekinoazot“, „Metafrax“, „Tomet“ ir kitos.\n\nPlačiau skaitykite čia.\n\n09:41 JK: Rusija susidurs su sunkumais apmokant karius\n\nJungtinės Karalystės (JK) gynybos ministerija savo kasdienėje žvalgybos informacijoje teigia, kad išdavė dešimtis tūkstančių šaukimo dokumentų, o į karines bazes atvyko pirmieji vyrų būriai.\n\n„Rusijai dabar teks susidurti su administraciniu ir logistiniu iššūkiu, kaip užtikrinti karių mokymą, nes kitaip nei daugumoje Vakarų kariuomenių, Rusijos kariuomenėje žemo lygio pradinis karių mokymas vyksta jiems paskirtuose operatyviniuose padaliniuose, o ne specialiose mokymo įstaigose“, – teigia JK.\n\nAnot jos, daugelis pašauktų karių neturės jokios karinės patirties.\n\n„Karinių instruktorių trūkumas ir skubotumas, su kuriuo Rusija pradėjo mobilizaciją, leidžia manyti, kad daugelis pašauktų karių bus dislokuoti į fronto liniją su minimaliu atitinkamu pasirengimu. Tikėtina, kad Rusija patirs daug nuostolių“, – mano ministerija.\n\n09:16 Japonija įvedė papildomas sankcijas Rusijai\n\nJaponijos vyriausybė uždraudė su cheminiais ginklais susijusių prekių eksportą į Rusiją, taikydama papildomas sankcijas Maskvai dėl jos invazijos į Ukrainą, pirmadienį pranešė Hirokazu Matsuno, vyriausiasis kabineto sekretorius.\n\nJaponija į eksporto draudimo sąrašą iš viso įtraukė 21 Rusijos organizaciją, įskaitant mokslines laboratorijas.\n\nTaip pat Tokijas pažadėjo bendradarbiauti su tarptautine bendruomene taikant sankcijas Rusijai ir išreiškė susirūpinimą dėl branduolinio ginklo grėsmės.\n\n08:56 Kazachstanas nepripažins pseudoreferendumų rezultatų\n\nKazachstanas, vienas iš artimiausių partnerių, nepripažins Rusijos įvykdytos Ukrainos rytinių regionų aneksijos per ten surengtus pseudoreferendumus, pirmadienį pareiškė Centrinės Azijos šalies užsienio reikalų ministerija.\n\n„Kalbant apie referendumų (pseudoreferendumų – VŽ) rengimą, Kazachstanas vadovaujasi valstybių teritorinio vientisumo, jų suverenaus lygiavertiškumo ir taikaus sambūvio principais“, – teigė ministerijos atstovas spaudai Aibekas Smadijarovas, praneša „Reuters“.\n\n„Dar kartą patvirtiname savo pasirengimą teikti visokeriopą pagalbą politiniam dialogui užmegzti, – sakė A. Smadijarovas. – Tuo pat metu mūsų šalis mano, kad svarbiausias tikslas yra išlaikyti stabilumą regioniniu arba pasauliniu lygmeniu.“\n\n08:44 Generalinis štabas: Rusija apšaudė 40 gyvenviečių\n\nUkrainos ginkluotųjų pajėgų generalinis štabas savo ryto suvestinėje informacijoje teigia, kad Rusija apšaudė 40 gyvenviečių.\n\nAnot Generalinio štabo, per praėjusią parą rusai surengė penkias raketines ir 12 oro atakų, panaudojo keturis dronus, Ukrainos gyvenvietes 83 kartus apšaudė iš daugkartinio raketų paleidimo įrenginio (MLRS).\n\nBe to, ukrainiečių pajėgos pastebi, kad ir okupuotose teritorijose vykdoma V. Putino paskelbta dalinė mobilizacija.\n\n„Nuo šių metų rugsėjo 24 d. Sevastopolyje, Juodosios jūros laivyno bataliono bazėje, prasidėjo mokymai. Luhansko srities Svatovės gyvenvietėje asmenims, sulaukusiems aštuoniolikos metų, įteikiami šaukimai. Pavieniai piliečiai, sunkvežimių vairuotojai, nedelsiant siunčiami į karinius dalinius“, – aiškina Generalinis štabas.\n\nJo teigimu, Zaporižios ir Luhansko srityse okupacinės valdžios atstovai kartu su ginkluotais rusų kariškiais vaikšto nuo namo prie namo, versdami vietos gyventojus dalyvauti pseudoreferendume. Anot Štabo, taip nustatoma, kur gyvena vyrai.\n\n08:26 Rusai apšaudė Odesos sritį\n\nRusijos pajėgų į Ukrainos Odesos regioną paleisti du bepiločiai orlaiviai pataikė į karinius objektus, dėl to kilo gaisras ir sprogo šaudmenys, pirmadienį pranešė Ukrainos pajėgų vadovybė „Pietūs“.\n\n„Dėl didelio masto gaisro ir šaudmenų detonacijos buvo organizuota civilių gyventojų evakuacija“, – sakoma pranešime, kurį citavo „Reuters“.\n\nPirminiais duomenimis, aukų nebuvo.\n\n08:15 Savivaldybės: ukrainiečių antplūdžiui reikia ruoštis\n\nPabėgėlių antplūdžiui iš Ukrainos reikia ruoštis, tačiau patalpų savivaldybėse stokojama, o likusios yra apleistos, nešildomos ir reikalauja remonto, sako Mindaugas Sinkevičius, Lietuvos savivaldybių asociacijos (LSA) prezidentas.\n\n„Kol kas tokio naujo srauto nematome, bet matome valstybės pastangas, stebime situaciją Ukrainoje ir Rusijos veiksmus“, – LRT radijui pirmadienį sakė M. Sinkevičius.\n\nAnot jo, paskelbta Rusijos mobilizacija ir sustiprėję karo veiksmai gali paskatinti Ukrainos žmones ieškoti saugesnių vietų gyvenimui.\n\n„Reikalas tas, kas mūsų pajėgumai nėra begaliniai, gal vieną kitą nebenaudojamą patalpą rasi, jos visai kitos paskirties, jų pritaikymas neleidžia priimti pabėgėlių. Kuria prasme? Iliustratyviai pasakysiu – na, nepriimi gi svečių į šaltą, drėgną rūsį. Nori priimti šiltai, patogiai. Kai kur tos galimybės priimti kaimo mokykloje, kuri uždaryta, ji tiesiog nepritaikyta, nes šildymo sistema atjungta, sanitariniai mazgai gal veikia arba veikia per mažai“, – kalbėjo LSA prezidentas.\n\n„Daugumos merų atsakymas toks centrinei valdžiai – taip, turime kaime x mokyklą, taip, ji stovi, neplanuojam šildyti, neplanuojam jos šiais metais eksploatuot, bet jei norite kaip valstybė priimti, norite, kad mes gebėtume priimti tinkamai, reikia įjungti šildymo sistemą, kažką padaryti. Daugelis merų pasako, kad jei yra laisvos patapos, reikia kokių tai einamųjų investicijų. Nenorime, taip savotiškai, į palapinę priimti, be patogumų, be karšto vandens“, – teigė M. Sinkevičius.\n\n08:00 JAV įspėja Rusiją dėl branduolinio smūgio katastrofiškų pasekmių\n\nJAV privačiai įspėjo Rusiją dėl katastrofiškų pasekmių, jei ji per savo invaziją Ukrainoje panaudotų branduolinius ginklus, sakė Antony Blinkenas, amerikiečių valstybės sekretorius.\n\n„Labai aiškiai kalbėjome su rusais viešai, taip pat privačiai, ragindami nutraukti kalbas apie branduolinius ginklus“, – Niujorke vykstančios Jungtinių Tautų Generalinės Asamblėjos kuluaruose televizijos „CBS News“ laidai „60 Minutes“ sakė A. Blinkenas.\n\n„Labai svarbu, kad Maskva iš mūsų išgirstų... jog pasekmės būtų šiurpios. Pasakėme tai labai aiškiai, – pažymėjo JAV valstybės sekretorius. – Bet koks branduolinių ginklų panaudojimas katastrofiškai paveiktų, žinoma, juos panaudojusią šalį ir daugelį kitų.“\n\nBaltųjų rūmų patarėjas nacionalinio saugumo klausimais Jake'as Sullivanas sekmadienį kitame interviu sakė, jog Vašingtonas „labai aukštais lygiais“ yra įspėjęs Maskvą dėl branduolinių ginklų panaudojimo „katastrofiškų pasekmių“.\n\nJAV ir jų sąjungininkės „ryžtingai atsakytų“, sakė J. Sullivanas CBS laidai „Face the Nation“.\n\n07:55 Rusijos žiniasklaida: prisijungimą prie Rusijos „palaiko“ 80% dalyvavusiųjų\n\nNuo penktadienio iki antradienio Donecko, Luhansko, Zaporižios ir Chersono srityse vyksta rusų organizuojami pseudoreferendumai dėl prisijungimo prie Rusijos.\n\nRusijos valstybinė žiniasklaida skelbia, kad pseudoreferendume dėl prisijungimo prie Rusijos Donecko srityje dalyvavo 1,2 mln. žmonių, o prisijungimą „palaikė“ 77,12%.\n\nAtsižvelgiant į tai, jog 2020 m. Donecko srityje iš viso gyveno apie 4,1 mln. žmonių, o prasidėjus karui daugelis jų pabėgo (vien Mariupolyje, kuriame anksčiau gyveno apie 0,5 mln. žmonių, rusams apsupus miestą, Ukrainos pareigūnų duomenimis, liko apie keliasdešimt tūkstančių civilių), šie skaičiai tėra rusų propagandos išsigalvojimas.\n\nBe to, Venus Lorato Blennis, pseudoreferendumų „stebėtoja“ iš Pietų Afrikos Respublikos, rusų valstybinei naujienų agentūrai TASS teigė, kad apie 80% piliečių pritaria prisijungimui visose srityse.\n\nKol kas duomenų, kiek iš tikrųjų asmenų dalyvavo pseudoreferendumuose nėra, o Ukrainos pareigūnai ragina piliečius nebendradarbiauti su rusų pajėgomis.\n\n07:39 ISW: Rusija mobilizuos papildomas pajėgas, tik jų kokybė bus prasta\n\nJAV įsikūręs Karo studijų institutas (ISW) skelbia, kad Rusija šiam karui mobilizuos savo rezerve esančius karius.\n\n„Procesas bus bjaurus, rezervistų būklė prasta, o jų motyvacija kovoti greičiausiai dar prastesnė. Tačiau sistemos yra pakankamai išplėtotos, kad kariniai komisarai ir kiti Rusijos pareigūnai galėtų surasti žmones ir nusiųsti juos į mokymo dalinius, o iš ten – į karą“, – teigia ISW.\n\nAnot analitikų, nors ir pavyks mobilizuoti papildomas pajėgas, visgi didelės įtakos karo eigai artimiausiais mėnesiais tai neturės.\n\nBe to, ISW pastebi, jog tikėtina, kad Ukrainos pajėgos išlaisvino Ševčenkos gyvenvietę Donecko srityje ir kontroliuoja Malijivką Charkivo srityje.\n\n06:48 Iš Rusijos pabėgo 261.000 vyrų\n\nPaskelbus dalinę mobilizaciją iš Rusijos išvyko 261.000 vyrų, skelbia leidinys „Novaja Gazeta. Europa“.\n\nPasak leidinio šaltinio Kremliuje, šiuos skaičius saugumo tarnybos suskaičiavo nuo trečiadienio iki šeštadienio vakaro, tačiau jie gali būti netikslūs, nes FSB „dirba per lėtai“.\n\nManoma, kad Rusija gali uždaryti savo sienas, jog užkirstų kelią rusų bėgimui iš šalies.\n\n06:41 Patriarchas Kirilas: žūdami rusų kariai „aukojasi dėl kitų“\n\nPatriarchas Kirilas, Rusijos Ortodoksų bažnyčios vadovas, pareiškė, kad rusų kariai, kurie „atlieka savo pareigą“, o paskui žūsta mūšyje su Ukrainos ginkluotosiomis pajėgomis, „aukojasi dėl kitų“.\n\n„Ir todėl mes tikime, kad ši auka nuplauna visas nuodėmes, kurias žmogus yra padaręs“, – sakė Kirilas savo kalboje.\n\n06:30 Dar dvi masinės kapavietės Iziume\n\nIziume rastos dar dvi masinės kapavietės, praneša Volodymyras Zelenskis, Ukrainos prezidentas.\n\n„Rastos dar dvi masinės kapavietės, didelės kapavietės su šimtais žmonių. Mes kalbame apie mažą Iziumo miestelį. Mažame miestelyje yra dar dvi masinės kapavietės. Štai kas vyksta“, – sakė jis JAV televizijos kanalui CBS.\n\nKonkrečių skaičių Ukrainos prezidentas kol kas nepateikė.\n\nVŽ primena, kad išlaisvinus Iziumo miestelį Charkivo srityje rasta masinė kapavietė su 450 kūnų.\n\nTaip per interviu V. Zelenskis sankcijas Rusijai pavadino teisingomis ir tvirtino, kad pasaulis turėtų ir toliau taikyti griežtesnes sankcijas.\n\nIziumas. AFP / „Scanpix“ nuotr.",
    "Ukraina Viktorą Medvedčuką išsiuntė į Rusiją ir iš nelaisvės susigrąžino legendinius „Azovstal“ gynėjus": "Trys tikėtini karo Ukrainoje baigties scenarijai\n\nPasak „The New York Times“ autoriaus Thomo L.Friedmano, praėjusią savaitę kalbėtis su Europos nacionalinio saugumo ekspertais, pareigūnais ir įmonių vadovais apie Ukrainą buvo ypač įdomu.\n\nUkraina ir jos sąjungininkės buvo ką tik privertusios rusų įsibrovėlius chaotiškai trauktis iš didelės teritorijos ir atrodė, jog Kinijos bei Indijos prezidentai Rusijos prezidentui Vladimirui Putinui pasiuntė aiškų įspėjimą, jog maisto ir energijos kainų infliacija, kurią sukėlė jo karas, kenkia 2,7 mlrd. jų šalių gyventojų.\n\nBe viso to, viena garsiausių Rusijos popžvaigždžių savo trims su puse milijono sekėjų instagrame pareiškė, kad šis karas „paverčia mūsų šalį atstumtąja ir blogina mūsų piliečių gyvenimus“.\n\nTrumpai tariant, toji savaitė V.Putinui buvo blogiausia nuo tada, kai jis įsiveržė į Ukrainą – nebuvo išmintingų sprendimų, jam palankių išeičių ar plano B.\n\nVis dėlto, pasak T.L.Friedmano, daugelyje jo pokalbių su Ukrainos sąjungininkais Europoje buvo juntamas tam tikras nerimas.\n\nPlačiau apie tai skaitykite čia.",
    "Ukraina prašo, kad Lietuva perduotų naujų ginklų. Lietuviai turi dvejonių": "Ukrainai labai reikalingas šarvas, ugnies galia ir oro priedanga, kad ji galėtų išlaisvinti rusų okupuotas teritorijas.\n\nUkraina paprašė Lietuvos pasidalyti dalimi turimos modernios ginkluotės – perduoti vokiškų haubicų „Panzerhaubitze 2000“ („Pzh 2000“), norvegišką oro gynybos sistemą NASAMS ir daugiau amerikietiškų šarvuočių M113. Tai 15min patvirtino trys šaltiniai, informuoti apie procesą.\n\nJ. eil. Roko Mičiudos nuotr./Lietuvos kariuomenės savaeigės haubicos PzH2000 pratybose „Ugninis griausmas“\n\nPrezidento patarėjas Kęstutis Budrys, žurnalistų paklaustas apie šią informaciją, patvirtino, kad „apie visas žiniasklaidoje įvardintas ginklų sistemas yra šnekamasi“.",
    "Putinas Ukrainoje kovoja ir kitokį karą: okupantai veikia labai kryptingai": "Ukrainai žaibo greičiu atkovojus Rusų okupuotas vietoves Charkivo srityje Kremlius bandė vaizduoti, kad nieko nevyksta, tačiau tiesą pripažinti galiausiai teko. V. Putinas kurį laiką griežtai atmetinėjo mobilizacijos idėją, tačiau trečiadienį pranešta, kad dalinė mobilizacija įvyks.\n\nKremliaus Kritikas Genadijus Gudkovas mano, kad V. Putinas Ukrainos kare save įsivarė į kampą taip, kad gerų variantų jam tiesiog neliko.\n\nG. Gudkovo teigimu, jei V. Putinas pralaimės karą – jį nuvers, o laimėti jis negali.\n\nKadangi karo lauke rusams beveik nieko nepavyksta pasiekti, kariuomenė ėmėsi naikinti infrastruktūrą, kad ukrainiečiams gyventi tėvynėje taptų kaip galima sunkiau. Tai vis labiau aktualu darysis šąlant orams ir artėjant žiemai.\n\nMykolo Romerio universiteto (MRU) politologas Alvydas Medalinskas Delfi sakė, kad Rusijos kariuomenė Ukrainoje veikia labai kryptingai: atakuotos šiluminės elektrinės, raketomis apšaudyti hidrotechnikos statiniai, dėl ko miestams buvo kilusi potvynio grėsmė.\n\n„Tai parodė, kuriuo keliu Rusija nori eiti toliau: prie taikių gyventojų, civilinių objektų, dabar jau ir energetinių objektų apšaudymo, siekiant sukelti humanitarinę katastrofą“, – kalbėjo jis.\n\nKaro ekspertas, Ukrainos atsargos pulkininkas Olegas Ždanovas neseniai pasakojo, kad vos per kelias paras priešo kariuomenė įvykdė 120 apšaudymų, dėl ko nukentėjo infrastruktūra daugiau kaip 50 gyvenviečių. Ataką patyrė ir Slovjansko šiluminė elektrinė.\n\n„Tai reiškia, kad tęsiasi smūgiai į kritinę infrastruktūrą. Charkivo apskrityje raketomis buvo atakuota tvenkinio damba. Ji buvo pažeista, yra grėsmė, kad išsiverš vanduo. Taigi, priešas tęsia teroristines atakas, būtent taip jas vadinu, nes to vadinti kariniais objektais yra neįmanoma, šių objektų sunaikinimas neveikia karo eigos, tai yra civilinės infrastruktūros objektai ir jų naikinimas yra karo nusikaltimas“ – pabrėžė jis.\n\nRusai reikalauja keršto\n\nA. Medalinskas svarstė, kad tokius rusų kariuomenės veiksmus lemia Rusijoje skambantys reikalavimai atkeršyti ukrainiečiams už labai sėkmingą ir greitą kontrpuolimą.\n\n„Keršto reikalavimas gali būti daug stipresnis dalykas, nei koks nors veiksmų planavimas, kuris turėtų vykti karinėje operacijoje, – įsitikinęs jis. – Reikalaujama smogti per geležinkelių, energetinę, hidrotechnikos infrastruktūrą. Tai yra pirmuose planuose Ukrainos atžvilgiu, nes rusai pradeda pripažinti, kad Ukraina yra tokia, kuri nelaukia Rusijos. Taigi, su tokia Ukraina reikia dirbti“.\n\nJis įsitikinęs, kad rusai nori Ukrainoje sukelti kuo didesnę humanitarinę katastrofą, nes pasiekti kokių nors reikšmingų pergalių fronte V. Putinui sunku.\n\n„Vienintelis taškas, kur Rusija yra arčiau kokio nors tikslo, yra Bachmutas, bet klausimas, ar jis gali būti simboliškai svarbus ir gali būti pateiktas Rusijos visuomenei kaip didelis pasiekimas“, – teigė jis.\n\nLaurinavičius: jiems svarbesnis kitas frontas\n\nPasak politikos analitiko Mariaus Laurinavičiaus, dabar susidarė tokia situacija, kai hibridinio karo fronte Vakaruose pergalės Rusijai yra svarbesnės, nei fronte Ukrainoje.\n\n„Nereikėtų savęs įtikinėti tuo, ko nėra – kontrpuolimas nebuvo Ukrainos pergalė ir iki jos dar tikrai labai toli, bet tai buvo pakankamai lūžinis momentas, kuris turėjo Maskvai parodyti, kad laimėti šio karo jie, ko gero, tikrai nebegali, jei kas dar turėjo tokių iliuzijų“, – sakė jis.\n\nNe veltui, pasak pašnekovo, per Rusijos valstybinę televiziją jau leidžiama kalbėti apie tai, kad karo negalima laimėti.\n\n„Ir jiems lieka vienintelis variantas. Pasiduoti jie, aišku, nesiruošia, todėl jiems reikia ieškoti silpnųjų vietų Vakaruose, nes būtent paties karo eiga ne šimtu procentų, nes net tada, kai ji nebuvo didelė, Ukraina atsilaikė, bet didele dalimi priklauso nuo Vakarų paramos“, – teigė pašnekovas.\n\nJis pridūrė, kad Ukrainos pergalė visiškai priklauso nuo ginklų tiekimo iš Vakarų, todėl pirmas Kremliaus uždavinys dabar yra šią paramą mažinti bet kokiais būdais. Rusai nori, kad Vakarai priverstų Ukrainą sutikti su dalinėmis jų sąlygomis.\n\n„Tai dabar yra svarbiausia“, – pridūrė jis.\n\nM. Laurinavičius vis dėlto nemano, kad V. Putinui žiemą pasiseks energetinis šantažas, apie kurį daug kalbama pastaruoju metu.\n\n„Manau, kad didžiąja dalimi Vakarai atsilaikys, bet iššūkių yra labai daug“, – teigė jis.\n\nPolitikos apžvalgininko nuomone, kur kas svarbesnis dabar hibridinis karas, kurio vienas pavyzdžių yra žlugusi Italijos vyriausybė, buvusi viena nepalankiausių Maskvai. Anot pašnekovo, yra didelė tikimybė, kad kita Vyriausybė bus palankesnė Rusijai, tad viena pergalė jau bus pasiekta.\n\n„Čia tik vienas pavyzdys, ko galima tikėtis visur“, – patikino pašnekovas.\n\nRagina netikėti pasaka apie „gerą policininką“\n\nDelfi rašė, kad nepriklausomos tyrėjų grupės „Bellingcat“ vadovas Christo Grozevas neseniai teigė, kad Rusijos specialiosiose tarnybose didėja nepasitenkinimas V. Putinu. Tačiau jį keikiantys rusų saugumiečiai toli gražu nesiekia taikos su Ukraina, jie trokšta dar žiauresnio karo.\n\nA. Medalinskas teigė, kad nereikėtų V. Putino laikyti minkštu, neva po jo ateis kokie nors radikalai.\n\n„Aš neatmetu, kad kalbos apie V. Putino ligą ar tai, kad V. Putiną nuvers radikalai „vanagai“ yra Kremliaus žaidimas „geras policininkas – blogas policininkas“. Pateikti, kad V. Putinas yra geras policininkas, o yra kažkokie kraujo ištroškę radikalai, kurie gali ateiti, esą tada jau gali pasigirsti kitas balsas, tai gal geriau kalbėti su V. Putinu – tiek to, gal nelabai palankiomis Ukrainai sąlygomis. Nes pagalvokite patys kas bus, jei ateis kraujo ištroškę „vanagai“, bus blogiau Ukrainai ir Europai. Nebus blogiau, tai tos pačios komandos žmonės“, – kalbėjo jis.\n\nPolitologas pridūrė, kad pagal savo instinktus V. Putinas yra lygiai toks pat Ukrainos sunaikinimo idėjos šalininkas, kaip ir radikalai „vanagai“.\n\nCaras geras, aplinka kalta\n\nStebėdami Rusijos nesėkmes fronte kai kurie apžvalgininkai svarstė, kad kaltų paieškos Rusijoje gali nuvesti prie V. Putino.\n\nPanašiai neseniai kalbėjo buvęs JAV kariuomenės Europoje vadas atsargos generolas Benas Hodgesas: „Naratyvas dar prieš šešis mėnesius buvo toks, kad V. Putinas yra genijus. Jis gerokai protingesnis už visus kitus, jis KGB agentas... Manau, kad jie mėgins rasti pateisinimų tam, bet galiausiai didžioji dalis kaltins jį“.\n\nUkrainiečių portalas „Glavred“ neseniai rašė, kad kai gęsta lyderio nenugalimumo aura, tai jam gali tapti problema.\n\nIr primena istoriją – kai Rusija dalyvaudavo karuose, bet juose nelaimėdavo, tai jiems baigdavosi blogai: pralaimėjimas Rusijos – Japonijos kare privedė iki 1905 metų revoliucijos, karinės nesėkmės Pirmajame Pasauliniame kare iš dalies išprovokavo 1917 metų revoliuciją.\n\nTačiau A. Medalinskas sako, kad Rusija yra tokia valstybė, kurioje visuomenė nuolat pratinama prie minties, kad caras yra geras, blogi yra patarėjai arba svita.\n\nPolitologas įsitikinęs, kad tam, jog Rusijos žmonės patikėtų, kad už viską, kas bloga, atsakingas V. Putinas, turėtų būti peržengta ne viena raudona linija.\n\n„Gali būti ieškoma atpirkimo ožių, kurie gali būti apkaltinti, jog ne viską, ką V. Putinas suplanavo, padarė teisingai“, – svarstė jis.\n\nAnot jo, Rusijos propagandistai jau vynioja mintį, neva V. Putinui bijoma pasakyti, kokia yra tikroji padėtis, todėl jis, nors ir turi „labai gerą protą ir labai gerus sugebėjimus mąstyti“, negali priimti gerų sprendimų.\n\n„Manau, kad tokių bandymų išsukti V. Putiną nuo atsakomybės Rusijoje bus tikrai nemažai, nes nors jis silpstantis – čia kalbu ne tik apie sveikatą – vadovas, bet laikantis daug įtakos svertų savo rankose“, – pabrėžė jis.\n\nJis neatmetė, kad V. Putino nuvertimas, visuomenei tikint, kad kažkoks blogas žmogus nuvertė gerąjį V. Putiną, grėstų suirute šalyje, kurios kai kurios Vakarų šalys labai bijo.\n\n„Tai buvo viena iš priežasčių, kodėl, net matant galimybę, kad Ukraina gali įveikti V. Putiną prieš keletą mėnesių, Vakarai labai ribotai suteikinėjo ginkluotę Ukrainai, bijodami, kad tai gali privesti prie V. Putino režimo kracho ir suirutės valstybėje, turinčioje branduolinių ginklų arsenalą“, – sakė jis.\n\nPašnekovas atkreipė dėmesį, kad gal dar ankstoka svarstyti apie Rusiją po V. Putino, nes šis dar sėdi kėdėje, o jei jį kas nors ir nuverstų, tai padarytų kažkas iš artimiausios aplinkos.",
    "Festivalis „Open books“: rekordinis lankytojų skaičius, įkvepiantys pokalbiai apie Ukrainą, Svetlanos Aleksijevič vizitas": "Šiame festivalyje buvo pristatytos įvairių žanrų per pastaruosius metus išleistos lietuvių autorių knygos, vyko diskusijos su literatūra, karu Ukrainoje, šios šalies kultūra, istorija susijusiomis temomis, poezijos skaitymai, susitikimai su žymiais rašytojais iš užsienio, rašoma pranešime žiniasklaidai. Kaip teigia festivalio direktorė Jurga Mandrijauskaitė-Ruškienė, per dvi festivalio dienas jame dalyvavo apie 500 žmonių, į „Open books“ buvo parduotas rekordiškas per visą festivalio istoriją bilietų skaičius, su skaitytojais susitiko 37 autoriai, 15 diskusijų dalyvių.\n\nRusija – „supuvusi, tuščia konstrukcija“\n\nVienas laukiamiausių pokalbių festivalyje buvo tarp Olego Šurajevo, kuris karo Ukrainoje metu aktyviai renka paramą šiai šaliai, ir garsaus ukrainiečių rašytojo Serhijaus Žadano, kuris jau nominuotas šių metų Nobelio literatūros premijai.\n\n„Idėja pakviesti Olegą Šurajevą kalbinti ukrainiečių kalba Serhijų Žadaną ypatingai pasiteisino. Olegą mes visi pažįstam kaip humoristą, aktyvistą, tačiau ne daug kas žino, kad jis taip pat aktyviai domisi ir savo gimtos šalies Ukrainos kultūra, literatūra. Jų šmaikščiai intelektualus pokalbis su Serhijum Žadanu sukosi apie labai daug temų – nuo aktyvizmo iki ukrainiečių literatūros, menininko vaidmens karo metu ir minčių apie Rusijos intelektualų kultūrinį palikimą, kokią vertę jis šiandien turi mums visiems“, – sakė festivalio direktorė Jurga Mandrijauskaitė-Ruškienė.\n\nSerhijus Žadanas karo Ukrainoje metu smarkiai prisideda prie informacijos, kas vyksta fronte, skleidimo, renka paramą, organizuoja renginius, koncertuoja. Festivalio organizatoriai sako, kad dėl tokio Serhijaus Žadano užimtumo suorganizuoti šią diskusiją buvo nemenkas iššūkis, ir pats pokalbio, kurį į lietuvių kalbą vertė Vytas Dekšnys, įrašas transliacijai buvo parengtas jau paskutinėmis minutėmis vykstant festivaliui. Pristatyti šio pokalbio į „Open books“ užsuko Olegas Šurajevas, kuris parengė kultūrinį stand up'ą apie Ukrainos kultūrą ir literatūrą.\n\n„Rusija pasirodė besanti visiškai supuvusi tuščia konstrukcija, kurios vienintelis turinys – neapykanta, pyktis ir ksenofobija“, – šio susitikimo metu sakė Serhijus Žadanas. Jis teigė, kad Vakarai turi suprasti, jog Rusija kariauja ne tik su Ukraina, tai – Rusijos karas su visu pasauliu.\n\n„Jie taip ir sako: mes kariaujame su Vakarais, ne su Ukraina. Ir tie geranoriai europiečiai, iš paskutiniųjų mėginantys nepastebėti to blogio, skirti bloguosius ir geruosius rusus, atskirti Putiną nuo Puškino – visiems jiems šiandien iškilo ši problema, šiandien Rusija kariauja su jais, tiesiog tarp sočios, patenkintos, ramios, pacifistinės Europos ir visiškai kruvinos, ciniškos, žiaurios Rusijos kaip gyvas skydas stovi Ukraina. Ukrainiečiai ir ukrainietės apkasuose gina Europos ateitį. Matyt, europiečiams tai neatrodo akivaizdu, jie ne viską supranta, jie kalba, kad verčiau sustabdyti karą ir susitarti su Putinu dėl pigių dujų, bet už tas pigias dujas ukrainiečiai moka savo gyvybėmis“, – sakė Serhijus Žadanas.\n\nPilna salė susirinko paklausyti ir diskusijos, kurioje apie rašytojų vaidmenį karo metu kalbėjo rašytoja Kristina Sabaliauskaitė, poetas Marius Burokas ir istorikas Aurimas Švedas. Kristina Sabaliauskaitė sakė karo Ukrainoje metu pasigendanti aktyvesnio rašytojų veikimo viešojoje erdvėje. Ji klausė, kodėl žmonės, kure valdo žodį, nepasinaudoja leidyklų kontaktais, kad išeitų į Vakarų Europos šalių, kurioms vis dar reikia įtikinimo, paaiškinimo, viešąją erdvę. „Svarbu išlaikyti atsparumą tam, kad galėtume kryptingai, ramiai, tausojant save artėti prie pergalės“, – sakė K. Sabaliauskaitė, pabrėžusi, kad artėjanti žiema bus labai svarbi visam pasauliui, mūsų visų ateičiai.\n\nSvetlana Aleksijevič: „Diktatoriai negali sustabdyti laiko“\n\nPagrindinė festivalio viešnia buvo Nobelio premijos laureatė Svetlana Aleksijevič – susitikimą su ja vedęs dramaturgas Marius Ivaškevičius džiaugėsi, kad pagaliau šiuo metu Vokietijoje gyvenanti baltarusių rašytoja atvyko į Lietuvą – prieš tai ji dėl įvairių priežasčių turėjo atšaukti suplanuotus savo pasirodymus Lietuvoje. Susitikimo metu Svetlana Aleksijevič kalbėjo apie savo kūrybą, karą Ukrainoje, kaip jį laimėti ir baltarusių kovą už laisvę.\n\n„Karas Ukrainoje pakeitė visą mūsų pasaulį“, – sakė Svetlana Aleksijevič, pokalbio metu vis grįždavusi ir prie pastarųjų metų įvykių Baltarusijoje. Beje, susitikime dalyvavo ir nemažai Lietuvoje šiuo metu gyvenančių baltarusių, kurie festivalio metu teigė, kad kova nebaigta – tiesiog daug jų veiksmų viešumoje yra nematomi.\n\n„Pati esu pusiau ukrainietė, nes mano mama yra šios tautybės. Išgirdusi apie karą puoliau į ašaras, nes prisiminiau žmones, su kuriais augau, ir visą šalies grožį. Kokia buvau laiminga pamačiusi, kad Ukraina nepasidavė – ji mums visiems davė šansą patikėti ateitimi. Kaip žinome, šią žinią Moldovoje, Lietuvoje, Lenkijoje priėmė audringai. Netgi sunku įsivaizduoti tą pasaulį, kuriame laimi Vladimiras Putinas. Jam nepavyks, nes imperija griūna, išeina iš istorijos. Galvojome, kad tai ji padarys be kraujo, bet buvome naivūs. Kraujo labai daug ir, ko gero, daugės“, – sakė rašytoja.\n\n„Manau, kad bet kokia diktatūra tėra menkai išsilavinusių žmonių reikalas. Jie iki galo nesupranta, kas yra šiandieninis gyvenimas, meninis skonis, klimato krizė. Jie patys yra viduramžiuose ir kitiems siūlo taip gyventi“, – apie tai, į kokį pasaulį bando įstumti Rusija, sakė baltarusių rašytoja. Visgi Svetlana Aleksijevič išlaiko optimizmą. Jos teigimu, diktatoriai negali sustabdyti laiko: „Tai, kad jie taps praeitimi, kurią mes visi keiksime, yra neabejotina“.\n\n\n\nIstorinę pamoką šiuo metu suprato tik Ukraina\n\n\n\nFestivalio metu buvo galima įsitikinti ir tuo, koks įvairialypis Lietuvos literatūrinis gyvenimas. Savo knygas pristatė tiek pradedantys rašytojai, poetai, tiek jau žinomi autoriai. Pristatant knygas kalbėta apie Vilniaus istoriją, išpažintis poezijoje, knygose tyrinėjamas traumines mūsų patirtis, tai, kodėl rašytojai renkasi trumpuosius literatūrinius žanrus, išbando save naujose formose bei kitomis temomis.\n\nDidelio dėmesio sulaukė diskusijų salė, kurioje buvo kalbama apie ukrainiečių literatūros vertimus, kaip parašyti platesnės auditorijos dėmesį patraukiančius negrožinės literatūros kūrinius ar tai, kokią Ukrainą mes galime pažinti iš mūsų rašytojų knygų.\n\n„Besukant istorijos ratus man sprogsta galva – šią istorinę pamoką šiuo metu suprato tik Ukraina. Ji kovoja už ateitį, tuo metu Rusija – už praeitį (jie neturi ateities), o tuo metu pasaulis nori sustabdyti akimirką ir sugrąžinti status quo. Niekas nemąsto, kad pasaulis galėtų būti be rusiškų dujų ir kitų priklausomybių“, – diskusijos metu sakė istorikas Robertas Petrauskas, pabrėžęs, kodėl būtina domėtis istorija ir kokias pamokas ji mums gali duoti.\n\nKaip sako festivalio organizatoriai, renginys tapo ne tik puikiu įrodymu, kokia svarbi yra literatūra, ką ji gali papasakoti apie šiuos laikus, bet ir jaukia erdve, kurioje bendravo rašytojai, skaitytojai, įvairių kultūros sričių atstovai. Jurga Mandrijauskaitė-Ruškienė sako, kad šiemet buvo didžiulis susidomėjimas ne tik iš lietuvių, bet ir užsieniečių skaitytojų.\n\nFestivalio metu taip pat galima buvo įsigyti ir jame dalyvavusių rašytojų kūrinių, – „Open books“ knygynėlyje perkamiausios buvo šios knygos: Svetlanos Aleksijevič knygos „Karo veidas nemoteriškas“, „Černobylio malda. Ateities kronika“, „Paskutiniai liudytojai“, Serhijaus Žadano „Internatas“, ką tik iš spaustuvės atkeliavusi nauja Igno Staškevičiaus knyga „Laiko juosta jų žvilgsniais“, Roberto Petrausko knyga „Poltava“, Rolando Maskoliūno knyga „1922. Tarp kanibalizmo ir modernizmo“.",
    "Rusija į Ukrainą permeta Sankt Peterburgui saugoti skirtas oro gynybos raketas, Ukraina skelbia, jog kariai persikėlė per Oskilo upę": "Šeštadienio įvykių juostą galima rasti čia.\n\nSekmadienio įvykių juostą pildyti baigėme,. Kviečiame Rusijos karo Ukrainoje įvykius sekti rytoj kartu nuo 7 val.\n\n19:46 J. Bidenas: kol kas nėra ženklų, kad Kinija tiektų ginklus Rusijai\n\nDuodamas interviu kanalui CBS JAV prezidentas Joe Bidenas teigė, kad perspėjo Kinijos lyderį Xi Jinpingą, jog teikti pagalbą Rusijai jos invazijos metu būtų „gigantiška klaida“.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nAnot jo, kol kas nėra ženklų, kad Kinija tiektų ginkluotę Rusijai, arba padėtų kitokia pagalba, kurios prašė Rusija.\n\nJ. Bidenas atskleidė daugiau pokalbio su Xi Jinpingu detalių. „Aš pasakiau, kad jei galvojate, jog amerikiečiai ir kiti toliau investuos į Kiniją, jei ši pažeidinės Rusijai įvestas sankcijas, tai aš manau, kad jūs darote gigantišką klaidą“, - sakė J. Bidenas.\n\n19:27 Ukraina skelbia, jog kariai persikėlė per Oskilo upę\n\nUkrainos Luhansko regiono administracijos vadas Serhijus Haidajus patvirtino, kad Ukrainos pajėgos persikėlė į rytinį Oskilo upės krantą ir įsikėlė vaizdo įrašą, kuriame ukrainiečių šarvuota pėstininkų kovos mašina įveikia upę, o kitoje pusėje laukia Ukrainos pėstininkai.\n\nUkraina, pradėjusi savo kontrpuolimą Charkivo regione atsikovojo daug teritorijų, tačiau turėjo sustoti priartėjus prie Oskilo upės, tenkančios iš šiaurės pietų kryptimi. Tai reiškia, kad Ukraina įveikė natūralų vandens barjerą ir bando veržtis tolyn rytų kryptimi ir atsikovoti likusią Charkivo regiono dalį.\n\nOskilo upė teka per Kupjansko miestą šiaurinėje Ukrainos dalyje ir pietuose įteka į Siverski Donecų upę.\n\nFootage of the crossing of the Oskil River by the Armed Forces of Ukraine in Kharkiv region. This means that we now also control the left bank, where the Russians positions were recently located. pic.twitter.com/bQh3wyPWff— ?????English (@TpyxaNews) September 18, 2022\n\n18:19 Rusija į Ukrainą permeta Sankt Peterburgui saugoti skirtas oro gynybos raketas\n\nRusijos kariuomenė iš nuolatinės savo dislokacijos vietos patraukė oro gynybai skirtas baterijas, kurias, kaip manoma, siunčia į Ukrainą, pranešė Suomijos kanalas „Yle“. Prieš tai jos buvo skirtos saugoti oro erdvę aplink Sankt Peterburgą.\n\nŠią informaciją taip pat patvirtino ir palydovinės nuotraukos, kuriose nebesimato nei raketų, nei jų paleidėjų Zelenagorsko bazėje.\n\nManoma, kad raketos buvo patrauktos dar vasarą, tačiau nei pati Rusija, nei Vakarų ar Ukrainos žvalgyba apie tai kol kas neskelbė. Aplink Sankt Peterburgą yra 14 oro gynybai skirtų baterijų, o palydovai užfiksavo, kad bent 4 iš jų buvo pilnai ištuštintos.\n\nKaip rašo „Yle“, Rusija veikiausiai paliko naujesnes S-400 skirtas baterijas, o į Ukrainą galimai išsiuntė senesnius S-300 raketų modelius.\n\nRusijos pajėgos jau naudojo S-300 oro gynybai skirtas raketas Ukrainos miestų apšaudymui.\n\n17:38 Ukrainiečiai gedi žuvusio garsaus baleto šokėjo\n\nUkrainiečiai sekmadienį atsisveikina su Oleksandru Šapovalu, žinomu Ukrainos Nacionalinio operos teatro baleto šokėju ir Ukrainos kariuomenės savanoriu.\n\nJis žuvo rytų Ukrainoje rugsėjo 12 dieną per artilerijos apšaudymą.\n\nSu juo atsisveikinti atvyko kariai iš jo dalinio, kolegos meninėje veikloje iš Kyjivo ir paprasti ukrainiečiai.\n\nA final ovation for ballet dancer Oleksandr Shapoval at the Kyiv Opera House. He’d performed for 28 seasons before volunteering to fight in the east. While Ukraine enjoys successes on the battlefield, his death is a reminder of the enduring, awful cost of this war. pic.twitter.com/6V1m2vVFlr— James Waterhouse (@JamWaterhouse) September 17, 2022\n\n17:05 Donecko „respublikoje“ žuvo ukrainiečių karo belaisvis, dar 4 sužeisti\n\nDonecko „liaudies respublikos“ kontroliuojamoje teritorijoje, Olenivkoje, žuvo vienas Ukrainos karo belaisvis, o dar buvo sužeisti, pranešė vietos pareigūnai, kuriuos cituoja valstybinė naujienų agentūra TASS.\n\nKalėjimas, kuriame buvo laikomi asmenys, buvo apšaudytas, o Rusijos pusė dėl apšaudymo kaltina Ukrainą. Kol kas nėra galimybių patikrinti šios informacijos. Rusija kaltina, kad Ukraina paleido tris salvinės artilerijos raketas „Uragan“ į kalėjimo kompleksą.\n\nTai jau antras kartas, kai Olenivkos kalėjimo komplekse žūva Ukrainos belaisviai. Liepos 29 dieną per sprogimą čia žuvo daugiau nei 50 Ukrainos karių, dar daugybė buvo sužeista.\n\nOlenivka yra įsikūrusi vos kelių kilometrų atstumu nuo fronto linijos, o laikyti karo belaisvius aktyvioje karo zonoje draudžia Ženevos konvencija.\n\n16:30 ES ragina įkurti karo nusikaltimų tribunolą\n\nPrie neseniai išlaisvinto Iziumo atradus masinę kapavietę, Europos Sąjungai pirmininkaujanti Čekija paragino įkurti specialų tribunolą karo nusikaltimams teisti.\n\nTokį raginimą pateikė ES pirmininkaujančios Čekijos užsienio reikalų ministras Janas Lipavskis.\n\n„21 amžiuje tokios atakos prieš civilius gyventojus yra neįsivaizduojamos ir pasibaisėtinos. Negalime to pražiūrėti. Sieksime, kad visi nusikaltėliai būtų nubausti“, – ministrą cituoja „Sky News“.\n\n15:43 Iš Ukrainos jau išplukdyta 3,7 mln. tonų maisto produktų\n\nIš viso 165 krovininiai laivai su 3,7 mln. tonų kroviniu jau išplaukė iš Ukrainos su maisto produktais nuo tada, kai įsigaliojo susitarimas tarp Ukrainos, Rusijos, Turkijos ir Jungtinių Tautų dėl maisto produktų koridoriaus Juodojoje jūroje, rašo „Sky News“.\n\nPrieš atnaujinant maisto produkcijos eksportą Ukraina skelbė, kad sandėliuose turėjo apie 20 mln. tonų maisto produktų, daugiausia grūdų ir kukurūzų, kurių eksportą sustabdė Rusijos pardėtas karas šalyje.\n\n15:14 Chersone pranešama apie virtinę sprogimų\n\nAbiejų šalių naujienų agentūros praneša apie sprogimų bangą Chersono mieste. Rusijos spauda skelbia, kad mieste nugriaudėjo mažiausiai 6 sprogimai.\n\n„Unian“ praneša, kad vienas iš sprogimų įvyko Pestel gatvėje, kurioje tuo metu buvo priešo karinis dalinys.\n\nTuo metu okupacinė Chersono valdžia skelbia, kad 6 HIMARS raketos buvo numuštos virš miesto. Patikrinti šios informacijos kol kas nėra galimybių.\n\n14:38 10 krovininių laivų išplauks iš Ukrainos uostų\n\nSekmadienį 10 laivų su maisto produktų kroviniu turi išplaukti iš Odesos, Černomorsko ir Južnų uostų, rašo „BBC Russian“.\n\n169.300 tonų krovinys plauks pas Afrikos, Azijos ir Europos pirkėjus.\n\n13:44 Charkive apšaudyta psichiatrijos klinika, žuvo 4 gydytojai\n\nCharkivo regione, Streliačyjos miestelyje per apšaudymą smogta į psichiatrijos klinką, atakos metu žuvo keturi joje dirbę gydytojai, du pacientai nukentėjo, pranešė regiono gubernatorius Olehas Synehubovas.\n\nAnot jo, apšaudymas įvykdytas tuo metu, kai pacientai buvo evakuojami. Streliačyjos miestelis yra įsikūręs netoli Rusijos sienos, o Ukrainos pajėgos jį išlaisvino pastarojo puolimo aplink Charkivą metu.\n\n13:00 Ekspertizės darbai Iziumo kapavietėse tęsis apie dvi savaites\n\nAtrastose masinėse kapavietės prie neseniai išlaisvino Iziumo darbuotojai dirbs ir rinks karo nusikaltimų įrodymus apie dvi savaites, teigė miesto meras Valerijos Marčenko.\n\nTiek identifikuotų, tiek neatpažintų žuvusiųjų kūnai yra ekshumuojami ir gabenami į Charkivą ekspertizei.\n\n„Šis darbas tęsis dar bent dvi savaites, nes yra labai daug kapaviečių. Kol kas naujų kapaviečių neaptikta, tačiau kalbama, kad jų gali būti daugiau, todėl jų ieškoma“, - teigė V. Marčenko, kurį cituoja portalas „Meduza“.\n\n12:22 Ukraina skelbia sunaikinusi rusų kariuomenės baržą prie Chersono\n\nUkrainos kariuomenė teigia smogusi ir sunaikinusi karius ir ginkluotę gabenusią baržą Dniepro upėje netoli Chersono, rašo ukrainiečių portalas „Suspilne“, remdamasis kariuomenės pranešimais.\n\nSkelbiama, kad kariai bandė suremontuoti geležinkelio tiltą, kurį anksčiau apšaudė ir sugadino ukrainiečiai.\n\nSunaikinusi tiltus per Dniepro upę Ukraina atkirto labai svarbias logistikos grandines rusų kariams aprūpinti Chersono apylinkėse.\n\n11:36 Rusija ištrėmė 4 „nepageidaujamus piliečius“ iš Zaporižios regiono\n\nRusijos valstybinė naujienų agentūra „RIA Novosti“ skelbia, kad keturi „nepageidaujamais“ įvardinti piliečiai šeštadienį buvo ištremti iš Zaporižios regiono, nes skleidė „proukrainietišką“ informaciją ir neva trukdė mokymosi procesui mokyklose viename Melitopolio rajone.\n\nAgentūra rašo, kad vienam iš jų pateikti kaltinimai rengiant nesankcionuotus mitingus, kitas asmuo neva bandė „destabilizuoti viešąjį saugumą“.\n\nKaip skelbia „RIA Novosti“, jie buvo nuvežti iki paskutinio patikros punkto ir pėsčiomis nusiųsti į Ukrainos pusę.\n\n10:45 TATENA: Ukrainos atominė elektrinė vėl prijungta prie šalies energetinės sistemos\n\nUkrainos Zaporižios atominė elektrinė vėl gauna elektrą iš šalies energetinės sistemos, šeštadienį pranešė Jungtinių Tautų atominės energijos agentūra.\n\n„Atstatyta 750 kilovoltų linija didžiausiai Europos atominei elektrinei dabar tiekiama... elektra, reikalinga reaktoriaus aušinimui ir kitoms būtinoms saugumo funkcijoms“, – nurodė Tarptautinė atominės energijos agentūra (TATENA).\n\nUkrainos atominės branduolinės energetikos agentūra „Enerhoatom“ praeitą sekmadienį pranešė, kad šeštasis ir paskutinis Rusijos kontroliuojamos Zaporižios atominės elektrinės reaktorius „buvo atsietas nuo elektros energijos tinklo“.\n\nTATENA rugsėjo pradžioje po bombardavimų virtinės tikrino šią elektrinę. Keli TATENA komandos nariai liko elektrinės teritorijoje stebėti situacijos.\n\n10:15 „Wizz Air“ susigrąžino vieną iš Ukrainoje nuo karo pradžios įstrigusių lėktuvų\n\nIšjungęs atsakiklį orlaivis iš Lvivo iki Lenkijos skrido mažame aukštyje. Kitų trijų Kyjive likusių lėktuvų likimas kol kas nežinomas.\n\nIšsamiau apie tai rašoma čia.\n\n09:34 JK žvalgyba: Rusija suintensyvino civilių objektų apšaudymą\n\nJungtinės Karalystės žvalgyba mano, kad pastarąją savaitę Rusijos pajėgos suintensyvino civilių objektų apšaudymą Ukrainoje, tokiu būdu bandydamos kompensuoti pralaimėjimus fronto linijose, rašoma JK Gynybos ministerijoje ataskaitoje apie karo eigą.\n\nTokiu būdu greičiausiai yra bandoma palaužti Ukrainos žmonių moralę.\n\n„Rusija nuo invazijos pradžios paleido jau kelis tūkstančių ilgojo nuotolio raketų. Nepaisant to, paskutinę savaitę Rusija vis dažniau taikėsi į civilinius objektus, neturinčius jokio tiesioginio karinio efekto“, – rašoma ataskaitoje.\n\n„Tokio pobūdžio apšaudymai buvo nukreipti prieš elektros tinklus ar Inhuleco upės užtvanką Krivyj Rihuose“, – skelbia ministerija.\n\nLatest Defence Intelligence update on the situation in Ukraine - 18 September 2022 Find out more about the UK government's response: https://t.co/NZPAVSgfAN #StandWithUkraine pic.twitter.com/j7bINlhTKp— Ministry of Defence (@DefenceHQ) September 18, 2022\n\n08:45 „Die Welt“: Vokietija sutiko perduoti Ukrainai 18 haubicų CH-155\n\nVokietijos laikraštis „Die Welt“ skelbia, jog po keleto savaičių svarstymo šalies vyriausybė nusprendė leisti perduoti Ukrainai 18 savaeigių haubicų CH-155. Jų vertė siektų 216 mln. Eur.\n\nPasak dokumentų, kuriuos matė laikraštis, Kyjivas prašymą įsigyti haubicas iš kompanijos „Krauss-Maffei Wegmann“ pateikė liepos 14 dieną. Visas ginkluotės perdavimas užtruks apie 30 mėnesių ir turėtų būti baigtas iki 2025 metų.\n\nCH-155 yra savaeigė haubica, kurią sudaro „Boxer“ kovos mašinos pagrindas, ant kurio yra sumontuota L52 patranka, galinti šaudyti 54 km atstumu ir paleisti 9 sviedinius per minutę.\n\n08:17 Apšaudytas Nikopolis, trys žmonės sužeisti\n\nRusijos pajėgos naktį į sekmadienį tris kartus smogė Dnipropetrovsko regionui iš salvinių artilerijos sistemų „Grad“, pranešė regiono gubernatorius Valentinas Rezničenko.\n\nNikopolio miestui smogta du kartus, per ataką nukentėjo trys žmonės.\n\nApgadinta virtinė pastatų ir automobilių, pranešama apie kilusį gaisrą. Nukentėjo darželio ir administracijos pastatai.\n\n08:08 ISW mano, jog rusų pajėgos šiaurės-rytuose pažeidžiamos tolimesniam Ukrainos puolimui\n\nKaro studijų instituto (ISW) ekspertai mano, kad Rusijos pajėgos, esančios Ukrainos šiaurės-rytuose, yra pažeidžiamos tolimesniam Ukrainos puolimui, nes Rusija nesugebėjo į šią zoną atsiųsti pakankamai pastiprinimų.\n\nUkraina, pradėjusi sėkmingą kontrpuolimą Charkivo regione, itin greitai atsikovojo dideles teritorijas. JAV veikiančio instituto tyrėjai mano, kad Rusijos prezidentas Vladimiras Putinas galbūt nutarė šių teritorijų neginti nepaisant to, kad viešai teigiama priešingai, nes Rusijai strategiškai būtų svarbiau išlaikyti užimtas teritorijas pietuose, nei šiaurės-rytuose.\n\nTaip pat skelbiama, kad Rusijos kariai toliau bando vykdyti puolimo veiksmus prie Bachmuto.\n\nUkrainos pajėgos toliau plečia savo kontroliuojamas pozicijas į rytus nuo Oskilo upės ir į šiaurę nuo Severskų Doneco upės, kad apsuptų rusų pajėgas prie Lymano.\n\nGleb Garaničiaus („Reuters“/„Scanpix“) nuotr.",
    "Anušausko teigimu, Ukrainą iš viso jau pasiekė 50 Lietuvos dovanotų šarvuočių M113": "Ukrainą iš viso jau pasiekė 50 Lietuvos dovanotų šarvuočių M113, svarstant tolesnę karinę paramą reikės konsultuotis su NATO sąjungininkais, sako krašto apsaugos ministras Arvydas Anušauskas.\n\n„Dėl karinės paramos Ukrainai – Lietuva kaip rėmė, taip ir rems. Priminsiu, kad vos prieš tris dienas Ukrainą pasiekė mūsų šarvuočiai, kuriuos mes išsiuntėme, ir dabar jau 50 šarvuočių M113 Ukrainai yra perduoti“, – po Valstybės gynimo tarybos (VGT) posėdžio pirmadienį žurnalistams sakė A. Anušauskas.\n\nAnot jo, galimos karinės paramos Ukrainai klausimas taryboje nesvarstytas, aptarta padėtis regione – mobilizacija, galimi Rusijos piliečių prieglobsčio prašymai.",
    "Ukraina: atremtos atakos prie 10 gyvenviečių, rusams suduota per 10 aviacijos smūgių, paremiant sausumos grupių veiksmus": "Ketvirtadienio įvykių juostą galima rasti čia.\n\n[infogram id=\"1102a9a4-be05-4b1a-8095-3af6ac8589d6\" prefix=\"H8d\" format=\"interactive\" title=\"2022-09-08 Numanoma Ukrainos teritorijos kontrolė isw\"]\n\nBaigiame pildyti penktadienio naujienų juostą. Naujausias žinias pranešime šeštadienį ryte.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\n21:35 Patekimas į išlaisvintas Charkivo teritorijas kol kas ribojamas\n\nĮvažiavimas į išlaisvintas Charkivo srities teritorijas dabar laikinai apribotas, pranešė šio regiono vadovas Olehas Sinehubovas, rašo UNIAN.\n\n„Turime dirbti prevenciškai ir padaryti taip, kad sabotažo ir žvalgybos grupuotės negalėtų prasiskverbti“, – sakė jis.\n\n21:09 Ukraina teigia, kad Rusijos pajėgose daugėja dezertyrų\n\nUkrainos kariuomenė teigia, kad pietinėje Chersono srityje, vykstant Ukrainos kontrpuolimui, Rusijos pajėgose didėja dezertyrų skaičius.\n\nGeneralinio štabo pranešime rašoma, kad „dėl didelių nuostolių ir nenoro kovoti labai pablogėjo okupacinių dalinių moralinė ir psichologinė būklė, daugėja dezertyrų“, tačiau konkrečių šio teiginio įrodymų nepateikta.\n\nGeneralinis štabas teigia, kad viename netoli Krymo esančiame mieste rusai panaudojo sraigtasparnius „ieškodami bėglių ir grąžindami juos į kovines pozicijas“.\n\n20:15 Generalinis štabas: atremtos rusų atakos prie 10 gyvenviečių\n\nUkrainos pajėgos atrėmė Rusijos atakas prie 10 gyvenviečių, vakarinėje suvestinėje praneša Ukrainos kariuomenės Generalinis štabas.\n\nJis taip pat teigia, kad per pastarąją parą Rusijos pajėgos į Ukrainos teritoriją paleido daugiau kaip 12 raketų ir surengė daugiau kaip 12 oro antskrydžių.\n\nSuvestinėje taip pat rašoma, kad Ukrainos gynybos pajėgų aviacija, siekdama paremti sausumos grupių veiksmus, sudavė daugiau kaip 10 smūgių, per kuriuos sunaikino rusų kovinės technikos, priešlėktuvinės gynybos priemonių ir nemažai karių Donecko ir Pietinio Buho kryptimis.\n\n19:25 V. Putinas ir R. T. Erdoganas kitą savaitę aptars susitarimą dėl grūdų\n\nKremlius penktadienį pranešė, kad prezidentas Vladimiras Putinas su Turkijos prezidentu Recepu Tayyipu Erdoganu aptars svarbų susitarimą dėl grūdų eksporto iš Ukrainos, kurį Rusija ne kartą kritikavo.\n\nŠią savaitę V. Putinas pareiškė, kad didžioji dalis siuntų atkeliavo į Europą, o ne į neturtingas šalis, kuriose grūdų reikia labiausiai. Ukrainos pareigūnai paneigė šį teiginį, o duomenys, kuriuos pagal susitarimą renka stebėsenos grupė, irgi neatspindi to V. Putino pareiškimo.\n\nRusai taip pat teigia, kad susitarimo dalis dėl rusiškų grūdų ir trąšų eksporto vis dar susiduria su sunkumais.\n\nKremliaus atstovas spaudai Dmitrijus Peskovas penktadienį žurnalistams sakė, kad lyderių susitikimas dėl susitarimo yra „galimas ir būtinas“. „Putino ir Erdogano pokalbis jau rengiamas ir, kaip tikimės, įvyks Samarkande“, – sakė D. Peskovas, turėdamas omenyje kitą savaitę Uzbekistane vyksiantį regioninį aukščiausiojo lygio susitikimą.\n\n18:59 „Enerhoatom“ vadovas: Zaporižios AE darbuotojai buvo sulaikyti ir kankinami Maskvos pajėgų\n\nRusijos kontroliuojamos Zaporižios atominės elektrinės darbuotojai buvo sulaikyti ir kankinami Maskvos pajėgų, penktadienį interviu naujienų agentūrai AFP sakė Ukrainos valstybinės branduolinės agentūros „Enerhoatom“ vadovas Petro Kotinas.\n\nP. Kotinas teigė, kad po to, kai objekto kontrolę perėmė Rusija, „palaipsniui buvo įvestas policijos persekiojimo prieš darbuotojus režimas“.\n\nJis apibūdino dabartinę padėtį jėgainėje kaip „labai sunkią“, minėjo darbuotojų „kankinimą“ ir „darbuotojų mušimą“.\n\nP. Kotinas pridūrė, kad buvo sulaikyta apie 200 darbuotojų, o du darbuotojai buvo mirtinai sumušti.\n\n18:30 Latvijos prezidentas lankosi Kyjive\n\nLatvijos prezidentas Egilas Levitas penktadienį atvyko į Kyjivą, kad patvirtintų Latvijos paramą Ukrainai, rašoma valstybės vadovo „Twitter“ žinutėje.\n\nE. Levitas sakė, kad atvyko į Kyjivą norėdamas patikinti ukrainiečius, jog Latvija ir toliau tvirtai rems Ukrainą, kol bus pasiekta pergalė šiame kare.\n\n„Latvija yra jūsų gynėja. Latvija padės atstatymo darbuose“, – tviteryje rašė prezidentas.\n\nToday I am in #Kyiv to assure @ZelenskyyUa of Latvia’s continued strong support to #Ukraine until victory in this war. #Latvia is your advocate. Latvia will help in the reconstruction effort. #SlavaUkraini pic.twitter.com/Lyiyh2qT26— Egils Levits (@valstsgriba) September 9, 2022\n\n18:19 TATENA: iškilo grėsmė saugiam Zaporižios AE darbui\n\nTarptautinė atominės energijos agentūra (TATENA) penktadienį pranešė, kad apšaudžius Zaporižios atominę elektrinę Ukrainoje, dingo elektra mieste, kuriame yra jėgainė, ir iškilo grėsmė saugiam didžiausio Europoje branduolinio objekto darbui.\n\n„Apšaudymas sukėlė visišką elektros energijos tiekimo nutraukimą Enerhodare ir pakenkė saugiam šalia miesto esančios Zaporižios (AE) darbui“, – tviteryje pranešė TATENA generalinis direktorius Rafaelis Grossi.\n\nJis pavadino tai „dramatišku įvykiu“. „Tai visiškai nepriimtina. Tai negali tęstis“, – sakė jis savo pareiškime ir skubiai paragino „nedelsiant nutraukti visus apšaudymus visame rajone“.\n\n„Tik taip bus užtikrintas aptarnaujančio personalo saugumas ir užtikrintas ilgalaikis elektros energijos tiekimas Enerhodare ir elektrinei – didžiausiam Europos branduolinės energetikos objektui“, – pridūrė R. Grossi.\n\nJis sakė, kad apie apšaudymą sužinojo penktadienį iš TATENA darbuotojų, dirbančių toje vietoje, ir atkreipė dėmesį į „rimtą padėtį, kuri susidarė praėjusią naktį“.\n\n18:04 Okupacinė valdžia: gyventojai evakuojami iš trijų Charkivo srities miestų\n\nRusijos primestos Charkivo srities administracijos pareigūnas penktadienį sakė, kad civiliai gyventojai evakuojami iš trijų Rusijos kontroliuojamų regiono teritorijų, kurioms kilo grėsmė dėl Ukrainos kontrpuolimo.\n\nVitalijus Gančevas per Rusijos propagandisto Vladimiro Solovjovo kasdienę tiesioginę transliaciją sakė, kad civiliai gyventojai evakuojami iš Iziumo, Kupjansko ir Velikij Burluko miestų, praneša „Reuters“.\n\n17:49 Rusijos TV parodė interviu, kuriame pripažįstama „svarbi Ukrainos pergalė“\n\nPenktadienį Rusijos valstybinė televizija parodė interviu, kuriame pripažįstama, kad Kyjivas pasiekė „svarbią pergalę“, kai Ukrainos pajėgos žaibiškai prasiveržė per fronto liniją, rašo „Reuters“.\n\n„Pats faktas, kad buvo pralaužta mūsų gynyba, jau yra svarbi Ukrainos ginkluotųjų pajėgų pergalė“, – sakė Rusijos primestos Charkivo srities administracijos vadovas Vitalijus Gančevas minimame interviu.\n\nRusijos įstatymai draudžia bet kokius pranešimus apie karą, kurie skiriasi nuo oficialios pozicijos.\n\n17:17 Ukraina: pietiniame fronte toliau žengiama į priekį\n\nUkrainos pajėgos teigia, kad į priekį toliau žengiama ne tik rytinėje Charkivo srityje, bet ir pietiniame Chersono regione.\n\n„Yra gerų naujienų: mes žengiame į priekį. Įvairiose vietovėse pažengėme į priešo pozicijas nuo dviejų iki kelių dešimčių kilometrų. Tačiau kol kas neskelbiame gyvenviečių pavadinimų ir krypčių, kuriose mums sekasi“, – penktadienį per Ukrainos televiziją kalbėjo Ukrainos pajėgų šalies pietuose atstovė spaudai Natalija Humeniuk.\n\nPasak jos, išlaisvintų gyvenviečių pavadinimai neatskleidžiami, nes priešas ir toliau veikia nuotoliniu būdu – tęsia smūgius iš oro. „Sausumoje jos (rusų pajėgos) silpnos, jos bando smogti į civilius, apgyvendintas teritorijas ir užnugario rajonus“, – teigė N. Humeniuk.\n\nKariuomenės atstovė taip pat sakė, kad kai kurie Rusijos daliniai atsisako kovoti.\n\n16:41 A. Jarmakas: smūgis Charkivui – kerštas už Ukrainos pajėgų sėkmę\n\n„Telegram“ kanale Charkivo miesto meras Ihoris Terechovas pateikė išsamesnės informacijos apie Rusijos smūgių Charkivo miestui padarinius.\n\nJo teigimu, nukentėjo privatūs namai, kai kuriuose iš jų kilo gaisrai, taip pat raketos pataikė į vaikų meno centrą ir mokyklą bei sporto infrastruktūros objektą. Centrinėje miesto dalyje dega vaikų darželis.\n\nKaip jau skelbta, per atakas sužeista mažiausiai 10 žmonių, trys iš jų – vaikai.\n\nUkrainos prezidento administracijos vadovas Andrijus Jermakas teigia, kad šis išpuolis – kerštas už kontrpuolimą vykdančių Ukrainos ginkluotųjų pajėgų sėkmę.\n\n„Už kiekvieną Ukrainos ginkluotųjų pajėgų sėkmę, už kiekvieną pergalę rusai (...) atsako apšaudydami taikius gyventojus“, – rašė A. Jermakas.\n\n16:24 Okupuotose vietose likę ukrainiečiai teikia informaciją apie rusų buvimo vietą\n\nRusijos personalo nuostoliai didėja, nes Ukrainos pajėgoms informaciją apie Rusijos karių buvimo vietą suteikia okupuotose teritorijose likę ukrainiečiai, teigia šalies kariuomenė.\n\nRemiantis naujausiais Ukrainos valdžios skaičiais, kasdien žūstančių Rusijos karių skaičius išaugo nuo vidutiniškai 150–200 iki maždaug 600.\n\n„Sąmoningi ukrainiečiai, kad ir kur jie būtų, okupuotame Kryme ar okupuotose Chersono ar Zaporižios sričių teritorijose, ar Donecke, Luhanske ir kitose srityse, veiksmingai padeda mūsų ginkluotosioms pajėgoms“, – sakė Ginkluotųjų pajėgų generalinio štabo vado pavaduotojas Oleksijus Hromovas.\n\n„Ne paslaptis, kad jų dėka mes turime tam tikros informacijos apie Rusijos okupacinių pajėgų buvimo vietą. Jų dėka galime padidinti šiuos (Rusijos nuostolių) skaičius“, – teigė O. Hromovas.\n\n15:32 A. Blinkenas: Rusija Ukrainoje patiria didžiulius nuostolius\n\nJAV valstybės sekretorius Antony Blinkenas penktadienį pareiškė, kad prezidento Vladimiro Putino sprendimas pasiųsti pastiprinimą į Ukrainos Charkivo regioną rodo didžiulius Rusijos pajėgų nuostolius kare.\n\n„Ukrainoje yra labai daug Rusijos pajėgų ir, deja, tragiškai, siaubingai prezidentas Putinas pademonstravo, kad į tai įtrauks daugybę žmonių, o Rusijai tai kainuos labai brangiai“, – sakė jis.\n\nRusų žiniasklaida anksčiau penktadienį paskelbė, kad Rusija perdislokuoja karius į Ukrainos šiaurės rytinį Charkivo regioną, kur ukrainiečių kariuomenė vykdo plataus masto kontrpuolimą, siekdama susigrąžinti Maskvos užimtas teritorijas.\n\n15:28 Sumų regione smogta ligoninei\n\nPapildyta 15:49\n\nUkrainos pareigūnai pranešė apie Rusijos aviacijos smūgį ligoninei šiaurės rytiniame Sumų regione.\n\nRegiono administracijos vadovo Dmytro Žyvyckio teigimu, ataka įvyko po 9 val. vietos laiku.\n\n„Rusijos lėktuvai, nekirsdami Ukrainos sienos, apšaudė ligoninę“, – „Telegram“ kanale rašė jis.\n\nPasak D. Žyvyckio, ligoninės pastatas, esantis Velyka Pysarivkoje, sugriautas, yra sužeistųjų.\n\nVelyka Pysarivkos bendruomenės vadovės Liudmylos Biriukovos teigimu, sužeisti septyni žmonės.\n\n15:00 Rusai apšaudė Charkivo miestą, yra sužeistųjų\n\npapildyta 15:12\n\nRusijos pajėgos šiandien dieną stipriai apšaudė Charkivo miesto centrą iš daugkartinio raketų paleidimo įrenginių, „Telegram“ kanale pranešė miesto meras Ihoris Terechovas. Jo teigimu, per apšaudymą apgadintas vaikų darželis, vienoje iš degalinių kilo gaisras.\n\nCharkovo srities administracijos vadovas Olehas Sinegubovas informavo, kad šiuo metu žinoma apie dešimt sužeistų žmonių, iš jų mažiausiai trys yra vaikai.\n\n14:55 G. Skaistė: Lietuva skubiai suteiks garantiją EK dėl paramos Ukrainai\n\nES finansų ministrams penktadienį pasiekus politinį sutarimą dėl 5 mlrd. Eur paramos Ukrainai, finansų ministrės Gintarės Skaistės teigimu, Lietuva yra pasiruošusi skubiai suteikti garantiją Europos Komisijai siekiant, kad parama Ukrainą pasiektų kuo greičiau.\n\nParama bus teikiama lengvatinių ES paskolų Ukrainai forma.\n\nTikimasi, kad sprendimas šiuo klausimu bus galutinai priimtas ES Taryboje ir Europos Parlamente artimiausiu metu, o pirmoji paramos dalis Ukrainą galėtų pasiekti spalio pradžioje.\n\n14:48 Ataskaita: iki birželio 1-osios Ukraina patyrė 97 mlrd. USD tiesioginių nuostolių\n\nPenktadienį paskelbtoje Pasaulio banko, Ukrainos vyriausybės ir Europos Komisijos ataskaitoje teigiama, kad nuo karo pradžios iki birželio 1 d. dėl Rusijos invazijos Ukraina patyrė daugiau kaip 97 mlrd. USD tiesioginių nuostolių.\n\nAtaskaitoje taip pat rašoma, kad Ukraina patyrė 252 mlrd. USD nuostolių dėl sutrikusių ekonominių srautų ir gamybos, taip pat dėl papildomų išlaidų, susijusių su karu, o tai, kad trečdalis ukrainiečių turėjo pasitraukti iš savo gyvenamų vietų, kaip manoma, padidins skurdo lygį nuo 2% prieš karą iki 21%.\n\nAtaskaitoje apskaičiuota, kad, birželio 1 d. duomenimis, Ukrainos atstatymo poreikiai siekė 349 mlrd. USD, arba maždaug 1,6 karto daugiau nei 200 mlrd. USD vertės šalies bendrasis vidaus produktas 2021 m.\n\n14:29 JT: rusai neleidžia pamatyti karo belaisvių\n\nPenktadienį JT žmogaus teisių misijos Ukrainoje vadovė Matilda Bogner pareiškė, kad Rusija nesuteikia priėjimo prie ukrainiečių karo belaisvių. Ji taip pat teigė, kad JT turi įrodymų, jog kai kurie iš jų buvo kankinami ir kitaip su jais netinkamai elgiamasi, o tai gali būti prilyginta karo nusikaltimams.\n\nKremliaus atstovas spaudai Dmitrijus Peskovas sakė, kad negali komentuoti JT pareiškimo, nes Rusijos valdžios institucijos neturi pakankamai informacijos. „Mes nežinome, kas kreipėsi į kariškius ir ar jie kreipėsi“, – sakė jis per spaudos konferenciją.\n\nM. Bogner teigė, kad JT stebėtojai galėjo netrukdomai patekti į Ukrainos objektus ir užfiksavo atvejų, kai Ukraina kankino karo belaisvius ir netinkamai su jais elgėsi, o tai taip pat gali būti prilyginta karo nusikaltimams.\n\nUkrainos generalinis štabas kol kas nepateikė komentaro. Kyjivas anksčiau yra sakęs, kad tikrina visą informaciją apie elgesį su karo belaisviais, tirs bet kokius pažeidimus ir imsis atitinkamų teisinių veiksmų.\n\n13:43 Ukrainos kariuomenė pasiekė Kupjansko priemiesčius\n\nOficialiems Ukrainos šaltiniams neskelbiant tikslių detalių apie kontrpuolimo Charkivo srityje rezultatus, socialiniuose tinkluose jau plinta nuotraukos su ukrainiečių kariais, kurie užfiksuoti laikantys Ukrainos vėliavą prie okupuoto Kupjansko miesto.\n\nŠis miestas yra itin svarbus logistikos prasme, jei Ukrainai pavyktų jį užimti, didelė dalis Rusijos pajėgų į pietus prie Iziumo netektų pagrindinių logistinių arterijų – P79 kelio ir geležinkelio – einančių pietų kryptimi.\n\nPatikrinti šios informacijos kol kas neįmanoma.\n\n13:27 Ukrainoje per karą apgadintos 127 medicinos įstaigos\n\nNuo vasario 24-osios, Rusijai pradėjus pilno masto invaziją į Ukrainą, šalyje apgadintos 127 ligoninės ir medicinos įstaigos, pranešė Ukrainos sveikatos apsaugos ministerija.\n\nMinisterija teigė, kad bendradarbiauja su tarptautine organizacija „Project Hope“, kad būtų atkurtos sveikatos apsaugos paslaugos šalyje.\n\nSkelbiama, kad 62 įstaigos jau yra suremontuotos ir atnaujino veiklą, rašo „The Guardian“.\n\n13:29 Rusų paskirta administracija: situacija prie Kupjansko – sudėtinga\n\nRusijos paskirtos Charkivo regiono administracijos vadas teigia, kad situacija Kupjansko apylinkėse yra sudėtinga, tačiau kariuomenė laikosi, pranešė Rusijos valstybinė naujienų agentūra „RIA Novosti“.\n\nJis taip pat teigė, kad apylinkių gyventojai yra evakuojami į Rusiją arba Luhansko „liaudies respublikos“ teritoriją.\n\n13:15 EK patvirtino sprendimą atšaukti supaprastintą vizų režimą su Rusija\n\nEuropos Komisija penktadienį patvirtino sprendimą atšaukti supaprastintą visų režimą su Rusijos federacija, o griežtesnė tvarka pradės galioti nuo rugsėjo 12-os dienos, rašo „BBC Russian“.\n\nTai reikš, kad vizos kaina brangs nuo 35 Eur iki 80 Eur bei pailgės procedūros tvarka.\n\n13:05 Ukrainos kariai įkėlė nuotrauką prie Ševčenkovų miestelio įvažiavimo\n\nUkrainos kariuomenė išplatino nuotrauką, kurioje matosi ukrainiečių kariai prie Ševčenkovų miestelio. Šia kryptimi vyksta kontrpuolimas Charkivo apylinkėse. Šis miestelis yra pakeliui į Kupjanską.\n\nIn Shevchenkove, the stele was repainted in the colors of the Ukrainian flag pic.twitter.com/mDcphUgr7P— ?????English (@TpyxaNews) September 9, 2022\n\n12:47 Ukraina iš Rusijos reikalaus 300 mlrd. Eur vertės karo reparacijų\n\nUkraina iš Rusijos reikalaus 300 mlrd. Eur vertės karo reparacijų, skelbia Vokietijos visuomeninė transliuotoja „Deutsche Welle“.\n\nTokią sumą interviu Vokietijos žiniasklaidos grupei „Funke“ nurodė Ukrainos teisingumo ministras Denysas Maliuska.\n\nKyjivas ketina Jungtinių Tautų Generalinėje Asamblėjoje siekti, kad būtų priimta rezoliucija, kuria remiantis būtų sukurtas tarptautinis žalos atlyginimo mechanizmas.\n\n„Norime, kad mums būtų atlyginta visa žala, kurią Rusija savo agresyviu karu padarė Ukrainai“, – sakė ministras.\n\nKita vertus, Vokietijos naujienų agentūra DPA pažymi, Ukrainos nuostoliai dėl Rusijos invazijos vertinami daug daugiau, visgi įvardinta suma maždaug atitinka Didžiojo septyneto (G-7) šalyse įšaldyto Rusijos centrinio banko turto vertę.\n\nD. Maliuska pareiškė, jog Ukrainai turi būti sudarytos galimybės pasinaudoti šiais Rusijos aktyvais, taip pat šios šalies valstybinių įmonių turtu užsienyje bei konfiskuotu Rusijos oligarchų turtu.\n\n12:34 70% vokiečių nori toliau remti Ukrainą, nepaisant aukštų energijos kainų\n\nNauja ZDF tyrimų kompanijos atlikta apklausa Vokietijoje parodė, kad 70% respondentų nori toliau remti Ukrainą, nepaisant aukštų energijos kainų, o 21% šiuo klausimu pasisakė priešingai.\n\nItin aukštu Ukrainos palaikymu pasižymėjo žaliųjų partijos elektoratas – net 97% apklaustų žaliųjų rinkėjų išreiškė norą toliau remti Ukrainą. Tokias nuotaikas išreiškė ir 82% socialdemokratų, 73% krikščionių demokratų aljanso rinkėjų ir 74% apklaustų Laisvųjų demokratų.\n\nMažiausia parama išsiskyrė kraštutinės dešinės AfD rinkėjai, kurių tik 30% nori toliau remti Ukrainą.\n\nZDF paskelbė ir partijų populiarumo apklausą, kuri rodo 28% paramą Krikščionių demokratų aljansui. Antroje vietoje rikiavosi žalieji su 23% parama, o valdantiesiems socialdemokratams paramą išreiškė 19% apklaustųjų.\n\nNew poll: 70% of Germans want to keep supporting Ukraine despite high energy prices. Support for Ukraine is highest among supporters of the Greens (97%) and lowest on the far-right (30%). pic.twitter.com/EhBX88c1l0— Marcel Dirsus (@marceldirsus) September 9, 2022\n\n12:15 A. Blinkenas: Europa gali nusikratyti Rusijos energetinių gniaužtų\n\nJAV valstybės sekretorius Antony Blinkenas penktadienį sakė, kad Rusijos karas prieš Ukrainą suteikė Europai progą pagaliau nutraukti savo priklausomybę nuo rusiškos energijos.\n\nA. Blinkenas kalbėjo po netikėto vizito Ukrainoje vykdamas į Briuselį, kur aptars energetinį saugumą NATO atstovų susitikime.\n\n„Atsirado nuostabi proga... pagaliau kartą ir visiems laikams išsivaduoti iš šios priklausomybės nuo Rusijos, nusikratyti gniaužtų, kuriais Rusija laiko sugriebusi Europą, naudodama energiją kaip ginklą, ir diversifikuoti tiekimą, diversifikuoti kelius“, – sakė A. Blinkenas.\n\n„Faktas, kad Rusija vėl užsuko dujotiekį „Nord Stream“, yra dar vienas įrodymas, kad Europai strategiškai itin svarbu atsisakyti priklausomybės nuo rusiškos energijos, nes V. Putinas yra pademonstravęs, kad naudos ją kaip ginklą, ir dabar nesustos“, – sakė A. Blinkenas.\n\n12:07 Gyventojai pasitinka Ukrainos karius išlaisvintoje Balaklijoje\n\nBittersweet to watch the videos of residents' reactions to the Ukrainian soldiers liberating cities from Putin's fascist regime. This is #Balakliya near #Kharkiv. pic.twitter.com/sNYVFycBuT— Igor Sushko (@igorsushko) September 9, 2022\n\n11:52 Donecko regione žuvo 9 civiliai, 23 sužeisti\n\n9 žmonės žuvo, dar 23 buvo sužeisti Rusijos kariuomenės, skelbia Ukrainos Donecko regiono administracijos vadas Pavlo Kyrylenko.\n\n„Rugsėjo 8 dieną Rusijos pajėgos nužudė 9 civilius Donecko regione: penkis Bachmute, du Zaiceve, vieną Niujorke ir vieną Fedorivkoje. Dar 23 žmonės buvo sužeisti“, – savo „Telegram“ paskyroje rašė P. Kyrylenko.\n\n11:16 A. Blinkenas išvyko iš Ukrainos\n\nJAV valstybės sekretorius Anthony Blinkenas išvyko iš Ukrainos po savo iš anksto neskelbto vizito ketvirtadienį.\n\nA. Blinkenas jau trečią kartą lankėsi šalyje nuo Rusijos invazijos vasario 24-ąją pradžios.\n\nVizito metu jis susitiko su prezidentu Volodymyru Zelenskiu ir premjeru Dmytro Kuleba.\n\nStay strong, Kyiv. I leave with redoubled respect for your ferocity, your courage, and your confidence that Ukraine will prevail. We stand firmly with you as you defend your freedom and independence, and our support is unwavering. pic.twitter.com/YK2eD6Ei7S— Secretary Antony Blinken (@SecBlinken) September 9, 2022\n\n11:07 Ukraina skelbia per parą nukovusi 650 rusų karių\n\nUkrainos gynybos ministerijos paviešintuose naujausiuose skaičiuose apie Rusijos patirtus nuostolius skelbiama, kad per parą žuvo 650 rusų karių, o iš viso nuo invazijos pradžios jau nukauta 51.900 okupantų karių.\n\nNuostolių sąrašą taip pat papildė 10 tankų, 18 pėstininkų kovos mašinų, 11 artilerijos sistemų ir 4 dronai.\n\nNepriklausomai patikrinti šios informacijos nėra galimybių.\n\n\"When peace comes, remember it will be for us, the children of today, to make the world of tomorrow a better and happier place.\" Queen Elizabeth II Total combat losses of the enemy from Feb 24 to Sep 9: pic.twitter.com/1ZYe71KMCH— Defense of Ukraine (@DefenceU) September 9, 2022\n\n11:02 „Air Moldova“ atnaujins skrydžius į Maskvą\n\nMoldovos avialinijų kompanija „Air Moldova“ pranešė ketinanti atnaujinti skrydžius į Maskvą, rašo „BBC Russian“.\n\nSkrydžius ketinama atnaujinti nuo spalio 1-os. Bendrovė skelbia, kad toks sprendimas priimtas sulaukus daug prašymų iš Moldovos piliečių, norinčių pasiekti namus Rusijoje, arba susitikti su giminaičiais.\n\n10:49 M. Morawieckis atvyko į Kyjivą\n\nLenkijos premjeras atvyko vizito į Kyjivą, praneša Ukrainos žiniasklaida.\n\n10:33 10 ES šalių siūlo įvesti viršutinę ribą visų tiekėjų dujoms, ne tik Rusijos\n\nMažiausiai 10 Europos Sąjungos valstybių ragina Bendriją nustatyti viršutinės kainos ribą gamtinėms dujoms iš visų tiekėjų, o ne tik Rusijos, kaip siūlyta anksčiau, rašo „Financial Times“.\n\nPlačiau apie tai rašoma čia.\n\n10:20 Ukrainos ekonomika antrąjį metų ketvirtį susitraukė 37,2%\n\nRusijos karinę agresiją atremiančios Ukrainos per antrąjį metų ketvirtį sukurtas bendrasis vidaus produktas (BVP) – 37,2% kuklesnis nei to paties laikotarpio pernai, pranešė nacionalinė statistikos žinyba, remdamasi išankstiniais duomenimis.\n\nPer metų ketvirtį (antrąjį šių metų, palyginti su pirmuoju) šalies ūkis, įvertinus sezoniškumą, susitraukė 19,1%.\n\nPirmąjį metų ketvirtį Ukrainos ekonomikos metinis kritimas siekė 15,1%.\n\n2021-aisiais Ukrainos BVP padidėjo 3,4%.\n\n09:54 4 žmonės žuvo per apšaudymus Charkivo regione\n\nOlehas Synehubovas, Charkivo regiono gubernatorius, pranešė, kad per Rusijos pajėgų apšaudymus naktį į penktadienį regione žuvo keturi žmonės.\n\nSkelbiama, kad du žmonės žuvo pačiame Charkivo mieste, dar po vieną – Iziumskų ir Čegujevskų miestelių apylinkėse.\n\n09:38 V. Zelenskis: Ukraina nuo rugsėjo 1-os išlaisvino 1.000 kv. km\n\nUkrainos prezidentas Volodymyras Zelenskis savo kalboje teigė, kad Ukrainos kariuomenė nuo rugsėjo 1-ąją prasidėjusių atakų jau išlaisvino daugiau nei 1.000 kvadratinių kilometrų savo teritorijos, rašo portalas „Meduza“.\n\n„Vykstant tebesitęsiančioms gynybinėms operacijoms, mūsų herojai jau išlaisvino tuziną gyvenviečių. Šiandien šis progresas tęsiasi, yra naujų rezultatų. Iš viso, daugiau nei 1.000 kvadratinių kilometrų teritorijos jau yra išlaisvinta nuo rugsėjo 1-osios. Ačiū visiems, dėl ko tai tapo įmanoma!“, – kalbėjo V. Zelenskis.\n\n09:26 ISW: Ukraina per 72 val. užims Kupjanską\n\nJAV įsikūręs Karo studijų institutas (ISW) skelbia, kad tikėtina, jog per artimiausias 72 val. Ukrainos pajėgos užims Kupjanską, taip smarkiai pablogindamos, bet ne visiškai nutraukdamos Rusijos antžeminius tiekimo kelius į Iziumą.\n\nAnot analitikų, ukrainiečiams likę tik 20 km nuo pagrindinio logistikos mazgo Kupjanske.\n\n„Ukrainiečių sėkmė Charkivo miesto-Iziumo kryptimi sukelia abejones Rusijos informacinėje erdvėje ir mažina pasitikėjimą Rusijos vadovybe tokiu mastu, kokio nebuvo nuo gegužės viduryje įvykusio nesėkmingo Rusijos persikėlimo per upę“, – sako ISW.\n\nJie priduria, kad Rusijos okupacinė valdžia toliau intensyvina represijas ir filtravimo priemones, kad pažabotų ukrainiečių partizanus ir proukrainietiškus diversantus.\n\n09:16 A. Blinkenas: Ukrainos kontrpuolimas yra veiksmingas\n\nAntony Blinkenas, JAV valstybės sekretorius, išvyko iš Kyjivo ir pareiškė, kad vykstantis kontrpuolimas „pasirodė esąs veiksmingas“.\n\n„Vėlgi, dar labai anksti, bet matome aiškią ir realią pažangą, ypač Chersono apylinkėse, taip pat kai kuriuos įdomius pokyčius Donbase, rytuose, bet vėlgi, dar labai anksti“, – sakė jis.\n\nKaip skelbia CNN, per susitikimą su Volodymyru Zelenskiu, Ukrainos prezidentu, A. Blinkenas kontrpuolimo sėkmę priskyrė „neįtikėtinai ukrainiečių drąsai, atsparumui“ ir sakė, kad JAV „labai džiaugiasi galėdamos paremti jūsų pastangas“.\n\n08:49 Apšaudytas Nikopolis ir Charkivas\n\nNaktį į penktadienį Rusijos pajėgos apšaudė Nikopolio miestą centrinėje Ukrainoje, Dnipropetrovsko regione, pranešė administracijos vadas Valentinas Rezničenko.\n\nSkelbiama, kad per ataką nukentėjo keletas pastatų, tačiau duomenų apie sužeistus asmenis nėra.\n\nTaip pat smogta Charkivo miestui, ten pranešama apie apgriautą mokyklą, tačiau pirminiais duomenimis, žmonės nenukentėjo, įvykio vietoje dirba gelbėtojai, pranešė naujienų agentūra „Unian“.\n\n08:00 Ukrainos kariuomenė skelbia prasiveržusi 50 km prie Charkivo\n\nUkrainos kariuomenės generalinis štabas penktadienio rytą skelbia, kad kariuomenės daliniai į pietryčius nuo Charkivo, kur jau anksčiau pranešta apie sėkmingą kontrataką, prasiveržė pro fronto liniją ir pasistūmėjo apie 50 km Kupjansko kryptimi.\n\nUkrainos kariuomenė šį rytą pranešė, kad užimtas netoliese buvęs Balaklijos miestelis.\n\n„Dėka įgudusių karių ir gero koordinavimo, Ukrainos ginkluotosios pajėgos, su vietos gyventojų parama, pasistūmė 50 km per tris dienas. Žvalgybos duomenimis, atskiri priešo daliniai patyrė didelių nuostolių. Priešas bando evakuoti sužeistuosius ir sugadintą techniką iš Olchovatkos ir Borodjarskojų apylinkių“, – rašoma štabo pranešime.\n\nPranešime tiksliai nenurodoma, kuria kryptimi ukrainiečiai pasistūmėjo minėtą atstumą, tačiau socialiniuose tinkluose plinta vaizdai ir pranešimai, kad Ukrainos pajėgos stumiasi link Kupjansko miesto, kuris yra itin svarbus logistikos mazgas.\n\nPer Kupjanską į pietus keliauja svarbus P79 kelias bei geležinkelio bėgiai, kuriais yra išlaikomos Rusijos pajėgos aplink Iziumą, o pastarasis yra naudojamas kaip apšaudymo ir puolimo aikštelė ukrainiečių pajėgoms prie Slovjansko ir Kramatorsko.\n\n07:45 G. Skaistė su ES ministrais tarsis dėl paramos Ukrainai\n\nFinansų ministrė Gintarė Skaistė penktadienį dalyvaus Euro grupės ir neformalios „Ecofin“ Tarybos posėdžiuose Prahoje, kur tikimasi pasiekti politinį sutarimą dėl papildomos Europos Sąjungos (ES) finansinės paramos Ukrainai.\n\nNeformaliame Tarybos posėdyje ministrai tarsis dėl lengvatinių paskolų Ukrainai trumpuoju laiku ir sprendimų ilgesniu laikotarpiu, siekiant prisidėti prie šalies atstatymo po karo, pranešė Finansų ministerija.\n\nMinistrai taip pat aptars Rusijos karo Ukrainoje poveikį ES ekonomikai, galimus ES sprendimus reaguojant į dėl karo prieš Ukrainą patiriamą energijos kainų šoką.\n\nDėmesys bus skiriamas ir makroekonomikos tendencijoms ES ir euro zonos mastu, diskutuojama apie infliacijos raidos perspektyvas bei aptariami skaitmeninio euro kūrimo klausimai.\n\n07:00 JAV įveda sankcijas Irano dronų gamintojams\n\nJAV įvedė sankcijas Irano kompanijai „Safiran“, kuri, kaip mano JAV pareigūnai, yra atsakinga už dronų tiekimą Rusijai.\n\nKaip skelbiama Iždo departamento pranešime, „Safiran Airport Services“ koordinavo Irane pagamintų dronų perdavimą Rusijos kariuomenei, rašo „BBC Russian“.\n\nSkelbiama, kad sankcijos taip pat įvedamos trims Irano dronų gamintojams. Tai reiškia, kad bus įšaldytas jų turėtas turtas Vakaruose, taip pat uždrausta JAV piliečiams turėti bet kokių ryšių su šiomis kompanijomis.\n\n„Nedvejosime įvesti sankcijas gamintojams ir pirkėjams, kurie dalyvauja Irano revoliucinės gvardijos dronų programoje“, – cituojamas Brianas Nelsonas, JAV Antiterorizmo ir finansinės žvalgybos agentūros vienas vadovų.\n\n06:45 Ukraina skelbia atkovojusi rytinį Balaklijos miestą\n\nUkraina ketvirtadienį paskelbė atkovojusi iš rusų rytinį Balaklijos miestą, Kyjivo pajėgoms vykdant didelio masto kontrpuolimą per Rusijos invaziją užimtoms teritorijoms išvaduoti.\n\n„Viskas taip, kaip ir turėtų būti. Ukrainos vėliava laisvame Ukrainos mieste po laisvu Ukrainos dangumi!“ – socialinėje žiniasklaidoje parašė prezidentas Volodymyras Zelenskis, paskelbdamas vaizdo įrašą, parodantį ukrainiečių karius Charkivo srities mieste Balaklijoje.\n\nŠį maždaug 27.000 gyventojų turintį miestą Rusijos pajėgos, invaziją į Ukrainą pradėjusios vasario 24 dieną, užėmė kovo pradžioje.\n\nLadies greet soldiers in liberated Balakliya after 6 months of occupation. “Boys, we have some pancakes left, would you like?” “A bit later, please, better still hide, shelling is still possible”. I can watch endlessly pic.twitter.com/n6XVRI8YfX— Nataliya Gumenyuk (@ngumenyuk) September 8, 2022\n\n06:42 JAV ir sąjungininkai siekia labiau koordinuoti energijos tiekimą Europai – Baltieji rūmai\n\nJAV prezidentas Joe Bidenas ir šalių sąjungininkių lyderiai ketvirtadienį aptarė galimybes labiau koordinuoti pastangas užtikrinti patikimą energijos tiekimą Europai, kuri dėl karo Ukrainoje ateinančią žiemą gali susidurti su energijos stygiumi.\n\nJungtinių Valstijų, Jungtinės Karalystės, Kanados, Vokietijos, Japonijos ir kitų šalių lyderiai „kalbėjo apie tai, kad Rusija naudoja energijos išteklius kaip ginklą ir kad reikia didesnio koordinavimo siekiant Europai užtikrinti tvarų energijos tiekimą prieinamomis kainomis“, po vaizdo konferencijos pranešė Baltieji rūmai.\n\nNuo rusiškų energijos išteklių itin priklausoma Europa yra apkaltinusi Maskvą naudojant energijos išteklius šantažui ir kerštui už sankcijas, kurios buvo paskelbtos dėl Rusijos invazijos į Ukrainą.\n\nKaras išprovokavo spartų naftos ir gamtinių dujų kainų kilimą, taip pat būta įvairių tiekimo sutrikimų, dėl kurių kilo nerimas dėl galimo energijos išteklių deficito artėjančią žiemą, nes šaltuoju metų laiku šių šildymui naudojamų išteklių paklausa smarkiai padidėja.\n\nPer sąjungininkų vaizdo konferenciją, kurioje taip pat dalyvavo Italijos, Rumunijos bei Lenkijos lyderiai ir NATO, Prancūzijos bei Europos Sąjungos atstovai, taip pat buvo kalbėta apie tolesnę paramą Ukrainai teikiant karinę ir ekonominę pagalbą, bei apie spaudimą Maskvai taikant sankcijas, nurodė Baltieji rūmai.\n\n„Scanpix“ nuotr.",
    "kariai, Ukraina, reabilitacija": "Mantas Jusis\n\nLietuvos parama Ukrainai yra visokeriopa. Nuo ginkluotės ar apmokymų kariams, iki knygų ar dviračių čia atvykusiems pabėgėlių vaikams. Parama teikiama tiek privačia iniciatyva per specialiai įsteigtus fondus, tiek ir instituciniu lygmeniu. Sveikatos apsaugos ministerija (SAM) yra viena kertinių institucijų, kurių dėka Ukrainos kariai ir pareigūnai į mūsų šalį gali atvykti reabilitacijos.\n\n\n\n„Visos įstaigos, į kurias ministerija kreipėsi sutiko priimti karius gydymui arba reabilitacijai“, – teigė Sveikatos apsaugos ministerijos kanclerė Jurgita Grebenkovienė. Kariai ir pareigūnai gydomi Palangoje, Birštone, Abromiškėse, Druskininkuose. Iš esmės visose įstaigose, kurios Lietuvoje gali teikti tokio profilio paslaugas. „Visos įstaigos, į kurias ministerija kreipėsi sutiko priimti karius gydymui arba reabilitacijai“, – teigė Sveikatos apsaugos ministerijos kanclerė Jurgita Grebenkovienė. Kariai ir pareigūnai gydomi Palangoje, Birštone, Abromiškėse, Druskininkuose. Iš esmės visose įstaigose, kurios Lietuvoje gali teikti tokio profilio paslaugas.\n\nPasakojimą norėtųsi pradėti nuo skaičių, kurie kelia pasididžiavimą. Lietuva nuo vasario 24 dienos reabilitacijos priėmė 110 Ukrainos karių ir pareigūnų. Tai trečioji pagal dydį parama (šia forma) Europoje, po Vokietijos (459) ir Ispanijos (179). Tad, jei matuotume šią paramą, įkalkuliuodami ir šalies didį ar gyventojų skaičių, būtume nepralenkiami lyderiai, ir lyderiai ne simboliškai, o kartais! Taigi, gera prisiminti patarlę, jog ne ūgis, bet smūgis yra svarbiausia.Karių atvežimas nuo Lenkijos ir Ukrainos sienos yra kompleksinė procedūra, į kurią įtraukta ne viena žinyba Lietuvoje, taip pat ir šalyse partnerėse. Kaip vyksta tarpinstitucinis bendradarbiavimas, teiraujamės SAM kanclerės Jurgitos Grebenkovienės ir Ekstremalių sveikatai situacijų centro (ESSC) Ekstremalių situacijų koordinavimo skyriaus vyriausiojo specialisto Roberto Jakimonio. „Karių atvykimo ir priėmimo procese veikia „MedEvac“ – medicininės evakuacijos – algoritmas, kuris prasideda Ukrainoje. ES narės naudojasi bendrąja Ekstremalių situacijų ir informacijos sistema „Cesis“, per ją gauna įvairius pagalbos prašymus. Toliau vyksta bendradarbiavimas su Ukrainos Sveikatos apsaugos ministerijos Medicininio perkėlimo ir evakavimo koordinavimo grupe, kurie atsakingi už pacientų sąrašų sudarymą ir ryšių palaikymą su Ukrainos sveikatos priežiūros įstaigomis. Taip pat naudojama ir ankstyvojo perspėjimo bei reagavimo sistemos platforma. Į ją įkeliami ir mums perduodami pacientų medicininiai duomenys bei keičiamasi aktualia informacija apie pacientą. Kol kas viskas vyko Ukrainos pusėje. Kalbant apie Lietuvos pusę irgi dalyvauja daug institucijų. Gydymo įstaigos, bendradarbiaujama su Priešgaisrinės apsaugos ir gelbėjimo departamentu prie Vidaus reikalų ministerijos, kuri tuos duomenis įregistruoja. Organizuoti pacientų transportavimą padeda Susisiekimo ministerija. Transportavimas, jei vykdomas kelių transportu, galimas pavienių asmenų ir grupėmis. Jei transportuojamas vienas pacientas, jį pervežti galima ir greitos pagalbos automobiliu. Grupėms dažniausiai organizuojami autobusai. Dar reikia atsižvelgti, ar pacientai patys gali judėti, sėdėti ar jiems galbūt būtina gulima padėtis“, – pasakoja Robertas Jakimonis. Susisiekimo ministro patarėja Gabrielė Vasiliauskaitė patvirtino, kad ministerijos funkcija yra organizuoti Ukrainos kovotojų atvežimą iš Ukrainos į Lietuvą: „Turime sutartį su keleivių vežimo įmone, kurios pagalba vežame asmenis iš Ukrainos. Sveikatos apsaugos ministerija koordinuoja, iš kur ir į kur bus vykdomi vežimai. Dėl efektyvaus planavimo ir geros koordinacijos vežimai vyksta sklandžiai. Susisiekimo ministerija dar organizuoja ir koordinuoja humanitarinės pagalbos pristatymą į Ukrainą. Nuo karo pradžios Ukrainą jau pasiekė 125 vilkikai su įvairiomis prekėmis, kurias surinko įvairios organizacijos.“Pasak pašnekovo, karių, esančių SAM sistemoje, dėl kurių atvykimo jau suderinta, ir fiziškai atvykusių karių skaičiai nežymiai skiriasi. „Tam įtakos turi įvairios formalios procedūros, pavyzdžiui, netinkami dokumentai kertant Ukrainos ir Lenkijos sieną, tad ne visi priimti ir pareiškę norą gydytis kariai pasiekia Lietuvą. Šį skaičių dar padidina ir kariai, kurie neatvyko į sutartą paėmimo vietą.„Paskutinėje, nesenai į Lietuvą vykusioje grupėje, per pasienį buvo nepraleista net 11 asmenų, o ankstesnėje grupėje tokių karių buvo tik du. Iš pirmosios grupės du asmenys atsisakė gydymo paslaugų, tad jie nebeatvyks. Asmenims, kurie nebuvo praleisti per pasienį ar neatvyko į surinkimo punktus, kol kas tebegalioja pasiūlymas atvykti reabilituotis į Lietuvą. Procedūros dėl jų atvykimo yra tęsiamos“, – sakė R.Jakimonis. Pagrindinis ir pirminis kriterijus, pagal kurį sprendžiamas priskyrimas konkrečiai reabilitacijos ar gydymo įstaigai, – sužeidimų pobūdis. Pagal tai asmenys ir yra skirstomi. Toliau vyksta derinimas su pačiomis įstaigomis.Kartu su sužeistais kariais gali atvykti ir jį lydintys asmenys. Jei karys bus lydimas, apie tai iš karto praneša siunčiančioji šalis kartu su medicininės evakuacijos prašymu. Lydintiems asmenins, kaip ir kitiems nuo karo bėgantiems Ukrainos piliečiams, yra ieškomas būstas tiek privačiose, tiek ir valstybės ar savivaldybės turimose patalpose. „Tikrai turime paklausimų, kai privačios arba viešosios organizacijos yra surinkusios tam tikrą pinigų sumą ir nori ją skirti (karių – aut.) reabilitacijai ar gydymui. Jos kreipiasi į SAM veikiančią darbo grupę ir joms yra suteikiama informacija, ką toliau reikėtų daryti. Tiesa, tokie atvejai nėra dažni. Problemų kyla nebent dėl lydinčiųjų asmenų apgyvendinimo. Lietuvoje turime apie 65 tūkst. pabėgėlių iš Ukrainos, tad viešojo turto, skirto apgyvendinimui, turime ribotai, tad gyventojai tikrai galėtų prisidėti suteikdami laikiną apgyvendinimą, kol kariai gydomi, bei tada, kai tarp gydymo kursų tenka daryti pertraukas, kurios užtrunka apie dvi savaites. Tuo laikotarpiu turime surasti laikiną apgyvendinimo vietą tiek pacientui, tiek jo šeimos nariams. Parama tokia forma būtų tikrai reikalinga bei sumažintų įtampą ieškant apgyvendinimo vietos“, – teigė SAM kanclerė.Karas už savaitės, turbūt nė už mėnesio nesibaigs. Tad susitelkti, padėti, o svarbiausia nepavargti ir netapti abejingiems pastangų mums visiems dar tikrai prireiks. Ir tikrai ne dėl statistinių rungtynių, kas daugiau padėjo. O pirmiausia dėl mūsų visų saugumo ir solidarumo. Šiuo metu kalbama, jog karas gali trukti iki kitos vasaros ar net žiemos. Šios prognozės, be abejo, reliatyvios ir keisis dar daugybę kartų. Tik norėtųsi šiuo atveju ir klysti, ir išgirsti, jog klydo ekspertai, ir karas baigtųsi anksčiau. Bet vėlgi ne bet kaip, o tik Ukrainai pačiu naudingiausiu ir pačiu geriausiu būdu. Do Peremogi! arba iki Pergalės!",
    "Kam imperinių kompleksų kamuojamai Rusijai reikia Ukrainos?": "Tad kokios tikrosios konflikto su Maskva priežastys, siekiančios kur kas ankstesnius laikus nei 2014-aisiais įvykdyta Krymo okupacija ir karas Donbase? Kam imperinių kompleksų vis kamuojamai Rusijai apskritai reikia Ukrainos? Ar Rusija be Ukrainos gali jaustis visavertė imperija?\n\nUkrainiečių kilmės amerikiečių istorikas S. Plokhyjus veda skaitytoją dramatiškais protėvių žemės istorijos vingiais nuo seniausių laikų iki XXI amžiaus. Puslapis po puslapio autorius paprasta ir aiškia kalba atsako į daugelį skaitytojui galinčių iškilti klausimų. Kas įkūrė Kyjivo Rusią ir kodėl Maskva be jokio pagrindo skelbiasi vienintele viduramžių valstybės paveldėtoja? Kas tokie kazokai, už ką jie kovojo ir kodėl Bohdanas Chmelnyckis pasirinko sąjungą su klastingu Rytų kaimynu? Knygos puslapiuose pasakojama apie cariniais laikais vykdytą ukrainiečių rusinimą, mėginimą primesti „vieningos rusų tautos“, kurios neatsiejama dalis yra „mažarusiai“ ukrainiečiai, koncepciją, apie nacionalinį atgimimą, bandymus XX a. pirmoje pusėje sukurti nepriklausomą valstybę, taip pat apie sovietizaviciją ir kraupųjį Holodomorą, Stepano Banderos asmenybę ir pokario rezistenciją, apie „Krymo klausimą“, Černobylio tragediją ir nepriklausomybę subyrėjus SSRS. Galiausiai apie kruviną karą, sukeltą agresorės Rusijos.\n\nSkaitant knygą, atskiri Ukrainos ir ukrainiečių tautos istorijos fragmentai tarsi susidėlioja į vientisą paveikslą, leidžiantį suprasti, kodėl po Rusijos smūgių Ukraina ne palūžo, o narsiai ir gana sėkmingai kovoja, siekdama susigrąžinti tai, kas atplėšta nuo valstybės kūno.\n\nS. Plokhyjus taip pat yra lietuviškai išleistų knygų „Branduolinė kvailystė. Naujoji Kubos raketų krizės istorija“, „Černobylis. Branduolinės katastrofos istorija“, „Paskutinė imperija. Finalinės Sovietų Sąjungos dienos“ ir „Žmogus, šaudantis nuodais. Šaltojo karo šnipo istorija“ autorius.\n\nKviečiame skaityti knygos ištrauką:\n\nPrisimindamas priverstinį Vakarų Ukrainos prijungimą prie Sovietų Sąjungos 1944–1945 m., Chruščiovas rašė: „Vakaruose atmušę vokiečius, sutikome seną priešą – ukrainiečių nacionalistus.“ Stalininiai propagandininkai juos dažnai vadino banderovcais, nes įtakingiausia partizanų nacionalistų frakcija buvo OUN, kurią sukūrė Stepano Banderos šalininkai. Taip vadintas ir kiekvienas Ukrainos sukilėlių armijos (ukr. Українська повстанська армія; UPA) kovotojas.\n\nPavadinimas nėra visiškai teisingas. Pirmiausia ne visi UPA nariai pritarė integralaus nacionalizmo principams ar priklausė OUN(b). Kita vertus, pats Stepanas Bandera niekada negrįžo į Ukrainą, kai 1941 m. vasarą jį suėmė vokiečiai, ir niekada nevadovavo jo vardu pramintoms pajėgoms. Zaksenhauzeno koncentracijos stovykloje ir vėliau Vakarų Vokietijoje gyvendamas emigracijoje jis tapo vėliavnešiu, simboliu, bet ne judėjimo lyderiu.\n\n1944 m. vasarą UPA išaugo iki 100 000 kovotojų. Šie vyrai veikė sovietų kariuomenės užnugaryje, puldinėjo atskirus padalinius, naikino komunikacijas. Iš vadovų geriausiai žinomas buvęs ukrainiečių bataliono „Nachtigal“ vadas Romanas Šuchevyčius. Tačiau jis buvo ne vienintelis, baigęs vokiečių mokyklą. 1943 m. pirmoje pusėje į Vakarų Ukrainos miškus pasitraukė daug nacionalistų, taip pat buvusių policininkų. Nors pagrindiniu priešu jie laikė vokiečius, 1943 metais dažniausiai kovojo prieš lenkus. Ilgai besitęsiantis priešiškumas tarp tautų Rytų Galicijoje ir Voluinėje, kurį dar labiau sustiprino nuo Antrojo pasaulinio karo pradžios augantis tarpusavio nepasitikėjimas, 1943 m. pavasarį virto masiniais etniniais valymais. Deginti ištisi kaimai, nužudyta tūkstančiai civilių gyventojų.\n\nUkrainos ir Lenkijos konflikto pradžia tapo Kovpako vadovaujamų sovietinių partizanų atvykimas į Voluinę po Stalingrado mūšio. Kai kurie lenkų naujakuriai jiems padėjo, tikėdamiesi sąjungos prieš banderovcus. Ukrainiečių ir lenkų istorikai iki šiol ginčijasi, ar UPA vadovybė davė įsakymą pradėti baudžiamąsias akcijas prieš lenkų kaimus, o jei taip, tai kokiu lygmeniu. Akivaizdu, kad per etninius valymus lenkai nukentėjo kur kas labiau nei ukrainiečiai. Nuo lenkų smogikų rankos Vakarų Ukrainoje žuvo 15 000–30 000 žmonių, o UPA nužudė nuo 50 000 iki 100 000, tai yra trigubai daugiau. Vokiečių okupantai, nors ir nesveikino kovos veiksmų savo užnugaryje, abi puses kurstė vieną prieš kitą, kartais tiekė joms ginklų. Vokiečiams taip pat buvo naudingi UPA veiksmai prieš artėjančią Raudonąją armiją.\n\nViena iš netikėtų UPA pergalių – 1-ajam Ukrainos frontui vadovavusio generolo Michailo Vatutino likvidavimas. 1944 m. vasario 29 d., grįždamas iš Rivnės, buvusios Ukrainos reichskomisariato sostinės, generolas buvo mirtinai sužeistas. Mirė balandžio 15 d. Kyjive. Vatutinas buvo palaidotas miesto centre, dalyvaujant Chruščiovui, kuris po karo pasiūlė užrašą ant paminklo: „Generolui Vatutinui nuo ukrainiečių tautos“. Nikita Sergejevičius tikėjosi, kad užrašas supykdys nacionalistus, tačiau Maskvos partiniai propagandininkai nacionalizmą įžvelgė pačiame užraše. Chruščiovas kreipėsi į Staliną ir diktatorius jo idėjai pritarė. Ant 1948 m. pastatyto paminklo postamento atsirado ukrainietiškas užrašas. Paminklas Vatutinui Kyjive vis dar stovi ir yra tapęs vienu iš daugybės prieštaringai vertinamo karo liudijimų.\n\nAntrajame pasauliniame kare ukrainiečiai kovėsi abiejose pusėse. Didžioji dauguma – Raudonosios armijos gretose. SSRS mobilizavo daugiau kaip septynis milijonus įvairių tautybių Ukrainos gyventojų. Kas šeštas karys buvo iš Ukrainos.\n\nAntrajame pasauliniame kare ukrainiečiai kovėsi abiejose pusėse. Didžioji dauguma – Raudonosios armijos gretose. SSRS mobilizavo daugiau kaip septynis milijonus įvairių tautybių Ukrainos gyventojų. Kas šeštas karys buvo iš Ukrainos. Pusė jų pašaukti pirmaisiais karo mėnesiais, likusieji – 1943 ir 1944 metais. Tūkstančiai žmonių, kuriuos 1941 m. vasarą ir rudenį vokiečiai paleido iš nelaisvės, grįžus bolševikams būdavo mobilizuojami į kariuomenę. Juos praminė „juodašvarkiais“, nes daugelis vyko į frontą be jokio karinio parengimo, be uniformų, kartais be amunicijos ir net be ginklo. Raudonosios armijos vadai visiškai nevertino „išdavikų“ gyvybių, skelbdami, kad šie žmonės kuo ramiausiai gyveno po vokiečių sparneliu. Daugelis „juodašvarkių“ žuvo netoli savo namų prabėgus vos kelioms dienoms, kai į jų namus atėjo „išvaduotojai“.\n\nStalinas nedvejodamas rinko ukrainiečius į Raudonąją armiją, o naciai ilgai priešinosi idėjai burti tautinius dalinius iš nukariautų kraštų gyventojų. Kitas dalykas buvo kariuomenės savanoriai pagalbininkai (Hiwi). Hiviais tapo apie milijoną SSRS piliečių, iš kurių ketvirtadalį sudarė Ukrainos gyventojai.\n\nPralaimėjus prie Stalingrado, Vermachtui pradėjo trūkti gyvosios jėgos, todėl požiūris į „pusžmogius slavus“ pradėjo keistis. „Žemesniųjų rasių“ atstovai pasitelkti formuojant Waffen-SS dalinius – liūdnai pagarsėjusios Himlerio baudžiamosios organizacijos kovinį sparną. Savanorius į Waffen-SS delegavo beveik visos Europos tautos: prancūzai, skandinavai, rusai, ukrainiečiai, kt. Per paskutinius dvejus karo metus apie 20 000 ukrainiečių įstojo į 14-osios Waffen SS grenadierių divizijos „Galicija“ (ukr. „Галичина́“) gretas.\n\nNacių paskirtas Galicijos gubernatorius Otas fon Vechteris (Otto von Wächter) buvo tvirtas šios idėjos šalininkas. Gimęs Vienoje, jis žaidė seną austrų žaidimą – rėmė ukrainiečius, kad susilpnintų lenkus. Vadovaujant fon Vechteriui, padaugėjo ukrainietiškų mokyklų. Galicijoje vokiečių okupantai uždraudė ukrainiečių politines organizacijas ir persekiojo OUN narius, bet pro pirštus žiūrėjo į visuomenines, kultūros, mokslo draugijas. Čia gyvenimas buvo kur kas lengvesnis nei reichskomisariate.\n\nTrečiasis reichas ne tik padalino Ukrainą palei senąją Rusijos ir Austrijos sieną, bet ir tam tikrais atvejais laikėsi austriškų metodų buvusiose Habsburgų žemėse. Į diviziją priiminėti tik galiciečiai, Ukraina nebuvo minima nei junginio pavadinime, nei simbolikoje.\n\nOtas fon Vechteris manė ukrainiečius esant pakankamai lojalius, kad jiems būtų galima patikėti ginklus. Tačiau Berlyne ne visi pritarė tokiam požiūriui į „pusžmogius“. Būtent dėl to divizija pavadinta ne ukrainietiška, o galiciška. Galicijos gyventojai, kaip buvę Habsburgų pavaldiniai, naciams atrodė kultūringesni ir patikimesni, nei jų tautiečiai rytuose. Trečiasis reichas ne tik padalino Ukrainą palei senąją Rusijos ir Austrijos sieną, bet ir tam tikrais atvejais laikėsi austriškų metodų buvusiose Habsburgų žemėse. Į diviziją priiminėti tik galiciečiai, Ukraina nebuvo minima nei junginio pavadinime, nei simbolikoje.\n\n1943 m. balandį paskelbta savanorių atranka į diviziją dar labiau suskaldė pogrindininkus nacionalistus. Banderovcai kategoriškai draudė savo šalininkams vilktis SS uniformas, o Andrijaus Melnyko šalininkai pritarė verbavimui. Tarp nuosaikių pažiūrų politikų, taip pat ir Graikų apeigų Katalikų Bažnyčios hierarchų, sutarimo irgi nebuvo. Tie, kurie ragino tautiečius prisijungti prie SS divizijos, gyveno prisiminimais apie „senutėlę Austriją“. 1918 m., kai Habsburgų kariuomenėje buvo suformuotas sičės šaulių legionas, Halyčynos gyventojai gavo progą įgyti karinį parengimą ir ginklų karui už nepriklausomybę nuo Lenkijos. Daugelis ukrainiečių tikėjosi, kad istorija pasikartos. Mažai kas džiaugėsi vokiečių okupacija, dar mažiau pritarė nacizmo idėjoms, o po pralaimėjimų prie Stalingrado ir Kursko reicho ateitimi niekas netikėjo. Tik pasidygėjimas komunizmu ir šaltas išskaičiavimas vertė ukrainiečių elitą bendradarbiauti su vokiečiais.\n\nNuosaikių politikų paveikti tėvai ragino savo sūnus stoti į diviziją. Tai atrodė mažesnė blogybė, nei eiti į mišką pas banditus ar nuolankiai laukti naujos sovietų okupacijos. Daugelis netrukus supras, kaip žiauriai klydo. Po parengimo vokiečių karininkų vadovaujama divizija 1944 m. liepą patyrė kovos krikštą Šiaurės Galicijoje prie Brodų. Krikštynos virto laidotuvėmis, nes ukrainiečių divizija kartu su Vermachto grupuote buvo apsupta Raudonosios armijos pajėgų. Bendrieji nuostoliai – 38 000 vyrų, iš kurių 17 000 pateko į nelaisvę. Divizija, kurią sudarė 11 000 karių, faktiškai nustojo egzistuoti. Iš mūšių grįžo ne daugiau kaip ketvirtadalis karių. Brodų mūšis padėjo tašką 14-osios Waffen-SS divizijos kaip kovinio fronto vieneto egzistavime. Netrukus divizija buvo papildyta naujais rekrūtais ir išsiųsta į Slovakiją, vėliau – į Jugoslaviją kovoti su partizanais. Istorija pasikartojo kaip farsas, jei ne tragedija. Prieš ketvirtį amžiaus austrų uniformomis vilkintys ukrainiečiai gynė Vakarų Ukrainos Liaudies Respubliką, o dabar ukrainiečiai su svastikomis ant vėliavų triuškino prokomunistinį, bet išsivaduojamąjį brolių slavų judėjimą.\n\n1944 m. liepos 27 d. Raudonoji armija užėmė Lvivą. Išstūmęs reicho kariuomenę iš Vakarų Ukrainos, sovietų režimas turėjo išspręsti šio krašto statuso klausimą. Chruščiovą trikdė tai, kad lenkai galėjo sukurti valdžios institucijas, lojalias Lenkijos emigracinei vyriausybei Londone. Nikita Sergejevičius nedelsdamas išvyko į Lvivą. Vėliau jis prisipažino: „Bijojome, kad ten gali atsirasti sovietų valdžiai priešiškų vietos elementų. Turėjome skubėti, kad būtent mūsų žmonės užimtų miestą. Taip ir padarėme.“ 1944 m. Lvive ir toliau dominavo lenkai, nors miestą supo ukrainiečių gyvenami kaimai. Galicija tapo nesutarimų objektu tarp Stalino ir Vakarų sąjungininkų, kurie rėmė lenkų vyriausybę. Chruščiovo veiksmai 1944 m. vasarą aiškiai liudijo, kad Kremlius neketina tenkinti Lenkijos reikalavimų.\n\nLikus dviem dienoms iki Lvivo užėmimo, Stalinas paspaudė Lenkijos nacionalinio išlaisvinimo komitetą – Maskvos įsakymu sudarytą alternatyvią komunistinės Lenkijos vyriausybę – ir šis patvirtino rytinę valstybės sieną, nubrėžtą maždaug ten, kur ir buvo numatyta remiantis Molotovo–Ribentropo paktu. Tad Ukrainos SSR išsaugojo Lvivą. Tam pasitarnavo Chruščiovo laiškai Stalinui. Nikita Sergejevičius prašė ne tik grąžinti Ukrainai Lvivą ir visas teritorijas, atitekusias SSRS 1939 m. pabaigoje, bet ir prijungti Chelmo kraštą – tautiškai pusiau ukrainietišką regioną. Iš ten buvo kilusi Chruščiovo žmona Nina Kucharčuk. Stalinas šantažavo lenkus savo pavaldinio žodžiais, ir šie sumojo, kad Galicijos sostinę verčiau atiduoti, kitaip bus atimtas ir Chelmas. 1944 m. liepos 23 d. Raudonosios armijos užimtas Chelmas tapo pirmuoju miestu, esančiu į vakarus nuo 1939–1941 m. sovietų ir vokiečių demarkacijos linijos. Ten įsikūrė ir jau minėtas lenkų Nacionalinio išsivadavimo komitetas.\n\nNacionalistai siekė, kad politinė siena sutaptų su etnine, o Stalinas, ginkluota ranka perbraižydamas teritorijas, iškraustydamas milijonus žmonių, brėžė etnines ribas, kad jos atitiktų politines.\n\n1944 m. rugsėjį ši institucija sudarė susitarimą su Ukrainos SSR vyriausybe dėl naujų sienų pripažinimo, taip pat dėl apsikeitimo gyventojais, kad sienos taptų ne tik politinėmis, bet ir etninėmis. Idėja paprasta: lenkai keliaus į vakarus, į Lenkiją, ukrainiečiai – į rytus, į Ukrainą. Stalinas perkėlė ne tik sienas, bet ir tautas, kad sumažintų Sovietų Sąjungai kylančias rizikas, išstumtų tautines mažumas ir užkirstų kelią bet kokiam iredentizmui. Nacionalistai siekė, kad politinė siena sutaptų su etnine, o Stalinas, ginkluota ranka perbraižydamas teritorijas, iškraustydamas milijonus žmonių, brėžė etnines ribas, kad jos atitiktų politines. 1945 m. vasarį JAV prezidentas Ruzveltas (Roosevelt) ir Jungtinės Karalystės ministras pirmininkas Čerčilis (Churchill) atvyko į Jaltą aptarti būsimos pasaulio tvarkos. Per derybas Stalinas primygtinai reikalavo, kad Sovietų Sąjungos vakarinė siena iš esmės liktų tokia pati, kokia buvo 1939 m. remiantis sutartimi su vokiečiais. Vakarų demokratiniai lyderiai nusileido.\n\nTuo buvo tarsi įteisintas lenkų ir ukrainiečių perkėlimas, kuris jau prieš tai buvo gerokai įsibėgėjęs. Kremlius taip pat užtikrino Ukrainos SSR ir Baltarusijos SSR vietas Jungtinėse Tautose. Potsdamo konferencijoje, kurioje po Trečiojo reicho pralaimėjimo vėl susitiko Sovietų Sąjungos, JAV ir Didžiosios Britanijos vadovai, Vakarai sutiko kompensuoti Lenkijos teritorinius nuostolius Vokietijai priklausiusiomis Silezijos, Pomeranijos ir Rytų Prūsijos (išskyrus būsimąją Kaliningrado sritį) žemėmis. Stalino įsakymu iš šių žemių ištremta daugiau kaip septyni su puse milijono vokiečių, atlaisvinti namai lenkams, perkeltiems iš prieškario kresų. Vokiečiai masiškai bėgo į Vakarus dar prieš Raudonajai armijai užimant Sileziją ir Pomeraniją. Pavyzdžiui, 1944 m. rugsėjį lenkai iš Lvivo – jų naująja tėvyne turėjo tapti Breslau (Vroclavas) – laikinai apsistojo buvusioje Maidaneko mirties stovykloje netoli Liublino. Nuo vokiečių „išvalytą“ naująją tėvynę jie pasiekė ne iškart.\n\nVykstant karui tarp lenkų ir ukrainiečių nacionalistų, per kurį nedvejojant žudyti civiliai, daugelis civilių rinkosi palikti savo namus, kad išsaugotų gyvybę. Mėginimai priešintis pasibaigdavo nesėkme. Stalinas ir jo lenkų satelitai po ranka visada turėjo NKVD, prisidėjusį prie tuzino tautų deportacijos. Etninių mažumų išgujimo kampanija oficialiai vadinta repatriacija, grįžimu į istorinę tėvynę. Toji tėvynė buvo veikiau įsivaizduojama, nes iš tiesų daugelis tremtinių tikrąją tėvynę paliko, o ne grįžo į ją. Vien iš Ukrainos į naujai susikūrusią socialistinę Lenkiją „repatrijuota“ apie 780 000 lenkų. Kiek mažiau išvežta iš Baltarusijos ir Lietuvos Sovietų Socialistinių Respublikų. Tarp deportuojamų asmenų buvo ir 100 000 žydų, išgyvenusių Holokaustą.\n\nLenkai ir žydai keliavo į vakarus, ukrainiečiai – į rytus. 1944–1946 m. apie pusė milijono žmonių savanoriškai ar priverstinai iš naujosios Lenkijos persikėlė į Ukrainos SSR. Maždaug tuo pat metu daugiau kaip 180 000 Vakarų Ukrainos gyventojų buvo ištremti į Sibirą bei kitas atokias Sovietų Sąjungos vietoves dėl kaltinimų (dažniausiai nepagrįstų) bendradarbiavimu su nacionalistais. Dar 76 000 ukrainiečių tais pačiais keliais išvyko 1947 m. spalį. Deportacijų tikslas – palikti UPA be užnugario paramos. Antrasis pasaulinis karas baigėsi, bet kariuomenė negalėjo sudėti ginklų. Chruščiovas rašė, kad Stalinas norėjo deportuoti visus ukrainiečius, bet jų buvo tiesiog per daug.",
    "V.Zelenskis: Ukraina gavo NASAMS oro gynybos sistemas": "„Mums būtinai reikia, kad JAV parodytų lyderystę ir perduotų Ukrainai oro gynybos sistemas. Noriu padėkoti prezidentui Joe Bidenui ir Kongresui už teigiamą sprendimą, kuris jau patvirtintas. Gavome NASAMS, – sakė V.Zelenskis.\n\nVis dėlto Ukrainos prezidentas pabrėžė, kad šių sistemų skaičiaus nepakaks civilinei infrastruktūrai, mokykloms, ligoninėms, universitetams ir pačių ukrainiečių namams apsaugoti nuo Rusijos smūgių.\n\n„Scanpix Baltics“ nuotr./NASAMS sistema\n\n„Mums reikia saugumo, kad ukrainiečiai grįžtų namo. Jei bus saugu, jie atvyks, įsikurs, dirbs čia ir mokės mokesčius, tada mūsų biudžete nebus 5 mlrd. dolerių deficito. Tai bus naudinga visiems“, – aiškino valstybės vadovas.\n\nRugpjūčio antroje pusėje JAV paskelbė apie naują karinės pagalbos Ukrainai paketą, į kurį įtrauktos NASAMS sistemos, galinčios sustiprinti Ukrainos oro gynybos sistemą.\n\nNASAMS (Norwegian Advanced Surface to Air Missile System) –Norvegijos ir JAV sukurta vidutinio nuotolio oro gynybos sistema.\n\nSistemos veikimo nuotolis priklauso nuo konteineriuose įmontuotų raketų galimybių, jis gali siekti 55-75 km, 105 km arba 180 km.\n\nTaikiniams aptikti naudojamas JAV pagamintas MPQ-64F1 radaras, galintis sekti iki 72 taikinių vienu metu.\n\nVisos sistemos aptarnavimui reikia 22 žmonių.",
    "V. Putinas atšaukė planuotą kalbą, Ukraina sako, kad „referendumai“ sunaikins viltis pradėti kalbas": "Pirmadienio įvykius galite rasti čia.\n\n[infogram id=\"09c22d4c-3dae-49d7-a98f-48ffccadbd0c\" prefix=\"6Po\" format=\"interactive\" title=\"2022-09-19 Numanoma Ukrainos teritorijos kontrolė isw\"]\n\nAntradienio įvykių juostą pildyti baigėme. Kviečiame Rusijos karo Ukrainoje įvykius sekti rytoj nuo 7 val.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\n23:52 G. Nausėda Jungtinėse Tautose: Europai gresia branduolinės katastrofos pavojus\n\nDėl Rusijos veiksmų Ukrainoje Europai gresia branduolinės katastrofos pavojus, antradienį per Jungtinių Tautų Generalinę Asamblėją Niujorke sakė Lietuvos prezidentas.\n\nGitanas Nausėda taip pat ragino tarptautinę bendruomenę atskirti agresorę nuo aukos.\n\nH.E. Gitanas Nausėda, President of the Republic of Lithuania #GeneralDebate Access the recording and transcript of the statement here: https://t.co/bDiWhxa99z #UNJournal #UNGA © UN Photo/Cia Pak pic.twitter.com/yWfxx7yOA3— Journal of the United Nations (@Journal_UN_ONU) September 20, 2022\n\nPlačiau apie tai rašoma čia.\n\n23:14 V. Putino kalba nukelta į trečiadienio rytą\n\nRusijos propagandinio kanalo RT vyriausioji redaktorė savo „Telegram“ paskyroje įsikėlė trumpą žinutę „Eikite miegoti“ po to, kai TV kanalas pašalino planuotą transliaciją iš programos.\n\nPropagandinių laidų vedėjas Vladimiras Solovjovas įkėlę žinutę su žodžiu „Rytoj“, o prokremliškas rusų žurnalistas Dmitrijus Smirnovas skelbia, kad transliacijos galima tikėtis 8 val. ryto, rašo „BBC Russian“.\n\n22:32 Rusijos televizijos išbraukė V. Putino kalbą iš programų\n\nKai kurios Rusijos televizijos, tokios kaip RT ir „Pirmasis kanalas“ pašalino V. Putino kalbą iš savo programų. Kol kas nėra oficialios informacijos apie pasikeitimus, tačiau spėjama, kad V. Putinas galbūt šiandien į šalį nebesikreips.\n\n22:30 E. Macronas tikisi pokalbio su V. Putinu\n\nPrancūzijos prezidentas Emmanuelis Macronas prieš savo kalbą Jungtinių Tautų Generalinėje Asamblėjoje reporteriams teigė, kad artimiausiomis dienomis tikisi pasikalbėti su Vladimiru Putinu telefonu, skelbia Rusijos valstybinė naujienų agentūra TASS.\n\n„Tikiuosi, artimiausiomis dienomis pasikalbėsime su prezidentu Putinu, ypatingai apie branduolines problemas“, - žurnalistams teigė E. Macronas, turėdamas galvoje Zaporižios atominę elektrinę ir Ukrainos Pietinę atominę elektrinę, kurios teritorija neseniai buvo apšaudyta.\n\n22:19 Sacharovo migracijos centras padės samdyti migrantus tarnybai Rusijos kariuomenėje\n\nRusijos valstybinė naujienų agentūra TASS skelbia, kad šalies sostinėje esantis Sacharovo migracijos centras glaudžiau bendradarbiaus su gynybos ministerija ir suteiks galimybę užsienio savanoriams kovoti Rusijos ginkluotose pajėgose.\n\nTokia informaciją agentūrai patvirtino Maskvos meras Sergejus Sobianinas.\n\nSacharovo migracijos centras užsiima imigrantų įdarbinimu šalyje.\n\n21:42 Prancūzija pradėjo tyrimą dėl grasinimų rusų disidentui\n\nPrancūzijos valdžios institucijos pradėjo tyrimą dėl grasinimų tremtyje gyvenančiam rusų disidentui, jam pranešus, kad matė lazerinio taikiklio švieselę, antradienį pranešė tyrėjams artimas šaltinis.\n\nVladimiras Osečkinas, vadovaujantis nevyriausybinei organizacijai Gulagu.net, kuri kovoja su kankinimais Rusijos kalėjimuose, yra pabėgėlis Prancūzijoje ir gyvena kurortiniame Bjarico mieste pietvakarinėje pakrantėje.\n\nPrezidento Vladimiro Putino priešininkas V. Osečkinas sakė, kad į jį buvo pasikėsinta rugsėjo 12 dienos vakare, kai jis buvo namuose su žmona ir vaikais ir dirbo tamsoje.\n\n„Pastebėjau judantį raudoną tašką ant vienos iš terasų turėklų, o paskui judantį link manęs ant sienos“, – telefonu naujienų agentūrai AFP pasakojo jis.\n\n„Išjungėme šviesą, atsigulėme ant grindų, uždarėme langines ir iškvietėme policiją“, – sakė jis.\n\nJis pridūrė, kad policija ir kaimynai girdėjo šūvius.\n\n21:20 V. Putino kalba vėluoja daugiau nei valandą\n\nRusijos prezidento Vladimiro Putino kalba buvo numatyta 20 val. Maskvos ir Lietuvos laiku.\n\nRusijos televizijos kanalas RT socialiniuose tinkluose išplatino pranešimą, kad kalba planuotu metu neįvyks, tačiau daugiau detalių apie tikslų laiką nepateikė.\n\n21:01 Rusija laukia V. Putino kalbos artimiausiu metu\n\nVladimiras Putinas greitu metu kreipsis į šalį. Tikimasi, kad jis pasisakys apie okupuotose teritorijos planuojamus surengti „referendumus“ prie Rusijos, taip pat apie Dūmos sugriežtintą baudžiamąjį kodeksą dėl bausmių sugriežtinimo kovoti ir nurodymus vykdyti atsisakantiems kariams.\n\nKai kurie ekspertai mano, kad V. Putinas gali pasinaudoti šia proga paskelbti visuotinę mobilizaciją.\n\n20:44 Pentagonas: „referendumai“ tėra informacinė operacija\n\nPentagonas mano, kad sprendimas surengti „referendumus“ okupuotose teritorijose priimtas siekiant nukreipti dėmesį nuo sėkmingo Ukrainos kontrpuolimo, rašo CNN.\n\n„Tai tėra informacinė operacija, kuri skirta nukreipti dėmesį nuo sudėtingos situacijos, kurioje atsidūrė Rusijos kariuomenė“, – teigė Pentagono atstovas spaudai, brigados generolas Patas Ryderis.\n\nJis taip pat pabrėžė, kad „referendumai“ neturi jokio patikimumo ir niekaip nepakeis JAV paramos Ukrainai.\n\n20:34 Suomija ragina EK pateikti rekomendaciją dėl bendros vizų Rusijos piliečiams politikos\n\nSuomija kreipėsi į Europos Komisiją, prašydama pateikti bloko masto rekomendaciją, kuri apribotų Rusijos piliečių atvykimą į Europos Sąjungos šalis su turizmo vizomis, pranešė suomių visuomeninis transliuotojas „Yle“.\n\nAntradienio popietę išplatintame pareiškime Užsienio reikalų ministerija teigė, kad Suomija paprašė EK rekomenduoti visoms ES ir Šengeno šalims panaikinti arba atšaukti anksčiau Rusijos piliečiams išduotas turistines vizas, taip pat sustabdyti būsimų prašymų išduoti turistines vizas teikimą.\n\nUžsienio reikalų ministerijos atstovas Jussi Tanneris sakė, kad Suomija mano, jog ES šalims būtų lengviau veikti pagal bendrą politiką. Jis pridūrė, kad pagal dabartinę tvarką kyla didelė rizika, jog Šengeno sistema gali žlugti.\n\nJei draudimas būtų įvestas pagal Suomijos siūlomas sąlygas, kitos šalys taip pat negalėtų įsileisti asmenų, kurių vizos buvo panaikintos.\n\nSuomija taip pat paragino Komisiją rekomenduoti, kad prie Šengeno erdvės šalių sienų būtų įvesta bendra praktika dėl vizų Rusijos piliečiams.\n\nJ. Tanneris pabrėžė, kad Suomija nesiūlo panaikinti visų Rusijos piliečių vizų. Jis taip pat pridūrė, kad vienas iš pagrindinių Suomijos tikslų yra užkirsti kelią Rusijos turistams, kurie naudojasi Suomija kaip tranzito centru, kad patektų į likusią Europos dalį.\n\nPirmadienį Lietuva, Latvija, Estija ir Lenkija pradėjo taikyti griežtesnę Rusijos piliečių kontrolę, per ES išorinę sieną įleisdamos tik tam tikrus kriterijus atitinkančius rusus: diplomatus, disidentus, pervežimo bendrovių darbuotojus, ES piliečių šeimų narius, Šengeno zonos valstybių leidimus gyventi ar ilgalaikes nacionalines vizas turinčius, tranzitu per Lietuvą traukiniais į Kaliningrado sritį ir iš jos vykstančius rusus.\n\n20:20 Vakarai pasmerkė, žada nepripažinti Rusijos planuojamų aneksinių „referendumų“\n\nNATO, Jungtinės Valstijos bei Vokietijos kancleris Olafas Scholzas antradienį pasmerkė okupuotoms Ukrainos teritorijoms Maskvos primestos valdžios planus surengti aneksinius referendumus dėl prisijungimo prie Rusijos.\n\nVašingtonas pabrėžė, kad nepripažins šių „fiktyvių“ balsavimų rezultatų.\n\nPlačiau apie tai rašoma čia.\n\n19:52 Ukraina sako, kad „referendumai“ sunaikins viltis pradėti kalbas\n\n„Referendumų“ rengimas užimtose teritorijose uždarys bet kokį galimybių langą pradėti kalbas tarp Kyjivo ir Maskvos, teigė Ukrainos prezidentūros atstovas Serhijus Nykyforovas, kurį cituoja ukrainiečių portalas liga.net.\n\n„Be referendumų egzistavo mažytė tikimybė diplomatiniam sprendimui. Po referendumų – nebe“, – teigė prezidentūros atstovas.\n\n19:33 R. T. Erdoganas ragina rasti „orią išeitį“ iš Rusijos invazijos į Ukrainą sukeltos krizės\n\nTurkijos prezidentas Recepas Tayyipas Erdoganas antradienį paragino rasti „orią išeitį“ iš septynis mėnesius trunkančios krizės, kurią sukėlė Rusijos invazija į Ukrainą.\n\n„Turime kartu rasti praktišką diplomatinį sprendimą, kuris leistų abiem pusėms oriai įveikti krizę“, – sakė R. T. Erdoganas Jungtinių Tautų Generalinės Asamblėjos atidarymo sesijoje.\n\n19:27 G. Nausėda JT vadovo kalboje pasigedo karo Ukrainoje tematikos\n\nJungtinių Tautų (JT) Generalinę Asamblėją atidariusiame organizacijos vadovo pranešime Lietuvos prezidentas Gitanas Nausėda teigia pasigedęs „Ukrainos tematikos“.\n\nTaip jis kalbėjo po JT generalinio sekretoriaus Antonio Guterreso kalbos, pasakytos antradienį Niujorke.\n\nPlačiau apie tai skaitykite čia.\n\n18:49 UEFA pašalino Rusijos komandą iš 2024 Europos čempionato\n\nPo vadovybės pasitarimo Kroatijoje UEFA priėmė sprendimą pašalinti Rusijos futbolo komandą iš Europos čempionato 2024-aisiais.\n\n„Visos Rusijos komandos šiuo metu yra suspenduotos UEFA vykdomojo komiteto vasario 28-osios nutarimu, kuris buvo patvirtintas Sporto arbitražo teismo liepos 15 dieną. Dėl šios priežasties Rusija nebus įtraukta į UEFA Europos futbolo čempionato 2022-2024 kvalifikacijos burtus“, – rašoma išplatintame pranešime.\n\n18:36 O. Scholzas smerkia „referendumus“ okupuotose Ukrainos teritorijose\n\nVokietijos kancleris Olafas Scholzas antradienį pasmerkė okupuotoms Ukrainos teritorijoms Maskvos primestos valdžios planus surengti aneksinius referendumus dėl prisijungimo prie Rusijos.\n\nKancleris pabrėžė, kad šiuos fiktyvius balsavimus, planuojamus rugsėjo 23–27 dienomis, tarptautinė bendruomenė privalo atmesti.\n\n„Labai, labai aišku, kad šie fiktyvūs referendumai negali būti priimtini ir jiems negalioja tarptautinė teisė“, – sakė O. Scholzas žurnalistams.\n\n18:28 92% ukrainiečių nori prisijungti prie ES, 79% nori NATO narystės\n\nUkrainiečių laikraštis „Ukrainskaja Pravda“ skelbia naujos apklausos rezultatus, pagal kuriuos 92% ukrainiečių pasisakė teigiamai apie šalies narystę Europos Sąjungoje iki 2030 metų.\n\nGegužę tokios apklausos metu teigiamai atsiliepė 90% apklaustųjų.\n\n79% apkalstųjų taip pat norėtų šalį matyti NATO nare, o tai yra 6% daugiau nei per tokią pačią apklausą gegužę.\n\nApklausas atliko Kyjivo tarptautinis sociologijos institutas ir Nacionalinis demokratijos institutas.\n\n18:06 Luhansko okupacinė valdžia žada kreiptis į V. Putiną dėl prisijungimo iškart po referendumų\n\nLuhansko pseudorespublikos vadas Leonidas Pasečikas pareiškė, kad ketina kaip įmanoma greičiau kreiptis į Vladimirą Putiną dėl teritorijos prijungimo prie Rusijos iš karto po referendumo rezultatų paskelbimo, rašo portalas „Meduza“.\n\n17:29 Rusijos rinkimų komisija padės surengti „referendumus“\n\nRusijos centrinės rinkimų komisijos vadovas Nikolajus Bulajevas valstybinei naujienų agentūrai „RIA Novosti“ teigė, kad Rusija ketina „padėti suorganizuoti referendumus“ okupuotose Ukrainos teritorijose.\n\nAnot jo, komitetas siųs stebėtojus į visus keturis regionus.\n\nPaklaustas, kokiu teisiniu pagrindu Rusijos rinkimų komisija organizuos rinkimus kitos valstybės teritorijoje, N. Bulajevas neatsakė.\n\n17:08 Zaporižios regionas taip pat rengs „referendumą“\n\nZaporižios regiono vadžia taip pat ketina prisijungti prie Donecko, Luhansko ir Chersono okupacinių administracijų rengiamų „referendumų“ prisijungimui prie Rusijos federacijos rugsėjo 23-27 dienomis.\n\nApie tai pranešė Rusios paskirtas regiono vadas Jevgenijus Balickis.\n\n16:28 V. Putinas sakys kalbą dėl planuojamų referendumų\n\nRusijos prezidentas Vladimiras Putinas šiandien kreipsis į šalį ir pasiakys apie planuojamus surengti „referendumus“ okupuotose Ukrainos teritorijose, skelbia rusų kanalas RBC, remdamasis trimis šaltiniais, artimais prezidento administracijai.\n\n16:13 D. Kuleba: suvaidinti referendumai nieko nepakeis\n\nUkrainos užsienio reikalų ministras savo „Twitter“ paskyroje sureagavo į rusų skelbiamus planus dėl planuojamų „referendumų“.\n\n„Suvaidinti referendumai nieko nepakeist. Kaip ir „hibridinė mobilizacija“. Rusija buvo ir išlieka agresorius, nelegaliai okupuojantis dalį Ukrainos žemės. Ukraina turi visas teises išlaisvinti savo teritorijas, nepaisant to, ką Rusija sako“, – teigė ministras.\n\nSham ‘referendums’ will not change anything. Neither will any hybrid ‘mobilization’. Russia has been and remains an aggressor illegally occupying parts of Ukrainian land. Ukraine has every right to liberate its territories and will keep liberating them whatever Russia has to say.— Dmytro Kuleba (@DmytroKuleba) September 20, 2022\n\n15:58 Ukrainos prezidentūra apie referendumų planus: grėsmę galima likviduoti tik jėga\n\nUkraina antradienį pažadėjo „likviduoti“ Rusijos grėsmę karo draskomai šaliai, prorusiškiems separatistams pareiškus, kad vėliau šią savaitę surengs referendumus „dėl prisijungimo“ prie Rusijos.\n\n„Ukraina išspręs Rusijos klausimą. Grėsmę galima likviduoti tik jėga“, – sakė Ukrainos prezidentūros administracijos vadovas Andrijus Jermakas.\n\n15:49 Chersono okupacinė valdžia taip pat ketina rengti referendumus\n\nNepaisant to, kad Rusijos kariuomenė kontroliuoja tik dalį pietinės Chersono provincijos, o per ją šiuo metu eina itin karšta fronto linija, okupacinė valdžia pareiškė taip pat ketinanti surengti „referendumus“ dėl prisijungimo prie Rusijos.\n\n„Esu įsitikinęs, kad Chersono srities prisijungimas prie Rusijos Federacijos užtikrins mūsų teritorijos saugumą ir atkurs istorinį teisingumą“, – sakoma prokremliškos Chersono srities administracijos vadovo Volodymyro Saldo pareiškime socialinėje žiniasklaidoje.\n\n15:45 Rusija griežtina kriminalinio kodekso bausmes už karių atsisakymą kovoti\n\nRusijos Dūma patvirtino įstatymo pataisas, kuriose numatoma sugriežtinti bausmes kariams už nurodymų ar pareigų nesilaikymą, rašo „Sky News“.\n\nKad pataisos įsigaliotų, jas dar turi pasirašyti V. Putinas.\n\nNaujajame įstatyme numatoma, kad galiojant mobilizacijai ar nepaprastosios padėties režimui, dezertyravimas užtrauktų 10 metų kalėjimo bausmę. Iki šiol galiojęs įstatymas numatė maksimalią 5 metų laisvės atėmimo bausmę.\n\nKariai, tyčia pasidavę priešo kariuomenei, sulauktų taip pat sulauktų 10 metų nelaisvės bausmės, o už plėšikavimą būtų skiriama iki 15-os metų kalėjimo.\n\n10 metų laisvės atėmimas numatomas ir už atsisakymą vykdyti aukštesnio karininko nurodymus.\n\n15:28 Separatistams paskelbus apie referendumus, Ukraina žada eliminuoti Rusijos grėsmę\n\nUkraina antradienį pažadėjo „likviduoti“ Rusijos grėsmę karo draskomai šaliai, prorusiškiems separatistams pareiškus, kad vėliau šią savaitę surengs referendumus „dėl prisijungimo“ prie Rusijos.\n\n„Ukraina išspręs Rusijos klausimą. Grėsmę galima likviduoti tik jėga“, – sakė Ukrainos prezidentūros administracijos vadovas Andrijus Jermakas.\n\n15:18 Donbaso okupacinė valdžia „referendumus“ dėl prisijungimo žada pradėti penktadienį\n\nMaskvos remiami separatistai Ukrainos rytiniame Donbaso regione antradienį pranešė, kad rugsėjo 23–27 dienomis surengs referendumus „dėl prisijungimo“ prie Rusijos.\n\nPasak pareigūnų ir naujienų agentūrų, balsavimas vyks apsišaukėliškose Donecko ir Lugansko „liaudies respublikose“, kurias Rusijos prezidentas Vladimiras Putinas pripažino nepriklausomomis prieš pat pasiųsdamas karius į Ukrainą vasario mėnesį.\n\nDidelę dalį pramoninio Donbaso regiono nuo 2014 metų kontroliuoja Maskvos remiami separatistai. Jie sukilo po to, kai per Ukrainą apėmusias masines demonstracijas buvo nuverstas prokremliškas prezidentas Viktoras Janukovyčius.\n\nTais pačiais metais Maskva po referendumo, kurio nepripažino didžioji dauguma tarptautinės bendruomenės, atėmė Krymo pusiasalį iš Ukrainos. Tą žingsnį pasmerkė Kyjivas ir Vakarų šalys, paskelbusios sankcijas Maskvai.\n\nAntradienį rusų kariuomenės užimtos Ukrainos pietinės Chersono srities pareigūnai taip pat paragino Maskvos primestą valdžią surengti balsavimą dėl prisijungimo prie Rusijos.\n\nUkrainos premjero pavaduotoja ir laikinai okupuotų teritorijų reintegracijos ministrė Iryna Vereščuk anksčiau šį mėnesį per televiziją pareiškė, kad rusams laikinai okupuotose teritorijose nepavyks surengti jokių referendumų.\n\n15:07 Rusija teigia per pirmą pusmetį eksportavusi ginklų už 6 mlrd. USD\n\nRusijos prezidentas Vladimiras Putinas antradienį susitinka su šalies karinio pramoninio komplekso lyderiais ir didžiausių kompanijų atstovais. Susitikimo metu V. Putinas teigė, kad šalies gynybos pramonė reikšmingai prasideda prieš šalies saugumo didinimo ir užimą aukštą vietą tarp pasaulinių ginklų eksportuotojų, rašo valstybinė naujienų agentūra TASS.\n\nSusitikimo metu V. Putinas pareiškė, kad šalis per pirmuosius šešis metų mėnesius eksportavo ginklų į kitas šalis už 6 mlrd. USD.\n\n14:51 R. T. Erdoganas: Rusija ir Ukraina sutarė dėl 200 karo belaisvių apsikeitimo\n\nRusija ir Ukraina sutarė apsikeisti 200 karo belaisvių, pirmadienio vakarą pareiškė Turkijos prezidentas Recepas Tayyipas Erdoganas.\n\nTurkijos lyderis daugiau detalių apie susitarimą nepatiekė, rašo „Sky News“.\n\n„Bus apsikeista dviem šimtais įkaitų pagal tarp šalių pasiektą susitarimą. Manau, kad bus žengtas didelis žingsnis į priekį“, – R. T. Erdoganas sakė kanalui PBS.\n\n14:31 R. Habeckas: Vokietija galės patogiai išgyventi ateinančią žiemą\n\nVokietijos Ekonomikos ministras Robertas Habeckas teigė, kad Vokietija turi galimybę „patogiai“ išgyventi ateinančią žiemą ir be rusiškų dujų, rašo Vokietijos viešasis transliuotojas „Deutche Welle“.\n\nVokietija šiuo metu yra užpildžiusi daugiau nei 90% savo gamtinių dujų saugyklų talpos, rašo DW, remdamasi „Aggregated Gas Storage Inventory“ (AGSI) skelbiama informacija.\n\nTikimasi, kad iki lapkričio mėnesio bus užpildyta 95% rezervų.\n\n„Jeigu viskas pavyks, atsargos Vokietijoje yra didelės ir jei mums kiek pasiseks su orais, mes turėsime galimybę patogiai išgyventi žiemą“, – pirmadienį teigė ministras.\n\n13:51 L. Truss žada Ukrainai papildomą milijardinę pagalbą\n\nNaujoji Jungtinės Karalystės ministrė pirmininkė Liz Truss antradienį, pradėdama savo pirmąjį užsienio vizitą Jungtinių Tautų Generalinėje Asamblėjoje, pažadėjo suteikti karo draskomai Ukrainai papildomą milijardinę finansinę ir karinę pagalbą.\n\nPasak L. Truss, jos vyriausybė, šiemet jau suteikusi Kyjivui 2,3 mlrd. GBP (2,6 mlrd. Eur) vertės pagalbą, ketina papildomai išskirti tokią pačią ar didesnę sumą.\n\n„Pastarosiomis savaitėmis Ukrainos pergalės buvo įkvepiančios“, – pareiškime nurodė britų premjerė, turėdama omenyje žaibišką ukrainiečių kontrpuolimą, per kurį iš beveik visos Charkivo srities buvo išstumta rusų kariuomenė.\n\n„Mano žinia Ukrainos žmonėms yra tokia: Jungtinė Karalystė ir toliau palaikys jus kiekviename žingsnyje. Jūsų saugumas yra mūsų saugumas“, – pabrėžė L. Truss.\n\n13:29 ES Taryba patvirtino 5 mlrd. Eur paramą Ukrainai\n\nES Taryba antradienį oficialiai priėmė sprendimą skubiai suteikti Ukrainai papildomą 5 mlrd. Eur makrofinansinę pagalbą ilgalaikių paskolų forma.\n\nTai dalis 9 mlrd. Eur ES makrofinansinės pagalbos Ukrainai, dėl kurios Bendrijos narės susitarė gegužės mėnesį.\n\nPirmą dalį – 1 mlrd. Eur – Europos Komisija Ukrainai išmokėjo rugpjūčio pradžioje.\n\n13:04: Chersone – nauji žingsniai pseudoreferendumui inicijuoti\n\nRusijos naujienų agentūra „RIA Novosti“ praneša, kad okupuotos Ukrainos Chersono srities „visuomeninė taryba“ kreipėsi į Rusijos primestą regiono vadovą Vladimirą Saldo su prašymu nedelsiant surengti „referendumą“ dėl prisijungimo prie Rusijos Federacijos.\n\n„Visuomeninė taryba pabrėžė, kad tokio žingsnio būtinybę, be kita ko, lėmė Ukrainos valdžios institucijų ir NATO teroro aktai. Kreipimosi autoriai įsitikinę, kad regiono gyventojai palaikys idėją grįžti į Rusijos sudėtį. Jie pridūrė, kad tai užtikrintų regiono saugumą ir leistų atkurti istorinį teisingumą“, – rašo Rusijos agentūra.\n\nAnkstesni pseudoreferendumo planai buvo atidėti. Per dabartinį kontrpuolimą Ukrainos pajėgos atkovojo kai kurias Chersono teritorijas, tačiau pagrindines gyvenamas vietoves vis dar kontroliuoja Rusija.\n\nAnalitikų vertinimu, pastarosiomis dienomis gausūs Rusijos statytinių raginimai nedelsiant prie Rusijos prijungti okupuotas teritorijas rodo paniką, kylančią vietinei pseudovaldžiai ir kai kuriems Kremliaus sprendimų priėmėjams, Ukrainai sėkmingai vykdant kontrpuolimą.\n\n12:17 JK: Rusija perkėlė povandeninius laivus iš okupuoto Sevastopolio į Rusiją\n\nRusija perkėlė savo „Kilo“ klasės povandeninius laivus iš okupuoto Sevastopolio Kryme į Novorosijską Krasnodaro krašte, teigia Jungtinės Karalystės (JK) Gynybos ministerija atnaujintoje žvalgybos informacijoje.\n\nAnot ministerijos, labai tikėtina, kad tokio žingsnio priežastis – pastaruoju metu pasikeitęs grėsmės vietos saugumui lygis, padidėjus Ukrainos pajėgumams smogti tolimojo nuotolio smūgius. „Per pastaruosius du mėnesius buvo atakuota laivyno vadavietė ir pagrindinis jūrų aviacijos aerodromas“, – pažymima pranešime.\n\n11:36 D. Medvedevas: po „referendumų“ Donbase geopolitinė transformacija taps negrįžtama\n\nDmitrijus Medvedevas, ilgametis Vladimiro Putino bendražygis, šį rytą „Telegram“ kanale parašė, kad apsišaukėliškose Donbaso respublikose surengus vadinamuosius referendumus dėl prisijungimo prie Rusijos Federacijos ir jas aneksavus, „geopolitinė transformacija pasaulyje taps negrįžtama“.\n\n„Pasikėsinimas į Rusijos teritoriją yra nusikaltimas, kurio padarymas leidžia panaudoti visas savigynos jėgas. Štai kodėl šių referendumų taip bijoma Kyjive ir Vakaruose. Štai kodėl jie turi būti vykdomi“, – rašė D. Medvedevas.\n\n11:18 R. T. Erdoganas: susidarė įspūdis, kad V. Putinas nori karą užbaigti kuo greičiau\n\nTurkijos prezidentas Recepas Tayyipas Erdoganas interviu JAV visuomeniniam transliuotojui PBS pareiškė, kad Ukrainai turėtų būti grąžintos visos Rusijos užgrobtos žemės, įskaitant 2014 m. aneksuotą Krymą.\n\n„Jei Ukrainoje bus atkurta taika, žinoma, grąžintos žemės, kurios buvo užgrobtos, bus tai, ko tikimasi. Putinas ėmėsi tam tikrų žingsnių. Mes ėmėmės tam tikrų žingsnių. Žemės, kurios buvo užgrobtos, bus grąžintos Ukrainai“, – kalbėjo R. T. Erdoganas.\n\nSpaudžiamas konkrečiai Krymo klausimu, Turkijos prezidentas atsakė: „Nuo 2014 m. mes apie tai kalbamės su mano brangiu draugu Putinu, ir to mes jo prašėme. Prašėme jo grąžinti Krymą teisėtiems savininkams. Deja, nebuvo žengtas joks žingsnis į priekį“.\n\nR. T. Erdoganas taip pat sakė, kad karo eigą aptarė tiesiogiai su V. Putinu: „Uzbekistane susitikau su prezidentu Putinu, ir mes su juo labai plačiai diskutavome. Ir jis iš tikrųjų man rodo, kad nori kuo greičiau tai užbaigti. Toks man susidarė įspūdis, nes dabar viskas vyksta gana problemiškai; 200-ais belaisvių bus apsikeista šalių susitarimu. Manau, kad bus žengtas svarbus žingsnis į priekį“.\n\n10:58 Generalinis štabas: Rusijos statytiniai Donecko srityje siekia mobilizuoti 500 gamyklos darbuotojų\n\nUkrainos ginkluotųjų pajėgų Generalinis štabas antradienį pranešė, kad Rusijos statytiniai Donecko srityje atšaukė maždaug 500 Jenakijevės metalurgijos gamyklos darbuotojų mobilizacijos atidėjimą.\n\nGeneralinis štabas taip pat teigia, kad vyrams nebeleidžiama išvykti iš Rusijos okupuoto Krymo be karinių komisariatų leidimo.\n\n10:30 Rusai atakavo Charkivo sritį\n\nNaktį rusai surengė raketų ataką prieš Charkivo infrastruktūros objektą, „Telegram“ kanale pranešė Charkivo regiono karinės administracijos pirmininkas Olehas Sinehubovas.\n\nJis nenurodė, koks tai objektas tiksliai, pažymėjo tik tai, kad ataka buvo Čuhujivo rajone ir žmonės nenukentėjo.\n\nBe to, pasak O. Sinehubovo, per pastarąją parą priešas toliau apšaudė gyvenvietes Charkivo srityje palei sieną su Rusijos Federacija ir kontakto liniją Charkivo, Kupjansko, Derhačio ir Iziumo rajonuose.\n\n10:18 Vengrų ministras: ES turėtų nustoti kalbėti apie aštuntąjį sankcijų paketą\n\nVengrijos užsienio reikalų ministras pareiškė, kad Europos Sąjunga neturėtų svarstyti naujų sankcijų Rusijai, nes tai tik pagilintų energijos tiekimo krizę ir pakenktų Europai.\n\n„ES turėtų nustoti kalbėti apie aštuntąjį sankcijų paketą, nustoti siūlyti priemones, kurios tik dar labiau pagilintų energijos tiekimo krizę“, – sakė Peteris Szijjarto, kurį cituoja „Reuters“.\n\n10:07 Ukraina pateikia atnaujintus Rusijos nuostolių duomenis\n\nPer pastarąją parą Ukrainos ginkluotosios pajėgos nukovė 160 Rusijos karių, teigia Ukrainos Generalinis štabas.\n\n09:55 Per ataką Bachmute apgriautas daugiaaukštis namas\n\nDėl Rusijos aviacijos smūgio sugriuvo trys įėjimai į daugiaaukštį pastatą Bachmute, „Telegram“ kanale pranešė teisėtas Donecko srities karinės administracijos vadovas Pavlo Kyrylenka.\n\n„Apie 1 val. nakties priešas surengė oro smūgį Bachmute – pataikė į daugiaaukštį pastatą. Sugriuvo trys įėjimai į pastatą“, – rašė P. Kyrylenko. Jo teigimu, po griuvėsiais gali būti žmonių, įvykio vietoje dirba gelbėtojai.\n\nDonecko srities vadovas pažymėjo, kad naktį rusai aktyviai šaudė Donecko ir Gorlovkos kryptimis. Apšaudyta Chromovė, Severskas, Avdijivka ir kitos vietovės.\n\n09:37 Separatistų pseudoteismas nuteisė du ESBO darbuotojus\n\nRusijos remiami separatistai Rytų Ukrainoje pirmadienį nuteisė du Europos saugumo ir bendradarbiavimo organizacijos (ESBO) darbuotojus 13 metų kalėjimo dėl išdavystės, pranešė Rusijos naujienų agentūros.\n\nApie dviejų ESBO darbuotojų – Dmitrijaus Šabanovo ir Maksimo Petrovo – suėmimą Luhansko pseudovaldžia buvo paskelbusi balandį.\n\nESBO pasmerkė šiuos nuosprendžius kaip visiškai nepriimtinus ir pareikalavo nedelsiant paleisti juos ir dar vieną neįvardytą sulaikytą kolegą.\n\n09:26 ISW: rusų statytinių raginimai nedelsiant prisijungti prie Rusijos rodo paniką\n\nKaro studijų institutas (ISW) teigia, kad Rusijos statytinių raginimai nedelsiant prie Rusijos prijungti Luhansko ir Donecko sritis rodo paniką, kylančią vietinei pseudovaldžiai ir kai kuriems Kremliaus sprendimų priėmėjams.\n\nAnot instituto, kadangi Rusija nekontroliuoja visos nei Luhansko, nei Donecko srities teritorijos, toks prijungimas reikštų, kad Ukrainos kontroliuojamos teritorijos būtų „pagal Kremliaus apibrėžimą iš dalies „okupuotos“ teisėtos Ukrainos valdžios ir į priekį žengiančių Ukrainos pajėgų“. Dėl to Kremlius „atsidurtų keistoje padėtyje, reikalaudamas, kad Ukrainos pajėgos neužimtų „rusiškos“ teritorijos, ir žeminančioje padėtyje, negalėdamas įgyvendinti šio reikalavimo“, teigia ISW.\n\n08:50 Ukraina dviem Afrikos šalims nemokamai perduos 50.000 t kviečių\n\nRusijos naikinančią invaziją atremianti Ukraina suteiks humanitarinę pagalbą Etiopijai ir Somaliui – 50.000 t kviečių.\n\nUkrainos ministrų kabineto atitinkamas nutarimas skelbia, kad šiuos grūdus skirs Valstybinė maisto ir grūdų korporacija, o siuntos vertė – 420 mln. grivinų (11,5 mln. Eur) – bus kompensuota iš valstybės iždo rezervo.\n\nUkrainos užsienio ministerija tarsis su Jungtinėmis Tautomis dėl šių krovinių transportavimo iš Odesos uosto į Etiopiją ir Somalį bei jo išlaidų padengimo tarptautinių organizacijų lėšomis.\n\n08:31 Naktį apšaudytas Nikopolio rajonas\n\nRusijos pajėgos naktį Nikopolio rajono gyvenvietes apšaudė daugiau kaip 100 sviedinių, „Telegram“ kanale pranešė Dniepropetrovsko srities karinės administracijos vadovas Valentinas Rezničenka.\n\nJo teigimu, iš „Grad“ ir sunkiosios artilerijos apšaudytos trys bendruomenės – Nikopolio, Marganeco ir Krasnohryhorivkos.\n\n„Priešas į juos smogė penkis kartus. Į miestus ir kaimus paleista daugiau kaip 100 sviedinių“, – sakė V. Rezničenka.\n\nPreliminariais duomenimis, nukentėjusių žmonių nėra.\n\n08:18 Ukraina: atremtos atakos prie keturių gyvenviečių\n\nUkrainos ginkluotųjų pajėgų kariai atrėmė rusų atakas prie keturių gyvenviečių, teigiama Generalinio štabo operatyvinėje informacijoje, paskelbtoje feisbuke.\n\n„Per parą Ukrainos gynybos pajėgų daliniai atrėmė priešo atakas Majorsko, Veselės, Kurdiumivkos ir Novomichailivkos rajonuose“, – rašoma pranešime.\n\nJame teigiama, kad tuo pat metu per pastarąją parą Ukrainos gynybos pajėgų aviacija pataikė į 24 priešo gyvos jėgos ir karinės technikos koncentracijos vietas, keturias priešlėktuvinių raketų sistemų pozicijas ir vieną šaudmenų sandėlį.\n\nBe to, Ukrainos priešlėktuvinės gynybos daliniai įvairiomis kryptimis sunaikino lėktuvą Su-25, valdomą aviacinę raketą ir tris bepiločius orlaivius.\n\n„Per pastarąją parą raketinės pajėgos ir artilerija smogė 16 priešo taikinių. Nukentėjo 6 personalo, ginklų ir karinės įrangos koncentracijos vietos, septynios artilerijos koncentracijos vietos ir trys amunicijos sandėliai“, – rašoma pranešime.\n\n07:59 Nuo pirmadienio į Lietuvą neįleisti 26 Rusijos piliečiai\n\npatikslinta 08:42\n\nNuo pirmadienio vidurnakčio iki antradienio aštuntos valandos ryto į Lietuvą neįleisti 26 Rusijos piliečiai, BNS antradienį informavo Valstybės sienos apsaugos tarnyba (VSAT).\n\nVSAT vado pavaduotojas Antanas Montvydas LRT radijui anksčiau antradienį teigė, kad nuo pirmadienio vidurnakčio, kai Lietuva pradėjo taikyti griežtesnę Rusijos piliečių įleidimo tvarką, iki antradienio 6 val. ryto į šalį buvo atvykę 1.461 Rusijos piliečiai.\n\nVSAT duomenimis, vien per praėjusią parą į šalį atvyko 1.159 Rusijos piliečiai – beveik dukart mažiau, nei prieš savaitę, kai atvyko 2.141 asmenys.\n\n07:42 Ukrainos ministras: mūsų IT armija įsilaužė į „Wagner Group“ interneto puslapį\n\nUkrainos IT armija įsilaužė į Rusijos kontroliuojamos karinės bendrovės „Wagner Group“ interneto svetainę, „Telegram“ kanale parašė Ukrainos skaitmeninės transformacijos ministras Mychailo Fedorovas.\n\nKaip įtariama, ši bendrovė verbavo rusų kalinius kovoti Ukrainoje.\n\n„Turime visus samdinių asmens duomenis! Kiekvienas egzekutorius, žudikas ir prievartautojas bus griežtai nubaustas“, – rašė M. Fedorovas.\n\n07:12 JAV svarsto Ukrainai perduoti tankų\n\nAukšto rango JAV kariuomenės pareigūnas teigia, kad JAV ateityje gali suteikti Ukrainai tankų, praneša CNN. Anot pareigūno, šis klausimas svarstomas, tačiau šiuo metu tai negalimas variantas dėl apmokymo, techninės priežiūros ir palaikymo problemų.\n\n07:14 Ukrainiečiai nuskandino Rusijos karinę baržą\n\nUkrainos pajėgos nuskandino Rusijos karinę baržą Dniepro upėje Chersono srityje, pranešė operatyvinė vadovybė „Pietūs“. Teigiama, kad barža, kurioje buvo karių, įrangos ir ginklų, bandė perplaukti per Dnieprą ties Nova Kachovka ir Kozacke.\n\n07:03 Vokietija ir Slovėnija susitarė perduoti Ukrainai 28 tankus M-55S\n\nPirmadienį telefonu kalbėjęsi Slovėnijos ministras pirmininkas Robertas Golobas ir Vokietijos kancleris Olafas Scholzas susitarė dėl „mainų“, pagal kuriuos Slovėnija gaus iš Vokietijos 40 karinių transporto priemonių už tai, kad perduos beveik 30 tankų M-55S Ukrainai.\n\n06:52 Rusai apšaudė Sumų ir Černihivo sritis\n\nVėlų pirmadienio vakarą Rusijos pajėgos apšaudė Sumų ir Černihivo sritis, feisbuke pranešė Ukrainos operatyvinė vadovybė „Šiaurė“.\n\nJos teigimu, rusų pajėgų artilerija, esanti Rusijos Lomakovkos mieste, apšaudė Černihivo srities Semenivkos bendruomenę, kur buvo užfiksuota 12 sprogimų. Taip pat apšaudytas šios srities Koriukivskio rajonas.\n\nIš apšaudytos Sumų srities pranešta apie 33 sprogimus.\n\n„Scanpix“ nuotr.",
    "Ukraina atkovojo 8.500 kv. km žemių, Vokietija Kyjivui pristatė dar keturis „Gepard“": "Antradienio įvykių juostą galima rasti čia.\n\n[infogram id=\"35322c9e-03fa-4aa9-8b95-eaaa7a0bab65\" prefix=\"2xx\" format=\"interactive\" title=\"2022-09-13 Numanoma Ukrainos teritorijos kontrolė isw\"]\n\n22:10 Baigiame pildyti trečiadienio naujienų juostą\n\nVisas žinias kviečiame sekti kartu ketvirtadienį nuo 7 val.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\n21:50 A. Lukašenka kapoja malkas „mirtinai šąlantiems“ europiečiams\n\nAliaksandras Lukašenka, Baltarusijos autoritarinis vadovas, trečiadienį pasirodė valstybinėje televizijoje kapojantis malkas ir tikinantis žiūrovus, kad jis neleis Europai šią žiemą „mirtinai sušalti“.\n\nSarkastiškas reportažas buvo transliuotas tuo metu, kai Europos lyderiai atkakliai ieško alternatyvių energijos šaltinių, nes Rusija gerokai apribojo išteklių tiekimą, surengusi invaziją į Ukrainą.\n\nLinksmai nusiteikęs baltarusių autokratas vilkėjo sportinį kostiumą ir pašiltintą liemenę. Rankoje jis laikė didelį kirvį, kuriuo kapojo malkas prie didelės trinkų krūvos.\n\n„Neleisime Europai mirtinai sušalti, – šmaikštavo ištikimas Kremliaus sąjungininkas A. Lukašenka. – Padėsime jiems ir galbūt kada nors jie padės mums.“\n\n„Europa šiomis dienomis negali būti išranki... Svarbiausia, kad jiems būtų šilta“, – reportaže sakė A. Lukašenka, dažnai vadinamas paskutiniuoju Europos diktatoriumi.\n\n21:35 JAV senatoriai sieks Rusiją paskelbti terorizmą remiančia valstybe\n\nTrečiadienį JAV demokratų ir respublikonų senatoriai įregistravo teisės aktą, kuriuo Rusija būtų paskelbta terorizmą remiančia valstybe.\n\n„Šios priemonės poreikis dabar yra kaip niekad didelis“, – spaudos konferencijoje sakė demokratų senatorius Richardas Blumenthalos, vienas iš įstatymo projekto rėmėjų, paminėdamas civilių žudymus ir kitą „žiaurią, žiaurią priespaudą“ Ukrainoje po Rusijos invazijos, skelbia „Reuters“.\n\nJoe Bidenas, prezidentas, anksčiau nesutiko Rusijai skirti šį statusą. Kol kas nėra aišku, kada senatoriai balsuos dėl šio teisės akto.\n\n21:22 Vokietija pristatė dar 4 „Gepard“\n\nVokietija pristatė Ukrainai dar keturis priešlėktuvinius tankus „Gepard“, skelbia „Kyiv Independent“.\n\nAntradienį Dmytro Kuleba, Ukrainos užsienio reikalų ministras, piktinosi, kad Vokietija delsia su naujos ginkluotės perdavimu.\n\n21:00 Prancūzijos teismas atmetė skundą dėl jachtos, siejamos su V. Putino sąjungininku, arešto\n\nJungtinės Karalystės Mergelių salose įsikūrusi bendrovė „Kazimo Trade and Invest Limited“, prisistatanti kaip „Amore Vero“ savininkė, liepą paprašė Marselio teismo nurodyti paleisti laivą, tačiau Prancūzijos teismas trečiadienį atmetė pateiktą skundą\n\nSuperjachta „Amore Vero“, pasak prancūzų pareigūnų, priklausanti su Igoriu Sečinu, Rusijos valstybinės naftos bendrovės „Rosneft“ vadovu, susijusiai bendrovei, Prancūzijoje buvo areštuota kovo pradžioje.\n\nMaždaug 86 m ilgio laivas laikomas netoli Marselio esančiame La Sjota uoste, kur jis buvo remontuojamas. Superjachtoje, kurios vertė, apytikriais vertinimais, viršija 100 mln. Eur, įrengtas baseinas, transformuojamas į sraigtasparnių nusileidimo aikštelę.\n\nSkundą išnagrinėjęs teisėjas savo nutartyje pareiškė esąs „neteisnus“ spręsti dėl šio arešto atšaukimo, o kompanijai nurodė kreiptis į administracinį teismą. Vis tik teisėjas pridūrė, kad „muitinės pareigūnų surinkta informacija leido nustatyti, kad jei bendrovė „Kazimo Trade and Invest Limited“ buvo užregistruota kaip atitinkamo laivo savininkė ir komercinė operatorė... ponas Igoris Sečinas savo ruožtu buvo užregistruotas kaip šios bendrovės ekonominės naudos gavėjas“.\n\nPasak Prancūzijos teisėsaugos, pareigūnams ruošiantis areštuoti laivą, įgula rengėsi skubiai išplaukti iš Pietų Prancūzijos uosto, nors jame vykdyti remonto darbai dar nebuvo užbaigti.\n\n20:34 Odesoje apsilankęs G. Landsbergis ragino pasiekti rusų pasitraukimą iš Zaporižios AE\n\nGabrielius Landsbergis, užsienio reikalų ministras, trečiadienį lankosi Ukrainos mieste Odesoje, kur pabrėžė, kad norint išvengti branduolinės katastrofos Europoje, būtina užtikrinti Zaporižios atominės elektrinės (AE) saugumą, o tam būtinas visiškas rusų okupacinių pajėgų išstūmimas, kurį turėtų padėti įgyvendinti tarptautinė bendruomenė bei koalicija.\n\nKaip pranešė Užsienio reikalų ministerija, G. Landsbergis susitiko su Dmytro Kuleba, Ukrainos užsienio reikalų ministru.\n\n„Šiuo metu Maskvos režimas Zaporižios AE naudoja šantažui ir į branduolinį pavojų stumia visą Europą. Vienintelis būdas užkirsti tam kelią – nustatyti Zaporižios AE tarptautiniu mastu prižiūrimą saugią zoną bei išstumti iš ten Rusijos karius – okupantus. Manau, iš šios aklavietės padėtų išeiti tarptautinė koalicija“, – pranešime sakė G. Landsbergis.\n\nMinistrai lankėsi Odesos uoste, kur susitiko su Valstybinės įmonės „Odesos jūros prekybos uostas“ vadovybe. G. Landsbergis teigė, kad Lietuva rėmė pastangas atstatyti gyvybiškai tiek Ukrainai, tiek regionams už Europos ribų svarbius Ukrainos eksporto kelius. Jo teigimu, blokuodama Ukrainos uostus, Rusija išnaudoja sukeltą maisto trūkumą kaip svertą siekiant savo tikslų.\n\n20:27 Ukraina atkovojo 8.500 kv. km savo žemių\n\nUkrainos gynybos pajėgos jau atsikovojo apie 8.500 kv. km savo šalies žemių, skelbia Hanna Maliar, gynybos viceministrė.\n\n„Turime 2.500 km ilgio fronto liniją, iš jos 1.300 km vyksta aktyvios karinės operacijos. Vykdome gynybinę operaciją, kurios ribose galima įgyvendinti puolamuosius veiksmus“, – komentuodama bendrą sitauciją savo „Facebook“ rašė viceministrė.\n\n„Be to, išlaisvintose teritorijose vis dar reikia papildomų saugumo ir stabilizavimo priemonių, kad jose būtų galima saugiai gyventi“, – pridūrė ji.\n\nAnot viceministrės, Charkivo srityje jau išlaisvintos 388 gyvenvietės, kuriose gyvena 150.000 žmonių.\n\n19:31 Apšaudytas Kryvyj Rihas\n\nRusijos pajėgos paleido aštuonias sparnuotąsias raketas į Ukrainos kontroliuojamą miestą Kryvyj Rihą, siekdamos sutrikdyti vandens tiekimą.\n\nKaip pranešė Kyrylas Tymošenka, prezidento kanceliarijos vadovo pavaduotojas, per ataką civiliai gyventojai nenukentėjo.\n\n18:56 Rusų kelionių organizatoriai: devynios Europos šalys „nebepriima turistų dokumentų“\n\nRusijos kelionių organizatorių asociacija (ATOR) teigia jaučianti Europos Komisijos (EK) sugriežtintų vizų išdavimo sąlygų Rusijos piliečiams poveikį, nes dabar devynios Europos šalys „nebepriima turistų dokumentų“.\n\nPlačiau skaitykite čia.\n\n18:17 Rusai iš Ukrainos pietuose esančių regionų juda į Krymą\n\nRusijos pajėgos iš Ukrainos pietuose esančių regionų juda į Krymą, sako Natalija Humeniuk, Ukrainos operatyvinės vadovybės „Pietūs“ atstovė.\n\n„Tai ne visai mūsų atsakomybės zona, bet mes taip pat ją stebime. Matome ir suprantame okupantų bandymus bėgti į Krymą ir ten persigrupuoti. Mums bus lengviau: vienoje vietoje sutelkta karinė technika yra didelis taikinys“, – kalbėjo N. Humeniuk, kurią citavo CNN.\n\n17:25 Rusų kariai sugrįžo į Kreminą\n\nRusijos kariai sugrįžo į Kreminą – Rusijos okupuotos Luhansko srities miestą, kurį antradienį agresorės pajėgos buvo visiškai palikusios ir nuplėšė Ukrainos vėliavas, kurias buvo iškėlę vietos partizanai, sako Serhijus Haidajus, srities gubernatorius.\n\nAnot jo, vakar panaši situacija nutiko ir Svatove – rusų kariai išvyko, bet po kurio laiko sugrįžo.\n\n„Mes tik laukiame Ukrainos kariuomenės“, – savo „Telegram“ rašė gubernatorius.\n\nJis perspėjo, kad okupuotose teritorijose Rusijos kariai atjungė mobilųjį internetą, „kad žmonės negalėtų perduoti mums informacijos“.\n\n17:08 Kremlius neigiamai vertina Ukrainos saugumo garantijų paketą\n\nTrečiadienį Kremlius pareiškė, kad besitęsiantys Ukrainos siekiai prisijungti prie NATO karinio aljanso kelia grėsmę Rusijos saugumui, ir pabrėžė, kad Rusijai būtina vykdyti Ukrainoje vadinamąją „specialiąją karinę operaciją“.\n\nTaip Maskva reagavo į antradienį Volodymyro Zelenskio, Ukrainos prezidento, kanceliarijos paskelbtą saugumo garantijų rinkinio projektą, kuriame išdėstytas Kyjivo „siekis įstoti į NATO ir pasinaudoti jos tarpusavio gynybos susitarimais“.\n\nDmitrijus Peskovas, Kremliaus atstovas spaudai, per konferencinį pokalbį su žurnalistais pareiškė, kad Rusija šį dokumentą vertina neigiamai, teigdamas, kad Ukrainos prisijungimo prie NATO idėja yra „pagrindinė grėsmė Rusijai“, skelbia „Reuters“.\n\nD. Peskovas trečiadienį taip pat kritikavo Kyjivo naudojimąsi Vakarų parama savo saugumui užtikrinti, sakydamas, kad V. Zelenskis galėtų padidinti Ukrainos saugumą, jei iš karto nusileistų neįvardytiems Rusijos reikalavimams.\n\n„Ukrainos vadovybė turi imtis veiksmų, kurie pašalintų grėsmę Rusijai, ir jie puikiai žino, kokie tie veiksmai turi būti“, – sakė jis, nepateikdamas detalių.\n\n16:36 Rusijoje žuvo ERDC aviacijos vadovas I. Pečiorinas\n\nSavaitgalį Rusijoje iškritęs iš laivo mirė 39 metų Ivanas Pečiorinas, Tolimųjų Rytų ir Arkties plėtros korporacijos (ERDC) aviacijos direktorius.\n\nKaip pranešė Rusijos valstybinė naujienų agentūrą „RIA Novosti“, I. Pečorino kūnas buvo rastas netoli Beregovojės kaimo, Vladivostoko srityje. Jis nuskendo rugsėjo 10 dieną prie Ignatjevo kyšulio.\n\nPlačiau skaitykite čia.\n\n16:07 Bachmute per parą žuvo 5 civiliai\n\nAntradienį Donecko srities Bachmuto mieste, kurį kontroliuoja Ukraina, žuvo penki civiliai gyventojai ir dar 16 buvo sužeista, sakė Pavlo Kyrylenko, Donecko srities gubernatorius.\n\nPasak P. Kyrylenko, pastarąją dieną regione vyko intensyvūs mūšiai, nes Rusijos kariai „tankais, minosvaidžiais ir artilerija“ atakavo infrastruktūrą.\n\n„Kiekviena naktis Donecko srityje nerami. Civiliai gyventojai turėtų palikti teritoriją. Tai gyvybės ir mirties klausimas“, – rašė gubernatorius savo „Telegram“ kanale.\n\n15:45 Europa ploja Baltijos šalims, vadindama jas kelrode žvaigžde atsisakant rusiškų išteklių\n\nES planuoja „nuodugnią ir visapusišką elektros energijos rinkos reformą“, kad įveiktų Rusijos karo prieš Ukrainą sukeltą energijos krizę. Paraleliai bus nuosekliai atsisakoma rusiškų energetinių išteklių. Pavyzdžiu Europai čia galėtų tapti Baltijos valstybės, kurios jau yra žengusios ne vieną žingsnį link energetinių saitų su Maskva nutraukimo. Plačiau skaitykite šiame VŽ straipsnyje.\n\n15:32 Ukraina atkovojo 8.000 kv. km teritorijos\n\nVolodymyras Zelenskis, Ukrainos prezidentas, lankydamasis išlaisvintame Iziumo mieste, sakė, kad šį mėnesį Ukrainos pajėgos jau išlaisvino maždaug 8.000 kv. km teritorijos.\n\n14:53 EK vadovė vyksta į Kyjivą susitikti su V. Zelenskiu\n\nEuropos Komisijos pirmininkė Ursula von der Leyen paskelbė vėliau trečiadienį vyksianti į Kyjivą, kad parodytų, jog Bendrija tvirtai remia su Rusijos agresija kovojančią Ukrainą.\n\nEuropos Parlamente skaitydama metinį pranešimą apie Sąjungos padėtį, Ukrainos vėliavos spalvų drabužius vilkėjusi U. von der Leyen, sakė, kad Bendrija padės Ukrainai labiau atverdamas savo rinką ukrainietiškiems produktams.\n\nJi nurodė, kad aptars visa tai su Volodymyru Zelenskiu, Ukrainos prezidentu.\n\n14:42 Ukraina skelbia Rusijos nuostolius\n\nUkrainos ginkluotųjų pajėgų generalinis štabas skelbia, kad per pastarąją parą nukovė 350 rusų karių, sunaikino penkis tankus ir tris šarvuočius.\n\nUkrainos ginkluotųjų pajėgų infograma\n\n14:34 Beveik pusė Ukrainos 2023-iųjų iždo – gynybai\n\nUkrainos vyriausybė patvirtino 2023 metų valstybės iždo projektą, kuriame beveik pusę išlaidų numatyta šalies gynybai ir saugumui.\n\n„2023-ųjų biudžetas – pergalės biudžetas. Jau dabar sąžiningai sakome visuomenei, kad tai bus nelengvi metai. Karas kainuoja brangiai, labai brangiai. Svarbiausias prioritetas – mūsų šalies gynyba ir saugumas. 1,136 trln. UAH, arba beveik 50% viso biudžeto, bus skirta būtent saugumo ir gynybos sektoriui. Tai apima atlyginimus kariams, kariuomenės aprūpinimą, įrangos ir ginklų remontą bei pirkimą, daugelį kitų gynybai svarbių dalykų“, – sakė Denysas Šmyhalis, vyriausybės vadovas.\n\nPagal ateinančių metų Ukrainos iždo projektą nuosavos pajamos sudarys 1,28 trln. UAH, o išlaidos – 2,57 trln. UAH. Tai reiškia, kad vidutinis deficitas kas mėnesį – 107,5 mlrd. UAH, kurį tikimasi dengti tarptautine finansine parama.\n\nBiudžetas sudarytas remiantis prielaidomis, kad ekonomika, po stipraus kritimo šiemet, kitąmet augs 4,6%, infliacija sieks 30,6%, vidutinis nedarbo lygis sudarys 28,2%, o nacionalinė valiuta nuvertės nuo 42 UAH/USD metų pradžioje iki 50 UAH/USD metų pabaigoje.\n\n14:08 Dėl sankcijų Rusijai Latvijos bankuose įšaldyta apie 80 mln. Eur\n\nDėl tarptautinių sankcijų Rusijai Latvijos bankuose šiuo metu yra įšaldyta apie 80 mln. Eur, pranešė Latvijos bankų priežiūros tarnyba – Finansų ir kapitalo rinkos komisija.\n\nLatvijos bankuose nustatyta lėšų šešių fizinių ir 35 juridinių asmenų, kurie tiesiogiai į sankcijų sąrašus nėra įtraukti, tačiau nustatyti jų saitai su sankcijų sąrašuose esančiais asmenimis, todėl šios lėšos įšaldytos.\n\n13:55 Vyriausybė: ir toliau galima šalinti Rusijos ir Baltarusijos įmones iš viešųjų pirkimų\n\nVyriausybė trečiadienį pritarė, kad nepaprastajai padėčiai galiojant tik tam tikrose teritorijose, iš viešųjų pirkimų konkursų būtų ir toliau šalinamos su priešiškomis valstybėmis susijusios įmonės arba su jomis nutraukiamos jau pasirašytos sutartys.\n\n„Toks reguliavimas ir toliau išlieka aktualus. Karas Ukrainoje tęsiasi, vis dar kyla rizika šalies nacionaliniam saugumui, tad turime visais įmanomais būdais užkirsti kelią šalių agresorių finansavimui“, – pranešime sakė ministrė Aušrinė Armonaitė.\n\nĮ priešiškų valstybių ir teritorijų sąrašą įtrauktos Rusija, Baltarusija, aneksuotas Krymas, Moldovos vyriausybės nekontroliuojama Padniestrės teritorija bei Sakartvelo vyriausybės nekontroliuojamos Abchazijos ir Pietų Osetijos teritorijos.\n\nViešųjų pirkimų įstatymo nuostata, leidžianti tiekėjus vertinti pagal jų sąsajas su priešiškomis valstybėmis, viešuosiuose pirkimuose galioja, kol šalyje įvesta nepaprastoji padėtis ir kitais Vyriausybės nustatytais atvejais. Įvedus nepaprastąją padėtį tik tam tikruose pasienio ruožuose, minėtos nuostatos nebegalėtų būti taikomos.\n\nSeimas antradienį pratęsė nepaprastąją padėtį iki gruodžio vidurio, tačiau nuo šio penktadienio vidurnakčio ji galios nebe visoje šalyje, o tik pasienyje su Rusija ir Baltarusija.\n\n13:43 Ukraina teigia, kad Rusija siūlė atnaujinti derybas dėl taikos\n\nOlga Stefanišjina, Ukrainos vicepremjerė, teigė, kad Rusija pastarosiomis dienomis ne kartą siūlė atnaujinti derybas dėl taikos, rašo „BBC Russian“.\n\n„Buvo viešų ir neviešų bandymų iš įvairių Rusijos grupių ir pareigūnų. Ukraina niekada nebuvo pasitraukusi nuo derybų. Tačiau žinant Rusijos mūsų žemėje įvykdytų karo nusikaltimų žiaurumą, ir kuriuos ji vykdo toliau, derybų sąlygos yra kitokios nei buvo vasarį“, – interviu kanalui „France 24“ sakė ji.\n\nJos nuomone, rusai dabar siūlo derėtis, kad sustabdytų ukrainiečių puolimą, o dėmesys šiuo metu turėtų būti sutelktas ties Ukrainos teritorijų išlaisvinimu.\n\n„Tada mes būsime pasiruošę deryboms, kurios bus grįsto ne Rusijos ultimatumais, bet tuo, kas ne tik užbaigs šį karą, bet ir užkirs kelią kitiems konfliktams mūsų žemėje, kai Rusija galės atstatyti savo rezervus“, – teigė ji.\n\n13:18 V. Zelenskis atvyko į išlaisvintą Iziumą\n\nUkrainos prezidentas Volodymyras Zelenskis atvyko aplankyti karių į neseniai išlaisvintą Iziumą, pranešė „The Kyiv Independent“ gynybos temų reporteris Illia Ponomarenko.\n\nZelensky in Izium today pic.twitter.com/qwM3Trddsa— Illia Ponomarenko (@IAPonomarenko) September 14, 2022\n\n12:49 Rusijos spauda skelbia, kad frontas artėja prie Luhansko „liaudies respublikos“ sienos\n\nFronto linija rytų Ukrainoje artėja prie apsišaukėliškos Luhansko „liaudies respublikos“ sienos, praneša Rusijos valstybinė naujienų agentūra TASS, remdamasi Andrejaus Moračko, vieno iš „respublikos“ karininkų pareiškimais.\n\nTai reikštų, kad fronto linija yra maždaug 20 km atstumu nuo Lysyčansko, kurį Rusijos pajėgos po įtemptų kovų perėmė rugsėjo pradžioje.\n\n12:31 VRM: į Lietuvą galės atvykti Rusijos diplomatai, disidentai, ES valstybių šeimų nariai\n\nNuo rugsėjo 19-osios į Lietuvą galės atvykti Rusijos diplomatai, disidentai, pervežimo bendrovių darbuotojai bei Europos Sąjungos (ES) piliečių šeimų nariai.\n\nKaip BNS trečiadienį sakė vidaus reikalų viceministras Vitalijus Dmitrijevas, jeigu Vyriausybė šiai tvarkai trečiadienį pritars, ji įsigalios nuo pirmadienio drauge su bendru Baltijos šalių ir Lenkijos ribojimu Rusijos piliečių atvykimui.\n\nPlačiau apie tai rašoma čia.\n\n11:52 Lietuvos Ukrainai suteiktos karinės paramos suma pasiekė 200 mln. Eur\n\nBendra Lietuvos karinė parama prieš Rusiją kariaujančiai Ukrainai sudaro apie 200 mln. Eur, trečiadienį pranešė krašto apsaugos ministras Arvydas Anušauskas.\n\n„Lietuvos bendra karinės paramos apimtis siekia apie 200 mln. Eur“, – įraše „Feisbuke“ nurodė ministras.\n\nPasak jo, į Ukrainą pastaruoju metu „iškeliavo šarvuoti transporteriai M113 ir ukrainiečiai jau naudos 50 lietuviškų šarvuočių“.\n\nA. Anušausko teigimu, iš viso Kyjivas gavo daugiau kaip 300 tokios karinės technikos vienetų iš įvairių Vakarų šalių.\n\n„Priimtas sprendimas lietuvių įmonėse, kurios greičiausiai gali pasiūti ukrainiečių prašomą žieminę aprangą kariams, jos užsakyti už 2,15 mln. Eur“, – rašė ministras.\n\nJis taip pat nurodė, kad sutarta dėl skubaus ukrainiečių karinės technikos remonto, be to, Lietuva pati organizuoja bei remia kitų šalių vykdomą ukrainiečių karių apmokymą.\n\n„Iki metų galo parengsime ne mažiau 500 karinių specialistų“, – teigė A. Anušauskas.\n\n11:20 Dūma svarstys griežtinti įstatymą dėl išdavystės, grės kalėjimas iki gyvos galvos\n\nRusijos dūmai pristatytas įstatymo projektas, kuriame numatyta sugriežtinti bausmes už valstybės išdavystę. Pagal siūlymą, už tokį veiksmą grėstų kalėjimas iki gyvos galvos.\n\nTokią informaciją Rusijos valstybinei naujienų agentūrai „RIA Novosti“ pranešė Dūmos Saugumo komiteto pirmininkas Andrejus Lugovojus.\n\nKiek anksčiau jis savo „Telegram paskyroje rašė, kad „eksponentiškai auga skaičius tų, kurie peržengia moralinę ribą santykyje su tėvyne“.\n\n„Už valstybės išdavystę turėtų būti skiriama griežčiausia bausmė – kalėjimas ik igyvos galvos ir pilietybės atėmimas be teisės teikti apeliaciją. Davėme pakankamai laisvės veistis išdavikams, kurie save vadina liberalia opozicija“, – rašė jis.\n\n10:48 Danija savo teritorijoje rengs Ukrainos karių mokymus\n\nDanija, didindama paramą Ukrainos kariuomenei, kovojančiai su Rusijos invazija, savo teritorijoje rengs ukrainiečių karių mokymus, antradienį pranešė danų gynybos ministras.\n\nŠi programa atrodo panaši į Jungtinės Karalystės nuo liepos vykdomą programą, pagal kurią turi būti apmokyta iki 10 tūkst. Ukrainos kariuomenės naujokų be karo patirties.\n\n„Danijoje vyks mokymai. Negaliu pateikti išsamesnės informacijos, bet Ukrainos kariuomenė bus apmokoma Danijoje“, – Danijos naujienų agentūrai „Ritzau“ per vizitą Kijeve sakė gynybos ministras Mortenas Bodskovas.\n\nKaip ir kitos Vakarų šalys, Danija, palaikydama britų iniciatyvą, rugpjūtį pažadėjo į JK nusiųsti instruktorių – 130 pareigūnų.\n\nTačiau planai rengti karius Danijos teritorijoje reiškia didėjančią Europos Sąjungos ir NATO šalies narės paramą Ukrainai.\n\n10:34 U. von der Leyen teigia, kad sankcijos Rusijai liks, žada „nepajudinamą paramą“ Ukrainai\n\nEuropos Sąjunga didins paramą Ukrainai ir nedarys jokių nuolaidų Rusijai, savo metinėje kalboje sakė Europos Komisijos pirmininkė Ursula von der Leyen.\n\n„Sankcijos išliks. Dabar yra metas ryžtui, o ne nuolaidoms. Mūsų parama Ukrainai yra nepajudinama“, – kalbėjo U. von der Leyen.\n\nJi teigė, kad Rusija pradėjo karą ne tik prieš Ukrainą, bet ir prieš visą Europą, pasitelkdama energetinį ir ekonominį karą.\n\n„Putinas bus nugalėtas, o Ukraina laimės“, – sakė ji ir pranešė, kad ketina apsilankyti Kyjive.\n\n10:14 Du žmonės žuvo per apšaudymą Mykolajive\n\nVitalijus Kimas, Ukrainos kontroliuojamo Mykolajivo regiono gubernatorius, skelbia, kad naktį per bombardavimą mieste žuvo mažiausiai du žmonės, dar trys buvo sužeisti.\n\nAnot jo, per apšaudymą sugriauta mokykla, smogta infrastruktūros objektams ir gyvenamiesiems pastatams.\n\n09:37 Britų žvalgyba mano, kad Rusija naudoja iranietiškus dronus\n\nJungtinės Karalystės žvalgyba mano, kad Rusija Ukrainoje naudoja Irane pagamintas bepilotes skraidykles „Shahed-136“.\n\nApie vienos tokios skraidyklės numušimą netoli Kupjansko vakar pranešė Ukrainos kariuomenė.\n\n„Shahed-136“ yra kovinės paskirties dronas, galintis veikti 2.500 km atstumu. Manoma, kad šiais dronais Iranas galėjo smogti Saudo Arabijos tanklaiviui praėjusią vasarą.\n\n09:19 V. Zelenskis: Ukraina baigė vykdyti „stabilizavimo priemones“ daugiau nei 4.000 kv. km teritorijoje\n\nPrezidentas Volodymyras Zelenskis antradienį paskelbė, kad Ukraina baigė vykdyti „stabilizavimo priemones“ daugiau nei 4.000 kvadratinių kilometrų atkovotoje teritorijoje ir stengiasi tą patį padaryti kitoje panašaus dydžio teritorijoje.\n\n„Likę okupantai ir diversantų grupės aptinkamos, kolaborantai sulaikomi, atkuriamas visas saugumas“, – sakė jis savo vakarinėje kalboje.\n\nUkraina pranešė, kad šiaurės rytuose atkovota dešimtys rajonų, įskaitant Iziumo, Kupjansko ir Balaklijos miestus.\n\nNuo rugsėjo 6 dienos Ukrainos pajėgos Charkivo srityje susigrąžino daugiau kaip 300 gyvenviečių ir teritorijų, kuriose gyvena apie 150.000 žmonių, sakė užsienio reikalų ministro pavaduotoja Hana Maliar.\n\n09:03 Rusija paskelbė apie „masinius smūgius“ palei Ukrainos frontą\n\nRusija antradienį pareiškė, kad vykdo „masinius smūgius“ palei Ukrainos fronto liniją, ir apkaltino Kyjivo karius smurtu prieš civilius gyventojus per dramatišką kontrpuolimą atkovotose teritorijose.\n\n„Oro, raketinės ir artilerijos pajėgos vykdo masinius smūgius Ukrainos ginkluotųjų pajėgų daliniams visomis operacinėmis kryptimis“, – teigiama Rusijos gynybos ministerijos kasdieniniame pranešime apie konfliktą.\n\nTaip pat suduota „didelio tikslumo“ smūgių ukrainiečių pozicijoms aplink Slovjanską ir Kostiantynivką rytiniame Donecko regione, priduriama jame.\n\nRusijos prezidento Vladimiro Putino atstovas spaudai pareiškė, kad Charkivo regione pasirodė pranešimų apie „pasipiktinimą keliantį“ elgesį su civiliais gyventojais.\n\n„Yra daug baudžiamųjų priemonių. žmonės kankinami, su žmonėmis elgiamasi netinkamai ir taip toliau“, – žurnalistams pareiškė Dmitrijus Peskovas.\n\nRusijos kaltinimai pasirodė po Ukrainos valdžios pareiškimų, kad atkovotame rytiniame Zaliznyčnės kaime rasti keturių civilių palaikai su „kankinimo žymėmis“.\n\n08:26 Rusija smerkia JT žmogaus teisių institucijų „beprecedentį šališkumą ir politizavimą“\n\nRusija antradienį pasmerkė, jos nuomone, „šališką“ Jungtinių Tautų žmogaus teisių institucijų veiklą, pastarosioms sukritikavus Maskvą dėl bandymo nutildyti Kremliaus oponentus.\n\nRusijos diplomatas Ilja Barminas pasmerkė JT vyriausiojo žmogaus teisių komisaro biuro (OHCHR) „beprecedentį šališkumą ir politizavimą“.\n\nKreipdamasis į JT Žmogaus teisių tarybą Ženevoje I. Barminas sakė, kad laikinoji vyriausioji žmogaus teisių komisarė pirmadienio pareiškime paminėjo Rusiją, „ignoruodama masinius žmogaus teisių pažeidimus Europoje, JAV ir kitose kolektyvinių Vakarų šalyse“.\n\nMaskva pasitraukė iš Tarybos po to, kai JT Generalinė Asamblėja balandį priėmė rezoliuciją, sustabdančią jos narystę Žmogaus teisių taryboje po invazijos į Ukrainą.\n\nTačiau Maskva išsaugojo stebėtojos statusą, todėl turi teisę atsakyti į pirmadienį jos atžvilgiu išsakytą kritiką.\n\nI. Barminas teigė, kad OHCHR „ir toliau įkyriai ignoruoja“ įrodymus „apie Kyjivo režimo nusikaltimus“, taip pat „Ukrainos kovotojų ir užsienio samdinių žiaurumus“.\n\nBe to, „OHCHR užmerkia akis prieš neonacizmą Ukrainoje, opozicinių partijų ir judėjimų veiklos draudimą, opozicijos narių, žmogaus teisių gynėjų ir visuomenės veikėjų suėmimus ir kankinimus Ukrainoje“, tvirtino jis, pakartodamas Kremliaus teiginį, esą rusų pajėgos Ukrainoje kovoja su neonaciais.\n\n08:07 ISW: Kremlius bando nukreipti kaltę dėl nesėkmės\n\nKremliui pirmą kartą nuo invazijos pradžios vasario 24 dieną teko pripažinti pralaimėjimą, kuris buvo plačiai aptarinėjamas Kremliaus propagandos kanaluose, rašo JAV veikiantis Karo studijų institutas (ISW).\n\nAnksčiau pasitraukimas nuo Kyjivo buvo pateiktas, kaip prioritetų perorientavimas į Donbasą, o pasitraukimas iš Gyvačių salos – kaip „geros valios ženklas“.\n\nRusijos gynybos ministerijas pralaimėjimą Charkive bandė pavaizduoti, kaip „persigrupavimą“, tačiau vėliau turėjo pripažinti, jog buvo prarasta visa Charkivo apskritis.\n\n07:31 JAV: Rusija nusiuntė mažiausiai 300 mln. USD užsienio partijoms ir kandidatams\n\nNuo 2014 metų Rusija slapta nusiuntė mažiausiai 300 mln. USD užsienio politinėms partijoms ir kandidatams daugiau nei dviejose dešimtyse šalių, siekdama įgyti įtakos, teigiama antradienį išslaptintame JAV žvalgybos vertinime.\n\nJAV žvalgyba „mano, kad tai yra minimalūs skaičiai ir kad Rusija greičiausiai slapta pervedė papildomų lėšų, kurios liko nepastebėtos“, sakė vienas aukšto rango administracijos pareigūnas.\n\nPlačiau apie tai rašoma čia.\n\n06:50 Pentagonas: Ukrainos sėkmė nustebino Rusiją\n\nUkrainos kontrpuolimo Charkivo regione sėkmė nebuvo netikėta Kyjivo sąjungininkams ir partneriams, teigė Pentagono atstovas spaudai Patas Ryderis.\n\n„Jei kas ir nustebo, tai nebent Rusija“, – atstovą cituoja „BBC Russian“.\n\n„Nuo Rusijos invazijos Ukrainoje pradžios mes matėme, kaip ukrainiečiai demonstruoja gebėjimą itin efektyviai naudoti savo pajėgas. Todėl nieko keisto, kad jie nusprendė veikti itin greitai“, – teigė P. Ryderis.\n\n06:46 JAV ketina paskelbti naują karinės pagalbos paketą Ukrainai\n\nBaltieji Rūmai atskleidė, kad šiuo metu yra ruošiamas dar vienas karinės pagalbos paketas Kyjivui.\n\n„Manau, kad pamatysite dar vieną tokį paketą ateinančiomis dienomis“, – sakė Baltųjų Rūmų strateginės komunikacijos koordinatorius.\n\n„Glaudžiai bendraujame su ukrainiečiais, kalbamės kiekvieną dieną apie tai, kokie yra jų kariniai poreikiai“, – sakė jis.\n\nNepatvirtintais duomenimis, paketas gali siekti 600 mln. USD vertės, rašo „BBC Russian“.\n\n„Scanpix“ nuotr.",
    "Rusijos karas prieš Ukrainą. Zelenskis kreipėsi į rusus: protestuokite, bėkite arba pasiduokite Ukrainai – tai jūsų galimybės išgyventi": "211-oji Rusijos karo prieš Ukrainą diena. JAV Karo studijų instituto (ISW) analitikai tikina, kad dalinė mobilizacija neturės didelės įtakos artimiausių mėnesių karo eigai. Tuo metu Ukrainos prezidentas rusiškai kreipėsi į rusus ir paragino juos priešintis mobilizacijai.\n\n„Šiame kare per šešis mėnesius žuvo 55 tūkstančiai rusų karių. Dešimtys tūkstančių yra sužeisti ir suluošinti. Norite daugiau? Ne? Tada protestuokite. Priešinkitės. Bėkite. Arba pasiduokite Ukrainos nelaisvei. Tai yra galimybės jums išgyventi“, – pabrėžia Volodymyras Zelenskis.\n\nAnot Ukrainos prezidento, mobilizacija rodo, kad Rusijos kariuomenė „subyrėjo“.\n\nRusijos invazija į Ukrainą jau lėmė žalą už beveik 1 trln. JAV dolerių, ketvirtadienį prezidento Volodymyro Zelenskio patarėjas ekonomikos klausimais Olehas Ustenko.\n\nISW pateikia naujausią žemėlapį, kuriame užfiksuota ukrainiečių ir rusų kontroliuojama teritorija:\n\nRussian President Vladimir #Putin’s announcement of “partial mobilization” reflected many problems Russia faces in its faltering invasion of #Ukraine that #Moscow is unlikely to be able to resolve in the coming months.https://t.co/etfE4Kiz8T pic.twitter.com/Vvblyck6FF — ISW (@TheStudyofWar) September 22, 2022\n\nUkrainos prezidentas pasveikino 215 rusų nelaisvėje buvusių savo tautiečių, kuriuos pavyko susigrąžinti. Juos šalies valdžiai pavyko išmainyti į balandį sulaikytą aukšto rango politiką bei oligarchą Viktorą Medvedčuką ir 55 į nelaisvę fronte paimtus rusų karius.\n\nUkrainai grąžinti karo belaisviai / AP nuotr.\n\nOficialiai patvirtinta, kad Rusija grąžino dalį Mariupolio gynėjų, taip pat ir „Azovo“ pulko vadus. 5 Azovo karininkai šiuo metu yra Turkijoje. Kaip naktį sakė V. Zelenskis, bus daroma viskas, kad visi belaisviai būtų išgelbėti.\n\nVisas sugrąžintų asmenų sąrašas, paskelbtas Ukrainos valdžios. Jį rasite čia.\n\nDU ŠIMTAI VIENUOLIKTOJI RUSIJOS KARO PRIEŠ UKRAINĄ DIENA Ukraina atgavo rekordiškai daug – 215 – belaisvių, įskaitant karius, vadovavusius Ukrainos pasipriešinimo simboliu tapusios Mariupolio metalurgijos gamyklos „Azovstal“ gynybai;\n\nUkrainos generalinis štabas skelbia, kad šalies pajėgos nukovė 55510 rusų karių;\n\nUkrainos Rada patvirtino, kad nemato poreikio imtis veidrodinių priemonių, reaguojant į dalinę mobilizaciją Rusijoje, skelbia „Unian“;\n\nSkelbiama, kad per rytinę Rusijos ataką į Zaporižią paleistos 9 raketos. Per ataką buvo sužeisti 5 žmonės, vienas žuvo;\n\nŠiaurės Korėja pareiškė, kad per karą Ukrainoje neeksportavo ir neplanuoja eksportuoti ginklų į Rusiją\n\nUkrainos generalinis štabas skelbia, kad šalies pajėgos nukovė 55510 rusų karių, sunaikino 2236 tankus, 4776 šarvuočių, 1341 artilerijos sistemas, 318 salvinės ugnies raketų sistemų, 169 priešlėktuvines sistemas, 253 lėktuvų, 218 sraigtasparnių, 941 bepiločių orlaivių, 240 sparnuotąsias raketas, 15 laivų, 3630 kitą mašiną ir kuro talpyklą, 125 spec. įrangos vienetą.\n\nApie trečiadienio įvykius skaitykite čia.\n\nAtnaujinta 04.31\n\nUkrainos Generalinė prokuratūra praneša, kad per Donecko srityje esančio Torecko miesto apšaudymą du žmonės žuvo, dar šeši buvo sužeisti. Sviediniai pataikė į dviejų aukštų namą, parduotuvę, privačius namus ir automobilį. Tarp žuvusiųjų - ir 15-metė mergina.\n\nIš viso per rusų apšaudymus Ukrainoje nuo vasario 24-osios žuvo beveik 400 vaikų, dar 700-ai buvo sužeisti.\n\n\n\nAtnaujinta 02.43\n\nZaporižios regiono vadovas skelbia, kad rusų pajėgos čia paleido apie 10 raketų. Pranešama, kad taikytasi į miesto infrastruktūros objektus. Apie padarytą žalą ir aukas nepranešama.\n\nVakar Zaporižioje per ataką žuvo vienas žmogus, dar penki buvo sužeisti.\n\n\n\nAtnaujinta 01.34\n\nMykolaivo srityje Ukrainos kariai numušė keturis Irano bepiločius dronus. Vienas jų pataikė į vilkiką. Dar rugpjūtį paaiškėjo, kad Iranas Rusijai pardavė tūkstantį savo dronų.\n\nVakarų ekspertų teigimu, Irano dronai gali suteikti Rusijai atsvarą aukštųjų technologijų ginklų sistemoms, tokioms kaip HIMARS, kurias Ukraina gavo iš Jungtinių Valstijų. Praėjusią savaitę laikraštis „The Times of Israel“ pranešė, kad Izraelio įmonė Lenkijai pardavė antiiranietiškas sistemas, norėdama jas perduoti Ukrainos kariuomenei, nes tiesiogiai Izraelis yra nusprendęs nesikišti.\n\nAtnaujinta 00.17\n\nPastarąją parą Ukrainos Sumų regione 10-yje vietovių užfiksuota apie 130 apšaudymų. Pranešama apie keturis sužeistus žmones.\n\nPasak ukrainiečių pareigūnų, apgadinta 20 pastatų ir 7 automobiliai, taip pat apgriauta mokykla, vaikų darželiai, kaimo kultūros centras. Be to, kai kur nutrauktas elektros tiekimas.\n\nAtnaujinta 00.02\n\nNATO teigia niekada nepripažinsianti Rusijos fiktyvių „referendumų“ Ukrainoje\n\nNATO ketvirtadienį pasmerkė Maskvos planus surengti „referendumus“ Rusijos okupuotuose Ukrainos regionuose ir paragino visas valstybes atmesti, anot jos, „akivaizdžius Rusijos bandymus užkariauti teritorijas“, rašo „Reuters“.\n\n„Apgaulingi „referendumai“ Ukrainos Donecko, Luhansko, Zaporižios ir Chersono regionuose neturi teisėtumo ir bus akivaizdus JT Chartijos pažeidimas“, – sakoma aljanso valstybes nares vienijančios Šiaurės Atlanto Tarybos pranešime.\n\n„NATO sąjungininkai nepripažins jų neteisėtos aneksijos. Šios žemės yra Ukraina“, – priduriama jame.\n\n„Referendumai“ dėl prisijungimo prie Rusijos turėtų vykti nuo penktadienio iki antradienio keliuose Rusijos okupuotuose regionuose Rytų ir Pietų Ukrainoje, kurie sudaro apie 15 proc. šalies teritorijos.",
    "Petras Gražulis siūlo į Lietuvą įsileisti prieš Ukrainą nenorinčius kariauti lietuvių kilmės Rusijos piliečius": "P. Gražulis siūlo į Lietuvą įsileisti ir tuos Rusijos piliečius, kurie yra nelojalūs Putino režimui.\n\nSeimo rezoliucijos projektą pridedame.\n\nProjektas\n\nLIETUVOS RESPUBLIKOS SEIMAS\n\nREZOLIUCIJA\n\nDĖL LIETUVIŲ KILMĖS ASMENŲ RUSIJOS PILIEČIŲ, NENORINČIŲ KARIAUTI PRIEŠ UKRAINĄ, ĮLEIDIMO Į LIETUVĄ IŠIMTIES TVARKA\n\n2022 09 26 d. Nr.\n\nVilnius\n\nLietuvos Respublikos Seimas,\n\natsižvelgdamas į tai, kad V. Putinui paskelbus mobilizaciją karui prieš Ukrainą, lietuvių kilmės Rusijos piliečiai, ypač gyvenantys Kaliningrado srityje, kurie nenori kariauti prieš Ukrainą, bei nelojalūs Putino režimui Rusijos piliečiai, nėra įleidžiami į Lietuvą, net jei turi vizas,\n\nkonstatuodamas, kad atsisakydami juos įsileisti į Lietuvą, stipriname Rusijos agresiją prieš Ukrainą,\n\nprašo Užsienio reikalų ministerijos nedelsiant sudaryti sąlygas visiems lietuvių kilmės ir nelojaliems Putino režimui šaukiamojo amžiaus Rusijos piliečiams patekti į Lietuvą.\n\nSeimo Pirmininkė Viktorija Čmilytė-Nielsen\n\nTeikia Seimo nariai:\n\nPetras Gražulis",
    "Rusijos karas prieš Ukrainą. Zelenskis žada, kad ukrainiečiai išvaduos visus miestus, taip pat ir Krymą: ten skambės mūsų kalba": "Ukrainos kariuomenė jau išvadavo Iziumą, Balakliją, Kupjanską, Charkivą, kurių pavadinimai dabar „skamba visur“. „Mariupolis, Melitopolis, Chersonas taip pat skambės, bet skambės dar garsiau, kai mes juos išvaduosime“, – tradiciniame kasvakariniame kreipimesi akcentavo Ukrainos prezidentas Volodymyras Zelenskis.\n\nJis žadėjo, kad ukrainiečių pajėgos atkovos ir Donecką, Horlivką, Luhanską, Džankojų, Jevpatoriją, Jaltą. Ukrainos prezidentas taip pat dėkojo visiems pareigūnams ir kariams, tarnautojams prisidedant prie užimtų miestų atkariavimo.\n\nDU ŠIMTAI SEPTINTOJI RUSIJOS KARO PRIEŠ UKRAINĄ DIENA JK žvalgybos teigimu, Ukrainos pajėgoms priartėjus prie Luhansko srities, šios Rusija lengvai neatiduos. Tačiau galimybe okupantams išsaugoti užimtą teritoriją taip pat abejojama – dėl tikėtino karių rezervo ir kovinės dvasios trūkumo;\n\nTATENA: Ukrainos atominė elektrinė vėl prijungta prie šalies energetinės sistemos;\n\nES pirmininkaujanti Čekija dėl kapavietės Iziume ragina įkurti karo nusikaltimų tribunolą\n\nRusija ir Ukraina apsikeitė kaltinimais dėl šaudymo Chersone;\n\nRusija ir Ukraina apsikeitė kaltinimais dėl šaudymo Chersone;\n\nPutinui, pasak Jungtinės Karalystės (JK) ginkluotųjų pajėgų vado Tony'io Radakino, nepavyksta įgyvendinti jokių savo „specialiosios karinės operacijos“ Ukrainoje tikslų ir jis susiduria su vis daugiau problemų.\n\nJungtinės Karalystės žvalgybos teigimu, Ukrainos pajėgoms priartėjus prie Luhansko srities, šios Rusija lengvai neatiduos. Tačiau galimybe okupantams išsaugoti užimtą teritoriją taip pat abejojama – dėl tikėtino karių rezervo ir kovinės dvasios trūkumo.\n\nISW pateikia naujausią žemėlapį, kuriame užfiksuota ukrainiečių ir rusų kontroliuojama teritorija:\n\nNEW: #Russian forces continue to conduct meaningless offensive operations around #Donetsk City and #Bakhmut instead of focusing on defending against #Ukrainian counteroffensives that continue to advance.\n\n\n\nOur latest with @criticalthreats:https://t.co/u0KJm6a0Sk pic.twitter.com/R0vCcxz27t — ISW (@TheStudyofWar) September 18, 2022\n\nCharkivo srityje prie išlaisvinto Iziumo miesto radus iki šiol didžiausią okupantų paliktą masinę kapavietę Kyjivas skelbia, kad ten palaidota mažiausiai puspenkto šimto žmonių, kai kurie jų kankinti. Jungtinės Tautos čia planuoja nusiųsti ekspertus, kad šie nustatytų karo nusikaltimo mastą ir detales.\n\nTiek Vašingtonas, tiek Paryžius pasmerkė tokius veiksmus, Europos Sąjungos diplomatijos vadovas pabrėžia, kad visi už tai atsakingi asmenys turi būti patraukti atsakomybėn.\n\nApie šeštadienio įvykius skaitykite čia.",
    "Vokietijos kancleris Ukrainai žada „daug“, bet tankų vis tiek neduos": "„Mes palaikome Ukrainą, – praėjusią savaitę tikino O.Scholzas valandos trukmės interviu „The New York Times“. – Mes tai darome taip, kad šis konfliktas neperaugtų į karą tarp Rusijos ir NATO, nes tai būtų katastrofa.“\n\nSocialdemokratui O.Scholzui, kuris mažiau nei prieš metus perėmė kanclerio pareigas iš savo ilgametės pirmtakės Angelos Merkel, Vokietijos Ukrainai suteikta karinė pagalba tapo tarsi lakmuso popierėliu jo ir jo šalies gebėjimui vadovauti Europai.\n\nŽemyną ištikus didžiausiai saugumo krizei žemyne ​​nuo Antrojo pasaulinio karo, O.Scholzas nėra vienintelis, kuriam rūpi eskalavimo pavojus.\n\nRusijos prezidentui Vladimirui Putinui tūkst. rezervistų mobilizavimą ir ketinimus aneksuoti dalį Rytų Ukrainos, taip pat jam netiesiogiai pagrasinus panaudoti taktinius branduolinius ginklus, Ukrainos rėmėjai Vakaruose ėmė stipriau nerimauti dėl tiesioginio Rusijos ir NATO susidūrimo.\n\nŠtai kodėl tapo sunkiau suderinti du tikslus – išvengti tokios konfrontacijos ir toliau stiprinti Ukrainą mūšio lauke.",
    "Europa nyra į krizę, bet JAV išlaiko optimizmą – ir toliau rems Ukrainą": "Prezidentui Joe Bidenui gana nesunkiai pavyko sutelkti Amerikos įstatymų leidėjus ir visuomenę šiam tikslui. Tačiau jam taip pat reikia išlaikyti savo pusėje Europą, nes dėl Rusijos invazijos smarkiai išaugo energijos kainos ir gresianti krizė gali tapti didžiausia šio žemyno ekonomikos krize per ketvirtį amžiaus.\n\nAmerikos pareigūnai tikina kol kas nematantys jokio eižėjimo NATO aljanse, kurio nariai, nors ir skirtingu mastu, sutiko paremti Ukrainą. Jie taip pat teigia, kad pastarojo meto Ukrainos sėkmė mūšio lauke – nuo ​​Rusijos karių išstūmimo šiaurės rytuose iki jų izoliavimo pietuose – taip pat padės sustiprinti Europos ryžtą.\n\n„The New York Times“/Ivor Prickett nuotr./Sunaikintas rusų tankas\n\nVis dėlto energijos kainų šuolis ir vėsių namų perspektyva artėjančiais šaltaisiais mėnesiais kelia nerimą.\n\nRusija dar padidino tą nerimą neseniai paskelbusi, kad jos valstybinė energetikos bendrovė „Gazprom“ neatnaujins gamtinių dujų tiekimo į Europą savo dujotiekiu „Nord Stream 1“.\n\nPasak karybos ir diplomatijos analitikų, Rusijos prezidentas Vladimiras Putinas mano, kad dujų trūkumas susilpnins Europos paramą Ukrainai.\n\nJAV Valstybės sekretorius Antony Blinkenas pareiškė, kad Rusija „naudoja energiją kaip ginklą prieš europiečius“.\n\nJAV Valstybės sekretorius Antony Blinkenas pareiškė, kad Rusija „naudoja energiją kaip ginklą prieš europiečius“.\n\n„Prezidentas Putinas įsitikinęs, kad šie veiksmai palauš kitų šalių valią palaikyti Ukrainą, – anksčiau šį mėnesį NATO būstinėje Belgijoje kalbėjo jis. – Jis tiki, kad Kremlius gali priversti kitas šalis paklusti.“",
    "Rusijos karas prieš Ukrainą. Podoliakas: Ukraina rengia evakuacijos maršrutus iš okupuoto Krymo": "188-oji Rusijos karo prieš Ukrainą diena. Beveik visoje pietinės Ukrainos Chersono srities, kurią yra okupavusios Rusijos pajėgos, teritorijoje vyksta įnirtingos kovos, antradienį pranešė ukrainiečių prezidento Volodymyro Zelenskio biuras. Tuo metu V. Zelenskio patarėjas Mychailo Podoliakas skelbia, kad Ukraina rengia evakuacijos maršrutus iš okupuoto Krymo.\n\n„Jau rengiame evakuacijos maršrutus okupuoto Krymo gyventojams, norintiems palikti pusiasalį aktyvios deokupacijos metu. Kol kas prašome visų laikytis kuo toliau nuo karinių objektų ir tikrinti slėptuves\", – rašė M. Podoliakas tviteryje.\n\nSkelbiama, kad toliau tęsiamas kontrpuolimas Chersono srityje. Ukrainos naujienų agentūra „Unian“ pirmadienį dieną pranešė, kad buvo pralaužta pirmoji rusų gynybos linija Chersono srityje, kuri yra svarbus Ukrainos žemės ūkio regionas ir ribojasi su 2014 metais Rusijos aneksuotu Krymo pusiasaliu.\n\nTarptautinės atominės energijos agentūros (TATENA) ekspertų grupė pirmadienį atvyko į Kyjivą ir jos atstovai susitiko su V. Zelenskiu.\n\nUkrainos generalinis štabas skelbia, kad šalies kariuomenė nukovė 47 550 rusų karių, sunaikino 1954 tankus, 4294 šarvuočius, 1079 artilerijos sistemas, 282 salvinės ugnies raketų sistemas (MLRS), 151 priešlėktuvines sistemas, 234 lėktuvus, 204 sraigtasparnius, 847 bepiločius orlaivius, 196 sparnuotąsias raketas, 15 laivų, 3217 mašinų ir kuro talpyklų, 103 spec. įrangos vienetus.\n\nAtnaujinta 23.18\n\nUkrainos prezidentas Volodymyras Zelenskis Kyjive susitiko su JAV senatoriais Robu Portmanu ir Amy Klobuchar, skelbiama prezidento pranešime.\n\nV. Zelenskis patvirtino, kad Ukrainai yra labai svarbus tiek Demokratų, tiek Respublikonų palaikymas JAV Senate ir padėkojo už karinę pagalbą.\n\nSusitikimo metu V. Zelenskis su senatoriais detaliai aptarė situaciją karo fronte.\n\nŠIMTAS AŠTUONIASDEŠIMT AŠTUNTOJI RUSIJOS KARO PRIEŠ UKRAINĄ DIENA V. Zelenskis susitiko su TATENA komanda, besiruošiančia išvykti ilgai laukto vizito į Rusijos okupuotą Zaporižios atominę elektrinę;\n\nUkrainos kariuomenė pradėjo kontrpuolimą netoli Chersono šalies pietuose, čia atkovojo 4 ar 5 gyvenvietes;\n\nVokietija antradienį pasiūlė kompromisą pastaruoju metu ES svarstomu klausimu, ar rusų turistams turi būti uždrausta keliauti į bloką;\n\nUkraina apgaule privertė Rusiją švaistyti brangias tolimojo nuotolio sparnuotąsias raketas į fiktyvius taikinius, kurie atrodo kaip didelio judrumo artilerijos raketų sistemos HIMARS, rašo „The Washington Post“;\n\nUkrainos generalinis štabas skelbia, kad šalies kariuomenė nukovė 47 550 rusų karių;\n\nRusijos pajėgos surengė raketų ataką prieš Ukrainos Zaporižios miestą, praneša agentūra „Ukrinform“;\n\nRusijai sunku verbuoti karius karui Ukrainoje, šalis netgi atsigręžė į kalinimo įstaigas, o daugelis naujų kovotojų yra vyresnio amžiaus, prastesnės formos ir negavę tinkamų apmokymų, pirmadienį pareiškė vienas JAV Pentagono pareigūnas;\n\nRusija įsigijo ir atsigabeno į savo teritoriją pirmąją partiją Irane pagamintų dronų, kurie netrukus bus naudojami prieš Ukrainos ginkluotąsias pajėgas;\n\nOkupuotose teritorijose intensyvėja ukrainiečių partizaninė veikla. Analitikų vertinimu, okupaciniams pareigūnams nepavyks surengti pseudoreferendumų iki užsibrėžtų datų;\n\nJAV mano, kad Rusijos prezidento Vladimiro Putino įsakas padidinti Rusijos ginkluotųjų pajėgų skaičių nuo 1,9 iki 2,04 mln. yra „mažai tikėtinas“;\n\nRusijos pajėgos tyčia apšaudo koridorius, kuriais Tarptautinės atominės energijos agentūros (TATENA) misija turi vykti į Zaporižios atominę elektrinę, kad nukreiptų ją per laikinai okupuotą Krymo, Donecko ir Luhansko sričių teritoriją, teigia M. Podoliakas;\n\nApie pirmadienio įvykius skaitykite čia.",
    "Landsbergis: mobilizuojamiems karui prieš Ukrainą rusams Lietuva prieglobsčio neteiks": "„Lietuva nesuteiks prieglobsčio tiems, kurie tiesiog bėga nuo atsakomybės. Rusai turi likti ir kovoti. Prieš Putiną“, – tviteryje parašė G. Landsbergis.\n\nRusijos vadovas Vladimiras Putinas trečiadienį paskelbė apie dalinę mobilizaciją šalyje. Pasak jo, šaukimas taikomas atsargos kariams, pirmiausia – turintiems patirties. Rusija tikisi mobilizuoti apie 300 tūkst. karių.\n\nRusijoje prasidėjus dalinei moblizacijai, Lietuvos Valstybės gynimo taryba (VGT) pirmadienį tarsis dėl tolesnės paramos Ukrainai, toliau besipriešinančiai Maskvos invazijai.\n\nUkrainos prezidentas Volodymyras Zelenskis ketvirtadienį paragino rusus priešintis Vladimiro Putino paskelbtai dalinei mobilizacijai, jau sukėlusiai protestų ir naują išvykimo iš šalies bangą.",
    "„Potiomkino“ rusų mokyklos okupuotoje Ukrainoje: skleidžiama propaganda, tuščios klasės ir kareiviai koridoriuose": "Rugsėjo pirmoji diena turėjo būti ypatinga proga Ukrainos Zaporižios srities Primorsko vaikams ir mokytojams.\n\nŠi publikacija yra LRT.lt portalo partnerio „Radio Free Europe / Radio Liberty“ (RFE / RL) originalus kūrinys.\n\nŠi data – tradicinė naujųjų mokslo metų pradžia buvusiose sovietinėse šalyse – dažniausiai pasitinkama iškilmingai: berniukai ir mergaitės, pasipuošę gražiausiais drabužiais ir nešini gėlėmis, lydimi tėvų suguža į mokyklas sveikinti mokytojų.\n\nTačiau šiais metais Rugsėjo 1-oji daugeliui jų buvo kitokia.\n\nRusijos okupuotoje Ukrainos dalyje atsidūrusiame Primorske šią Rugsėjo 1-ąja duris atvėrė tik apie pusę iš maždaug dešimties pradinių mokyklų.\n\nDaugelis mokytojų ir šeimų išvyko iš Primorsko, bėgdami nuo Rusijos okupacijos, o kiti atsisakė bendradarbiauti su Maskvos primesta valdžia, nepaisydami grasinimų, spaudimo ir kyšių.\n\nŠis reiškinys stebimas visoje okupuotoje teritorijoje.\n\nTodėl Maskvai sunkiai sekasi įgyvendinti Ukrainos vaikams ir mokytojams šiuose regionuose numatytą programą, o be jos, ekspertų nuomone, mažai vilčių užbaigti okupuotų sričių inkorporavimą į Rusijos Federacijos sudėtį.\n\nAkivaizdų negebėjimą perimti švietimo sistemą į savo rankas iliustruoja vienos iš veikiančių Primorsko mokyklų pedagogų sąrašas. Jame galima rasti vyro, kuris pastaruosius kelerius metu užsiima pilstuko gamyba ir platinimu rajone, ir kunigo, kuris pats buvo toli gražu ne pavyzdingas mokinys, pavardes.\n\nRusijos karas prieš Ukrainą / AP nuotr.\n\nRusijos okupuotame Melitopolyje, taip pat esančiame Zaporižios srityje, Maskvos paskirta okupacinės valdžios administratorė Halina Danilčenka prisipažino neradusi pakankamai mokytojų, ypač istorijos, 21 mokyklai, kurią ketino nuo rugsėjo atidaryti.\n\nTokių dalykų pasitaiko, nepaisant griežtų Rusijos priemonių, kuriomis siekiama užpildyti laisvas darbo vietas. Keli mokyklų direktoriai ir mokytojai okupuotuose regionuose buvo sulaikyti, jiems buvo grasinama, bandant priversti bendradarbiauti.\n\nPer okupuotuose regionuose transliuojamą Kremliaus kontroliuojamą televiziją kalbėjęs rusų „ekspertas“ pareiškė, kad ukrainiečių mokytojai, atsisakę bendradarbiauti su Maskvos paskirta valdžia, turėtų būti išsiųsti į darbo stovyklas perauklėjimui.\n\nBerestovėje, Zaporižios srityje, istorijos mokytoja dirbusi Viktorija Zibrova RFE / RL sakė, kad prorusiška valdžia nuolat priekabiauja prie gretimo kaimo mokyklos direktorės, vienu metu jos atstovai net buvo įsiveržę į pedagogės namus.\n\nJie „bandė ją išgąsdinti, nes artėjo rugsėjis, o jiems vis nesisekė rasti mokytojų“, – sakė V. Zibrova.\n\nMoteris teigė, kad ji pati ir dauguma kitų Berestovės mokyklos pedagogų pabėgo po to, kai Rusijos valdžia perspėjo juos mokykloje nekalbėti ukrainietiškai.\n\nPasak jos, dalis negalėjo išvykti dėl asmeninių priežasčių, pavyzdžiui, turėjo prižiūrėti pagyvenusius tėvus. Ukraina ir toliau moka mokytojams du trečdalius buvusio atlyginimo, kad jie dėl ekonominės būtinybės nebūtų priversti bendradarbiauti su okupantu.\n\nKeli ukrainiečių mokytojai, sutikę arba buvę priversti bendradarbiauti su okupacine valdžia, buvo išvežti į Rusiją, į vadinamuosius kvalifikacijos kėlimo kursus.\n\nKursuose jiems teko išklausyti ne tik įvadą į rusiško patriotizmo persmelktą mokymo programą, bet ir politinės indoktrinacijos paskaitas.\n\nRusijos valdžia imasi ir kitų priemonių, kurios turėtų padėti pažaboti augantį pedagogų trūkumą. Jie neleidžia mokytojams išvykti į Kyjivo kontroliuojamą teritoriją, samdo į pensiją išėjusius mokytojus ar pedagogo kvalifikacijos neturinčius vietos gyventojus.\n\nMaskva taip pat siūlo paskatų rusų mokytojams, kad šie persikeltų dirbti į okupuotas teritorijas.\n\nRusijos karas prieš Ukrainą / AP nuotr.\n\nTokiems pedagogams už darbą okupuotose teritorijose siūloma papildomai mokėti nuo 7 000 iki 8 500 rublių (115–140 JAV dolerių) per dieną arba daugiau nei 140 000 rublių (2 300 JAV dolerių) per mėnesį.\n\nToks atlyginimas pagal Rusijos standartus yra pakankamai didelis, ypač už didžiųjų miestų – Maskvos ir Sankt Peterburgo – ribų. Vidutinis mokytojų atlyginimas Rusijoje 2021 metais siekė apie 43 000 rublių (710 JAV dolerių) per mėnesį.\n\nRusijos Vyriausybės pareigūnai teigia, kad apie 600 mokytojų sutiko dirbti prorusiškose mokyklose okupuotuose regionuose.\n\nUkrainos švietimo ombudsmenas Serhijus Horbačevas „Current Time“ sakė, kad vietos gyventojai iš Rusijos atvykusius mokytojus laikys okupacinių pajėgų dalimi ir atitinkamai su jais elgsis, o tai reiškia, kad jie gali tapti smurtinių išpuolių aukomis.\n\nAtlygis ar kyšis?\n\nKyjivo Vyriausybės duomenimis, okupuotuose regionuose gyvena nuo 100 000 iki 120 000 ukrainiečių vaikų.\n\nPrieš pat mokslo metų pradžią Rusijos prezidentas Vladimiras Putinas paskelbė apie vienkartinę 10 000 rublių (165 JAV dolerių) išmoką visoms okupuotų regionų šeimoms, leisiančioms savo vaikus į Maskvos kontroliuojamas mokyklas, kuriose bus mokoma, kad Ukrainos istorija ir kultūra yra neatsiejama nuo Rusijos.\n\nVisgi, kaip RFE / RL sakė keli savo pavardžių skelbti nepanorę tėvai, daugelis ukrainiečių šeimų atsisako šios išmokos, užuot pasmerkę savo vaikus Kremliaus indoktrinacijai.\n\nMokyklas okupuotose regionuose lankantiems ukrainiečių vaikams yra aiškinama, kad jie yra rusai ir kad jų regionas netrukus taps Rusijos dalimi.\n\nĮ jų tvarkaraštį įtraukta ir kassavaitinė pamoka, pavadinimu „Svarbūs pokalbiai“, kurioje bus perpasakojama Kremliaus skleidžiama dezinformacija apie karą Ukrainoje ir apie abiejų tautų kultūrą bei istoriją.\n\nRusijos karas prieš Ukrainą / AP nuotr.\n\nRusijos tikslas „yra sunaikinti Ukrainos kultūrą ir ukrainietišką švietimą regione ir iš pagrindų perrašyti istoriją“, – RFE / RL sakė vyriausias Chersono regiono tarybos pareigūnas Jurijus Sobolevskis.\n\nPasitraukti iš okupuotos teritorijos negalėjusios ukrainiečių šeimos renkasi lavinti savo vaikus, pasitelkiant Ukrainos mokyklų siūlomus internetinius kursus. Kiti gi patys moko vaikus namuose.\n\nRusijos kontroliuojamame Chersone gyvenanti Halina, prašiusi neskelbti pavardės dėl galimų pasekmių jos šeimai, RFE / RL sakė su mokyklinio amžiaus sūnumi pabėgusi į Kyjivo kontroliuojamą teritoriją, kad berniukui nereikėtų lankyti rusiškos mokyklos.\n\nChersone likusi jos sesuo žadėjo prižiūrėti pagyvenusius tėvus, o du savo vaikus mokyti namuose. Halinos teigimu, nuotoliu mokytis Chersone pakankamai sudėtinga dėl sutrikusio interneto ryšio.\n\nKai kurios aukštosios mokyklos okupuotuose regionuose, pavyzdžiui, vadinamasis Chersono medicinos koledžas, siūlo nemokamą mokslą ir stipendijas, kad pritrauktų ukrainiečius studentus.\n\nTačiau Kremliaus kontroliuojamų regionų švietimo ir mokslo institucijų išduoti diplomai pripažįstami tik tuose regionuose ir Rusijoje.\n\nJei tokių paskatų nepakaks, okupacinė valdžia greičiausiai griebsis kyšių ir grasinimų.\n\nMelitopolyje, kur dėl mokinių ir mokytojų trūkumo keturios profesinės mokyklos buvo sujungtos į vieną, Rusijos valdžia, Kyjivo pripažįstamo mero Ivano Fiodorovo teigimu, perspėjo, kad pamokas lankyti atsisakantys jaunuoliai bus šaukiami į kariuomenę.\n\nKai kuriuose okupuotuose regionuose sklando gandai, kad neišleidę vaikų į mokyklas tėvai gali netekti jų globos arba jiems grės baudos, todėl kai kurie tėvai buvo priversti nusileisti.\n\nRusijos karas prieš Ukrainą / AP nuotr.\n\nKremlius stengiasi kaip įmanoma gražiau nušviesti situaciją Rusijos publikai. Jam palanki žiniasklaida nuolat praneša apie mokyklų, kurios buvo sugriautos vasarį Maskvai pradėjus plataus masto karą, atstatymą ir atidarymą.\n\nUkrainiečiai tėvai ir pedagogai sako, kad laimingų ukrainiečių vaikų, keliaujančių į atsinaujinusias mokyklas, vaizdai neatitinka tikrovės. Anot jų, kai kuriose vietose vaikai neturi vadovėlių. Rusijos remiama valdžia sunaikino vadovėlius ukrainiečių kalba, o jų pakaitalai iš Rusijos dar neatkeliavo.\n\nTačiau net ir tose mokyklose, kur vadovėlių pakanka, ne visi mokytojai yra susipažinę su nauja Rusijos primesta mokymo programa.\n\nViena Melitopolio gyventoja RFE / RL sakė, kad mokykloje, kurią anksčiau lankė jos vaikas, liko tik keturi mokytojai ir vienas iš jų dėsto beveik visus dalykus.\n\nDar blogiau tai, kad mokyklų pastatuose patruliuoja Rusijos nacionalinės gvardijos kariai ir tėvai ne visada yra įleidžiami į vidų.\n\nChersono valstybinio universiteto rektorius Oleksandras Spivakovskis tokias mokyklas vadina „Potiomkino kaimu“ – tuščiais fasadais, kuriais siekiama apgauti Rusijos piliečius.\n\nRFE / RL jis sakė, kad Kremlius turi pademonstruoti, kad jam puikiai sekasi kare, todėl maitina savo piliečius remontuojamų mokyklų ir mokytojų, mokančių vaikus pagal naują rusišką mokymo programą vaizdais, nors iš tikrųjų okupuotose teritorijose gyvenantys ukrainiečiai boikotuoja okupacinės valdžios steigiamas mokyklas.\n\n„Bet Rusijos piliečiams viskas atrodo labai gražiai“, – sakė jis.",
    "Ukraina įspraudė Putiną į kampą. Štai kas gali nutikti dabar": "Apsiginklavę Jungtinių Amerikos Valstijų suteiktais ilgo nuotolio ginklais, Ukrainos kariai visą vasarą naikino Rusijos logistikos centrus ir ginklų sandėlius. Tai sumažino rusų galimybes iš toli bombarduoti Kyjivo pajėgas ir padarė juos daug labiau pažeidžiamus atakų metu.\n\nRusijos kariuomenės atsitraukimas per netikėtą Ukrainos kontrpuolimą visiškai pakeitė šio karo eigą ir įtikino daugybę Vakarų politikų, kad Ukraina yra pajėgi iškovoti strateginę pergalę. Tai taip pat pastatė Vladimirą Putiną į politiškai nestabiliausią poziciją nuo karo pradžios ir turėjo didesnį poveikį nei kitos karinės Maskvos nesėkmės.\n\nAnalitikų teigimu, Ukrainos pajėgos per paskutinį puolimą pasirodė daug geriau nei buvo tikėtasi, o Rusijos – prasčiau. Priešingai nei per taktinį Maskvos atsitraukimą iš Kyjivo apylinkių šį pavasarį, siekiant sutelkti visas savo pajėgas rytų Ukrainoje, šįkart, bėgdami nuo ukrainiečių, rusų kariai užnugaryje paliko daugybę tankų ir amunicijos.\n\nREKLAMA\n\n„Rusijos kariuomenė pasirodė daug prasčiau nei kada nors galėjau pagalvoti, – sakė Benas Hodgesas, buvęs JAV kariuomenės Europoje vadovaujantis generolas. – Kol kas dar per anksti planuoti pergalės paradą, bet aš manau, kad tai leis ukrainiečiams įgauti negrįžtamą pagreitį, jeigu mes, Vakarai, toliau juos palaikysime.“\n\nSusidūręs su pažeminimu mūšio lauke bei vis didėjančiu Rusijos nacionalistų ir įtakingų karo tinklaraštininkų spaudimu, prezidentas V. Putinas yra priverstas toliau eskaluoti šį konfliktą su kasdien vis labiau išsenkančia kariuomene. Tuo metu pasaulis laukia į kampą įspęsto ir vis labiau nenuspėjamo šalies prezidento reakcijos.\n\nREKLAMA\n\nREKLAMA\n\n„Paskutiniai 200 metų Rusijos istorijoje rodo, kad Rusijos lyderiams, kurie įsitraukė į karą, bet jo nelaimėjo, kyla pavojus, – pasakojo Danielis Friedas, buvęs aukštas JAV diplomatas, dabar dirbantis „Atlantic Council“ ekspertų grupėje. – Ir V. Putinas nėra atsparus visiems taikomai taisyklei, kad karo pralaimėjimas visuomenėje nesusilaukia palaikymo.“\n\nTikintis, kad Ukrainos kontrpuolimas tęsis, Rusijos atsakas dabar visiškai nepriklauso nuo Rusijos kariuomenės. Vadelės, greičiausiai, dabar yra Rusijos prezidento rankose, interviu metu sakė Jackas Watlingas, „Royal United Services Institute“ vyresnysis tyrėjas, daugiausia dėmesio skiriantis sausumos karui.\n\nSiekdami išsiaiškinti, kokių veiksmų gali imtis aklavietėje atsidūręs V. Putinas, „Foreign Policy“ kalbėjosi su daugiau nei tuzinu ekspertų, kariuomenės analitikų ir dabar dirbančiais bei buvusiais diplomatais iš JAV ir Europos.\n\nRusija stengiasi pildyti savo gretas netradiciniais verbavimo būdais, kuriuos, tikėtina, ji pasitelks ir toliau: Maskva į karą siunčia sukarintą „Wagner“ grupę, prorusiškus separatistus, okupuotų Ukrainos teritorijų gyventojus ir net kalinius. Trečiadienį paskelbtame ir daug dėmesio socialiniame tinkle „Twitter“ susilaukusiame vaizdo įraše matyti, kaip Rusijos oligarchas Jevgenijus Prigožinas – Kremliaus sąjungininkas, kuris, kaip pranešama, turi artimų ryšių su „Wagner“ grupe – vaikšto po vieną Rusijos kalėjimų, kviesdamas kalinius vykti kovoti į Ukrainą. J. Prigožinas taip pat užsiminė, kad Kremlius svarsto griežtinti bausmes dezertyrams.\n\nREKLAMA\n\nREKLAMA\n\n„Pirmoji nuodėmė yra dezertyravimas, – pataisos kolonijoje sakė J. Prigožinas. – Nė vienas neatsilieka. Nė vienas neatsitraukia. Nė vienas nepasiduoda į nelaisvę. Mokymų metu jums papasakos apie dvi granatas, kurias turite turėti su savimi, jeigu pasiduodate.“\n\nTačiau V. Putinas jaučia spaudimą. „Politinės institucijos, „silovikai“, sisteminė opozicija, „Vieningoji Rusija“, technokratai, net ir verslai, pamatę, kas vyksta, daug mieliau norėtų, kad Rusija skelbtų mobilizaciją, o ne pralaimėtų šį karą, – teigė Rusijos politikos analitikė ir „R.Politik“ konsultacinės firmos įkūrėja Tatjana Stanovaja. – Jų gyvenimai, jų ateities karjeros ir saugumas atsidūrė pavojuje.“\n\nTačiau Ukrainos žaibiškas puolimas Charkivo regione, kurio metu mažesnės ir mobilesnės rikiuotės sugebėjo prasiskverbti pro išvargusius rusų karius, savo greitumu nustebino net ir vadovybę Kyjive. Ukrainos vadovų teigimu, šis puolimas (kurio metu, kaip tikino Ukrainos prezidentas Volodymyras Zelenskis, buvo atgauta daugiau nei 6000 kv. km Rusijos okupuotų teritorijų) parodė galimą visuotinės mobilizacijos Rusijoje problemą: Ukrainos pajėgos susidūrė su rusų kariais, įskaitant ir nacionalinės gvardijos ir specialiųjų policijos pajėgų narius, kurie, negavę pakankamų apmokymų, paprasčiausiai buvo nepasiruošę kovoti.\n\nREKLAMA\n\nREKLAMA\n\n„Mes manėme, kad rusai bus daug galingesni nei jie yra iš tikrųjų, – „Foreign Policy“ sakė Ukrainos karininkas, paprašęs išsaugoti jo anonimiškumą, kad galėtų kalbėti apie vykstančias karines operacijas. – Jie nebuvo apmokomi kaip įprasti kariai.“\n\nNutildyti kritikus\n\nRusijai patiriant nesėkmę po nesėkmės, V. Putinas gali susidurti su didžiausiais politiniais iššūkiais, kuriuos kels ne liberalių pažiūrų kairieji karo priešininkai, o nacionalistinės ir karą palaikančios dešiniųjų grupės. Žymūs Rusijos nacionalistai jau pradėjo atvirai kritikuoti Rusijos valdžią dėl to, ką jie mato kaip Maskvos trukdymą panaudoti visą Rusijos pajėgų galią Ukrainoje.\n\nNors nedaugelis jų kritikuoja patį V. Putiną, jie smerkia Rusijos vyriausybės sprendimą neskelbti visuotinės mobilizacijos ir taip papildyti išsekusios šalies karo mašinos gretas. Jie taip pat ragina pradėti „totalų karą“ prieš Ukrainą, kuriame būtų nepaisoma civilių aukų (ir nesvarbu, kad Rusija jau dabar yra kaltinama dėl daugybės karo nusikaltimų prieš Ukrainos civilius). Šioje keistoje nacionalistų, karių ir karo tinklaraštininkų koalicijoje dalyvauja ir Igoris Girkinas – Rusijos saugumo tarnybų veteranas ir ultrakonservatyvus nuomonės formuotojas, turintis daugiau nei pusę milijono prenumeratorių socialiniame tinkle „Telegram“. Jis yra pavadinęs Rusijos gynybos ministrą Sergejų Šoigu „faneriniu generolu“.\n\nREKLAMA\n\nREKLAMA\n\nPrieš tai pasitarnavę kaip naudingi karo šalininkai, Rusijos nacionalistai iki šiol išvengė žiauraus susidorojimo, su kuriuo susidūrė kiti karo kritikai. Pasak T. Stanovajos, siekdamas priversti juos paklusti, Kremlius pradėjo naudoti morkos ir lazdos metodą.\n\nSvarbiausi Kremliaus valdiniai, tokie kaip RT vyriausioji redaktorė Margarita Simonian, ragino visus atvėsti, o V. Putino atstovas spaudai antradienį išplatino subtilų grasinimą kritikams, kuriame perspėjama, kad riba tarp teisėtos ir neteisėtos kritikos yra: „Labai, labai plona.“ „Tai buvo įspėjimas“, – tikino T. Stanovaja.\n\nNepasiduoti spaudimui ir tikėtis, kas Europa palūš\n\nKitas sprendimas, kurio V. Putinas gali imtis, perfrazuojant buvusį JAV gynybos sekretorių Donaldą Rumsfeldą, yra paprasčiausiai tęsti karą su tokia armija, kokią jis turi, o ne tokia, kokios jis norėtų. Tai reiškia, kad jis gali ir toliau į kovą su Ukrainos pajėgomis siųsti blogai aprūpintus ir prasto parengimo būrius, kurie bandytų sulėtinti ukrainiečių veržimąsi bent iki žiemos. Tokia strategija nepadėtų Rusijai iškovoti pergalės, kuri, kaip sutinka daugybė analitikų, tampa vis mažiau tikėtina baigtimi. Tačiau tai neleistų Ukrainai išplėšti pergalės dar šiemet.\n\nREKLAMA\n\nREKLAMA\n\n„Rusijai bus sunku pakeisti situaciją Ukrainoje, – sakė buvęs JAV kariuomenės vadas Europoje B. Hodgesas. – Esminės problemos, su kuriomis Rusija susidūrė per šiuos šešis mėnesius, yra labai giliai įsišaknijusios jų kultūroje ir institucijose. Korupcija, silpna logistika, negebėjimas vadovauti, darbo jėgos trūkumas – šių dalykų neįmanoma išspręsti tiesiog pakeičiant vadus.“\n\nVis dar neaišku, ar Kyjivas turi pakankamai karių ir ginkluotės atgauti visą Ukrainos teritoriją iš Rusijos kontrolės. V. Putinui atrodo, kad stengiantis mažinti Europos paramą Ukrainai, laikas yra jo pusėje.\n\nRusija leido suprasti, kad atėjus žiemai, ji nutrauks dujų eksportą į Europą. Šiuo sprendimu siekiama sunaikinti Europos politinę paramą karui ir spausti kai kuriuos Europos lyderius raginti Ukrainą kuo greičiau pradėti derybas ir baigti šį konfliktą.\n\n„Viena korta V. Putino kaladėje, kurios jis dar nepanaudojo, yra žiema, – sakė Clarkas iš „Institute for the Study of War“. – Mes esame vis labiau užtikrinti, kad Kremlius nori pamatyti, kokią įtaką Europos požiūriui į karą turės žiema.“\n\nREKLAMA\n\nREKLAMA\n\nKai kurie Ukrainos ekspertai tiki, kad jeigu V. Putinui pavyks nualinti su dujų trūkumu susidūrusią Europą, jis pavasarį pradės didelį puolimą.\n\n„V. Putinas įsitikinęs, kad nei Europa, nei Ukraina neišgyvens šios žiemos“, – pirmadienį sakė Aliona Getmančuk, Kyjive įsikūrusios užsienio politikos ekspertų grupės „New Europe Center“ įkūrėja ir direktorė. – Štai, ko jis tikisi. Ir tai, iš tiesų, yra pagrindinė kolona, ant kurios jis stato savo strategiją. Jeigu sektumėte rusų naratyvą, žinotumėte, kad jie sako: „Na ir kas, kad dabar mes atsitraukiame, nes mes sugrįšime pavasarį ir viskas bus kitaip.“\n\nTačiau pasipiktinimo šurmulį galima išgirsti jau dabar. Rugsėjo pradžioje maždaug 70 000 čekų išėjo į gatves, reikalaudami panaikinti Rusijai taikomas sankcijas dėl sparčiai augančių energijos kainų. Kai kurie Italijos verslininkai protestuoja prieš aukštas elektros kainas ir kaltina Europos Sąjungą dėl susidariusios padėties.\n\n„Dabar reikia stebėti, ar ukrainiečiai nėra stumiami į kokias nors politines kalbas, – sakė vienas JAV Kongrese dirbantis padėjėjas, kuris paprašė neatskleisti jo vardo, kad galėtų kalbėti apie vidinius Kongreso svarstymus. – Aš nerimauju, kas būtų, jeigu rusai nuspręstų persigrupuoti, sustiprėti ir giliai įkvėpti. Jie sako tai, ką turi sakyti, kad tam tikri Vakarų elementai spaustų ukrainiečius pasirašyti kokias nors paliaubas, po kurių prasidėtų niekur nevedantis derybų procesas.“\n\nREKLAMA\n\nREKLAMA\n\nKai kurie Europos politikai taip pat nerimauja, kad Ukrainos pergalė gali turėti ir teigiamų, ir neigiamų pasekmių, kalbant apie tokių Europos galių kaip Prancūzijos, Vokietijos ir Italijos paramą: jos gali pradėti raginti Kyjivą reikalauti taikos, kol jis turi pranašumą.\n\n„Jų sėkmė stumiant rusus atgal padės jiems politiškai, – sakė vienas aukštas Rytų Europos diplomatas, kuris paprašė išlaikyti savo anonimiškumą, nes jis neturi įgaliojimų kalbėti su žiniasklaida. – Tačiau matydamas Rusijos žlugimą Charkivo apylinkėse, nerimauju, kad kai kurie Vakaruose nenorės „žeminti“ V. Putino ir taip teisins savo pasipriešinimą teikti Ukrainai daugiau ginklų, bijodami netradicinio Rusijos atsako ir eskalavimo.“",
    "Žinios. Ukraina skelbia atkovojusi dar vieną svarbų miestą – Rusijos pajėgos pilnai nebekontroliuoja Luhansko srities": "Rytinėje Luhansko srityje esantis Bilohorivkos miestas yra visiškai kontroliuojamas Ukrainos kariuomenės, pranešė šio regiono administracijos vadovas Serhijus Haidajus.\n\nGyventojai prezidento rinkimuose palaikytų kadenciją baigusią prezidentę Dalią Grybauskaitę ir dabartinį šalies vadovą Gitaną Nausėdą. „Delfi“ užsakymu „Spinter tyrimų“ atliktos apklausos duomenimis, už Grybauskaitę balsuotų kiek daugiau nei 17 procentų apklaustųjų, už Nausėdą – 15,6 procento.\n\nVerslininkai sako, kad dėl valdžios sprendimo sustojo daugybės saulės elektrinių statyba, nors tokiu metu, kai iškastinio kuro kainos pašoko į rekordines aukštumas, reikėtų kaip tik skubinti investicijas į nuosavą atsinaujinančios energijos gamybą.\n\nBavarijos sostinėje Miunchene iki spalio trečiosios tęsis po dvejų metų pandemijos pertraukos grįžęs „Oktoberfestas“.\n\nVed. Justė Tamošaitienė.",
    "Ukrainos kariuomenė atrėmė Rusijos puolimą prie Kupjansko ir dar 7 gyvenviečių": "Ukraina ruošiasi tolesniam teritorijų išlaisvinimo etapui\n\n„Galbūt dabar kai kuriems iš jūsų atrodo, kad po daugelio pergalių mus apima tam tikras sąstingis. Tačiau tai nėra ramybė“, – sekmadienio kreipimesi kalbėjo V.Zelenskis bei pridūrė, kad Ukraina ruošiasi tolesniam teritorijų išlaisvinimo etapui.\n\n„Iziumas, Balaklija, Kupjanskas ir apskritai Charkivo sritis – tai miestai ir bendruomenės, kuriuos išlaisvinome. Šie žodžiai skamba dabar. Jie girdimi visur.\n\nMariupolis, Melitopolis ir Chersonas taip pat skamba, bet jie skambės dar dažniau ir garsiau, kai juos išlaisvinsime. Doneckas, Horlivka ir Luhanskas – jie ir toliau skambės. Džankojus, Jevpatorija, Jalta – ir jie taip pat bus“, – kalbėjo V.Zelenskis.",
    "V. Zelenskio patarėjas skelbia, jog bus gerų žinių iš Charkivo fronto, Ukraina skelbia atrėmusi keletą atakų Donecko regione": "Pirmadienio įvykius galite rasti čia.\n\nAntrdienio įvykių juostą pildyti baigėme. Kviečiame Rusijos karo Ukrainoje įvykius sekti kartu rytoj nuo 7 val.\n\n21:58 L. Truss pažadėjo įveikti Rusijos sukeltą energijos krizę\n\nNaujoji Jungtinės Karalystės premjerė Liz Truss savo pirmojoje kalboje atkreipė dėmesį į Rusijos agresijos išprovokuotą energijos išteklių krizę Europoje ir pažadėjo ją įveikti.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\n„Aš susitvarkysiu su energijos krize, į kurią pavirto V. Putino karas. Šią savaitę imsimės veiksmų, kad galėtumėte susimokėti savo elektros sąskaitas ir kad valdžia galėtų užtikrinti elektros tiekimą. Mes neturime išsigąsti sunkumų, kurie laukia mūsų. Nesvarbu, kokia stipri bus ši audra, aš žinau, kad britai yra stipresni“, – kalbėjo L. Truss.\n\n21:17 K. Simson: Rusija priversta deginti dujas\n\nUž energetiką atsakinga eurokomisarė Kadri Simson, viešėdama Indonezijoje ir žurnalistų paklausta apie energetinę situaciją Europoje, teigė, kad Rusija neturi pajėgumų nei eksportuoti, nei sandėliuoti išgautų dujų kiekius, todėl yra priversta dujas deginti, rašo „The Guardian“.\n\n„Mūsų palydovai fiksuoja gamtinių dujų nuotėkį, arba jų deginimo fakelą, kuris itin teršia aplinką“, – sakė k. Simson.\n\n„Jie neturi alternatyvių jungčių su kitais pasaulio regionais, o jų pačių požeminės saugyklos yra pilnos“, – kalbėjo komisarė.\n\n20:46 J. Bidenas sveikinime L. Truss žada tolesnę paramą Ukrainai\n\nJAV prezidentas Joe Bidenas, sveikindamas naująją Jungtinės Karalystės premjerę Liz Truss, akcentavo užsienio politikos svarbą bei žadėjo tolimesnę paramą Ukrainai.\n\nSavo „Twitter“ žinutėje jis pareiškė, kad sieks „gilinti ypatingą dvišalį santykį“ tarp valstybių ir kartu spręsti globalius iššūkius, „įskaitant tolesnę paramą Ukrainai gintis nuo Rusijos agresijos“.\n\nCongratulations to Prime Minister Liz Truss. I look forward to deepening the special relationship between our countries and working in close cooperation on global challenges, including continued support for Ukraine as it defends itself against Russian aggression.— President Biden (@POTUS) September 6, 2022\n\n20:15 Ukraina skelbia atrėmusi keletą atakų Donecko regione\n\nUkrainos kariuomenės generalinis štabas antradienį paskelbė atnaujinimą, kuriame teigiama, kad buvo sėkmingai atremtos kelios priešo atakos Donecko regione.\n\n„Mūsų kariuomenė sėkmingai atrėmė atakas Dolynos, Soledarų, Novobachmutivkos, Kodemų, Zaicevo, Avdyjivkos, Maryjinkos ir Liubomirivkos gyvenviečių apylinkėse“, – rašoma štabo pranešime.\n\n19:50 JAV: Ukraina Chersone stumiasi į priekį\n\nJAV Gynybos departamentas mato Ukrainos kariuomenės daromą pažangą Chersono regione atsiimant gyvenvietes iš Rusijos kontrolės, skelbia CNN.\n\n„Jie toliau stumiasi į priekį. Žinome, kad jie atsiėmė keletą gyvenviečių“, - kanalas cituoja Pentagono atstovą spaudai, JAV oro pajėgų brigados generolą Patą Ryderį.\n\n19:32 EK kitą savaitę žada paskelbti paketą priemonių energijos krizei spręsti\n\nEuropos Komisijos komisarė energetikos klausimais Kadri Simson teigė, kad EK kitą savaitę ketina paskelbti paketą priemonių, skirtų sušvelninti energijos krizę Europoje, praneša „Al Jazeera“.\n\nPenktadienį bus surengtas Bendrijos šalių energetikos ministrų pasitarimas, kurio metu bus aptarti būsimi siūlymai.\n\n18:58 Enerhodaro mieste po sprogimo dingo elektra\n\nEnerhodaro mieste, greta kurio yra įsikūrusi Zaporižios atominė elektrinė, po galingo sprogimo dingo elektra, rašo „Sky News“.\n\n„Šiandien 12:20 Enerhodaro gyventojai pranešė apie galingą sprogimą mieste“, – teigė Dmytro Orlovas.\n\nPo jo pranešta apie sutrikusį elektros ir vandens tiekimą.\n\n18:38 „Gazprom“ skelbia susitaręs su Kinija už dujas atsiskaitinėti nacionalinėmis valiutomis\n\nRusijos dujų monopolininkas „Gazprom“ skelbia, jog susitarė su Kinija dėl to, kad už dujas būtų atsiskaitinėjama rubliais ir juaniais vietoje iki šiol naudotų JAV dolerių, praneša „Al Jazeera“.\n\nBendrovės direktorius Aleksejus Milleris pareiškė, kad tai bus abiem pusėms naudingas susitarimas. Skelbiama, kad pusė mokėjimų turėtų būti atlikti rubliais, kita pusė – juaniais.\n\n18:07 V. Zelenskio patarėjas: bus gerų žinių iš Charkivo fronto\n\nUkrainos prezidento Volodymyro Zelenskio patarėjas Serhyjus Leščenko skelbia, kad šį vakarą prezidentas ketina pranešti „gerų naujienų“ iš Charkivo fronto.\n\nAntradienio dieną socialiniuose tinkluose sklinda informacija apie galimai Ukrainos kariuomenės pradėtą didelį kontrpuolimą Charkivo apylinkėse. Oficialūs Ukrainos šaltiniai kol kas tyli apie veiksmus šioje fronto vietoje, tačiau socialiniuose tinkluose sklido nuotraukos su Ukrainos kariais, šturmuojančiais Balaklijos miestelį.\n\nNepriklausomai patikrinti šios informacijos galimybių nėra.\n\nTonight there is going to be a great news from President Zelenskyy on counteroffensive operation in Kharkiv region.— Serhiy Leshchenko (@Leshchenkos) September 6, 2022\n\n17:46 TATENA: būtina imtis skubių priemonių užkirsti branduolinei nelaimei Zaporižios AE\n\nTarptautinė atominės energetikos agentūra (TATENA) paskelbė savo ataskaitą apie situaciją okupuotoje Zaporižios atominėje elektrinėje. Agentūra į šią elektrinę buvo surengusi speciali misiją su 14 branduolinės energetikos ekspertų, o keletas jos dalyvių liko situaciją stebėti toliau.\n\nOrganizacijos ataskaitoje skelbiama, kad reikia skubiai imtis „laikinų priemonių“, kad būtų išvengta branduolinės nelaimės elektrinėje.\n\nRaginama aplink elektrinę sukurti specialią apsaugos zoną baiminantis, kad nuolatinis apšaudymas elektrinės teritorijoje gali pažeisti reaktorių pastatus.\n\nKomanda sakė pati mačiusi žalą elektrinės teritorijoje, kuri atsirado po bombardavimo – pažeisti kelių paviršiai, įvairių pastatų sienos, langai bei antžeminė perėja, jungianti reaktorių pastatus.\n\nTai papt rašoma, kad apšaudymas kelia grėsmę elektrinės darbuotojų sveikatai ir gyvybei.\n\n„Situacija kelia nuolatinę branduolinio saugumo grėsmę, nes gali būti paveiktos kritinės veiklos funkcijos“, – rašoma ataskaitoje.\n\nSkelbiama, kad radiacijos lygis kol kas lieka nepakitęs.\n\n17:37 ES sugriežtino vizų išdavimo tvarką Rusijos piliečiams\n\nEuropos Komisija antradienį nustatė naujas kliūtis keliautojams iš Rusijos, prašantiems įvažiavimo į Europos Sąjungą vizų, ir tai dar viena baudžiamoji priemonė dėl Maskvos invazijos į Ukrainą.\n\nES šalių narių ministrai praėjusią savaitę sutarė sustabdyti 2007 metų susitarimo su Rusija dėl vizų režimo supaprastinimo taikymą. Nors visiškas kelionių draudimas nepaskelbtas, Briuselio paprašyta parengti naujas taisykles.\n\nPlačiau apie jas skaitykite čia.\n\n17:17 „Laisvos Europos radijas“: Vengrija grasina blokuoti ES sankcijas, jei nebus išbraukti trys rusų oligarchai\n\nVengrija grasina blokuoti Europos Sąjungos (ES) Rusijai įvestų sankcijų atnaujinimą, jeigu iš sankcionuotų asmenų sąrašo nebus pašalinti trys Rusijos oligarchai, praneša „Laisvos Europos radijas“.\n\nRFE/RF žurnalisto Rikardo Jozwiako neįvardintų diplomatinių šaltinių duomenimis, Vengrija reikalauja pašalinti iš sankcionuotų asmenų sąrašo Ališerį Usmanovą, Piotrą Aveną ir Viktorą Rašnikovą.\n\nPlačiau apie tai rašoma čia.\n\n16:38 Rusijoje panaikinta laikraščio „Novaja gazeta“ leisto žurnalo licencija\n\n,Rusija antradienį atšaukė pagrindinio šalies nepriklausomo laikraščio „Novaja gazeta“ leisto žurnalo licenciją, diena anksčiau atšaukusi paties laikraščio licenciją.\n\nŽurnalą „Novaja rasskaz-gazeta“ leido „Novaja gazeta“, kurio vyriausiasis redaktorius Dmitrijus Muratovas pernai pelnė Nobelio taikos premiją.\n\nTeismas pirmadienį iš esmės uždarė šį liberalų leidinį, panaikindamas jo spaudos licenciją. Antradienį tas pats buvo padaryta dėl žurnalo.\n\n„Maskvos Basmano rajono teismas panaikino „Novaja rasskaz-gazeta“ registravimo licenciją“, – socialiniuose tinkluose pranešė leidinys. Teismo sprendimas reiškia, kad žurnalo nebebus galima spausdinti.\n\nLeidinio interneto svetainę Rusijos pareigūnai blokavo anksčiau.\n\n16:27 „Die Welt“: Vokietija atsisakė parduoti tankų Ukrainai\n\nOlafas Scholzas, Vokietijos kancleris, atsisakė patvirtinti eksporto licenciją dėl vokiškų tankų įsigijimo, kurios prašė Ukrainos premjeras Denysas Šmyhalis, rašo „Die Welt“.\n\nPublikacijoje rašoma, kad Vokietijos vyriausybė nesutiko patvirtini eksporto prašymo, kurį kartu su Ukraina pateikė vokiečių kompanija „Krauss-Maffei Wegmann“ dėl tankų „Leopard-2“ tiekimo Ukrainai.\n\nPagal pateiktą prašymą Ukraina ketino įsigyti šių tankų už 1,55 mlrd. Eur, o pirmieji modeliai būtų pristatyti per 36 mėnesius nuo sutarties sudarymo.\n\nO. Scholzas atsisakė suteikti eksporto leidimą šiam sandoriui, skelbia „Deutsche Welle“. Taip pat rašoma, kad O. Scholzas nerodė jokio noro keisti savo pozicijos ir neketina suteikti papildomos karinės paramos Ukrainai.\n\n15:59 Berdianske susprogdintas Rusijos paskirtas komendantas\n\nAntradienio popietę Berdianske savo automobilyje buvo susprogdintas Artiomas Igorevičius Bardinas, Rusijos paskirtas Berdiansko regiono kariuomenės komendantas, skelbia Rusijos TV kanalas RBK.\n\nJis buvo išgabentas į ligoninę sunkios būklės.\n\nKaip skelbia „RIA Novosti“, remdamasi šaltiniais Zaporižios regiono okupacinėje administracijoje, po sprogimo įvykio vietoje dar buvo girdėti susišaudymas.\n\nThe target reportedly was Bardin Artem Igorevich - The military commandant of Berdyansk and the Berdyansk region appointed by the Russians pic.twitter.com/QwCUMwSCgl— Special Kherson Cat (@bayraktar_1love) September 6, 2022\n\n15:53 V. Čmilytė-Nielsen: šokas dėl Rusijos įsiveržimo į Ukrainą suteikia galimybių Europai sustiprėti\n\nAntradienį kalbėdama Lenkijos Karpačo mieste vykstančiame renginyje Seimo pirmininkė Viktorija Čmilytė-Nielsen ragino Vakarų partnerius išlaikyti strateginę kantrybę, nes Europą sukrėtęs šokas gali padėti sustiprėti visais – saugumo, energetikos, ekonomikos, informacijos, vakarietiško solidarumo ir sanglaudos – požiūriais.\n\n„Šis sunkus laikotarpis suteikia galimybių Europai sustiprėti, dar labiau susitelkti ir susivienyti. Tai puiki proga keisti dešimtmečiais nusistovėjusį mąstymą dėl energetinės, ekonominės nepriklausomybės ir saugumo, kad ne tik išgyventume šį periodą, bet daugiau niekada nebijotume jokio šantažo. V. Putinui dabar beliko vienintelis – ekonominis – svertas, kuriuo bando veikti Europą ir skaldyti visuomenes“, – forumo dalyviams kalbėjo V. Čmilytė-Nielsen, cituojama Seimo pranešime spaudai.\n\n„Energetikos perversmas paskatino importą ir atsinaujinančių energijos šaltinių vartojimą. Nors ekonominė priklausomybė nuo Rusijos nėra tokia didelė, būtina permąstyti Europos priklausomybę ir nuo kitų šalių. Omenyje turiu strateginę ekonominę autonomiją, įskaitant naujų logistikos ir tiekimo linijų nepriklausomybę, Europos Sąjungos vidaus rinkos ir technologinio konkurencingumo stiprinimą“, – kalbėjo V. Čmilytė-Nielsen.\n\nPasak Seimo pirmininkės, galutinis Rusijos vadovo Vladimiro Putino tikslas – ne karas, o Rusijos dominavimas ir pasaulio tvarkos suardymas.\n\n15:45 Ukrainoje 236 vaikai tebėra dingę be žinios\n\nNuo Rusijos invazijos vasario 24 dieną pradžios 236 vaikai vis dar yra laikomi dingę be žinios. 7.343 vaikai, manoma, buvo ištremti į Rusiją, praneša Ukrainos Ombudsmeno biuras.\n\nNuo karo pradžios Ukrainoje žuvo 382 vaikai, dar 740 patyrė sužalojimų, rašo „BBC Russian“.\n\n15:35 Okupuoto Berdiansko centre nugriaudėjo galingas sprogimas\n\nAntradienį galingas sprogimas nugriaudėjo Rusijos okupuoto Berdiansko centre, netoli miesto administracijos būstinės, pranešė Rusijos valstybinė naujienų agentūra „RIA Novosti“.\n\nApie žalą ir sužeistuosius kol kas neskelbiama.\n\nAgentūros žinutėje minima „teroristinė ataka“. Socialiniuose tinkluose plinta informacija, kad sprogo automobilis, tačiau jos patvirtinti kol kas nėra galimybių.\n\nPicture circulating from the center of Berdyansk pic.twitter.com/GAjf6OvmPO— Michael A. Horowitz (@michaelh992) September 6, 2022\n\n15:25 Ukraina areštavo buvusio Rusijos Dūmos deputato turtą šalyje\n\nUkrainos Generalinė prokuratūra savo „Telegram“ paskyroje įsikėlė įrašą, kuriame skelbiama, kad Ukrainoje buvo areštuota milijardus hrvinų vertės siekiančio turto, priklausiusio buvusiam Rusijos Dūmos deputatui.\n\nSkelbiama, kad areštuoti 25 nekilnojamo turto objektai, tarp kurių buvo ir popieriaus bei kartono gamybos įmonėms priklausęs turtas.\n\nProkuratūra neatskleidė asmens tapatybės, tačiau Ukrainos spaudoje spekuliuojama, kad tai galėtų būti Kipro pilietybę turinčiam politikui Vladimirui Krupčiakui priklausęs turtas. Pastarasis valdė Kyjivo popieriaus ir kartono kombinatą.\n\n15:13 Rusija kaltina JAV dėl Europos energijos kainų krizės\n\nRusijos Užsienio reikalų ministerija kaltę dėl Europos energijos išteklių rinkas ištikusios krizės ir gamtinių dujų pasiūlos trūkumo verčia Jungtinėms Valstijoms, nes šios neva verčia Europos šalis imtis „savižudiškos“ energetinio atsiribojimo nuo Rusijos politikos, praneša „Reuters“.\n\nŽurnalistui paklausus dėl tiekimo „Nord Stream“ atnaujinimo galimybių ministerijos atstovė spaudai Marija Zacharova pareiškė, kad JAV seniai siekė nutraukti energijos ryšius tarp Rusijos ir Europos valstybių.\n\n„Klausykit, jūs užduodate klausimus, į kuriuos net vaikai žino atsakymus – kas pradėjo tai, tas turi ir pabaigti“, – sakė M. Zacharova.\n\n14:44 Rusija ir Ukraina surengė dar vieną apsikeitimą karių palaikais\n\nRusijos ir Ukrainos kariuomenės surengė dar vieną apsikeitimą žuvusių karių palaikais.\n\n„Ukraina susigražino dar 25 gynėjų kūnus“, – Laikinai okupuotų teritorijų reintegracijos ministerija skelbia savo „Twitter“ paskyroje.\n\n14:33 Charkivo regione per apšaudymus žuvo 3 žmonės\n\nTrys žmonės žuvo per Rusijos raketų smūgius Charkivo regione praėjusią parą, pranešė regiono gubernatorius Olehas Synehubovas.\n\n„Pramoniniame rajone buvo apgriautas dviaukštis pastatas, taip pat sugriautas šalia buvęs gyvenamasis namas, kuriame buvo apsistojusi 73-ejų moteris. Deja, ji žuvo“, – skelbia gubernatorius savo „Telegram“ paskyroje.\n\nDar du vyriškiai žuvo per Zolochivų kaimelio apšaudymą Charkivo regione.\n\nPer kitą ataką Charkivo centre buvo smogta gyvenamajas namui, jis beveik visiškai sugriautas. pranešė Charkivo meras Igoris Terechovas. „Trys žmonės jau ištraukti iš griūvėsių – dvi moterys ir vyras“, – teigė meras.\n\nThis morning, the russians destroyed a residential building in the center of Kharkiv with a rocket attack. It seems to me that every time such news from Kharkiv attracts less and less attention. I really hope that I'm wrong. pic.twitter.com/HOA3279esm— Iryna Voichuk (@irmachep) September 6, 2022\n\n14:21 TATENA ketina šiandien paviešinti ataskaitą apie saugumo situaciją Zaporižios AE\n\nTATENA antradienį turėtų paskelbti savo ataskaitą apie saugumo situaciją Rusijos pajėgų okupuotoje Zaporižios atominėje elektrinėje, rašo CNN.\n\nTikimasi, kad ataskaitoje bus išsamiai aprašyta agentūros surengta misija į atominės elektrinės teritoriją, kurios metu ją lankė 14-os ekspertų komanda su agentūros vadovu Rafaeliu Grossi.\n\n14:06 Šveicarijos vyriausybė suteiks pagalbos paketą energetikos bendrovei „Axpo“\n\nŠveicarijos vyriausybė sutiko su energetikos bendrovės „Axpo“ prašymu suteikti jai finansinę pagalbą po to, kai ši jos paprašė praėjusią savaitę, rašo naujienų agentūra AFP.\n\n„Axpo“ yra Šveicarijos valdoma elektros tiekimo kompanija, jai bus suteikta 4 mlrd. CHF (4,1 mlrd. USD) kredito linija likvidumui užtikrinti.\n\n„Axpo“ yra naujausia Europos energetikos bendrovė, kuriai bus suteikta valstybės parama, kurios prireikė dėl Rusijos pradėto karo Ukrainoje bei jos vykdomo energijos išteklių šantažo išbrangus energijos ištekliams. Apie tai, kad Vokietijos vyriausybė už 8 mlrd. Eur gelbėja energetikę „Uniper“ VŽ jau rašė.\n\n13:56 Okupacinė valdžia: Ukraina intensyviai apšaudo Nova Kachovką\n\nUkrainos pajėgoms tęsiant puolimą pietinėje Chersono srityje, Rusijos žiniasklaida rašo apie intensyvų Nova Kachovkos miesto prie Dniepro upės bombardavimą.\n\nRusijos primesta Nova Kachovkos administracija antradienį teigė, kad miestas Ukrainos ginkluotųjų pajėgų „vėl apšaudomas raketomis. Tai jau aštuntas pavojaus signalas per dieną“.\n\n„Per naktį buvo paleistos 74 raketos, apšaudymas tęsėsi ir ryte, jos pataikė į kelių infrastruktūrą, hidroelektrinę“, – kalbėjo okupacinės administracijos vadovas Vladimiras Leontjevas, kurį cituoja „RIA Novosti.\n\nKartu jis tikino, kad daugumą raketų atrėmė priešlėktuvinė gynyba.\n\n13:35 Enerhodare – galingas sprogimas\n\nPo 12 val. Enerhodaro mieste, šalia kurios yra Zaporižios AE, nugriaudėjo galingas sprogimas.\n\n„Šiandien 12:20 val. Enerhodaro gyventojai pranešė, kad mieste įvyko galingas sprogimas. Po to Enerhodare vienu metu dingo elektra ir vanduo“, – „Telegram“ kanale rašė okupuoto miesto teisėtas meras Dmytro Orlovas.\n\nDaugiau detalių jis nepateikė, tik pridūrė, kad dabar aiškinasi visas įvykio aplinkybes.\n\n13:22 Tyrimas: Rusijos pajamos iš energijos viršija išlaidas karui\n\nRusijos pajamos iš energijos išteklių pardavimų vis dar viršija išlaidas karui su Ukraina, rodo Suomijos Energetikos ir švaraus oro tyrimų centro (CREA) atliktas tyrimas.\n\nRusijos pajamos iš naftos, dujų ir anglių eksporto per pirmuosius šešis karo mėnesius sudarė apie 158 mlrd. Eur, kai išlaidos karui vertinamos maždaug 100 mlrd. Eur.\n\nES buvo didžiausia Rusijos iškastinio kuro pirkėja, sumokėjusi agresorei 85 mlrd. Eur, Kinija – 35 mlrd. Eur.\n\nPlačiau apie tai rašoma čia.\n\nNEW report out: Russia earned EUR 158 billion in revenue from fossil fuel exports in the first six months of the war (February 24 to August 24). The EU imported 54% of this, worth approximately EUR 85 billion. https://t.co/L9nFEQwl7G pic.twitter.com/5wybR3c4zw— Centre for Research on Energy and Clean Air (@CREACleanAir) September 6, 2022\n\n13:00 Luhansko gubernatorius: Ukrainos kariai šiek tiek pažengė į priekį\n\nLuhansko srities gubernatorius Serhijus Haidajus „Telegram“ kanale parašė, kad Ukrainos pajėgos regione atrėmė Rusijos atakas, šiek tiek pažengė į priekį ir įsitvirtino. Daugiau detalių jis nepateikė.\n\n12:43 R. T. Erdoganas: Europos šalys „pjauna tai, ką pasėjo“\n\nTurkijos prezidentas Recepas Tayyipas Erdoganas pareiškė, kad Europos energetikos krizės priežastis – Rusijai dėl invazijos į Ukrainą įvestos sankcijos. Tokią poziciją propaguoja ir pats Kremlius.\n\nR. T. Erdoganas teigė, kad Europos šalys „pjauna tai, ką pasėjo“, po to, kai įvedė ekonominius apribojimus Rusijai.\n\n„Europos požiūris į V. Putiną, jos sankcijos privedė V. Putiną – noriai ar ne – prie to, kad jis pasakė: „Jei jūs darote taip, aš padarysiu taip“. Jis naudoja visas savo priemones ir ginklus. Gamtinės dujos, deja, yra vienas iš jų“, – kalbėjo R. T. Erdoganas.\n\n12:18 „Gazprom“ vėl kalba apie techninę dujotiekio uždarymo priežastį\n\nTiekimas „Nord Stream 1“ dujotiekiu nebus atnaujintas, kol „Siemens Energy“ nepataisys sugedusios įrangos, „Reuters“ sakė „Gazprom“ generalinio direktoriaus pavaduotojas Vitalijus Markelovas.\n\n„Gazprom“ penktadienį pranešė, kad dujotiekis po priežiūros darbų liks uždarytas, nes iš kompresorinės stoties turbinos nutekėjo variklio alyva.\n\n„Siemens Energy“ teigia, kad variklio alyvos nuotėkis nėra priežastis dujotiekiui uždaryti: „Tokie nutekėjimai paprastai neturi įtakos turbinos darbui ir gali būti užsandarinti vietoje“.\n\nBe to, „Siemens“ pažymi, kad remdamiesi savaitgalį gauta informacija daro išvadą, kad dujotiekis sustabdytas ne dėl techninės priežasties, ir negali suprasti šio „Gazprom“ atstovo komentaro.\n\nPirmadienį Kremlius pareiškė, kad „Nord Stream“ neveiks, kol nebus panaikintos sankcijos Rusijai.\n\n11:33 Rusijos ekonomikos ministerija gerina BVP prognozes\n\nRusijos ekonomikos ministras Maksimas Rešetnikovas pranešė, kad dabar ministerija prognozuoja, jog Rusijos ekonomika šiemet susitrauks 2,9%, kai praėjusį mėnesį prognozuotas 4,2% nuosmukis.\n\nPagal bazinį scenarijų dabar tikimasi, jog 2023 m. Rusijos BVP susitrauks 0,9 %, o rugpjūtį buvo numatomas 2,7% nuosmukis.\n\nEkonomikos ministerija 2024 metams prognozuoja 2,6% augimą – šiuo atveju mažesnį nei rugpjūtį prognozuotas 3,7% augimas.\n\nJ. Rešetnikovas tikino, kad dabar lūkesčiai pagerėjo, nes Rusijos ekonomika ir toliau geriau nei tikėtasi atlaiko Vakarų sankcijų padarinius.\n\n11:00 „Bloomberg“: Rusija neviešai pripažįsta didelę ir ilgalaikę Vakarų sankcijų ekonominę žalą\n\nVakarų sankcijos Rusijai dėl jos invazijos į Ukrainą gali padaryti stiprios žalos Rusijos ekonomikai – gamyba jau smunka pagrindiniuose jos sektoriuose, prasidėjo „protų nutekėjimas“ iš šalies, skelbia naujienų agentūra „Bloomberg“, remdamasi nutekinta Rusijos vyriausybės vidaus ataskaita.\n\nJoje pažymima, kad stiprėjant JAV ir Europos valstybių sankcijų poveikiui, šalyje gali prasidėti gilesnis bei ilgalaikis ekonominis nuosmukis, o tai kelia rimtą pavojų bazinėms ekonomikos šakoms. Plačiau skaitykite čia.\n\n10:41 Charkive per ataką sugriauta dalis daugiabučio\n\nPer rytinius rusų smūgius Charkivo miesto centrinėje dalyje sugriauta dalis daugiabučio namo. Apie tai Charkivo srities karinės administracijos pirmininkas Olehas Sinehubovas pranešė savo „Telegram“ kanale.\n\nJis pažymėjo, kad visos atitinkamos tarnybos dirba vietoje. „Informacija apie nukentėjusiuosius tikslinama. Šiuo metu išvežtų į ligoninę nėra“, – sakė O. Sinehubovas.\n\nTuo metu Charkivo meras Ihoris Terechovas informavo, kad taip pat buvo apgadintas administracinis pastatas.\n\n10:32 Po rusų atakos Kryvyj Rihe dega naftos bazė\n\nPo rusų raketų smūgio Kryvyj Rihui kilo stiprus gaisras naftos bazėje, „Telegram“ kanale pranešė Dniepropetrovsko srities karinės administracijos vadovas Valentinas Rezničenka.\n\n„Raketų ataka prieš Kryvyj Rihą. Stiprus gaisras naftos bazėje. Įvykio vietoje dirba ugniagesiai ir gaisrinis traukinys. Sugriovimų mastai ir informacija apie nukentėjusiuosius tikslinama“, – sakė jis.\n\n10:21 V. Putinas stebėjo bendras pratybas su Kinijos pajėgomis\n\nRusijos prezidentas Vladimiras Putinas antradienį stebėjo didelio masto bendras karines pratybas, dalyvaujant Kinijai ir dar kelioms kitoms Maskvai draugiškoms šalims, vietos naujienų agentūroms pranešė Kremliaus atstovas Dmitrijus Peskovas.\n\nKarinės pratybos „Vostok 2022“, prasidėjo praėjusį ketvirtadienį ir vyks iki rugsėjo 7 dienos keliuose poligonuose Rusijos Tolimuosiuose Rytuose bei vandenyse prie šalies rytinės pakrantės.\n\nMaskvos teigimu, pratybose iš viso sudalyvaus daugiau kaip 50.000 karių ir per 5.000 karinės technikos vienetų, įskaitant 140 orlaivių ir 60 laivų.\n\n09:58 JK: Rusijos operacijas apsunkina ribotos dronų atsargos\n\nAtsižvelgiant į kovinius nuostolius, tikėtina, kad Rusijai sudėtinga išlaikyti pakankamas nepilotuojamų orlaivių atsargas, situaciją dar labiau komplikuoja dėl tarptautinių sankcijų atsiradęs komponentų trūkumas, teigia Jungtinės Karalystės Gynybos ministerija.\n\n„Tikėtina, kad ribotas žvalgybinių bepiločių orlaivių prieinamumas blogina vadų taktinį situacinį informuotumą ir vis labiau apsunkina Rusijos operacijas“, – teigia ministerija.\n\nJi atkreipia dėmesį, kad „Odesa Journal“ rugsėjo 5 d. pranešė apie 27 Rusijos nepilotuojamų orlaivių išskridimus vakariniame Dniepro krante, palyginti su vidutiniškai 50 per dieną rugpjūtį.\n\n09:38 JK ir Vokietija tarsis dėl ilgalaikio finansavimo Ukrainai\n\nJungtinės Karalystės gynybos sekretorius Benas Wallace'as šią savaitę vyks į Vokietiją aptarti ilgalaikio finansavimo Ukrainai, pranešė Gynybos ministerija.\n\nSupport for Ukraine goes beyond the here and now. Defence Secretary @BWallaceMP will head to Germany this week to discuss longer term international funding for Ukraine. pic.twitter.com/toEgCoIeZs— Ministry of Defence (@DefenceHQ) September 6, 2022\n\n09:40 V. Zelenskis: sunaikintas rusų sandėlis su S-300 raketomis\n\nUkrainos prezidentas Volodymyras Zelenskis per naktinį kreipimąsi pranešė, kad jo šalies kariuomenė sunaikino svarbų Rusijos amunicijos sandėlį – jame Maskva laikė raketas S-300 Charkivo miestui apšaudyti.\n\n09:34 O. Arestovyčius: kontrpuolimo veiksmai vykdomi ir rytuose bei pietryčiuose\n\nUkrainos ginkluotosios pajėgos kontrpuolimo veiksmus vykdo ne tik Ukrainos pietuose, bet ir rytuose bei pietryčiuose, „Telegram“ kanale pareiškė Ukrainos prezidento patarėjas Oleksijus Arestovyčius.\n\n„Nuo Ukrainos pietų išlaisvinimo operacijos pradžios mūsų kariuomenė išlaisvino kelias gyvenvietes vakariniame Dniepro krante. Tai subtilūs judesiai žemėlapyje. Tačiau kontrpuolimo veiksmų įvairiuose fronto sektoriuose pradžia iš mūsų pusės byloja apie pasikeitusią bendrą situaciją“, – teigė O. Arestovyčius.\n\nJis sakė, kad Rusijos pajėgos dešiniajame Dniepro krante yra „operatyvinėje apsuptyje“, ir prognozavo, kad po mėnesio jų padėtis bus „labai sunki“.\n\n09:13 Ukraina: nuo karo pradžios rusai neteko 50.000 karių\n\nUkrainiečiai per parą nukovė dar 350 Rusijos karių, o nuo invazijos pradžios iš viso – per 50.000, teigia Ukrainos pajėgų Generalinis štabas.\n\nPer parą taip pat sunaikinti 9 rusų tankai, 25 šarvuočiai, 22 artilerijos sistemos ir kt.\n\n09:02 Nikopolyje per rusų ataką apgadintos kelios dešimtys pastatų\n\nDniepropetrovsko srities gubernatorius Valentynas Rezničenka pranešė, kad šiąnakt Rusijos pajėgos apšaudė Nikopolį, du žmonės paguldyti į ligoninę.\n\nPer apšaudymą buvo apgadinta 20 daugiaaukščių pastatų ir 11 privačių namų, o vienas namas buvo visiškai sugriautas. Daugiau nei 2.000 šeimų liko be elektros.\n\n08:39 Raketomis atakuotas Kryvyj Rihas\n\nRusai raketomis atakavo Kryvyj Riho miestą, antradienio rytą „Telegram“ kanale pranešė Kryvyj Riho karinės administracijos vadovas Oleksandras Vilkulas.\n\n08:30 Ukraina reikalauja humanitarinio koridoriaus iš teritorijų prie Zaporižios AE\n\nUkrainos vicepremjerė Iryna Vereščiuk pareiškė, kad Ukraina reikalauja, tačiau Rusija atsisako suteikti humanitarinį koridorių evakuotis žmonėms, norintiems palikti Zaporižios atominę elektrinę supančias teritorijas.\n\nUkrainos žvalgyba taip pat pranešė, kad pastarosiomis dienomis padaugėjo gyventojų, norinčių išvykti iš Rusijos okupuoto Enerhodaro, šalia kurio yra elektrinė.\n\n08:21 Generalinis štabas: Ukraina atrėmė Rusijos puolimą prie keturių Donecko srities gyvenviečių\n\nUkrainos ginkluotųjų pajėgų Generalinis štabas antradienį ryte pranešė, kad Ukrainos kariuomenė atrėmė Rusijos puolimą prie Soledaro, Zaicevo, Šachta Butivkos ir Spartako vietovių Donecko srityje.\n\nŠtabas taip pat teigia, kad naktį į antradienį Rusijos pajėgos raketomis apšaudė civilinius objektus Bachmuto ir Kostiantynivkos miestuose šioje srityje.\n\nKariuomenės teigimu, Rusija toliau deda pastangas įgauti visišką Donecko regiono kontrolę.\n\n08:02 V. Zelenskis: kontrpuolimas Chersone – ne vienintelis\n\nUkrainos prezidentas Volodymyras Zelenskis, duodamas interviu ABC kanalui, užsiminė, kad Ukrainos pajėgos kontrpuolimą pradėjusios ne viena kryptimi.\n\nŽurnalistui paklausus, kodėl Ukrainos kariuomenė nusprendė pradėti kontrpuolimą Chersono srityje būtent dabar, V. Zelenskis atsakė: „Nesakysiu, kad tai tik kontrpuolimas Chersono regione... Yra kryptis ar kryptys – daugiskaita – ir mes turime judėti į priekį“.\n\nPaprašytas patikslinti, ką reiškia, kad Chersono kontrpuolimas nėra vienintelis, V. Zelenskis sakė, kad „negali aptarti jokių karinių veiksmų detalių“.\n\n„Noriu, kad priešas iš mūsų sulauktų staigmenų“, – pridūrė jis.\n\n07:29 JAV žvalgyba: Rusija perka ginkluotės iš Šiaurės Korėjos\n\nNaujai išslaptintais JAV žvalgybos duomenimis, Rusija iš Šiaurės Korėjos perka milijonus artilerijos sviedinių ir artimojo nuotolio raketų, rašo „The New York Times“.\n\nŠi informacija atskleista praėjus kelioms dienoms po to, kai Rusija gavo pirmąsias Irane pagamintų bepiločių orlaivių siuntas, tačiau kai kurie dronai, pasak amerikiečių pareigūnų, turėjo mechaninių problemų.\n\nJAV vyriausybės pareigūnai teigia, kad Rusijos sprendimas dėl ginklų kreiptis į Iraną, o dabar ir į Šiaurės Korėją, yra ženklas, kad JAV ir Europos įvestos sankcijos ir eksporto kontrolė kenkia Maskvos galimybėms gauti atsargų savo kariuomenei.\n\nMasonas Clarkas, vadovaujantis Rusijos grupei JAV Karo studijų institute, sako, kad „Kremlius turėtų sunerimti, kad apskritai turi ką nors pirkti iš Šiaurės Korėjos“.\n\n07:12 V. Zelenskis ragina L. Truss padėti nutraukti Rusijos agresiją\n\nUkrainos prezidentas Volodymyras Zelenskis pirmadienį pareiškė besitikįs, kad naujoji Jungtinės Karalystės valdančiųjų konservatorių lyderė Liz Truss padės Kyjivui „sutrukdyti“ Rusijai tęsti karinę agresiją.\n\nSavo kasdienėje kalboje Ukrainos prezidentas sakė, kad „nekantriai laukia bendradarbiavimo su L. Truss pradžios“.\n\n„Tikiu, kad kartu galėsime padaryti daugiau, kad apsaugotume savo tautas ir sutrukdytume visoms Rusijos niokojančioms pastangoms“, – pridūrė V. Zelenskis.\n\n„Mes, ukrainiečiai, ją gerai pažįstame: ji visuomet buvo šviesiojoje Europos politikos pusėje“, – kalbėjo Ukrainos prezidentas ir pabrėžė, kad „svarbiausia yra išsaugoti mūsų vienybę“.\n\n07:01 J. Bidenas nepritaria Rusijos paskelbimui terorizmą remiančia valstybe\n\nJAV prezidentas Joe Bidenas pirmadienį pareiškė, kad Rusija neturėtų būti įtraukta į valstybių terorizmo rėmėjų sąrašą, ko reikalauja Ukraina dėl Rusijos vykdomos invazijos, o Maskva perspėjo, kad tai nutrauktų JAV ir Rusijos santykius.\n\nPaklaustas, ar Rusija turėtų būti paskelbta terorizmo rėmėja, J. Bidenas Baltuosiuose rūmuose žurnalistams atsakė: „Ne“, rašo „Reuters“.\n\nKai kurie JAV įstatymų leidėjai taip pat spaudžia J. Bidneo administraciją paskelbti Rusiją tokia valstybe.\n\n06:51 Naktį rusai apšaudė Charkivą\n\nRusijos pajėgos apšaudė Charkivą, žuvo viena moteris, naktį „Telegram“ kanale pranešė miesto meras Ihoris Terechovas. Jo teigimu, viena rusų raketa pataikė į gyvenamąjį namą, kita praskriejo pro gyvenamąjį namą, bet nuo atlėkusių jos skeveldrų namas užsidegė.\n\n06:49 Sumų srityje apšaudytos penkios bendruomenės\n\nRusijos pajėgos pirmadienį apšaudė penkias bendruomenes Sumų srityje, „Telegram“ platformoje informavo šios srities vadovas Dmytro Žyvickis. Jo teigimu, iš viso vakar čia užfiksuotos 39 artilerijos ir minosvaidžių atakos.\n\n„Scanpix“ nuotr.",
    "Iš pareigų atleistas Rusijos karo generolas, ukrainiečiai atrėmė Rusijos atakas aštuonių gyvenviečių teritorijose": "Penktadienio įvykių juostą galima rasti čia.\n\n[infogram id=\"758adcff-7d75-4e05-bd54-0d49d17cbcbc\" prefix=\"jGC\" format=\"interactive\" title=\"2022-09-22 Numanoma Ukrainos teritorijos kontrolė isw\"]\n\n20:18 Rusijos armijos nuostoliai: 4 lėktuvai, 4 kontrolės punktai, 4 amunicijos sandėliai\n\nUkrainos gynybos pajėgos rugsėjo 24 d. sunaikino keturis orlaivius, smogė keturiems kontrolės punktams ir daugiau kaip 20 rusų okupantų gynybos ir technikos koncentracijos vietų, pranešė Ukrainos ginkluotųjų pajėgų generalinis štabas.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\n„Gynybos pajėgų aviacija, remdama antžeminių grupių veiksmus, atliko 19 smūgių. Patvirtinta, kad buvo smogta 14 priešo gyvosios jėgos ir karinės technikos koncentracijos rajonų ir penkioms priešlėktuvinių raketų sistemų pozicijoms“, rašoma pranešime.\n\nBe to, priešlėktuvinės gynybos daliniai sunaikino keturis orlaivius (Su-25, du Su-30 ir vieną Su-34), penkis bepiločius lėktuvus ir okupantų sparnuotąją raketą.\n\n19:36 Gynybos pajėgų daliniai atrėmė Rusijos atakas aštuonių gyvenviečių teritorijose\n\nUkrainos gynybos pajėgų daliniai šiandien atrėmė rusų okupantų išpuolius aštuonių gyvenviečių teritorijose, vakare paskelbtame biuletenyje pranešė Ukrainos ginkluotųjų pajėgų generalinis štabas.\n\n„Rugsėjo 24 d. gynybos pajėgų daliniai atrėmė okupacinių pajėgų atakas Petropavlovkos, Viumkos, Bachmutsko, Zajcevo, Opytnės, Odradivkos, Nevelsko ir Novomichailovkos gyvenvietėse\", – rašoma pranešime.\n\nOkupantai surengė penkis raketų ir 12 aviacijos smūgių bei paleido daugiau nei devynias raketas į karinius ir civilinius objektus, pažeisdami tarptautinės humanitarinės teisės normas ir karo įstatymus bei papročius, skelbia „unian.net“.\n\nPažymima, kad nuo priešo ugnies nukentėjo daugiau kaip 20 gyvenviečių – tarp jų Bachmutas, Mykolajivka, Kalynivka, Mykolajivas, Suchoj Prud, Južnoje ir Maljė Ščerbaki.\n\nTuo pat metu Voluinės ir Polesės kryptyse situacija nedaug pasikeitė.\n\nKitomis kryptimis priešas šaudė iš tankų, minosvaidžių ir artilerijos.\n\n16:30 Rusijoje – mitingai prieš mobilizaciją ir kilometrinės eilės pasienyje bėgančiųjų nuo jos\n\n„Užsienio agentu“ Rusijoje pripažinto projekto „OVD-Info“ duomenimis, šeštadienio naktį įvairiuose Rusijos miestuose vykusiuose mitinguose prieš šią savaitę Putino paskelbtą „dalinę mobilizaciją“ sulaikyti 98 žmonės, daugiausiai – Novosibirske.\n\nPasak BBC, Buriatijos kaimuose šaukimai įteikiami vyrams nuo 18 iki 72 metų.\n\nDaugelis rusų, siekdami išvengti mobilizacijos, toliau palieka šalį, o Sakartvelo ir Rusijos pasienyje nusidriekė maždaug 10 km ilgio automobilių eilė, galimybės kirsti sieną žmonės laukia daugiau nei 20 valandų. Bėgančiųjų srautas išaugo ir Rusijos bei Suomijos pasienyje. Suomijos valdžios institucijos pranešė, kad nuo praėjusios savaitės į šalį atvykstančių rusų skaičius išaugo daugiau nei dvigubai.\n\n15:00 Iš pareigų atleistas Rusijos gynybos ministro pavaduotojas D. Bulgakovas\n\nArmijos generolas Dmitrijus Bulgakovas buvo atsakingas už kariuomenės logistinį aprūpinimą.\n\nPasak BBC, oficialiai aiškinama, kad D. Bulgakovas perkeltas į kitą darbą. Vietoj jo į šias pareigas paskirtas generolas pulkininkas Michailas Mizincevas, vadovavęs Mariupolio šturmui. Vakarų žiniasklaida generolą praminė „Mariupolio skerdiku“. Anksčiau M. Mizincevas vadovavo Rusijos nacionaliniam gynybos valdymo centrui.\n\nRemiantis pranešimais įvairiuose kanaluose, nuo karo su Ukraina pradžios Rusijos kariuomenė susiduria su rimtais sunkumais dėl daugelio sistemų trūkumo: trūksta ryšio, žvalgybos, taikinių nustatymo, tiksliųjų ginklų ir bepiločių orlaivių.\n\n14:20 Europos Vadovų Tarybos pirmininkas: Europa turi priimti iš šalies bėgančius rusus\n\nCharles'is Michelis, Europos Vadovų Tarybos pirmininkas, JT Generalinėje Asamblėjoje Niujorke pareiškė, kad Europa turi priimti Rusijos piliečius, bandančius pabėgti iš šalies, prezidentui Putinui joje paskelbus mobilizaciją.\n\nInterviu „Politico“ Ch. Michelis sakė, kad ES „turėtų būti atvira tiems, kurie nenori būti Kremliaus įrankiais“. Anot pareigūno, Rusija aplink konfliktą sukūrė „melo tinklą“.\n\n„Tai hibridinis karas. Jame ginklų galia derinama su apgaulės nuodais“, – sakė Ch. Michelis. Jis pabrėžė, kad dabartinė JT Saugumo Taryba nėra nei įtrauki, nei reprezentatyvi, ir paragino reformuoti šią organizaciją.\n\n„Veto teisė turėtų būti išimtis, tačiau ji tampa taisykle, – sakė jis. – Kai nuolatinė Saugumo Tarybos narė pradeda neišprovokuotą ir nepagrįstą karą, kurį JT Generalinė Asamblėja smerkia, jos narystė Saugumo Taryboje turėtų būti automatiškai sustabdyta\", - pridūrė J. Michelis.\n\n13:10 J. Borrellis: į Putino branduolinius grasinimus reikia žiūrėti rimtai\n\nJosepas Borrellis, ES užsienio politikos vyriausiasis įgaliotinis, sako, jog Rusijos prezidento Vladimiro Putino mobilizacijos kalboje išsakytų grasinimų nereikėtų nuvertinti“.\n\n„Žinoma, tai pavojingas momentas, nes Rusijos kariuomenė įvaryta į kampą, o Putino atsakas – grasinimas branduoliniu ginklu – yra labai blogas ženklas“, – BBC sakė J. Borrellis. Jis pabrėžė, kad su Rusija turi būti pasiektas diplomatinis susitarimas dėl karo pabaigos, su sąlyga – jei bus gerbiamas Ukrainos suverenitetas ir teritorinis vientisumas.\n\n„Priešingu atveju, prasidės naujas karas“, – sakė J. Borrelis.\n\n11:10 Putinas neleido Rusijos kariuomenei pasitraukti iš Chersono.\n\nPastarosiomis savaitėmis Putinas įsitraukė į strateginį karo Ukrainoje planavimą, teigia „New York Times“ remdamasis JAV pareigūnais. Pasak laikraščio, Rusijos prezidentas atmetė kariškių prašymą trauktis iš Chersono.\n\nPasitraukimas būtų leidęs Rusijos kariuomenei organizuotai pasitraukti per Dnieprą, išsaugant techniką ir personalą, rašoma dokumente. Tačiau tai būtų buvęs dar vienas žeminantis viešas pralaimėjimo kare pripažinimas, Ukrainai atnešęs antrą didelę pergalę per mėnesį.\n\nŠaltiniai teigia, kad šis Putino nepritarimas sukėlė įtampą Rusijos kariuomenėje – esą jis lėmė žemą Rusijos karių, kurie yra iš esmės atkirsti nuo aprūpinimo linijų, moralę. Jie mano, kad Ukrainos puolimo atveju jie gali atsidurti itin keblioje padėtyje.\n\n10:38 Britų žvalgyba: smūgiai užtvankoms nepadės Rusijai pasiekti karinės sėkmės\n\nŠiandienos Didžiosios Britanijos gynybos ministerijos pranešime daugiausia dėmesio skiriama neseniai Rusijos įvykdytiems išpuoliams prieš užtvankas, blokuojančias upes centrinėje ir rytinėje Ukrainoje. Vietos valdžios institucijos nerimauja, kad pažeidus hidrotechninius statinius netoliese esančioms gyvenvietėms iškiltų potvynių grėsmė. Tačiau, pasak Didžiosios Britanijos gynybos ministerijos, Rusija vargu ar pasieks karinės sėkmės sunaikindama užtvankas.\n\nBritų žvalgybos ataskaitoje teigiama, kad rugsėjo 21 ir 22 d. Rusijos kariai smogė į Pečenežo užtvankos užtvanką prie Šiaurės Donecko upės, naudodami trumpojo nuotolio balistines raketas ar kitus panašius ginklus. Rugsėjo 15 d. Rusija raketomis smogė Karačunovo užtvankai prie Inguleco upės netoli Kryvyj Riho. JK gynybos ministerijos ekspertai teigia, kad šie išpuoliai neturėtų rimtai trukdyti Ukrainos karių judėjimui, nes pažeistos užtvankos yra pakankamai toli nuo karo veiksmų zonų.\n\n10:13 Charkivo srityje ekshumuoti 447 kūnai\n\nUkrainos rytinės Charkivo srities valdžia penktadienį pranešė, kad 447 kūnai buvo ekshumuoti iš masinės kapavietės netoli rytinio Iziumo miesto, šį mėnesį atkovoto iš Rusijos pajėgų. 30 iš jų buvo su kankinimo požymiais.\n\n„Iziume baigta visų kūnų ekshumacija masinio laidojimo vietoje“, – socialiniuose tinkluose pranešė Charkivo srities prokurorai. Pažymima, kad tarp jų buvo 425 civilių, įskaitant penkis vaikus, ir 22 Ukrainos kariškių kūnai. Charkivo srities gubernatorius Olehas Synjehubovas anksčiau penktadienį pranešė, kad ekshumuoti 436 kūnai.\n\n„Dauguma jų turi smurtinės mirties požymių, o 30 – kankinimo požymių. Yra kūnų su virve ant kaklo, surištomis rankomis, sulaužytomis galūnėmis ir su šautinėmis žaizdomis. Keliems vyrams buvo amputuoti lytiniai organai. Visa tai liudija, kad okupantai žiauriai kankino Iziumo gyventojus“, – socialiniuose tinkluose paskelbė jis.\n\n10:00 Ukraina tikslina Rusijos armijos nuostolius\n\nPer pastarąją parą Ukrainos kariai likvidavo dar 240 okupantų, pranešė Ukrainos ginkluotųjų pajėgų generalinis štabas. Preliminariai skaičiuojama, kad nuo vasario 24 d. iki rugsėjo 24 d. Ukrainoje žuvo apie 56.300 žmonių (+240 per dieną).\n\nPer šį laikotarpį buvo sunaikinta 2,262 (+8) rusų tankai, 4.807 (+11) šarvuotos kovos mašinos, 1.361 (+6) artilerijos sistema ir 327 (+1) daugkartiniai raketų paleidimo įrenginiai.\n\nBe to, sunaikinta 170 oro gynybos priemonių, 255 (+1) orlaiviai, 220 (+1) sraigtasparnių, 956 (+6) operatyvinio lygio bepiločiai orlaiviai ir 240 sparnuotųjų raketų.\n\nUkrainos kariai sunaikino 15 priešo laivų ir (arba) valčių, 3.681 (+22) transporto priemonę ir tanklaivius bei 126 specialiąsias transporto priemones.\n\n„Didžiausių nuostolių priešas patyrė Kramatorsko ir Donecko kryptimis. Duomenys tikrinami“, – skelbia Generalinis štabas.\n\n09:30 Rusai naktį apšaudė miestus, yra aukų\n\nPer naktį Rusijos okupantams apšaudant Zaporižę buvo sužeisti devyni žmonės, vienas paguldytas į ligoninę, viena moteris mirė, savo „Telegram“ kanale pranešė miesto tarybos sekretorius Anatolijus Kurtevas. Gaisras, kilęs dėl naktinio apšaudymo viename iš miesto daugiabučių, buvo užgesintas, nukentėjo ir daugiau pastatų.\n\nAuštant rusų okupantai smogė ir dviem Dniepropetrovsko srities miestams – Marhanecui ir Červonohrihorivskui, pranešė Dniepropetrovsko OVA vadovas. Anot jo, Marganece buvo sužeisti du žmonės, abu jie yra ligoninėje.\n\n08:50 Joe Bidenas Maskvai žada naujų sankcijų\n\nKyjivo sąjungininkės Vakaruose pseudoreferendumus rytinėse Donecko ir Luhansko srityse bei pietiniuose Chersono ir Zaporižios regionuose laiko fiktyviais ir žada skelbti Maskvai naujų sankcijų.\n\nJAV prezidentas Joe Bidenaspenktadienį perspėjo Rusiją, kad jei Maskva pasinaudos „fiktyviais“ referendumais“ siekdama aneksuoti didesnę Ukrainos dalį, ji „greitai ir skaudžiai“ nukentės.\n\n„Rusijos rengiami referendumai yra fiktyvūs – tai melagingas pretekstas bandyti jėga aneksuoti dalį Ukrainos, šiurkščiai pažeidžiant tarptautinę teisę“, – sakė J. Bidenas.\n\n„Kartu su savo sąjungininkais ir partneriais sieksime, kad Rusijai būtų paskelbta papildomų greitų ir griežtų ekonominių sankcijų“, – pridūrė JAV lyderis.\n\n08:20 „Referendumo“ balsus renka gatvėse\n\nPasak BBC, ukrainiečiai praneša, kad ginkluoti kariai okupuotose šalies dalyse „vaikšto nuo durų iki durų“ ir renka „referendumo“ dėl prisijungimo prie Rusijos balsus.\n\n„Jūs turite atsakyti žodžiu, o kareivis pažymi atsakymą lape ir pasilieka jį sau“, – BBC pasakojo moteris iš Enerhodaro, miesto Zaporižės srityje.\n\nPietinėje Chersono dalyje rusų kareiviai gyventojų balsus renka stovėdami su balsadėžėmis tiesiog gatvėje. Rusijos valstybinė žiniasklaida teigia, kad „balsavimas nuo durų iki durų vykdomas dėl saugumo“.\n\n„Balsavimas asmeniškai truks iki rugsėjo 27 d., kitomis dienomis balsavimas bus organizuojamas bendruomenėse ir „nuo durų iki durų“, skelbia Rusijos naujienų agentūra TASS.\n\n08:00 Ukrainiečiai smogė daugiau kaip 20-iai teritorijų, kuriose sutelkta rusų technika ir armija\n\nRugsėjo 24 d., šeštadienį, Ukrainos raketinės pajėgos ir artilerija smogė keturiems priešo amunicijos sandėliams ir šešiems kontrolės punktams, teigiama Ukrainos ginkluotųjų pajėgų generalinio štabo pranešime.\n\nŠtabo duomenimis, ukrainiečiai smogė ir trims rusų priešlėktuvinės gynybos pozicijoms ir daugiau kaip 20-čiai vietų, kuriose buvo sutelkta priešo karių ir technikos. Teigiama, jog per 24 val. Ukrainos ginkluotųjų pajėgų priešlėktuvinės gynybos daliniai sunaikino vieną priešo orlaivį, vieną sraigtasparnį ir aštuonis dronus.\n\n07:40 Rusai numetė konteinerius su nuodais\n\nRusijos okupantai iš bepiločio orlaivio ant Ukrainos karinių pozicijų numetė konteinerius su nuodingomis medžiagomis, teigiama Operacinės vadovybės „Jug“ puslapio feisbuko žinutėje apie esamą operatyvinę padėtį Ukrainos pietuose.\n\n„Naudojant bepilotę skraidyklę ant mūsų kovinių pozicijų buvo numesti konteineriai su nuodingomis medžiagomis, tikriausiai K-51 chloropikrino granatomis. Medikų pastangomis, nukentėjusiųjų ar kritinės būklės asmenų nebuvo“, – teigiama įraše.\n\nAP / „Scanpix“ nuotr.",
    "Iziumo masinėje kapavietėje rasta daugiau kaip 440 kūnų": "JT vadovas po pokalbio su V.Putinu: taikos tikimybė „minimali“\n\nJungtinių Tautų vadovas trečiadienį po pokalbio telefonu su Rusijos prezidentu Vladimiru Putinu apgailestavo, kad taikos Ukrainoje perspektyvos šiuo metu yra „minimalios“.\n\nGeneralinis sekretorius Antonio Guterresas sakė, kad jis ir V.Putinas aptarė pastangas įveikti „kliūtis“, susijusias su Rusijos maisto produktų ir trąšų eksportu, tačiau perspėjo, jog būtų „naivu“ manyti, kad padaryta pakankama pažanga siekiant greitai užbaigti Rusijos vasario pabaigoje pradėtą karą Ukrainoje.\n\n„Jaučiu, kad iki taikos mums dar toli. Meluočiau, jei sakyčiau, kad ji galima artimiausiu metu“, – spaudos konferencijoje sakė A.Guterresas.\n\n„Neturiu jokių iliuzijų; šiuo metu taikos susitarimo tikimybė yra minimali“, – sakė jis ir pažymėjo, kad „nematyti“ net ugnies nutraukimo.\n\nNors jo karo vertinimai buvo niūrūs, A.Guterresas pabrėžė palaikantis ryšius su abiem šalimis ir išreiškė viltį, kad „vieną dieną bus galima pereiti prie aukštesnio lygio diskusijų“.\n\nTuo tarpu tęsiamos derybos dėl Rusijos eksporto.\n\nA.Guterresas sakė, kad anksčiau trečiadienį kalbėjosi su V.Putinu ir kad jie aptarė eksporto iniciatyvą, „jos pratęsimą bei galimą išplėtimą“.\n\nLiepos mėnesį tarpininkaujant Jungtinėms Tautoms ir Turkijai buvo sudarytas dviejų dalių susitarimas, numatantis tiek dėl karo sustabdytą Ukrainos grūdų eksportą, tiek Rusijos maisto produktų ir trąšų eksportą. Susitarimo terminas – 120 dienų.\n\nNors iš Ukrainos leista išvežti apie tris milijonus tonų grūdų, Rusija teigia, kad jos maisto produktų ir trąšų eksportui toliau kenkia Vakarų sankcijos dėl jos karinių veiksmų.\n\n„Iš Rusijos eksportuojama šiek tiek maisto produktų ir trąšų, tačiau daug mažiau, nei pageidautina ir reikia“, – sakė A.Guterresas ir pridūrė, kad svarstoma galimybė eksportuoti rusišką amoniaką per Juodąją jūrą.\n\nAmoniako – svarbios trąšų sudedamosios dalies – gamybai reikalingi iš oro paimamas azotas ir iš gamtinių dujų gaunamas vandenilis.\n\nKeletas Europos trąšų gamintojų sustabdė amoniako gamybą dėl sparčiai kylančių dujų kainų.\n\nA.Guterresas įspėjo, kad trąšų krizė pasiekė „dramatišką“ lygį, ir pakartojo savo nuogąstavimus, kad kitais metais pasaulyje gali trūkti maisto.\n\nJis taip pat sakė, kad su V.Putinu kalbėjosi apie karo belaisvius ir Ukrainos Zaporižios atominės elektrinės būklę.",
    "Rusai bėga iš okupuoto Melitopolio: vagia civilių automobilius, kad išgabentų pavogtus daiktus": "Popiežius Kazachstane ragina nutraukti „beprotišką ir tragišką“ karą Ukrainoje\n\nPopiežius Pranciškus antradienį pradėdamas trijų dienų vizitą Kazachstane ragino siekti taikos ir nutraukti „beprotišką ir tragišką karą“ Ukrainoje.\n\nPopiežius, kuris dėl kelių skausmo turi naudotis neįgaliojo vežimėliu ir yra pripažinęs, kad jam reikia sulėtinti tempą arba net pagalvoti apie pasitraukimą, į Kazachstaną atvyko dalyvauti Septintajame pasaulinių ir tradicinių religijų lyderių kongrese.\n\nTuo pačiu metu vizitą į Kazachstaną rengia ir Kinijos prezidentas Xi Jinpingas, todėl spėliojama dėl jų istorinio susitikimo galimybės. Tai pirma Kinijos lyderio kelionė į užsienį nuo koronaviruso pandemijos pradžios.\n\n123RF.com nuotr./Popiežius Pranciškus\n\n„Atvykau kalbėti daugybės žmonių, kurie prašo taikos, balsu“, – sakė Pranciškus, Kazachstane kreipdamasis į diplomatus ir pilietinės visuomenės narius.\n\n„Reikia vengti varžybų eskalavimo ir priešiškų blokų stiprinimo“, – kalbėjo pontifikas.\n\n„Reikia sukurti naują „Helsinkio dvasią“, – sakė jis, turėdamas galvoje 1975 metų susitarimus, padėjusius užbaigti Šaltąjį karą.\n\nPrezidentas Kassymas-Jomartas Tokayevas sakė, kad „didelė garbė“ priimti 85 metų Pranciškų Nur Sultane per jo 38-ąją užsienio kelionę nuo išrinkimo popiežiumi 2013 metais.\n\nIš pradžių Pasaulinių ir tradicinių religijų vadovų kongrese buvo laukiamas ir Rusijos stačiatikių dvasinis lyderis Kirilas, artimas prezidento Vladimiro Putino sąjungininkas. Tačiau Maskvos patriarchas vėliau nusprendė nedalyvauti rugsėjo 14–15 dienomis vyksiančiame renginyje – taigi, žlugo viltys, kad Pranciškus su juo galėtų aptarti karą Ukrainoje.\n\nPopiežius ragina siekti taikos ir pasmerkė „žiaurų ir beprasmį karą“, o Kirilas savo ruožtu gina V.Putino inicijuotą „karinę operaciją“ bei kovą prieš Rusijos „išorinius ir vidinius priešus“.\n\nIš viso apie 100 delegacijų iš 50 šalių ketina dalyvauti religinių lyderių susitikime Kazachstane, kuris nepriklausomybę įgijo 1991 metais subyrėjus Sovietų Sąjungai.\n\n„Dialogas, suartėjimas, taikos tarp skirtingų religinių ir kultūrinių pasaulių paieškos yra šios kelionės ramstis“, – pirmadienį apie pontifiko naujausią vizitą kalbėjo Vatikano atstovas Matteo Bruni.",
    "„Siekiama sunaikinti ukrainiečių tautą“, – iš Ukrainos į Rusiją išvežta mažiausiai 230 tūkst. vaikų": "Nebekyla abejonių, kad tikrasis Rusijos karo tikslas yra ne vadinamoji „demilitarizacija“, NATO grėsmė ir panašiai, o noras sunaikinti ukrainietišką tapatybę, rusifikuoti ukrainiečių vaikus, kad jais būtų galima manipuliuoti, Rusijai siekiant savų interesų.\n\nŠi publikacija yra LRT.lt portalo partnerio „New Eastern Europe“ originalus kūrinys.\n\nNuo pat pradžių plataus masto Rusijos invaziją į Ukrainą lydėjo gerai žinomi Rusijos naratyvai apie „denacifikaciją“ ir „demilitarizaciją“. Tačiau iš tiesų kare prieš Ukrainą Rusija kelia visiškai kitokius, kur kas rimtesnius tikslus.\n\n„Mes visi puikiai žinome, kokie iš tikrųjų yra Rusijos tikslai. Daugiau nei metus ji grasino pradėti karą, jei Ukraina įstos į NATO. Tačiau Ukraina netapo NATO nare, o Rusijos plataus masto karas prieš mūsų šalį vyksta jau septintą mėnesį – po aštuonerių metų karo Donbase. Tad kodėl visi dešimtmečius tikėjo, kad būtent NATO savo veiksmais gali išprovokuoti Rusiją imtis veiksmų?“ – klausė Ukrainos prezidentas Volodymyras Zelenskis.\n\nNorėdami suprasti tikruosius Rusijos tikslus, turėtume paanalizuoti statistinius duomenis. Iš viso Rusijos kariuomenė daugiau nei 22 tūkst. kartų smūgiavo į civilinius objektus ir tik apie 300 kartų į karinius objektus. Galima teigti, kad iš tiesų vyksta civilinės infrastruktūros naikinimas ir teroras prieš gyventojus.\n\nDeja, labiausiai kenčia Ukrainos vaikai. Vaikai yra priversti mėnesius gyventi slėptuvėse, palikti namus, kai kurie netenka tėvų, yra sunkiai sužalojami, susiduria su Rusijos kariuomenės smurtu ir žiaurumu arba netenka gyvybės. Iki Rugsėjo 7 d. dėl Rusijos kariuomenės veiksmų buvo sužeisti 1125 vaikai, iš jų 383 žuvo, o 742 patyrė įvairaus sunkumo sužalojimus.\n\nRusijos karas prieš Ukrainą / AP nuotr.\n\nUkrainos duomenimis, Rusija deportavo daugiau nei 200 tūkst. vaikų, tai yra beveik 6 procentai visų Ukrainos vaikų, o Rusijos duomenimis, šis skaičius siekia net 350 tūkst. Šiuo metu nustatyta 7297 deportuotų vaikų tapatybė, 53 vaikai jau grąžinti į namus, o 230 vaikų laikomi dingusiais Ukrainoje.\n\n„Mažiausiai 230 tūkst. ukrainiečių vaikų pagrobimas kartu su 1,4 milijono ukrainiečių, priverstinai deportuotų į Rusiją, yra nusikaltimas, kuriuo siekiama sunaikinti ukrainiečių tautą, atimant iš jos jaunesnes kartas, – tai yra moderni kolonializmo apraiška“, – sako nuolatinis Ukrainos atstovas prie Jungtinių Tautų Serhijus Dvornykas.\n\nTiesą sakant, statistika šokiruoja. Štai kokia ta vadinamoji Rusijos „demilitarizacija“.\n\nRusija pirmiausia paverčia ukrainiečius vaikus našlaičiais, nužudydama jų tėvus, išskiria šeimas trėmimų metu, atima iš jų pagrindines teises, o tada apgyvendina šeimose su svetimais žmonėmis svetimoje žemėje.\n\nĮdomu tai, kad Rusijos Federacija ruošia teisės aktų pakeitimus, kurie leis supaprastinta tvarka įvaikinti vaikus iš Ukrainos. Gegužės pabaigoje Rusija supaprastino pilietybės įgijimo tvarką okupuotose teritorijose gyvenantiems vaikams ir tokiu būdu sudarė galimybę rusams juos įsivaikinti. Pasak Rusijos valdžios atstovų, ukrainiečiai vaikai pirmuosius Rusijos Federacijos pasus gavo jau liepą.\n\nUkrainiečiai vaikai / AP nuotr.\n\n„Savo dekretu Vladimiras Putinas įteisino vaikų grobimą iš Ukrainos teritorijos“, – sakoma Ukrainos užsienio reikalų ministerijos pranešime.\n\nNorėdama paskatinti rusus įsivaikinti nelegaliai iš Ukrainos išvežtus vaikus, valstybė jiems siūlo „vienkartinę vaiko priežiūros ir valstybės pagalbos išmoką“. Rusija žada savo piliečiams kasmet mokėti po 20 000 rublių (apie 335 eurų) už kiekvieną įvaikintą vaiką iš Ukrainos ir daugiau nei 150 000 (apie 2500 eurų) už vaiką su negalia, vyresnį nei septynerių metų vaiką arba kelis tos pačios šeimos vaikus.\n\nRemiantis Krasnodaro krašto Šeimos ir vaiko departamento interneto svetainėje pateikta informacija, vien Krasnodaro krašte buvo galima įvaikinti daugiau nei 1000 ukrainiečių vaikų, neteisėtai išvežtų iš rusų okupuoto Mariupolio. Pranešama, kad šie vaikai nuo šiol gyvens Tiumenėje, Irkutske, Kemerove ir Altajaus srityje. Be to, daugiau nei 300 ukrainiečių vaikų šiuo metu laukia eilėje, kad būtų įvaikinti. Taip pat vienoje iš Rostovo srities stovyklų šiuo metu yra 540 našlaičių iš Donecko srities, tarp jų vaikai iš Mariupolio ir Volnovachos – Rusijos visiškai sunaikintų miestų.\n\nNeteisėtas įvaikinimas nėra nauja praktika Rusijoje. 2014 metais buvo įgyvendintas projektas „Vilties traukinys“. Traukiniai su suaugusiaisiais, kurie buvo pasirengę tapti „įvaikintojais“, vyko į įvairius Rusijos Federacijos regionus ir į okupuotas Ukrainos teritorijas, pirmiausia į aneksuotą Krymą.\n\nRusijos aneksuotas Krymas / AP nuotr.\n\nTvirtos pasaulėžiūros dar nesusiformavę vaikai tampa lengvu manipuliacijų taikiniu, yra „perauklėjami“ ir naudojami propagandos tikslais. Kadangi šie vaikai neturi pasirinkimo laisvės, jų padėtis tampa tikra tragedija. Verta paminėti, kad vienas iš genocido požymių yra priverstinis vaikų perkėlimas iš vienos žmonių grupės į kitą. Tai pabrėžiama 1948 m. Konvencijoje dėl kelio užkirtimo genocido nusikaltimui ir baudimo už jį. Masiškai deportuodama vaikus Rusija bando sunaikinti ukrainietišką tapatybę, pažeisdama visas tarptautinės teisės normas.\n\nRusijos strategija šiuo atžvilgiu gali būti vertinama trijų etapų kontekste. Pirma – teritorijos užėmimas, antra – visiškas universitetų, kolegijų, vaikų darželių ir kitų socialinės rūpybos įstaigų perorganizavimas pagal rusišką sistemą ir trečia – teisinės jurisdikcijos perdavimas.\n\nŠvietimas, kartu su religija ir žiniasklaida, yra vienas iš paveikiausių Rusijos propagandos komponentų. Vaikai nuo mažens mokomi aklai garbinti prezidento kultą ir tikėti, kad jų šalis yra pranašesnė už visas kitas. Tokiu būdu vaikų darželiai, mokyklos, universitetai ir neformalios jaunimo asociacijos papildo plačią Rusijos Federacijos propagandos sistemą.\n\nJau daug metų Rusijos mokyklose dėstoma iškreipta pasaulio istorija, ugdomas „ideologiškai teisingas“ jaunimas, kuris, kaip tikimasi, tęs šalies raidos kursą. Propaganda švietimo įstaigose dar labiau sustiprėjo, Rusijai pradėjus plataus masto karą Ukrainoje.\n\nMaskva bando visiškai rusifikuoti švietimą okupuotuose miestuose, įveda savo standartus, naikina ukrainietiškas knygas, kultūros paminklus ir pan. Tačiau čia nėra nieko stebėtino – kaip teigė Rusijos propagandistų idealas ir artimiausias Hitlerio bendražygis Josephas Goebbelsas, „jaunimo niekam negalima atiduoti“.\n\nUkrainiečiai vaikai / AP nuotr.\n\nPavyzdžiui, vadinamosios Donecko Liaudies Respublikos bendrojo vidurinio ugdymo programoje teigiama, jog švietimas turėtų siekti, kad „mokiniai jaustųsi įsitraukę į Rusijos ir DLR gyvenimą, būtų pasirengę tarnauti tėvynei ir ją ginti“. Šiame kontekste rusų kalba apibrėžiama kaip „pilietinės tapatybės pagrindas ir pagrindinis tautinio apsisprendimo veiksnys“. Taip pat būtina mokinius „ugdyti patriotizmo, pagarbos daugianacionalinei Rusijos valstybei dvasia“. Nenuostabu, kad pasitelkę tokį imperinių ideologinių štampų arsenalą, rusai pirmiausia užvaldo okupuotose teritorijose gyvenančių vaikų protus.\n\nŠiuo metu vien pietuose daugiau nei 885 mokyklos yra atsidūrusios okupuotose zonose. „Adaptuojant“ tokias mokyklas prie rusiškų programų, jose dėstomi tik trys dalykai: rusų kalba ir literatūra, Rusijos istorija ir matematika.\n\nDonbasą kuruojantis Kremliaus atstovas Sergejus Kirijenka sakė, kad okupuotose Donecko ir Luhansko sričių teritorijose moksleiviai mokysis su karine palyda. Jis pažymėjo, kad Vladimiras Putinas asmeniškai nurodė užtikrinti ginkluotą apsaugą vadinamųjų „liaudies respublikų“ mokyklose.\n\nBe to, rusai mokyklą apibrėžia kaip režimo objektą. Tėvai praktiškai neįleidžiami į ugdymo įstaigas, prieš įeinant į klasę iš vaikų surenkami telefonai ir kiti išmanieji įrenginiai, kurie grąžinami pasibaigus pamokoms. Tai rodo, kad jie siekia pasinaudoti vaikais kaip gyvuoju skydu, o ne suteikti jiems žinių.\n\nMariupolis. Rusijos karas prieš Ukrainą / AP nuotr.\n\nOkupuotame Mariupolyje kolaborantai verčia tėvus leisti vaikus į rusiškas mokyklas. Atsisakiusieji pirmiausia įspėjami, o vėliau jiems gresia 40 000 rublių (apie 670 eurų) bauda ar net tėvystės teisių atėmimas.\n\nPažadėję būstą ir gerą atlyginimą, į Melitopolį okupantai „importavo“ apie 500 mokytojų iš Rusijos, kurie turi organizuoti mieste ugdymo procesą. Jie taip pat rengia „organizacinius ir metodinius“ ugdymo procese bendradarbiauti priverstų mokytojų susirinkimus. Nesutinkantiems gresia „nemalonumai“ – nuo „filtravimo stovyklų“ iki „humanitarinės“ pagalbos apribojimo.\n\nNebekyla abejonių, kad tikrasis Rusijos karo tikslas yra ne vadinamoji „demilitarizacija“, NATO grėsmė ir pan., o noras sunaikinti ukrainietišką tapatybę, rusifikuoti ukrainiečių vaikus, kad jais būtų galima manipuliuoti, Rusijai siekiant savų interesų.\n\nAkivaizdu, kad Rusijos karas prieš Ukrainą apvertė milijonų vaikų gyvenimus aukštyn kojomis, palikdamas jiems gilias traumas visam gyvenimui. Šis karas sukėlė bene didžiausią vaikų judėjimo bangą nuo Antrojo pasaulinio karo laikų, kurios skaudžias pasekmes greičiausiai jaus ne viena karta.",
    "„Moody‘s“: visiškas rusiškų dujų blokas Europai reikštų stiprią recesiją; Ukraina skelbia atstūmusi rusus atgal prie Kramatorsko": "Sekmadienio įvykius skaitykite čia.\n\n[infogram id=\"7923eff0-e011-40d6-80e1-97e9c2bc85de\" prefix=\"8d4\" format=\"interactive\" title=\"Copy: Copy: Copy: 2022-08-31 Numanoma Ukrainos teritorijos kontrolė isw\"]\n\nPirmadienio įvykių juotą pildyti baigėme. Kviečiame Rusijos karo Ukrainoje įvykius sekti kartu rytoj nuo 7 val.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\n21:56 G. Nausėda: NATO viršūnių susitikime Vilniuje Ukraina tikisi kvietimo jungtis į Aljansą\n\nKitais metais Lietuvoje rengiant NATO viršūnių susitikimą Ukraina tikisi sulaukti kvietimo prisijungti prie Aljanso, sako prezidentas Gitanas Nausėda.\n\n„Tą mintį Volodymyras (Zelenskis, red. past.) suformulavo ir sako: mes turime labai didelių lūkesčių, susijusių su Vilniaus summit'u. Labai gerai suprantu, kad jis deda tas viltis. Mano atsakymas buvo toks – mes padarysime viską, kas yra mūsų jėgose, kad tai atsitiktų, bet jūs turite pasiekti tikrai labai realių ir apčiuopiamų pergalių karo lauke. Abu sutikome, kad tai yra būtina sąlyga“, – pirmadienį TV3 laidoje „Dėmesio centre“ sakė G. Nausėda.\n\nAnot jo, kad taip nutiktų, karo veiksmai Ukrainoje turi būti pasiekę kitokį statusą.\n\n„Turėtų būti pasibaigę arba Rusijos kariuomenė turėtų būti atitraukta į tokias pozicijas, kad galima būtų nubraižyti raudonas linijas prisidengiant penktuoju straipsniu. Šiandien tai atrodo dviejų fantazuotojų diskusija, bet jei dedamos nuoseklios pastangos, ir šioje srityje galima pajudėti iš vietos“, – kalbėjo šalies vadovas.\n\nPasikeitus karinei situacijai Ukrainoje, anot prezidento, yra tikimybė, jog NATO viršūnių susitikime V. Zelenskis dalyvautų ne nuotoliu, o jį „galėtume išvysti fiziškai“.\n\n21:45 JK Gynybos sekretorius: Rusija dar nepasiekė nei vienos strateginės pergalės\n\nJungtinės Karalystės Gynybos sekretorius Benas Wallace‘as pirmadienį pareiškė, kad „Rusija dar nepasiekė nei vienos strateginės pergalės“ nepaisant to, kad invazija tęsiasi jau šešis mėnesius, rašo CNN.\n\nAnot B. Wallace‘o, Rusija toliau patiria didelius „žmogiškuosius ir technikos nuostolius“, ir kad dėl to susidurs su realiu karinio pajėgumo sumažėjimu ateityje.\n\n„Skaičiuojama, kad kone 25.000 rusų karių žuvo. Įtraukiant sužeistus, paimtus į nelaisvę ir tūkstančius dezertyrų, apie kuriuos pranešama, skaičius padaugėja iki 80.000“, – sakė B. Wallace‘as.\n\n21:17 „Gazprom“ sako nustatęs „Nord Stream“ gedimo priežastį\n\nRusijos dujų monopolininkas „Gazprom“, valdantis dujotiekį „Nord Stream“, teigia radęs techninio gedimo šaltinį dujotiekio infrastruktūroje, rašo „Sky News“.\n\nBendrovė teigė, kad sugedo dujų kompresorinė Portovajos stotyje, kurioje dujos turi būti stumiamos Vokietijos link, o dėl nustatyto gedimo kompresorinė nebeatitinka „saugumo reikalavimų“.\n\n20:38 Ukraina skelbia atstūmusi rusus atgal prie Kramatorsko\n\nUkrainos kariuomenės Generalinis štabas pirmadienio vakarą paskelbė savo atnaujinimą apie situaciją fronte. Jame teigiama, kad Ukrainos kovotojai sėkmingai atrėmė keletą rusų bandymų pulti šalies rytuose, o prie Kramatorsko atstūmė Rusijos pajėgas atgal.\n\n„Mūsų gynėjai sėkmingai atrėmė priešo bandymus pulti prie Bilohorivkos, Hryhorivkos, Pokrovskų, Bachmuto, Lozovų, Spartakų, Soledaro, Zaicevos ir Semihirijos gyvenviečių“, – rašoma ataskaitoje.\n\n„Kramatorsko kryptimi pasiekta taktinės sėkmės, atstumiant priešo pozicijas iki anksčiau okupuotų teritorijų“, – rašoma štabo pranešime, kurį cituoja CNN.\n\nTaip pat teigiama, kad Rusija per dieną 40 kartų panaudojo salvinės artilerijos sistemas šalies bombardavimui, taip pat surengti 25 rusų aviacijos antskrydžiai.\n\nUkrainos kariuomenė taip pat skelbia, kad vieno sėkmingo artilerijos smūgio metu Kupiansko miestelio apylinkėse Charkivo regione buvo nukauta arba sužeista apie 100 rusų karių bei sunaikintos dvi karinio transporto priemonės.\n\n20:06 „Moody‘s“: visiškas rusiškų dujų blokas Europai reikštų stiprią recesiją\n\nKreditingumo vertinimo agentūra „Moody‘s“ skelbia, kad visiško rusiškų dujų bloko atveju Europai grėstų stipri recesija ir dar labiau auganti ir taip istoriškai aukšta infliacija, agentūros vertinimą cituoja „Sky News“.\n\nAgentūros manymu, labiausiai pažeidžiami sektoriai būtų daug energijos išteklių reikalaujančios pramonės šakos, tokios kaip chemijos pramonė bei automobilių ir kitos technikos gamybos sektoriai.\n\nTaip pat skelbiama, kad komunalinių paslaugų tiekėjai taip pat būtų tarp labiausiai pažeidžiamų įmonių grupių, nes jie yra itin priklausomi nuo energijos išteklių kainų.\n\n19:32 Ukraina teigia, kad atjungus reaktorių Zaporižios AE pakanka elektros stabilumui užtikrinti\n\nUkraina skelbia, kad nepaisant to, jog nuo elektros tinklo buvo atjungtas paskutinis Zaporižios AE reaktorius, elektrinė pasigamina pakankamai energijos, jog galėtų užtikrinti stabilumą, praneša „Sky News“.\n\nElektrinėje esantys TATENA atstovai teigė, kad paskutinis reaktorius buvo atjungtas dėl to, kad po apšaudymo kilo gaisras toje teritorijoje, kurioje eina 330 kV Zaporižios AE jungtis su kita šilumine elektrine.\n\nSkelbiama, kad pati jungtis pažeista nebuvo, todėl tikimasi reaktorių vėl prijungti prie sistemos kai tik bus užgesintas gaisras.\n\n19:03 ES neatsisako minčių nustatyti kainų lubas rusiškoms dujoms\n\nUrsula von der Leyen, Europos Komisijos pirmininkė, teigė, kad Komisija šiuo metu rengia pasiūlymus dėl maksimalios galimos kainos už rusiškas dujas, gabenamas vamzdynais.\n\nApie tai ji pranešė savo „Twitter“ paskyroje.\n\nJi akcentavo, kad tai yra ruošiamo plataus priemonių paketo, skirto sumažinti energijos kainas privatiems vartotojams ir verslams. Apie ketinimus įvesti kainų lubas rusiškiems energijos šaltiniams EK pranešė dar praėjusią savaitę, o idėją palaikė Didžiojo septyneto narės.\n\nThe @EU_Commission proposal will aim to: • Reduce electricity demand (peaks) • Price cap on pipeline gas • Help vulnerable consumers & businesses with revenue from the energy sector • Enable support to electricity producers facing liquidity challenges linked to volatility— Ursula von der Leyen (@vonderleyen) September 5, 2022\n\n18:38 Ukraina prašo NATO žiemiškų uniformų\n\nVokietijos laikraštis „Der Spiegel“ skelbia, kad Ukraina kreipėsi į NATO su prašymu padėti apsirūpinti žiemos uniformomis.\n\nLaikraščio šaltinių informacija, Ukrainos gynybos ministras Oleksyjus Reznikovas prašė padėti apsirūpinti 200.000 žiemiškų karinių uniformų vienetais. Straipsnyje skelbiama, kad 4 šalys – JAV, Kanada, Švedija ir Suomija – yra pasiruošusios padėti aprūpinti pusę prašyto uniformų skaičiaus, o publikacijoje taip pat raginama Berlynui prisijungti prie šios šalių grupės.\n\n18:20 Rusija sankcijomis nusitaikė į Holivudo aktorius B. Stillerį ir S. Penną\n\nRusija, reaguodama į Jungtinių Valstijų sankcijas, pirmadienį pranešė, kad į savo juodąjį sąrašą įtraukė dar 25 JAV piliečius, įskaitant Holivudo aktorius Beną Stillerį ir Seaną Penną.\n\nVakarų šalys, įskaitant JAV, Rusijai dėl jos puolimo provakarietiškoje Ukrainoje paskelbė daugybę precedento neturinčių sankcijų.\n\nRusija jau uždraudė atvykti į šalį daugiau nei tūkstančiui JAV piliečių.\n\nRusų užsienio reikalų ministerija pareiškime nurodė, kad nauji asmenys į juodąjį sąrašą buvo įtraukti reaguojant į „nuolat plečiamas“ JAV sankcijas Rusijos piliečiams.\n\nBe B. Stillerio ir S. Penno, kurie išreiškė paramą Ukrainai ir birželį susitiko su jos prezidentu Volodymyru Zelenskiu, sąraše taip pat atsidūrė keletas JAV politikų.\n\nJiems uždrausta atvykti į Rusiją „visam laikui“, nurodė ministerija.\n\n18:06 JAV kaltina Rusiją naudojant energetinį šantažą\n\nBaltieji Rūmai apkaltino Rusiją, kad ši naudoja energijos išteklius kaip šantažo ginklą po to, kai ši sustabdė dujų tiekimą dujotiekiu „Nord Stream“.\n\n„Rusija naudoja energijos išteklius kaip ginklą ir nutarė uždaryti dujotiekį“, – „The Guardian“ cituoja Baltųjų Rūmų atstovą.\n\n„JAV ir Europos Sąjunga bendradarbiauja, kad užtikrintų, jog būtų pasiektas pakankamas išteklių tiekimas. Dėl šių pastangų Europos atsargos bus pilnos prieš prasidedant kritiškam šildymo periodui. Turime atlikti dar daugiau darbo“, – teigė atstovas.\n\n17:23 Ukraina sako galinti kompensuoti „Nord Stream“ tiekimo trūkumus\n\nRusijai sustabdžius dujų tiekimą Vokietijai vamzdynu „Nord Stream“, Ukrainos dujų tranzito operatoriaus „Gas TSO“ direktorius Sergiyjus Makogonas teigė, kad tiekimo trūkumą galima kompensuoti tranzitu per Ukrainą.\n\n„Jie neišnaudoja Sudžos (jungties – VŽ) pilnu pajėgumu“, – teigė S. Makogonas.\n\n„Šiuo metu užsakyta 77 mln. kubinių metrų (per dieną – VŽ), bet jie pumpuoja tik 41 mln. kubinių metrų.\n\n16:48 Rusijos teismas skyrė 22 metų laisvės atėmimo bausmę I. Safronovui\n\nMaskvos teismas pirmadienį skyrė 22 metų įkalinimo bausmę gynybos klausimais rašydavusiam buvusiam reporteriui Ivanui Safronovui, nuteistam dėl kaltinimų valstybės išdavimu.\n\nTeisėjas skyrė I. Safronovui „22 metų įkalinimą... griežto režimo kolonijoje“, iš teismo pranešė naujienų agentūros AFP korespondentas.\n\nRusijos prokurorai praėjusį mėnesį paprašė skirti buvusiam žurnalistui 24 metų laisvės atėmimo bausmę už tariamą valstybės paslapčių atskleidimą.\n\n32-ejų I. Safronovas, kuris buvo apkaltintas „valstybės išdavimu tam tikra šnipinėjimo forma“, ilgus metus dirbo verslo laikraščiuose „Kommersant“ ir „Vedomosti“ ir buvo vienas gerbiamiausių Rusijos žurnalistų, rašančių apie gynybą.\n\n16:43 Paskutinis Zaporižios AE reaktorius atjungtas nuo energetinės sistemos\n\nPaskutinis dar dirbantis Ukrainos Zaporižios atominės elektrinės reaktorius dėl apšaudymų buvo atjungtas nuo energetinės sistemos, visai elektrinei praradus ryšį su paskutine pagrindine elektros perdavimo linija, pranešė Ukrainos branduolinės energetikos agentūra „Enerhoatom“.\n\n„6-asis (reaktorius – VŽ) buvo išjungtas ir atsietas nuo energetinės sistemos“ dėl „apšaudymo sukelto“ gaisro, sakoma „Enerhoatom“ pareiškime.\n\n16:23 Kremlius: santykiai su JK prie naujosios premjerės gali dar labiau blogėti\n\nKremliaus atstovas spaudai Dmitrijus Peskovas pirmadienį, po to, kai paaiškėjo, jog naująja JK premjere taps Liz Truss, pareiškė, kad santykiai jai vadovaujant gali dar labiau pablogėti.\n\n„Nenorėčiau sakyti, jog viskas gali pasisukti į blogą, nes sunku įsivaizduoti, kad įmanoma kažkas blogiau. Deja, to negalima atmesti, žinant, jog abu kandidatai dėl posto varžėsi savo antirusiška retorika, grasinimais imtis naujų žingsnių prieš mūsų šalį ir taip toliau. Dėl to nemanau, kad galima tikėtis kažko pozityvaus“, – sakė D. Peskovas.\n\nPlačiau apie naująją Jungtinės Karalystės premjerę Liz Truss galima perskaityti čia.\n\n16:00 Kinija kritikuoja G-7 sprendimą dėl kainų lubų rusiškai naftai\n\nKinijos užsienio reikalų ministerija sukritikavo Didžiojo septyneto (G-7) šalių sprendimą nustatyti kainų lubas naftai iš Rusijos, rašo „The Guardian“.\n\nKinija ragina energijos išteklių problemas spręsti „dialogo būdu“.\n\nNafta yra viena iš globalių prekių, „todėl būtina užtikrinti jos tiekimo saugumą pasauliniu mastu“, sakė Kinijos užsienio reikalų ministerijos atstovas spaudai Mao Ningas.\n\n„Tikimės, kad reikšmingos šalys dės konstruktyvias pastangas, kad palengvintų situaciją dialogo ir konsultacijų, o ne priešingu būdu“, – sakė jis.\n\n15:34 „Novaja Gazeta“: teismo sprendimas panaikinti licenciją „nužudė“ laikraštį\n\nPagrindinis Rusijos nepriklausomas laikraštis „Novaja Gazeta“, kurio vyriausiasis redaktorius Dmitrijus Muratovas pernai pelnė Nobelio taikos premiją, pirmadienį pareiškė, kad sprendimas panaikinti jo žiniasklaidos priemonės licenciją prilygsta leidinio „nužudymui“.\n\n„Šiandien buvo nužudytas laikraštis. Iš jo darbuotojų atimta 30 gyvenimo metų. Iš skaitytojų atimta teisė būti informuotiems“, – teigiama „Novaja Gazeta“ pareiškime, paskelbtame po to, kai teismas nusprendė atimti laikraščio spausdintos versijos licenciją.\n\nAnksčiau pirmadienį leidinys socialiniuose tinkluose pranešė, kad „Maskvos Basmano rajono teismas panaikino laikraščio „Novaja gazeta“ registravimo pažymėjimą“.\n\nMaskvos teismas patvirtino šį sprendimą pranešime. Teisinius veiksmus inicijavo Rusijos žiniasklaidos prievaizdas.\n\n15:17 Latvijos prezidentas siūlo pripažinti šalies Ortodoksų Bažnyčią nepriklausoma nuo Maskvos\n\nLatvijos prezidentas Egilas Levitas pateikė Saeimai įstatymo projektą, kuriuo būtų pripažintas visiško šalies Ortodoksų Bažnyčiai nepriklausomumo statusas, pirmadienį pranešė valstybės vadovas po susitikimo su parlamento frakcijų lyderiais.\n\nPasak E. Levito, priėmus siūlomas pataisas, Ryga laikytų Latvijos Ortodoksų Bažnyčią savarankiška organizacija, nepriklausoma nuo Maskvos patriarchato įtakos.\n\nPrezidentas sakė, kad per susitikimą su Saeimos pirmininke ir visų frakcijų vadovais išgirdo visišką paramą savo iniciatyvai. Apie parengtą įstatymo projektą buvo informuota ir Latvijos Ortodoksų Bažnyčia.\n\nBet kokių ryšių su Maskvos patriarchu atsisakymas yra labai svarbus Latvijos stačiatikių bendruomenei ir likusiai visuomenei, nurodė E. Levitas, pabrėžęs, kad tai yra nacionalinio saugumo klausimas.\n\nAnot E. Levito, Latvijos Ortodoksų Bažnyčia ir metropolitas Aleksandras galės tikėtis visiškos valstybės paramos kaip autokefalinei bažnyčiai, kuri nuo šiol bus pripažinta ir įstatymiškai.\n\n15:06 V. Čmilytė-Nielsen: svarbu išlaikyti strateginę kantrybę, nes Rusija bandys ją palaužti\n\nSeimo pirmininkė Viktorija Čmilytė-Nielsen pirmadienį susitikusi su Liuksemburgo premjeru Xavieru Betteliu pabrėžė regioninio bendradarbiavimo svarbą, įskaitant trijų Baltijos ir Beniliukso šalių formatą.\n\nPasak parlamento vadovės, šiuo metu svarbu išlaikyti strateginę Vakarų partnerių kantrybę, Rusijai siekiant ją palaužti, ir laikytis principo „vienas už visus, visi – už vieną“, pranešė Seimo Ryšių su visuomene skyrius.\n\n„Rusija bandys mus palaužti strateginės kantrybės lenktynėse, todėl labai svarbu nepasiduoti. Privalome nebefinansuoti agresorės karo mašinos, užtikrintai įgyvendindami numatytas sankcijas ir priimdami reikalingus sprendimus, kad taptume nepriklausomi nuo Rusijos energijos“, – pranešime spaudai cituojama V. Čmilytė-Nielsen.\n\nSeimo pirmininkė susitikime su Lietuvoje viešinčiu Liuksemburgo ministru pirmininku dar kartą atkreipė dėmesį, kad Rusijos pradėtas karas – ne tik karas Ukrainoje.\n\n„Tai karas su visu demokratiniu pasauliu. Todėl Europa privalo nesustoti ir padėti Ukrainai jį laimėti“, – pabrėžia V. Čmilytė-Nielsen.\n\nSeimo pirmininkė kaip svarbų paramos Ukrainai ženklą įvardija Europos Sąjungos šalies kandidatės statuso suteikimą.\n\n14:59 Chersono okupacinė valdžia atideda „referendumą“ dėl prisijungimo prie Rusijos\n\nPlanai surengti referendumą dėl Maskvos kontroliuojamos Ukrainos pietinės Chersono srities prijungimo prie Rusijos atidedami, pirmadienį per televiziją pranešė Maskvos primestos Chersono administracijos vadovo pavaduotojas Kirilas Stremousovas.\n\n„Ruošėmės balsavimui, norėjome surengti referendumą artimiausiu metu, bet dėl visų įvykių, kurie dabar vyksta, manau, kol kas padarysime pauzę“, – sakė K. Stremousovas per Rusijos televizijos kanalą „Rossija 1“.\n\nRusijos pajėgos Chersoną užėmė kovo 3 dieną; tai buvo pirmas didelis rusų užimtas miestas nuo invazijos pradžios vasario 24-ąją.\n\nRusijos primesta valdžia anksčiau šiais metais paskelbė apie planus surengti „referendumą“, siekdama aneksuoti Chersono sritį – svarbų Ukrainos žemės ūkio regioną – ir kaimyninę Zaporižios sritį.\n\n2014 metais Maskva aneksavo Ukrainai priklausantį Krymą po šiame Juodosios jūros pusiasalyje surengto referendumo.\n\nDidžioji dalis tarptautinės bendruomenės to plebiscito rezultato nepripažino.\n\n14:54 J. Borrellis: ES ginklų atsargos senka\n\nGinklų atsargos Europos Sąjungoje senka, nes valstybės narės toliau siunčia ginklus ir šaudmenis Ukrainai, pirmadienį perspėjo Bendrijos užsienio politikos vadovas ir paragino šalis nares geriau koordinuoti savo išlaidas karinei įrangai.\n\n„Daugumos valstybių narių ginklų atsargos, nepasakyčiau, kad išsekusios, bet smarkiai apmažėjusios, nes mes perdavėme daug jų ukrainiečiams“, – sakė ES užsienio politikos vadovas Josepas Borrellis per debatus su Europos įstatymų leidėjais.\n\n„Jas būtina papildyti. Geriausias būdas jas papildyti – daryti tai kartu. Tai bus pigiau“, – sakė J. Borrellis.\n\nPraėjusią savaitę Čekijoje susitikę ES šalių gynybos ministrai aptarė būdus, kaip geriau sutelkti karinę įrangą ir išteklius, taip pat pirkti šaudmenis ir ginkluotę, pavyzdžiui, oro gynybos sistemas, kurių vis dar reikia Ukrainai.\n\nJ. Borrellis pirmadienį įspėjo, kad jei valstybės narės ir toliau tokiu pat būdu plės savo karinius pajėgumus, „rezultatas bus didelis pinigų švaistymas, nes taip nepanaikinsime dubliavimosi – o jo yra iš tiesų daug – ir neužpildysime spragų“.\n\nJ. Borrellis taip pat apgailestavo, kad, jo nuomone, 27-ių valstybių Bendrija praleido galimybę Ukrainos ginkluotųjų pajėgų mokymus pradėti prieš metus, dar gerokai prieš Rusijos karinės invazijos pradžią vasarį, kai pradėti tokią operaciją prašė kelios valstybės narės.\n\n„Deja, to nepadarėme, ir šiandien dėl to apgailestaujame. Apgailestaujame, kad pernai rugpjūtį nesiėmėme vykdyti šio prašymo, kad jo neįgyvendinome“, – sakė jis.\n\nJei ES būtų reagavusi tuo metu, dabar „mūsų padėtis būtų geresnė“, pridūrė ES užsienio politikos vadovas.\n\n14:46 Kremlius: „Nord Stream“ neveiks, kol nebus panaikintos sankcijos\n\nRusija netieks dujų Vokietijai dujotiekiu „Nord Stream“ tol, kol nebus panaikintos Vakarų įvestos sankcijos Rusijai, pirmadienį pareiškė Kremliaus atstovas spaudai Dmtirijus Peskovas, rašo „Financial Times“.\n\nAnksčiau Rusija teigė, kad „Nord Stream“ buvo sustabdytas dėl techninio remonto trijų dienų laikotarpiui ir skelbė, kad tiekimas dujotiekiu bus atnaujintas pabaigus remonto darbus. Savaitgalį Rusija paskelbė, kad tiekimas atnaujintas vis dėlto nebus.\n\nPlačiau apie tai rašoma čia.\n\n14:14 ES susitarė dėl papildomos 500 mln. Eur paramos Ukrainai\n\nEuropos Sąjunga pirmadienį pasirašė susitarimą su karo draskoma Ukraina dėl papildomos 500 mln. Eur vertės paramos, kurią šį kartą planuojama išskirti būsto, švietimo ir žemės ūkio sektoriams.\n\nEuropos Komisija paskelbė apie šį paketą, Briuselyje prasidėjus ES ir Ukrainos asociacijos tarybos susitikimui. Jame dalyvauja aušto rango Bendrijos pareigūnai ir Ukrainos ministras pirmininkas Denysas Šmyhalis.\n\nPlačiau apie tai rašoma čia.\n\n14:09 ISW: Ukraina daro patikrinamą pažangą šalies pietuose ir rytuose\n\nTuo metu Ukrainos pietuose, kur ukrainiečių kariuomenė rugpjūtį pradėjo kontrpuolimą „daro patikrinamą pažangą šalies pietuose ir rytuose“, nurodė Vašingtone įsikūręs strateginių studijų centras „Institute for the Study of War“ (ISW).\n\n„Tikėtina, kad kontrpuolimo tempas kasdien smarkiai keisis, kol ukrainiečių pajėgos stengiasi palikti rusus be būtinų atsargų, sutrikdyti jų vadovavimą ir kontrolę bei susilpninti jų kovinę dvasią, net tęsiantis antžeminėms atakoms per kontrpuolimą“, – vėlai sekmadienį paskelbė centras.\n\nISW prognozavo, kad Rusijos kariai pradės rengti „įnirtingas artilerijos ir aviacijos atakas“ prieš besiartinančias Ukrainos pajėgas ir bet kokias jų išlaisvintas teritorijas.\n\nPats Kyjivas pareiškė, kad kariuomenė per kontrpuolimą Pietų Ukrainoje atkovojo kelis rajonus ir sunaikino kai kuriuos taikinius, įskaitant pontoninį tiltą.\n\nUkrainiečių kariuomenė sekmadienį „Facebook“ paskelbė, kad smogė šaudmenų sandėliui ir Rusijos pajėgų kontrolės centrui, esančiam į pietryčius nuo Chersono – miesto, kurį Maskva užėmė pirmosiomis karo dienomis.\n\nUkrainos prezidentas V. Zelenskis sekmadienį savo kasdieniame vaizdo kreipimesi į tautiečius sakė, kad šalies pietuose atkovoti du kaimai, o rytuose – dar viena gyvenvietė, bet nenurodė jų pavadinimų.\n\nTuo metu V. Zelenskio administracijos vadovo pavaduotojas Kyrylo Tymošenka „Twitter“ paskelbė nuotrauką, kurioje matyti Vysokopilios kaime iškelta Ukrainos vėliava. Šiaurinę Chersono srities dalį, kur yra šis kaimas, beveik visą kontroliuoja Rusijos pajėgos.\n\nVysokopilia buvo užimta kovą, o birželį ši gyvenvietė atsidūrė netoli fronto linijos, Ukrainos pajėgoms pradėjus puolimą šioje šalies dalyje.\n\n14:06 Per apšaudymus keliose Ukrainos srityse žuvo 4 civiliai gyventojai, dar 7 nukentėjo\n\nKeliose Ukrainos srityse mažiausiai keturi civiliai gyventojai žuvo, dar septyni buvo sužeisti per pastarąją parą Rusijos pajėgų vykdytą apšaudymą, pirmadienį pranešė Kyjivas.\n\nDaugiausiai aukų yra rytinėje Donecko srityje, kur trys žmonės žuvo, o dar keturi nukentėjo. Didelę dalį šio regiono kontroliuoja Maskvos remiami separatistai.\n\nŠiauriau esančioje Charkivo srityje raketai pataikius į gyvenamąjį namą buvo sužeisti trys žmonės, pranešė Ukrainos prezidento Volodymyro Zelenskio biuras.\n\nKarui tęsiantis jau septintą mėnesį, Rusijos sviediniai pataikė į keliolika gyvenamųjų pastatų, taip pat į mokyklą, keletą kavinių ir parduotuvių.\n\n13:46 Kremlius: dėl „Nord Stream“ uždarymo kaltos sankcijos, jas panaikinus „problemos išsispręstų“\n\nKremlius pirmadienį pareiškė, kad dėl visiško Rusijos ir Vokietijos dujotiekio „Nord Stream“ uždarymo kaltos Vakarų sankcijos.\n\nDmitrijus Peskovas, Kremliaus atstovas spaudai, pasakė, kad sankcijos „sukėlė chaosą“ dujotiekio priežiūros darbuose, ir atmetė teiginius, kad Rusija nutraukė tiekimą į Europą dėl politinių priežasčių, nors apie sustabdymą paskelbta praėjus kelioms valandoms, kai Didžiojo septyneto lyderiai įsipareigojo nustatyti rusiškos naftos kainų lubas.\n\n„Dujų tiekimo problemų kilo dėl Vakarų valstybių, įskaitant Vokietiją ir Didžiąją Britaniją, įvestų sankcijų“, – pirmadienį sakė D. Peskovas. Plačiau skaitykite čia.\n\n12:54 Ukrainos premjeras susitiko su EP pirmininke\n\nDenysas Šmyhalis, Ukrainos premjeras, susitiko su Roberta Metsola, Europos Parlamento (EP) pirmininke, ir aptarė galimą EP paramą, Kyjivui siekiant tapti Europos Sąjungos (ES) nariu.\n\n„Prioritetai išlieka: karinė pagalba, didesnis sankcijos Rusijai, finansinė ir humanitarinė parama Ukrainai. Kai vyks derybos dėl narystės ES, tikimės EP paramos“, – rašė D. Šmygalis savo „Telegram“ kanale.\n\nis the focus of attention of the European Parliament. Met today in Brussels with the President @RobertaMetsola. After receiving candidate status, our key priority is to move into the membership negotiation process. We count on the support of @Europarl_EN. #StandWithUkraine pic.twitter.com/0Mj2ZSrYbr— Denys Shmyhal (@Denys_Shmyhal) September 5, 2022\n\n12:37 Ukrainos rankose 45% Donecko srities teritorijos\n\nUkraina vis dar kontroliuoja 45% Donecko teritorijos, sako Pavlo Kyrylenko, Donecko gubernatorius.\n\nJis darkart patvirtino, kad aršiausi mūšiai vyksta prie Avdijivkos ir Bachmuto.\n\n„Priešas, aktyviai puldamas, sėkmės fronte nepasiekia. Tačiau kasdien apšaudoma civilinė infrastruktūra, esanti tiek palei fronto liniją, tiek visame regione. Deja, dėl to auga aukos ir sužeistieji civiliai“, – sakė regiono vadovas, praneša „Ukrinform“.\n\n12:15 Ukraina pasmerkė prorusiškas akcijas Čekijoje ir Vokietijoje\n\nUkraina smerkia Kelne ir Prahoje vykusių prorusiškų akcijų dalyvių bandymus pateisinti Rusijos karą prieš Ukrainą, skelbia Olehas Nikolenka, užsienio reikalų ministerijos atstovas spaudai.\n\n„Tokių akcijų rengimas po valstybės agresorės trispalvėmis Europos centre yra nepriimtinas. Šie renginiai neturėjo nieko bendra su žodžio laisve ir tikromis nuotaikomis Vokietijoje ir Čekijoje. Smerkiame prorusiškų akcijų dalyvių bandymus pateisinti Rusijos karą prieš Ukrainą ir paminti ukrainiečių, savo gyvybės kaina ginančių laisvę Europoje, garbę ir orumą“, – savo „Facebook“ paskyroje rašė O. Nikolenka.\n\n„Akcijos, kurios vyko šeštadienį ir sekmadienį, negalės pakirsti Ukrainos ir Vokietijos bei Čekijos, kurių paramą labai vertiname, draugystės“, – pabrėžė oficialus Užsienio reikalų ministerijos atstovas.\n\n12:04 Maskvos teismas panaikino laikraščio „Novaja gazeta“ licenciją\n\nRusijos nepriklausomas laikraštis „Novaja gazeta“, kurio vyriausiasis redaktorius Dmitrijus Muratovas pernai pelnė Nobelio taikos premiją, pirmadienį pranešė, kad teismas panaikino jo žiniasklaidos priemonės licenciją.\n\n„Maskvos Basmano rajono teismas panaikino laikraščio „Novaja gazeta“ registravimo pažymėjimą“, – socialiniuose tinkluose pranešė leidinys.\n\n„Novaja gazeta“ kovą buvo priversta sustabdyti savo veiklą Rusijoje, kai po Kremliaus pajėgų įsiveržimo Ukrainą objektyvioms žiniasklaidos priemonėms buvo nustatytos neįgyvendinamos sąlygos darbui tęsti.\n\nLaikinu veiklos sustabdymu siekta apsaugoti leidinį nuo uždarymo įsigaliojus drakoniškiems įstatymams, iš esmės uždraudusiems bet kokią Rusijos karo Ukrainoje kritiką.\n\n12:00 G. Nausėda: vizų ribojimas Rusijos piliečiams būtų veiksminga ir teisinga priemonė\n\nEuropos Sąjungos (ES) vizų ribojimas Rusijos piliečiams būtų veiksminga ir teisinga priemonė, sako Gitanas Nausėda, prezidentas.\n\n„Europa jau priėmė nemažai svarbių sprendimų, siekdama pažaboti Rusijos agresiją Ukrainoje, tačiau jie nėra pakankami ir privalome judėti toliau. Karas turi tapti nepakeliama našta agresoriui. Turistinių vizų į ES ribojimas Rusijos piliečiams būtų veiksminga ir teisinga priemonė dabartiniame kontekste“, – sako šalies vadovas.\n\nPrezidentas pirmadienį sankcijų Rusijai ir paramos Ukrainai klausimus aptarė su Lietuvoje viešinčiu Xavieru Betteliu, Liuksemburgo ministru pirmininku, pranešė Prezidentūra.\n\nPasak pranešimo, susitikime prezidentas pabrėžė, kad svarbu išlaikyti vienybę ES lygmeniu sankcijų Rusijai ir paramos Ukrainai klausimais. Anot Lietuvos vadovo, privalu sustabdyti Rusiją ir siekti režimo atsakomybės už karo nusikaltimus, nes tai yra ne tik Ukrainos, bet ir visos Europos saugumo klausimas.\n\n11:56 Lietuvos bankas: mokėjimai su Rusija ir Baltarusija – pačių bankų atsakomybė\n\nLeisti ar neleisti atlikti mokėjimus su Rusija ir Baltarusija, yra pačių Lietuvos bankų atsakomybė ir apsisprendimas, sako Lietuvos bankas. LB valdybos narys Simonas Krėpšta teigia, jog bankai turi teisę riboti ar atsisakyti vykdyti tokius mokėjimus.\n\n„Padėties išskirtinumas – vykstantis karas ir sparčiai besiplečiantis tarptautinių sankcijų sąrašas. Todėl, atsižvelgdami į rizikos laipsnį, finansų rinkos dalyviai turi teisę priimti sprendimą riboti ar atsisakyti vykdyti mokėjimus, susijusius su minėtomis valstybėmis. Priimdami tokius sprendimus, jie turi tinkamai informuoti klientus“, – pranešime teigė S. Krėpšta.\n\nIšsamiau galite skaityti čia.\n\n11:35 Nei „Alionkos“, nei „Karovkos“ – rusai svarsto drausti įvežti ES žaliavą saldumynams\n\nRusijos Žemės ūkio ministerija svarsto galimybę visiškai uždrausti konditerijos gamyboje naudojamų augalinių riebalų importą iš ES. Tokios atsakomosios sankcijos pačiai šaliai kainuotų maždaug 6,2% metinės produkcijos.\n\nMinisterijos teigimu, kol kas galutinio sprendimo nėra, tačiau svarstoma galimybė importuojamas žaliavas pakeisti vietinėmis. Sankcijos gali būti taikomos margarinui, tepiesiems mišiniams, specialiems riebalams, pieno riebalų pakaitalams ir kakavos sviesto ekvivalentams.\n\nPlačiau apie tai skaitykite čia.\n\n11:28 Luhanske žmonėms trūksta duonos\n\nOkupuotose Luhansko teritorijose trūksta duonos, todėl žmonės priversti stovėti kilometrinėse eilėse, tam, kad jos gautų. sako Serhijus Haidajus, srities gubernatorius.\n\n„XXI amžiuje tai nesuvokiama. Mes turėjome viską: bet kada galėjome pasirinkti ir gauti tai, ko mums reikia. Niekas niekada negalėjo pagalvoti, kad dėl duonos kepaliuko reikės prieš ką nors žemintis. Pagal viską, ką matome okupuotose Luhansko srities teritorijose, galima spręsti, kad buvo grįžta į 1930 metus“, – pabrėžė S. Haidajus.\n\nVŽ primena, kad 1932–1933 Sovietų Sąjungą sukėlė Holodoromą – badą Ukrainoje, kurio metu žuvo milijonai žmonių.\n\nRussia had no plan for what happens after destroying Ukrainiam cities and occupying them. No provisions were made beyond \"get money, rape, loot, destroy everything\". Bread line in occupied Lisychansk. pic.twitter.com/agstTDmoYx— Jay in Kyiv (@JayinKyiv) September 5, 2022\n\n10:50 Zaporižios AE liko dar keturi stebėtojai\n\nAtnaujinta 13:14\n\nKeturi iš šešių likusių TATENA specialistų išvyko iš Zaporižios atominės elektrinės, du misijos dalyviai liko stebėtojų teisėmis, teigia Vladimiras Rogovas, Rusijos primestos srities administracijos atstovas.\n\n„TATENA misijos nariai jau paliko Zaporožės AE, o du žmonės liko joje stebėtojų teisėmis“, – sakė jis, praneša rusų valstybinė žiniasklaida „RIA Novosti“.\n\nVisgi, kaip vėliau patikslino Ukrainos operatorė „Enerhoatom“, tikimasi, kad du TATENA atstovai Zaporižios AE vizituos nuolat.\n\n10:29 M. Podoliakas: TATENA misija buvo neveiksminga\n\nUkrainos vyriausybė vis dar laukia Tarptautinės atominės energijos agentūros (TATENA) ataskaitos apie padėtį Zaporižios atominėje elektrinėje (AE), ir pareiškė, kad TATENA misija buvo neveiksminga, pareiškė Mychailo Podoliakas, Ukrainos prezidento patarėjas.\n\n„Mes nesuprantame, ar ten viskas normalu saugos, reaktorių aušinimo klausimais, kaip viskas su personalu, ar jie supranta algoritmus, pagal kuriuos dirba. Viso to ataskaitoje nematėme, ir tai įrodo, kad tarptautinės institucijos, deja, yra visiškai neefektyvios“, – pirmadienį Ukrainos televizijai sakė M. Podoliakas.\n\nUkrainos prezidento patarėjas kalbėjo, kad turėtų būti atliktas „branduolinis auditas“ elektrinėje, kuriame šalia ukrainiečių darbuotojų dirbtų „tam tikras skaičius žmonių, išmanančių branduolinę fiziką ir inžinerines technologijas“, skelbia CNN.\n\n09:56 Mianmaro lyderis lankosi Rusijoje\n\nMin Aung Hlaingui, Mianmaro chuntos lyderis, pirmadienį lankosi Rusijoje – tai antroji kelionė į šią šalį per mažiau nei du mėnesius.\n\nMianmaro valstybinė žiniasklaida pranešė, kad jis dalyvaus ekonomikos aukščiausiojo lygio susitikime, aplankys lankytinas vietas, universitetus ir gamyklas, o jo ministrai ir vyresnieji kariuomenės pareigūnai susitiks su kolegomis ir „įtvirtins draugišką bendradarbiavimą“, skelbia „Reuters“.\n\nTokie vizitai rodo, kad Rusija vis stengiasi ieškoti partnerių, kurie atstumti likusioje tarptautinėje bendruomenėje.\n\n09:45 Vokietijoje ir Čekijoje – prorusiškų asmenų protestas\n\nAtnaujinta 12:12 val.\n\nVokietijos Kelno mieste prorusiški asmenys sekmadienį surengė protestą, kuriame reikalavo atnaujinti dujotiekio „Nord Stream 2“ projektą ir nutraukti Berlyno karinę paramą Kyjivui.\n\nTokia akcija šeštadienį surengta ir Prahoje, kur protestuotojai reikalavo mažinti paramą Ukrainai.\n\nPro Russian demonstrators in Cologne demand Nord Stream 2’s return and decry Germany’s arms supplies to Ukraine pic.twitter.com/pDO6a8cGXi— Samuel Ramani (@SamRamani2) September 4, 2022\n\n09:27 Ukraina skelbia Rusijos nuostolius\n\nUkrainos ginkluotųjų pajėgų generalinis štabas skelbia, kad per parą nukovė 300 rusų karių, sunaikino 19 tankų ir 29 šarvuočius.\n\nUkrainos ginkluotųjų pajėgų infograma.\n\n09:15 JK: pagrindinės rusų puolimo kryptys tebėra Avdijivka ir Bachmutas\n\nJungtinės Karalystės (JK) gynybos ministerija savo kasdienėje žvalgybos informacijoje skelbia, kad pagrindinės rusų puolimo kryptys tebėra Avdijivka ir Bachmutas, bet ji per savaitę pasistūmėjo tik 1 km per savaitę Bachmuto link.\n\n„Politinis Donbaso operacijos tikslas beveik neabejotinai išlieka užimti visą Donecko sritį, kad Kremlius galėtų paskelbti apie Donbaso „išlaisvinimą“. Labai tikėtina, kad Rusijos pajėgos ne kartą praleido terminus šiam tikslui pasiekti“, – sako JK.\n\nUkrainos valdžios institucijos teigė, kad dabar Rusijos pajėgoms įsakyta šią misiją užbaigti iki 2022 m. rugsėjo 15 d.\n\nVisgi, JK pažymi, kad tikimybės spėti su šiuo terminu yra labai mažos, o tai dar labiau apsunkins Maskvos planus rengti „referendumus“ dėl okupuotų teritorijų prijungimo prie Rusijos.\n\n08:48 Generalinis štabas: Ukraina sunaikino rusų lauko sandėlį\n\nUkrainos ginkluotųjų pajėgų generalinis štabas savo ryto suvestinėje informacijoje skelbia, kad Rusijos pajėgos ir toliau siekia visiškai kontroliuoti Donecko sritį, išlaikyti užgrobtus Chersono rajonus, dalį Charkivo, Zaporižios ir Mykolajevo sričių.\n\nTaip pat rusai bando susikurti palankias sąlygas ir atnaujinti puolimą, ieškoti silpnų ukrainiečių gynybos vietų, bandyti pagerinti taktinę padėtį, pažymi Generalinis štabas.\n\nPer pastarąją parą agresorės pajėgos surengė 25 raketinius ir daugiau kaip 22 oro smūgius prieš karinius ir civilinius objektus Ukrainoje.\n\n„Laikinai okupuotose Ukrainos teritorijose tęsiama priverstinė mobilizacija. Donecke Rusijos okupacinės kariuomenės atstovai atvyksta į vietines miesto ligonines ir prievarta „išrašinėja“ pacientus. Išrašomi ir karinio amžiaus vyrai, sergantys įvairiomis ligomis, įskaitant ir gydomus po sužeidimų kare“, – sako Generalinis štabas.\n\nUkraina atrėmė puolimus dviem kryptimis, oro pajėgos sunaikino vieną iš rusų lauko sandėlių su šaudmenimis ir įranga. Nuostoliai tikslinami.\n\n„2-ojo rusų armijos korpuso kariai dar kartą atkreipia dėmesį į savo statusą, palyginti su likusia Rusijos kariuomene. Šis personalas negauna tam tikrų deklaruotų išmokų, kitaip nei rusų kariškiai kituose kariniuose daliniuose. Be to, nėra kokybiškos medicininės priežiūros. Visa tai daro didelę įtaką personalo moralinės ir psichologinės būklės blogėjimui“, – priduria Ukrainos ginkluotosios pajėgos.\n\n08:22 Apšaudytas Nikopolis\n\nRusijos pajėgos naktį sunkiąja artilerija atakavo Dnipro srities Nikopolio rajoną, skelbia Valentinas Rezničenko, Dnipro gubernatorius.\n\nPasak V. Rezničenkos, Nikopolyje buvo apgadinta iki 10 gyvenamųjų namų ir daugiaaukštis pastatas, devyni visuomeniniai pastatai, tarp jų – gimnazija, vaikų ir jaunimo sporto mokykla, parduotuvė ir kavinė.\n\nŽmonės nenukentėjo.\n\n07:53 L. Linkevičius: Kremliaus užuominos apie derybas rodo ginklų trūkumą\n\nLinas Linkevičius, buvęs Lietuvos užsienio reikalų ministras, sako, kad Kremliaus užuominos apie galimas derybas rodo, kad jiems baigiasi ginklai ir dėl to šalis nori įšaldyti jos jau okupuotas teritorijas.\n\n„Jokiais būdais negalima leisti jiems (rusams – VŽ) kvėpuoti. Reiškiu dideles viltis dėl padidėjusio ginklų tiekimo, ypač dėl JAV lendlizo. Ukraina turi būti išvalyta nuo Rusijos, ir taškas“, – rašė L. Linkevičius savo „Twitter“ paskyroje.\n\n07:32 ISW: Ukraina smogė Rusijos antžeminėms ryšio linijoms\n\nJAV įsikūręs Karo tyrimų institutas (ISW) skelbia, kad Ukraina smogė Rusijos antžeminėms ryšio linijoms, amunicijos sandėliams ir pagrindinėms pozicijoms, siekdamos išsekinti ir apriboti Rusijos kovinę galią.\n\n„Ukrainiečių Vysokopilio išvadavimas įžiebė kritiškas diskusijas tarp kai kurių Rusijos karo tinklaraštininkų, o Rusijos gynybos ministerija tvirtino, kad Ukrainos pajėgos toliau vykdė „nesėkmingus bandymus“ žengti į priekį“, – teigia ISW.\n\nUkrainos pajėgos atgavo teritoriją kairiajame Siversky Donecko upės krante Donecko srityje.\n\nTuo metu rusų pajėgos, kaip pastebi analitikai, šaudė daugkartinėmis raketų paleidimo sistemomis iš Zaporižios atominės elektrinės, surengė ribotas antžemines atakas į šiaurės rytus nuo Bachmuto ir į vakarus nuo Donecko miesto.\n\n„Pranešama, kad Donecko „liaudies respublikos“ 1-ojo armijos korpuso 127-ojo pulko kariai atsisakė kovoti dėl atsargų trūkumo“, – sako ISW.\n\n06:42 Pietuose rusai stiprina policijos režimą\n\nRusų primesta valdžia okupuotose pietinėse Ukrainos teritorijose stiprina policijos režimą, kad neleistų žmonėms iš ten išvykti ir surengtų savo pseudoreferendumą, sako Natalija Humeniuk, Ukrainos operatyvinės grupės „Pietūs“ vadovybės atstovė spaudai.\n\n„Okupacinė valdžia nepalieka savo planų ir naudojasi kraštutinėmis galimybėmis sudėlioti „paveikslą“, sudėlioti savo pseudoreferendumo dėlionę. Jie vis dar stengiasi gauti kuo daugiau informacijos apie asmeninius piliečius laikinai okupuotose teritorijose, kad galėtų kaip nors bent jau sudaryti tuos sąrašus sau, nes, nepaisant to, kad pasaulio bendruomenė suvokia šio „referendumo“ realybę, jie vis tiek stengiasi surinkti tokius suklastotus duomenis“, – per televiziją kalbėjo N Humeniuk, kurią citavo „Unian“.\n\n06:30 V. Zelenskis: Ukraina išlaisvino tris gyvenvietes\n\nVolodymyras Zelenskis, Ukrainos prezidentas, savo vakariniame kreipimesi pranešė, kad šalies pajėgos išlaisvino dvi gyvenvietes šalies pietuose, vieną rytuose, taip pat atkovojo dalį teritorijų Lysyčansko–Siversko kryptimi.\n\nJis tiksliai nenurodė, kokios tai gyvenvietės, tik pasakė, kad sekmadienį vykusiame susitikime iš savo kariuomenės vadų ir žvalgybos vadovo gavo „gerų ataskaitų“.\n\nCharkivas. Sergejaus Boboko (AFP / „Scanpix“) nuotr.",
    "Moldovoje ketinama atimti pilietybę už dalyvavimą kare prieš Ukrainą": "Kaip praneša portalas „Newsmaker“, šis klausimas buvo svarstomas šalies Aukščiausiosios saugumo tarybos posėdyje.\n\nPrezidentė Maia Sandu pareiškė, jog, Rusijai paskelbus dalinę mobilizaciją, į jos armiją gali būti pašaukti dvigubą pilietybę turintys moldavai.\n\n„Mes svarstome galimybę atimti Moldovos pilietybę Rusijos pasą turintiems šalies gyventojams, kurie kariaus agresorės pusėje“, – pabrėžė valstybės vadovė.\n\nTaip pat planuojama sugriežtinti bausmes už dalyvavimą kare prieš Ukrainą asmenims, kurie yra tik Moldovos piliečiai.\n\nPasak M. Sandu, ji įpareigojo URM pradėti derybas su Rusijos atstovais, kad būtų išvengta Rusijoje gyvenančių Moldovos piliečių su RF pasais mobilizavimo atvejų. Kišiniovas pasirengęs padėti tokiems žmonėms grįžti į Moldovą.\n\n„Mūsų ambasada Rusijoje jau dirba sustiprintu režimu, kadangi gaunama vis daugiau prašymų“, – pridūrė Moldovos prezidentė.\n\nAukščiausioji saugumo taryba taip pat davė nurodymą parengti reagavimo į branduolinę katastrofą arba branduolinio ginklo panaudojimą planą.",
    "Ukraina teigia smogusi FSB bazei Zaporižioje": "V.Zelenskis: Zaporižios atominė elektrinė ant katastrofos slenksčio dėl okupantų apšaudymo\n\nUkrainos prezidentas Volodymyras Zelenskis pažymi, kad dėl šiandieninio okupantų apšaudymo Zaporižios atominė elektrinė yra per žingsnį nuo radiacinės katastrofos.\n\n„Šiandien daugiau nei pusantros valandos kalbėjausi su Prancūzijos Prezidentu Emmanueliu Macronu. Labai informatyvios derybos. Pirmiausia apie padėtį fronte, apie gynybinę paramą Ukrainai. Esu dėkingas ponui Prezidentui ir visiems Prancūzijos žmonėms už nepalaužiamą norą ginti mūsų bendras Europos vertybes, mūsų bendrą vieningą Europą“, – vakariniame kreipimesi sakė V.Zelenskis.\n\n„Scanpix“/AP nuotr./Karas Ukrainoje. Zaporižia\n\n„Pasikeitėme TATENA misijos elektrinėje rezultatų vertinimais – beje, misijos išvados bus pateiktos rytoj. Tikiuosi, kad jie bus objektyvūs“, – sakė prezidentas.\n\n„Juolab kad šiandien dėl dar vieno Rusijos provokacinio apšaudymo buvo pažeista paskutinė elektros perdavimo linija, jungianti elektrinę su Ukrainos energetikos sistema. Ir vėl – tai jau antras kartas – dėl Rusijos provokacijos Zaporižios elektrinė atsidūrė per žingsnį nuo radiacinės katastrofos“, – pabrėžė V.Zelenskis.\n\n„Manau, kad tai, jog Rusija tai daro būtent dabar, TATENA išvadų išvakarėse, yra labai iškalbinga. Zaporižios AE aikštelės apšaudymas reiškia, kad teroristinei valstybei nerūpi, ką sako TATENA, jai nerūpi, ką nusprendžia tarptautinė bendruomenė. Rusija suinteresuota tik tuo, kad padėtis kuo ilgiau išliktų kuo blogesnė“, – pridūrė V.Zelenskis.\n\n„Tai galima ištaisyti tik sugriežtinus sankcijas, tik oficialiai pripažinus Rusiją teroristine valstybe – visais lygmenimis“, – sakė valstybės vadovas.\n\n„Ukraina laikosi labai aiškios, skaidrios ir sąžiningos pozicijos: kol mes kontroliavome elektrinę, radiacinės katastrofos grėsmės joje nebuvo. Vos tik pasirodžius Rusijai, tapo įmanomas blogiausias įmanomas scenarijus. Į tai turi reaguoti tarptautinė bendruomenė – nuo JT iki kiekvienos normalios valstybės“, – sakė V.Zelenskis.",
    "V.Zelenskis: okupantai bandė užtvindyti Kryvyj Riho miestą vandeniu": "JAV ekspertai abejoja, kad visuotinė mobilizacija Rusijoje būtų sėkminga\n\nKremlius pripažino savo pralaimėjimą Charkivo srityje – tai pirmas kartas nuo karo pradžios, kai Maskva atvirai pripažino pralaimėjimą, atkreipia dėmesį Jungtinėse Amerikos Valstijose (JAV) veikiantis Karo studijų institutas.\n\nNaujausioje instituto apžvalgoje rašoma, kad Kremliaus pareigūnai ir valstybinės žiniasklaidos propagandistai plačiai aptarinėja Rusijos pralaimėjimo Charkivo srityje priežastis, o tai yra ryškus pokytis, palyginti su ankstesniu elgesiu.\n\nKremliaus pralaimėjimo pripažinimas – bandymas sušvelninti ir nukreipti kritiką nuo Rusijos prezidento Vladimiro Putino į Rusijos gynybos ministeriją bei kariuomenės vadovybę, rašoma Karo studijų instituto apžvalgoje.\n\n„Reuters“/„Scanpix“ nuotr./Rusų kariai Ukrainoje\n\nInstituto ekspertai jau anksčiau pranešė, kad Kremlius atidėjo V.Putino susitikimą su Rusijos gynybos pareigūnais iš karto po karių išvedimo iš Charkivo apylinkių, taip padidindamas Kremliaus ir Rusijos gynybos ministerijos susipriešinimo regimybę.\n\nKeli Rusijos Dūmos nariai per pirmąjį rudens sesijos plenarinį posėdį rugsėjo 13 d. išreiškė susirūpinimą dėl sunkios padėties Ukrainos fronte. Rusijos komunistų partijos lyderis Genadijus Ziuganovas pareiškė, kad Rusija turi paskelbti visišką mobilizaciją, nes Rusijos „specialioji karinė operacija“ yra karas. Pasak jo, „specialiąją karinę operaciją“ galima nutraukti bet kada, tačiau karas gali baigtis tik pergale arba pralaimėjimu, ir „mes neturime teisės pralaimėti“ šio karo.\n\nPartijos „Teisingoji Rusija – už tiesą“ lyderis Sergejus Mironovas ragino ne į visišką karinę mobilizaciją, o į socialinę „mobilizaciją“, kurios metu eiliniai rusai daugiau dėmesio skirtų karui Ukrainoje. Rusijos liberalų demokratų partijos lyderis Leonidas Sluckis taip pat pažymėjo, kad Rusija ir toliau kovos geopolitinėse „grumtynėse“ su Vakarais. Visi trys deputatai prieš vasario mėn. invaziją viešai pasisakė už tai, kad V.Putinas pripažintų apsišaukėliškų Donecko ir Luhansko liaudies respublikų nepriklausomybę.\n\nRusijos deputatai taip pat sutarė, kad gruodį aptars šaukimų į kariuomenę tvarkos pakeitimus. Remiantis įstatymo projektu, kuris tikriausiai bus priimtas, kariuomenės verbavimo centras šaukimus galės įteikti ne tik asmeniškai, bet ir siųsti paštu. Vyrai, net ir pranešimo negavę, privalės prisistatyti į verbavimo centrą.\n\nKaro studijų institutas atkreipia dėmesį, kad naujame įstatymo projekte nėra užuominų, kad V.Putinas ruoštųsi visuotinei mobilizacijai. Apžvalgoje taip pat abejojama, ar net ir paskelbus visuotinę mobilizaciją Rusija būtų pajėgi apmokyti tokį didelį skaičių naujų karių, nes net ir dirbdama su dabartiniu srautu sunkiai susitvarko.\n\nPlačiau šia tema skaitykite ČIA.",
    "O.Arestovyčius: kai Ukraina laimės karą, Rusiją reikės priversti atsisakyti branduolinio ginklo": "„Prieš 500 metų žmonės pasirinko europietišką kultūrą ir vertybes – kaip ir dabar. Prieš 500 metų mes kovoje prieš Maskvą – kaip ir dabar. Bijau, kad tai gali tęstis dar 50 metų, nes Rusija niekada nesikeičia, tie žmonės nesikeičia“, – susirinkusiesiems sakė O.Arestovyčius.\n\nPauliaus Peleckio / BNS nuotr./Oleksijus Arestovičius\n\nJis konferencijoje skaitė pranešimą apie ukrainiečių valią nepasiduoti ir kovoti prieš Rusiją, vasario pabaigoje pradėjusią karą kaimyninėje valstybėje, siekiančioje europinės ir transatlantinės integracijos.\n\nRežimo aukos – rusai ir baltarusiai\n\nPasak O.Arestovyčiaus, pagrindinės Rusijos vadovo Vladimiro Putino aukos yra rusai ir baltarusiai.\n\n„Mano nuomone, pagrindinės Putino režimo aukos yra Rusijos ir Baltarusijos žmonės. Ir tai yra problema (...) Tikiuosi, kad ateityje tiek Rusija, tiek Baltarusija bus laisva“, – kalbėjo V.Zelenskio visuomeninis patarėjas.\n\nJis pasakojo, kad Ukrainos pusėje ir dabar kovoja tiek baltarusiai, tiek rusai – jie tai daro fronte, kur vyksta nuožmiausi mūšiai.\n\n„Rusai labai motyvuoti, jie patys prašo juos paskirti į pačias karščiausias fronto vietas. Jie noriai treniruojasi ir puikiai kaunasi“, – pasakojo O.Arestovyčius.\n\nJis pridūrė dėl to manantis, jog rusai turi „daug potencialo“ pasipriešinti V.Putino režimui.\n\n„Chersoną susigrąžinsime po vieno ar dviejų mėnesių“\n\nBe kita ko, jis teigė esantis įsitikinęs, kad „po mėnesio ar dviejų“ Ukraina atsiims strategiškai svarbų Chersono miestą pietuose.\n\nŠiuo metu Chersono srityje vyksta bene įnirtingiausi mūšiai, kur Ukrainos pajėgos yra pradėjusios aktyvius puolimo veiksmus.\n\nChersono sritis yra svarbus Ukrainos žemės ūkio regionas ir ribojasi su 2014 metais Rusijos aneksuotu Krymo pusiasaliu\n\nViena galimybė Rusijos opozicijai\n\nTaip pat O.Arestovyčius pasakojo manantis, kad Rusijos opozicijai turėtų būti suteiktas vienas šansas pakeisti situaciją šalyje, kai grius Kremliaus režimas.\n\nKitu atveju, pasak V.Zelenskio patarėjo, Rusija greičiausiai turės būti padalinta.\n\n„Jeigu jiems nepavyks, mes turėsime juos padalinti, nes mes niekada nebūsime saugūs, nes jie tiek Ukraina, tiek Baltarusija bando naudotis kaip įrankiais“, – kalbėjo O.Arestovyčius.\n\nPasak jo, Vakarai – NATO ir Europos Sąjunga – gali nuspręsti suteikti tik vieną tokią galimybę.\n\n„Jeigu ne, jie ir toliau darys tą patį“, – sakė Ukrainos prezidento atstovas.\n\nJo teigimu, po to, kai Ukraina laimės karą, Vakarai turės priversti Rusiją atsisakyti branduolinio ginklo – tai bus pagrindinė sąlyga.\n\nTuo metu, jeigu po karo Rusija ir toliau mėgins ginkluotis, jie įrodys, kad „ir toliau yra imperija“.\n\nKremliaus planas buvo užimti Rytų Europą?\n\nO.Arestovyčiaus manymu, pradinis Maskvos planas buvo greitai užimti Ukrainą ir toliau veržtis į Lenkiją, Baltijos šalis ir visą Rytų Europą, iš kur karo išvakarėse Rusija reikalavo išvesti NATO pajėgas.\n\n„Jis (Rusijos prezidentas Vladimiras Putinas, – red. past.) mąsto istoriškai ir geopolitiškai. Ir pagrindinis šios karinės kampanijos sumanymas, mano nuomone, buvo perimti visą Rytų Europą. Turėdama Ukrainą Rusija yra didžioji imperija, be Ukrainos ji – niekas. Taigi, tikslas ir sumanymas buvo paimti Ukrainą, po to, užsitikrinus resursus, pulti Rytų Europą: Baltijos valstybes, Lenkiją pirmiausiai“, – teigė O.Arestovyčius.\n\n„Tik duokite mums ginklų“\n\nPaklaustas, ką turi daryti Vakarų valstybės, šiuo metu besitariančios, kaip toliau remti Ukrainą, O.Arestovyčius atsakė, kad svarbiausia parama yra ginklais.\n\n„Tik duokite mums ginklų (...) Mums reikia labai daug ginklų“, – pabrėžė V.Zelenskio patarėjas.\n\nJis taip pat sakė, kad Ukrainai reikalingi kuo galingesni ginklai. Be to, gyrė Vakarų suteiktą ginkluotę, nes ji veikia gerokai tiksliau.\n\n„Kad įveiktume Rusiją, mums reikia dvigubai daugiau ginklų nei dabar. Tai būtų pakankamai tam, kad laimėtume šitą karą“, – tvirtino O.Arestovyčius.\n\n„Tikiuosi, kad Ramšteine šiandien bus sutarta kažkas panašaus. Taip pat mums reikia karo lėktuvų“, – pridūrė jis.\n\nŠiuo metu Vokietijoje, Ramšteine, Ukrainą remiančių šalių gynybos ministrai ir kariuomenių vadai tariasi dėl tolimesnės paramos Ukrainai.\n\nPergalė Oršos mūšyje\n\nOršos mūšis vyko 1514 metų rugsėjo 8 dieną, jo metu Lietuvos Didžiosios Kunigaikštystės (LDK) ir sąjungininkų kariuomenė sumušė gerokai didesnes maskvėnų pajėgas.\n\nMūšio lauke LDK ir sąjungininkų pajėgos, vadovaujamos Konstantino Ostrogiškio, buvo gerokai mažesnės – apie 30 tūkst. karių. Tuo metu priešo kariuomenę sudarė apie 80 tūkst. karių.\n\nMūšis baigėsi Rusijos kariuomenės panišku bėgimu, jos persekiojimu.\n\nŠi pergalė padėjo stabilizuoti padėtį rytuose ir leido Lietuvai prisistatyti vakarų pasaulyje tvirtu Vakarų civilizacijos gynybos bastionu rytuose.",
    "JAV: Rusija ruošiasi galimai mobilizacijai": "Prancūzija pradėjo tyrimą dėl grasinimų rusų disidentui\n\nPrancūzijos valdžios institucijos pradėjo tyrimą dėl grasinimų tremtyje gyvenančiam rusų disidentui, jam pranešus, kad matė lazerinio taikiklio švieselę, antradienį pranešė tyrėjams artimas šaltinis.\n\nVladimiras Osečkinas, vadovaujantis nevyriausybinei organizacijai Gulagu.net, kuri kovoja su kankinimais Rusijos kalėjimuose, yra pabėgėlis Prancūzijoje ir gyvena kurortiniame Bjarico mieste pietvakarinėje pakrantėje.\n\nPrezidento Vladimiro Putino priešininkas V.Osečkinas sakė, kad į jį buvo pasikėsinta rugsėjo 12 dienos vakare, kai jis buvo namuose su žmona ir vaikais ir dirbo tamsoje.\n\n„Pastebėjau judantį raudoną tašką ant vienos iš terasų turėklų, o paskui judantį link manęs ant sienos“, – telefonu naujienų agentūrai AFP pasakojo jis.\n\n„Išjungėme šviesą, atsigulėme ant grindų, uždarėme langines ir iškvietėme policiją“, – sakė jis.\n\nJis pridūrė, kad policija ir kaimynai girdėjo šūvius.\n\nV.Putino invazija į Ukrainą paskatino daugybę aktyvistų, žurnalistų ir intelektualų, nepritariančių karui, palikti Rusiją ir išvykti į Europos Sąjungos valstybes, įskaitant Prancūziją.\n\nV.Osečkinas teigė, kad vasario mėnesį jam buvo pranešta, kad jį buvo ruošiamasi nužudyti, todėl jam buvo paskirta policijos apsauga.\n\nJis taip pat pridūrė, kad prieš 10 dienų buvo gavęs informacijos, jog į Prancūziją buvo atvykęs „rusų nusikalstamo pasaulio bosas“, turėjęs užduotį žudyti žmones Bjarico srityje.\n\nTyrėjams artimas šaltinis, prašęs neviešinti jo vardo, AFP sakė, kad tyrimas pradėtas dėl grasinimų, o ne dėl pasikėsinimo nužudyti.\n\nŠaltinis atsisakė patvirtinti arba paneigti, kad buvo šaudoma.\n\nProjektas Gulagu.net išgarsėjo 2021 metais po to, kai buvo paskelbti vaizdo įrašai, kuriuose užfiksuoti išprievartavimai Rusijos kalėjimuose, taip pat nukentėjusiųjų ir, labai neįprastai, smurtautojų liudijimai, dėl kurių valdžios institucijos pradėjo tyrimą.\n\nProjektas teigia turintis daugiau kaip 1 tūkst. vaizdo įrašų, kuriuose užfiksuoti kankinimai Rusijos kalėjimuose.\n\nAktyvistai ir Vakarų šalių vyriausybės kaltina Rusiją, kad ji yra pasirengusi pašalinti politinius oponentus užsienyje, pavyzdžiui, buvusį dvigubą agentą Sergejų Skripalį, kuris 2018 metais išgyveno pasikėsinimą nužudyti nervus paralyžiuojančia medžiaga „Novičiok“. Kremlius šiuos kaltinimus neigia.\n\nV.Putino invazija į Ukrainą paskatino daugybę aktyvistų, žurnalistų ir intelektualų, nepritariančių karui, palikti Rusiją ir išvykti į Europos Sąjungos valstybes, įskaitant Prancūziją.",
    "V.Zelenskis: Ukrainos pajėgos Charkivo srityje išlaisvino ir kontroliuoja daugiau kaip 30 gyvenviečių": "Ukrainos kariuomenės pareigūnas: rusai Charkivo regione paliko „daug trofėjų“\n\nCharkivo srities karinės administracijos vadovas Olehas Synehubovas sakė, kad apžiūrėjo neseniai išlaisvintus regiono rajonus ir kad „rusai paliko sugriautą infrastruktūrą ir namus, daug trofėjų ir krūvas šiukšlių“, rašo CNN.\n\nSavo „Telegram“ kanale O. Synehubovas paskelbė kelionės nuotraukas.\n\n„Žmonės, neperdedant, sutiko mūsų karius su ašaromis akyse... Gyventojams, žinoma, reikia pagalbos. Daugelyje kaimų nėra elektros ir dujų. Artimiausiu metu juos atkursime ir atvešime humanitarinę pagalbą“, – sakė jis.\n\n„Tačiau pirmiausia reikia atlikti valymą ir išminavimą“, – sakė O.Synehubovas. – Tiems, kurie išvyko, nerekomenduojame grįžti, kol nebus atitinkamų kariuomenės įsakymų“.\n\nJis taip pat perspėjo tuos, kurie bendradarbiavo su okupantais.\n\n„Nė vienas išdavikas neišvengs atsakomybės. Šiandien buvo sulaikytas vieno iš deokupuotų kaimų bendruomenės vadovas, kuris bendradarbiavo su priešu“, – sakė jis.\n\n„Svarbiausia: mūsų ginkluotųjų pajėgų dėka visur jau plevėsuoja Ukrainos vėliavos!“ – sakė O.Synehubovas.",
    "Ukrainoje netoli Odesos po drono smūgio kilo didelis gaisras": "Ukrainoje netoli Odesos po praėjusios nakties drono smūgio kilo didelis gaisras ir įvyko sprogimas, pirmadienį pranešė ukrainiečių kariškiai.\n\nPastarosiomis dienomis prieš šį svarbų pietinį Ukrainos uostamiestį buvo surengta visa virtinė dronų atakų.\n\nPer vėliausią iš jų smogta kariniam objektui, kur tuomet sprogo šaudmenys. Ugniagesiai bando suvaldyti gaisrą, pranešė Ukrainos kariuomenės Pietų vadavietė.\n\nAuga susirūpinimas, kad Maskva gali siekti eskaluoti karą Ukrainoje, kai antradienį baigsis jos kontroliuojamose Ukrainos dalyse surengti pseudoreferendumai dėl prisijungimo prie Rusijos.\n\n„Referendumai“ organizuoti iš šių teritorijų pabėgus tūkstančiams gyventojų, o kai kurie išplatinti vaizdai rodo, kad ginkluoti rusų kariai eina nuo durų prie durų ir spaudžia ukrainiečius balsuoti.\n\nManoma, kad Rusija paskelbs sau palankius „referendumų“ rezultatus. Po šio žingsnio Maskva galėtų aneksuoti šias Ukrainos dalis ir įgyti pretekstą ginti jas kaip savo teritoriją, taip pat ir branduoliniais ginklais.\n\nJAV prezidento patarėjas nacionalinio saugumo klausimais Jake'as Sullivanas (Džeikas Salivanas) įspėjo, jog Rusija brangiai sumokėtų, jei įvykdytų savo užmaskuotus grasinimus kare Ukrainoje panaudoti branduolinius ginklus.\n\n„Jei Rusija peržengs šią ribą, bus katastrofiškų pasekmių Rusijai. Jungtinės Valstijos ryžtingai atsakytų“, – sekmadienį televizijos NBC laidai „Meet the Press“ sakė J. Sullivanas.\n\nKremlius prieš minėtus pseudoreferendumus paskelbė Rusijoje dalinę mobilizaciją, siekdamas savo pajėgas Ukrainoje pastiprinti mažiausiai 300 tūkst. karių. Kaip nurodo britų kariškiai, pirmieji mobilizuoti rusų rezervininkai jau atvyksta į karines bazes.\n\nNepopuliari mobilizacija\n\nMobilizacija, kuri žymi didelį pokytį po ankstesnių Vladimiro Putino pastangų karą vaizduoti ribotos apimties karine operacija, nepaveiksiančia daugumos rusų gyvenimo, pasirodė esanti itin nepopuliari.\n\nTūkstančiai mobilizavimui tinkamo amžiaus vyrų, bandydami išvengti šaukimo į kariuomenę, plūsta į oro uostus ir prie Rusijos sienos perėjų. Įvairiose šalies vietose kilo protestų, rusų žiniasklaida praneša apie karinių komisariatų padegimo atvejus.\n\nĮtampa išaugo pirmadienį ryte, kai vienas jaunas vyras, atėjęs į karinį komisariatą Sibiro mieste Ust Ilimske iš arti šovė į karinį komisarą.\n\nRusijos žiniasklaidos pranešimuose sakoma, jog 25 metų vietos gyventojas Ruslanas Zininas atėjęs į komisariatą pareiškė, kad „niekas nekariaus“ ir kad „dabar visi eisime namo“, o tada šovė į komisarą. Vietos pareigūnai sakė, kad komisaro būklė „itin sunki“, jis gydomas intensyviosios slaugos palatoje.\n\nR. Zininas, kaip sakoma pranešimuose, nusiminė, kad šaukimas į kariuomenę atėjo jo geriausiam draugui, neturinčiam jokios kovinės patirties, nors tokia patirtis, valdžios teigimu, yra pagrindinis kriterijus išduodant šaukimus.\n\nUkrainos prezidentas Volodymyras Zelenskis sekmadienį sakė, kad Rusijos mobilizacija – pirmoji po Antrojo pasaulinio karo – yra silpnumo ženklas. „Jie pripažino, kad jų kariuomenė nebegali kovoti su Ukraina“, – sakė jis.\n\nTuo metu Ukrainos pietryčiuose per rusų ataką raketomis smogta vienam kaimui ir Zaporižiai, internete pranešė Zaporižios srities karinės administracijos vadovas Oleksandras Staruchas.\n\nJis paskelbė apgriautų namų nuotraukų ir sakė, kad taip pat apgadinta infrastruktūra, kilo gaisrų.",
    "JAV jūrų pėstininko savanorio išpažintis: 8 mėnesiai Afganistane prilygo valandai Ukrainos fronte": "",
    "Ukraina jau matė Rusijos blogio veidą: patys detaliai aprašė savo sadistinius išpuolius, privertė griebtis net kanibalizmo": "Po to, kai 2022 m. vasario 24 d. Rusija pradėjo didelio masto karinį puolimą prieš Ukrainą, Vakarų pasaulis pamatė nepagražintą realybę – rusai kariauja be jokių taisyklių, tarsi jiems niekada ir nebūtų galiojusi tarptautinė teisė ar tiesiog žmogiškos pasaulio taisyklės.\n\nTačiau patiems ukrainiečiams rusų veikimo metodai skaudžiai, bet labai gerai buvo žinomi dar iki lemtingo 2022 m. vasario 24-osios ryto ir net gerokai iki Antrojo pasaulinio karo.\n\n„Per pastaruosius 100 metų buvo mažiausiai du Rusijos bandymai įvykdyti genocidą Ukrainoje: pirmasis – Holodomoras, dirbtinai sukeltas 1932-1933 m. badmetis, ir dabartinis genocidas, kuriam įsakymą davė Rusijos prezidentas Vladimiras Putinas“ , – rašo leidinys „Kyiv Post“.\n\nDelfi projektas „Rusija. Blogio veidai“ kviečia susipažinti su Holodomoro istorija, kuri šiandieną tampa liudijimu apie nesikeičiančius, žiaurius ir nusikalstamus Rusijos veikimo principus. Žemiau pateikiame teksto santrauką su svarbiausiais faktais:\n\nŽlugus Rusijos imperijai Ukrainoje prasidėjo 1917–1921 m. revoliucija: 1917 m. birželį Ukraina paskelbė savo autonomiją Rusijos sudėtyje. Tų pačių metų lapkritį buvo įkurta Ukrainos Liaudies Respublika, ji vis dar buvo priklausoma nuo Rusijos, o 1918 m. sausio 22 d. paskelbta nepriklausoma Ukrainos Liaudies Respublika.\n\nUkrainos nepriklausomybės kelias buvo trumpas – vienu metu šalies pajėgoms teko gintis nuo Raudonosios armijos, Baltosios armijos ir lenkų pajėgų.\n\n1918 m. per dvi savaites trukusią Kyjivo okupaciją M. Muravjovo pajėgos nužudė 5000 ukrainiečių, Odesoje buvo nužudyta daugiau nei 10 tūkst. žmonių.\n\n1920 m. Rusija į Ukrainą pasiuntė milijoną karių. Tų metų vasarą vasarą Ukrainoje jau veikė 24 koncentracijos stovyklos. Bolševikai tuo metu jau buvo užėmę beveik visą Ukrainą. Nepraėjus nė metams SSRS pradėjo grūdų konfiskavimą iš ukrainiečių, pagrindinis tokios politikos tikslas buvo išmaitinti Rusijos miestų gyventojus ir Raudonąją armiją. Ukraina išgyveno pirmąjį badmetį.\n\n1922 m. SSRS okupavo visą Ukrainą ir pavadino ją Ukrainos tarybine respublika.\n\nJosifui Stalinui tapus vienvaldžiu SSRS diktatorium, Ukrainoje buvo pradėta priverstinė kolektyvizacija – sovietai visą darbo jėgą ir privačius ūkius bandė perimti savo kotrolėn. Ukrainiečiai stipriai priešinosi – valstiečiai kėlė riaušes, vykdė masinius protestus bei demonstracijas prieš valdžią, dešimtys tūkstančių Ukrainos žemdirbių bei ūkininkų paliko kolūkius.\n\n„Norint suprasti Holodomorą, pirmiausia reikia suprasti pagrindinę jo priežastį, – „Delfi“ sako ukrainietė, Kyjivo universiteto istorijos mokslų daktarė Tetiana Boriak. – O pagrindinė priežastis buvo Stalino baimė prarasti Ukrainą.“\n\nBesipriešinusių ūkininkų laukai buvo konfiskuojami, daugybė jų buvo ištremti arba priversti palikti savo namus.\n\n1932 m. SSRS valdžia sąmoningai nustatė bet kokius ūkininkų pajėgumus viršijančias grūdų kvotas. Jų neįvykdžiusiuose ūkiuose pradėtos kratos, konfiskuoti visi grūdai, vėliau ir bet koks maistas, gyvuliai, net drabužiai. Prasidėjo Holodomoras, dar vadinamas Didžiuoju badu: žmonėms nebuvo leidžiama susirasti maisto kitur, SSRS uždraudė parduoti traukinių bilietus ūkininkams, o galiausiai apskritai uždarė Ukrainos sienas, kad badaujantys žmonės negalėtų išvykti.\n\n„Kasdien iš bado Ukrainoje mirdavo beveik 25 tūkst., kas valandą – 1 tūkst., kas minutę – 17 žmonių“, – teigiama Lietuvos gyventojų genocido ir rezistencijos tyrimo centro internetiniame puslapyje.\n\nHolodomorą kaip sąmoningą SSRS suplanuotą genocido aktą yra pripažinusios 18 šalių, Rusija iki šiol tai neigia. Visą Holodomoro istoriją skaitykite išsamiame projekto tekste, jame taip pat rasite į specialią laiko juostą sudėtą įvykių chronologiją bei detalų šalių, pripažinusių Holodomorą genocidu, sąrašą.",
    "Karybos ekspertas Ždanovas: branduolinio ginklo panaudojimo tikimybė išlieka, tada – blogiausias scenarijus": "V. Putinas turi du pasirinkimus, vienas jų – branduolinio ginklo panaudojimas\n\nŠi savaitė bus itin svarbi, pasibaigus pseudoreferendumams okupuotose Ukrainos teritorijose, kurių rezultatai jau aiškūs, Kremlius turės priimti sprendimus, nulemsiančius ne tik karo Ukrainoje eigą, bet ir visos Rusijos ateitį.\n\nVienas kvalifikuočiausių karo Ukrainoje ekspertų, buvęs šios šalies ginkluotųjų pajėgų generalinio štabo karininkas, atsargos pulkininkas Olegas Ždanovas mato du variantus, kaip gali pasielgti V. Putinas.\n\n„Pasibaigus referendumams, V. Putinas gali iškelti sąlygą: arba mes (Ukraina – red.) sėdame prie derybų stalo, arba jis šias teritorijas prijungia prie Rusijos. Tada mes esame priversti derėtis pagal iš anksto primestą sąlygą, kad visos šiuos užimtos teritorijos tampa Rusijos dalimi.\n\nJeigu mes atsakome tai daryti, V. Putinas šias Ukrainos teritorijas prijungia prie Rusijos, mūsų kariams toliau tęsiant puolimą gali būti panaudotas ir branduolinis ginklas“, – žinomo rusų žurnalisto Jevgenijaus Kiseliovo tinklalaidėje kalbėjo atsargos pulkininkas O. Ždanovas.\n\nLabiausiai tikėtinas branduolinių artilerijos sviedinių panaudojimas\n\nKarybos ekspertas pastebi, jeigu ir bus panaudotas branduolinis ginklas, tai tikrai ne toks galingas, koks baigiantis II Pasauliniam karui sunaikino Japonijos miestus Hirosimą ir Nagasakį. Šiuo atveju kalbama apie nedidelio galingumo taktinio branduolinio ginklo panaudojimą.\n\n„Pats mažiausias branduolinis užtaisas pasaulyje – artilerijos sviedinys (su branduoline kovine galvute – red.). Jie yra dviejų kalibrų: 152mm ir 203mm. Atitinkamai, jų galingumas siekia 0,4 ir 0,8 kilotonos“, – teigia karybos ekspertas.\n\nOlegas Ždanovas © Youtube\n\nŠių branduolinių užtaisų veikimo spindulys nėra didelis, sprogus 0,4 kilotonos užtaisui – ne daugiau 15 kilometrų spinduliu.\n\n„Tai nereiškia, kad šioje teritorijoje sunaikinama viskas, kas gyva. Padaromi įvairaus lygio nuostoliai, o radioaktyviosios dalelės pasklis elipse, kurios kryptis priklausys nuo vėjo krypties sprogimo metu. Tačiau maksimalus šios elipsės ilgis – 15 kilometrų, aišku, kad bus radioaktyvus debesis, tačiau kur jis nukeliaus – priklauso nuo labai daug gamtinių faktorių“, – sakė O. Ždanovas.\n\nRusija sulauktų greito atsako, panaudotų Sirijoje išbandytas raketas\n\nAkivaizdu, kad branduolinio ginklo panaudojimas ypatingos žalos Ukrainos kariuomenei nepadarytų, tačiau sukeltų iki šiol neregėtą tarptautinį atsaką.\n\n„Visas pasaulis susivienytų prieš Rusiją. Ji eliminuojama iš visų tarptautinių organizacijų, pradedant Jungtinėmis Tautomis, paskelbiamos tokios sankcijos, kurios visiškai sugriauna Rusijos ekonomiką.\n\nIš Rusijos atimamas branduolinis ginklas, šalis padalinama į kitų valstybių įtakos zonas“, – apie galimus branduolinio ginklo panaudojimo padarinius kalbėjo O. Ždanovas.\n\nKalbėdamas apie karinį atsaką, apie kurį jau užsiminė Jungtinės Amerikos valstijos (JAV), karybos ekspertas prognozavo, kad atsakomasis smūgis galėtų būti suduotas bunkerius naikinti skirtais užtaisais apginkluotomis tolimojo nuotolio raketomis Tomahawk.\n\nVladimiras Putinas skelbia mobilizaciją © twitter\n\n„Sirijos pavyzdys parodė, kad tokios raketos – labai efektyvios. Todėl jomis galėtų būti smogta ten, kur susirinkusi aukščiausia šalies politinė vadovybė. Štai ir viskas, Rusija sustabdyta.\n\nPo atominio ginklo panaudojimo mes turime užterštą teritoriją, spinduliuotė bus ženkliai mažesnė nei Černobylio atveju. Toliau – Maršalo planas, šalies atstatymas ir visa kita. Toks yra pats blogiausias scenarijus su branduolinio ginklo panaudojimu“, – kalbėjo karybos ekspertas O. Ždanovas.\n\nRusijos generolai jau pasiruošę išduoti V. Putiną\n\nBuvęs Ukrainos ginkluotųjų pajėgų Generalinio štabo karininkas įsitikinęs, kad šiuo metu užsienio šalių žvalgybos, ypač tokios galingos kaip Izraelio „Mossad“, britų „MI6“ ar Amerikos CŽV gauna pakankamai tikslią informaciją iš aukščiausių Rusijos karinės ir politinės vadovybės sluoksnių. Pasak karybos ekspertų, nutekintų duomenų fragmentai leidžia neabejoti, kad informacija perduodama iš Kremliaus.\n\nO. Ždanovas įsitikinęs, kad matydami neišvengiamą karo Ukrainoje baigtį kai kurie generolai ruošia saugius atsitraukimo kelius. O tai gali būti ir bendradarbiavimas su užsienio žvalgybomis mainais į saugumo garantijas. Tokie žmonės gali tikėtis mainais už suteiktą svarbią informaciją tarptautiniame Hagos teisme būti ne kaltinamaisiais, o tik liudininkais.\n\nKaras Ukrainoje Scanpix\n\n„Šiuo metu susidariusi kaip niekada palanki terpe Rusijos karinių paslapčių nutekėjimui, panašu, kad rikiuojasi ilga tai padaryti norinčių eilė“, – sakė karybos ekspertas.\n\nNors raketomis atakuojamas Krymas, branduolinio ginklo Rusija nepanaudojo\n\nKitas, kur kas pozityvesnis scenarijus, kurį numato O. Ždanovas: Ukraina atsisako derėtis su Rusija ir tęsia puolimą, o V. Putinas taip ir neišdrįsta panaudoti branduolinio ginklo.\n\nNors analitikai teigia, kad masinio naikinimo ginklą V. Putinas gali panaudoti teisindamasis, jog Ukrainos kariuomenė puola Rusijos teritoriją, tai yra po vadinamųjų referendumų prijungtas okupuotas teritorijas, O. Ždanovas pastebi itin svarbią aplinkybę.\n\n„V. Putinas tik dabar galiausiai pripažino, jog mes raketomis apšaudėme taikius Kryme. O Krymas juk yra vadinamas Rusijos Federacijos dalimi. Prisiminkime, ką mums žadėjo Dmitrijus Medvedevas (buvęs Rusijos prezidentas ir premjeras – red.), jeigu bus iššauta Krymo kryptimi – branduolinę apokalipsę“, – kalbėjo O. Ždanovas.\n\nBūtent tokį scenarijų karybos ekspertas vadina labiau tikėtinu, nes iš karto po referendumų prijungus okupuotas teritorijas prie Ukrainos, jose imtų galioti Rusijos gynybos doktrina, V. Putinui nelikti kitos išeities, kaip tik panaudoti branduolinį ginklą. O tai, pasak O. Ždanovo, gali būti ir paskutiniu sprendimu jo politinėje karjeroje.\n\n„V. Putinas visada mėgsta pasilikti galimybę manevruoti. Šiuo metu jam gyvybiškai reikia paliaubų, ugnies nutraukimo. Jis nėra kvailas ir tą puikiai suvokia. Nuolatos generalinis štabas jam teikia pranešimus apie tai, kad šiandien kariuomenė jau nepajėgi pulti, o rytoj – negalės gintis.\n\nBūtent spaudžiant šiai generolų grupei V. Putinas paskelbė mobilizaciją. Pavadino ją daline, kuri vadina visuotine, o aš vadinu – globalia, kai griebiami visi iš eilės, nes fronte – katastrofa, ten nėra žmonių“, – kalbėjo atsargos pulkininkas O. Ždanovas.\n\nKai kurių šaltinių duomenimi, šiuo metu V. Putinas tiesiogiai bendrauja su Ukrainos fronte veikiančių Rusijos kariuomenės korpusų bei artimų vadais, vadinamu operatyviniu lygmeniu. Todėl O. Ždanovas sakė manantis, kad būtent šie, dėl karių trūkumo itin keblioje situacijoje atsidūrę generaliteto atstovai ir įkalbėjo V. Putiną skelbti mobilizaciją.\n\n„Yra kuopų, kuriose iš 100 žmonių likę tik 30. Todėl šie generolai ir įsitikino V. Putiną skelbti mobilizaciją, antraip karas jau šiandien bus pralaimėtas. Paskelbus mobilizaciją jis bus pralaimėtas ne šiandien, bet rytoj, tačiau apie rytojų generolai V. Putinui vargu ar pasakė“, – svarstė karybos ekspertas.\n\nV. Putinas pateko į situaciją, iš kurios tiesiog nebėra išeities\n\nKalbėdamas apie mobilizacijos eigą, karybos ekspertas mano, kad ji primena buką plano vykdymą, kai siekiama į frontą nusiųsti kuo daugiau žmonių imant visus iš eilės.\n\nKvailumo pavyzdžiu vis vadina nuskambėjusius atvejus, kai sulaikius protestuojančius prieš mobilizaciją ir karą jiems įteikiami šaukimai į kariuomenę.\n\n„Gavęs automatą toks žmogus geriausiu atveju surengs itališkąjį streiką, užsiims sabotažu, o blogiausiu atveju – pabėgs arba pasiduos, arba savo automatą nukreips į kariauti verčiančius vadus.\n\nKarybos ekspertas O. Ždanovas teikia, kad spaudžiamas skelbti mobilizaciją V. Putinas pateko į situaciją, iš kurios tiesiog nėra išeitis. Neskelbiant mobilizacijos bus pralaimėtas karas ir jo režimas žlugs, paskelbus mobilizaciją žlugs vidaus politika, kartu ir jo režimas.\n\n„V. Putinas pasirinko mobilizaciją, tai kiek ilgesnis kelias į pralaimėjimą kare“, – konstatavo O. Ždanovas.",
    "Ukraina pralaužė pirmąją Rusijos okupantų gynybos liniją": "130667\n\nREUTERS; Bernardas Šaknys\n\nTarptautinės atominės energijos agentūros komanda po mėnesius trukusių prašymų įsileisti, išvyko į Rusijos kontroliuojamą Zaporižios atominę elektrinę.\n\n\n\nDidžiojo septyneto valstybės reikalauja suteikti misijai nevaržomą prieigą. Kyjivas sako, kad tai bus sunkiausia misija organizacijos istorijoje.\n\n\n\nKremlius nuolat apšaudo jėgainės teritoriją ir versdamas kaltę Ukrainai dėl įtampos kėlimo ragina spausti ją. Tęsia Bernardas Šaknys.",
    "JAV skirs papildomą 600 mln. USD karinės pagalbos paketą Kyjivui, Ukraina teigia Charkivo regione radusi 10 kankinimo kambarių": "Ketvirtadienio įvykius galima rasti čia.\n\n[infogram id=\"0232d597-a005-4171-85d0-94c2d66f559f\" prefix=\"ra4\" format=\"interactive\" title=\"2022-09-15 Numanoma Ukrainos teritorijos kontrolė isw\"]\n\nPenktaideinio įvykių juostą pildyti baigėme. Kviečiame Rusijos karo Ukrainoje įvykius sekti kartu rytoj nuo 8 val.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\n21:53 Baltieji Rūmai žinias apie masines kapavietes prie Iziumo vadina „šlykščiomis“ ir „siaubingomis“\n\nBaltieji Rūmai pranešimus apie atrastas naujas masines kapavietes prie Izumo pavadino „šlykščiomis“ ir „siaubingomis“, rašo CNN.\n\nJohnas Kirby, JAV strateginės komunikacijos patarėjas Nacionalinio saugumo taryboje, teigė, kad šie atradimai atitinka iki šiol matytus žiaurumus Rusijos karo Ukrainoje metu.\n\nJis pabrėžė, kad JAV rems visas pastangas dokumentuoti įrodymus apie įvykdytus karo nusikaltimus ir žiaurumus, kuriuos Rusijos pajėgos vykdo prieš Ukrainos žmones, kad būtų atsakingi asmenys būtų identifikuoti ir patraukti atsakomybėn.\n\n21:34 Būtinos atsarginės dalys pristatytos į Zaporižios AE\n\nĮ Zaporižios atominę elektrinę penktadienį buvo pristatytos būtinos atsarginės dalys ir dyzelinis kuras generatoriams, praneša „Sky News“.\n\nUkrainos valstybinė energetikos kompanija „Enerhoatom“ patvirtino detalių pristatymą ir teigė, kad jos bus reikalingos suremontuoti pažeistas elektros linijas ir elektros gamybos blokus.\n\n21:19 A. Blinkenas: Kinija ir Indija išreiškia viso pasaulio susirūpinimą\n\nSusirūpinimas dėl Ukrainos, kurį Rusijos prezidentui Vladimirui Putinui aukščiausiojo lygio susitikime išreiškė Kinijos ir Indijos lyderiai, daro jam spaudimą užbaigti karą, penktadienį pareiškė JAV valstybės sekretorius Antony Blinkenas.\n\n„Manau, tai, ką girdite iš Kinijos, iš Indijos, atspindi viso pasaulio susirūpinimą dėl Rusijos agresijos poveikio Ukrainai ir ne tik Ukrainos žmonėms“, – pareiškė jis reporteriams.\n\n„Manau, tai didina spaudimą Rusijai užbaigti šią agresiją.“\n\nIndijos ministras pirmininkas Narendra Modi V. Putinui penktadienį pasakė, kad dabar „ne laikas karui“.\n\nDieną anksčiau savo susirūpinimą Rusijos prezidentui išreiškė Kinijos prezidentas Xi Jinpingas, laikomas galingiausiu Rusijos sąjungininku pasaulio arenoje.\n\nJAV pareigūnai sako, kad Kinijos parama Maskvai daugiausia yra retorinė ir kad Pekinas atmetė prašymus perduoti karinės įrangos, privertęs Maskvą kreiptis į Šiaurės Korėją ir Iraną.\n\n21:07 V. Zelenskis kreipsis į JT Generalinę Asamblėją vaizdo pokalbiu\n\nJungtinių Tautų Generalinė Asamblėja nubalsavo leisti Ukrainos prezidentui Volodymyrui Zelenskiui sakyti kalbą nuotoliniu būdu per 77-ąją Asamblėjos sesiją.\n\nUž balsavo 101 nariai, 19 susilaikė, įskaitant Kiniją.\n\nŠalys, balsavusios prieš yra Rusija, Baltarusija, Šiaurės Korėja, Eritrėja, Nikaragva, Sirija ir Kuba.\n\nGeneralinės Asamblėjos sesija vyks rugsėjo 20-26 dienomis.\n\n20:43 V. Putinas teigė, kad Maskva neskuba užbaigti „karinės operacijos“ Ukrainoje\n\nRusijos prezidentas Vladimiras Putinas penktadienį pareiškė, jog Kremlius, nepaisydamas kontrpuolimo, neplanuoja „koreguoti“ Rusijos „karinės operacijos“ Ukrainoje, ir pažymėjo, kad Maskva „neskuba“ jos užbaigti.\n\n„Planas nekoreguotinas“, – pareiškė jis reporteriams per regioninį aukščiausiojo lygio susitikimą Uzbekistane.\n\n„Mūsų puolimo operacijos pačiame Donbase nesustoja. Jos vyksta nedideliu tempu ... Rusijos kariuomenė užima vis naujas ir naujas teritorijas“, – pažymėjo V. Putinas.\n\n„Mes neskubame... iš esmės nėra jokių pokyčių.“\n\nV. Putinas taip pat pareiškė, kad Rusija „nekariauja visa kariuomene“. Anot jo, kariauja tik Rusijos kariuomenės dalis – tik „pagal sutartį tarnaujantys kariai“.\n\nPasak Rusijos prezidento, pagrindinis „karinės operacijos“ tikslas – „visos Donbaso teritorijos išlaisvinimas“ – nesikeičia.\n\nJis taip pat apkaltino ukrainiečių pajėgas mėginant vykdyti „teroristinius aktus“ ir gadinti Rusijos civilinę infrastruktūrą.\n\n„Mūsų atsakas į tai kol kas yra išties gana santūrus, – pareiškė V. Putinas. – Jeigu tai tęsis toliau, atsakas bus rimtesnis.“\n\n20:29 A. Blinkenas apie situaciją Iziume: daugeliu atvejų tokie veiksmai prilygs karo nusikaltimams\n\nUkrainoje aptikus naujų masinių kapaviečių, JAV valstybės sekretorius Antony Blinkenas penktadienį pareiškė, kad Rusija elgiasi „siaubingai“ ir greičiausiai yra atsakinga už karo nusikaltimus.\n\n„Kaip bebūtų siaubinga, tai yra besitęsiančios istorijos dalis, pamatome tai, kai tik Rusijos potvynis atslūgsta iš okupuotų Ukrainos dalių“, – pareiškė jis reporteriams.\n\nIšsamiau apie tai skaitykite čia.\n\n19:29 JAV skirs papildomą 600 mln. USD karinės pagalbos paketą Kyjivui\n\nJAV Gynybos departamentas penktadienį pranešė, kad patvirtino naują 600 mln. USD vertės karinės pagalbos paketą Ukrainai, rašo „The Guardian“.\n\nĮ pažadėtų ginklų sąrašą patenka:\n\nDaugiau amunicijos HIMARS sistemoms.\n\n36.000 105mm kalibro artilerijos sviedinių.\n\n1.000 preciziško šaudymo 155mm kalibro artilerijos sviedinių.\n\n4 priešartileriniai radarai.\n\n4 sunkvežimiai ir ir 8 treileriai įrangai tempti.\n\nSpecialūs ginklai prieš bepiločius orlaivius.\n\nIšminavimo įranga.\n\nSpecialūs „Claymore“ šaudmenys.\n\nNaktinio matymo įranga, rūbai darbui šaltame vandenyje, kita ginkluotė.\n\n18:39 Ukraina bando atstatyti geležinkelio liniją Charkivas-Čugujivas\n\nUkrainos kariuomenei sėkmingai atsikovojus teritorijas aplink Charkivo miestą, šalies valstybinė geležinkelių kompanija „Ukrzaliznytsia“ praneša apie pradėtus geležinkelio linijos Charkivas-Čugujivas remonto darbus, rašo „BBC Russian“.\n\n18:18 V. Zelenskis: Rusija palieka tik mirtį ir kančias\n\n„Rusija palieka tik mirtį ir kančias. Žudikai. Kankintojai“, – sakė V. Zelenskis pareiškime socialinėje žiniasklaidoje ir pridūrė, kad tarp daugiau kaip 400 kūnų, aptiktų miškuose netoli Iziumo, yra vaikų ir žmonių, kurie greičiausiai buvo kankinami.\n\nUkrainos pareigūnams paskelbus apie prie išlaisvinto Iziumo aptiktas masines laidojimo vietas, įvykio vietoje esantys naujienų agentūros AFP žurnalistai penktadienį pranešė, kad miškuose, esančiuose už šio rytinio miesto, yra šimtai kapų.\n\nŽurnalistai sakė matę už Iziumo tarp medžių paliktų baltais kryžiais pažymėtų kapų, o ant vieno iš jų buvo užrašas: „Ukrainos kariuomenė, 17 žmonių. Iziumo morgas.“\n\nVienas AFP žurnalistas pranešė, kad bent vienas iš kūnų, aptiktų masinėje kapavietėje netoli Iziumo miesto, buvo surištomis rankomis. Atsižvelgiant į palaikų būklę, neaišku, ar auka vilkėjo civilinius drabužius, ar karinę uniformą.\n\nUkrainos prezidento patarėjas Mychaila Podoliakas anksčiau penktadienį sakė, kad vienoje kapavietėje netoli Iziumo miesto suskaičiuota apie 450 kapų.\n\n„Keturi šimtai penkiasdešimt kapų... Tai tik viena iš masinių laidojimo vietų, aptiktų netoli Iziumo. Okupuotose teritorijose jau kelis mėnesius karaliauja nežabotas teroras, smurtas, kankinimai ir masinės žudynės“, – sakė jis.\n\n17:55 V. Putinas Indijos premjerui: norime, kad konfliktas baigtųsi kaip įmanoma greičiau\n\nRusijos prezidentas Vladimiras Putinas, kalbėdamasis su Indijos premjeru Narendra Modi suvažiavimo Uzbekistane metu, teigė, kad Rusija siekia karą užbaigti „kaip įmanoma greičiau“.\n\n„Žinau, kad mūsų era nėra karo era, kalbėjau apie tai su jumis telefonu“, – teigė V. Putinas.\n\n„Žinau jūsų poziciją konflikto atžvilgiu, žinau apie jūsų susirūpinimą. Visi norime, kad tai baigtųsi kaip įmanoma greičiau“, – kalbėjo V. Putinas.\n\nKiek anksčiau Indijos premjeras Samarkande kreipėsi į V. Putiną, ragindamas sustabdyti karą Ukrainoje.\n\n„Ekscelencija, žinau, kad šiandien ne laikas karui“, – susitikimo metu sakė N. Modi.\n\n17:05 Ukraina teigia atsikovotame Charkivo regione radusi 10 kankinimo kambarių\n\nUkraina penktadienį pranešė, kad iš Rusijos pajėgų atkovotoje teritorijoje šalies rytuose aptiko mažiausiai 10 vietų, kurios buvo naudojamos kankinimams.\n\nUkrainos kariams susigrąžinus didelius plotus teritorijos Charkivo srityje, pareigūnai sakė, kad baiminasi, jog išlaisvintose žemėse bus aptikta Rusijos karo nusikaltimų ženklų.\n\n„Kalbu apie mažiausiai dešimt kankinimo centrų Charkivo srities gyvenvietėse“, – teigė Ukrainos policijos viršininkas Ihoris Klymenka per spaudos konferenciją.\n\nJis sakė, kad „buvo rasti du kankinimo centrai Balaklijoje“, šiaurės rytuose esančiame mieste.\n\nI. Klymenka taip pat sakė, kad valdžios institucijos per pastarąją savaitę pradėjo 204 baudžiamąsias bylas dėl galimų karo nusikaltimų, kuriuos įvykdė Rusijos pajėgos.\n\nTuo metu naujienų agentūros AFP žurnalistai, Kyjivui paskelbus apie aptiktas masines kapavietes, aptiko šimtus kapų miške šalia atkovoto Iziumo miesto.\n\nTorture chamber in liberated Izium. Putin has repeatedly said that Russia came to Donbas to “prevent a new Srebrenica.” But the truth is that it was the Russian troops who massacred people in Bucha, Irpin, and now in Izium. Ombudsman Dmytro Lubinets pic.twitter.com/auvHwcamzM— Stratcom Centre UA (@StratcomCentre) September 16, 2022\n\n16:51 Rusijos bankas sumažino bazines palūkanas iki 7,5%\n\nRusijos centrinis bankas penktadienį pranešė mažinantis bazinę palūkanų normą dar 50 bazinių punktų iki 7,5%.\n\nPlačiau apie tai rašoma čia.\n\n16:39 Melitopolyje pranešama apie galingą sprogimą\n\nOkupuotame Melitopolyje nugriaudėjo galingas sprogimas, o socialiniuose tinkluose plinta vaizdo įrašai, kuriame matosi didelis dūmų stulpas virš rajono, kuriame yra Melitopolio oro uostas.\n\nApie sprogimą pranešė tiek Ukrainos miesto meras Ivanas Fedorovas, tiek Rusijos paskirtos administracijos atstovas spaudai Vladimiras Rogovas.\n\n16:18 N. Modi V. Putinui: dabar ne laikas karui\n\nRegioninio viršūnių susitikimo metu Indijos ministras pirmininkas Narendra Modi Rusijos prezidentui Vladimirui Putinui penktadienį pasakė, kad dabar „ne laikas karui“.\n\n„Ekscelencija, žinau, kad šiandien ne laikas karui“, – sakė N. Modi V. Putinui Samarkande, abiem lyderiams pradėjus savo pirmąjį susitikimą akis į akį nuo Rusijos karo Ukrainoje pradžios.\n\nFilmuotą medžiagą iš jųdviejų derybų Uzbekistano mieste Samarkande vykstančio Šanchajaus bendradarbiavimo organizacijos (ŠBO) viršūnių susitikimo kuluaruose parodė Indijos visuomeninis transliuotojas „Doordashan“.\n\n15:45 Kūnai masinėje kapavietėje prie Iziumo rasti surištomis rankomis\n\n„Reuters“ žurnalistai, esantys įvykio vietoje, teigia matę keletą kūnų iš naujai atrastos masinės kapavietės prie neseniai išlaisvinto Iziumo miesto su surištomis rankomis.\n\nTai būtų aiškus ženklas, kad žmonės veikiausiai nemirė nuo bombardavimo ar skeveldrų, o buvo sąmoningai nužudyti.\n\nUkrainos policija ir teismo medicinos ekspertai dalyvavo kūnų ekshumacijoje masinėje kapavietėje, kurioje, kaip manoma, yra apie 440 lavonų, rašo „The Guardian“.\n\n15:38 S. Dobrowolska: įrodymai apie Rusijos nusikaltimus renkami vis daugiau valstybių\n\nPrie tarptautinių bylų jungiasi vis daugiau šalių, todėl įrodymai apie Rusijos karo nusikaltimus renkami daugiau valstybių, ir Ukraina gali jais naudotis, sako teisingumo ministrė Ewelina Dobrowolska.\n\n„Jei žiūrėtume į visus formatus, kur Lietuva dalyvauja arba yra inicijavusi, kad teisingumas Ukrainoje triumfuotų, tai šiandieną jau turime tris pagrindinius formatus. Pagrindinis, be abejo, yra Tarptautinis Baudžiamasis Teismas“, – penktadienį komentuodama tarptautinių procesų prieš Rusiją dėl karo nusikaltimų Ukrainoje eigą BNS sakė E. Dobrowolska.\n\nJi pažymėjo, kad prie šios bylos jungiasi vis daugiau valstybių ir ukrainiečių parodymai apie karo nusikaltimus renkami vis daugiau valstybių.\n\n„Vis daugiau valstybių prisijungia, kitaip tariant, ukrainiečių, kurie bėga nuo karo, parodymai renkami vis daugiau valstybių ir atitinkamai įrodymų saugojimas koordinuojamas Eurojusto, tad Ukraina, vykdydama savo tyrimą, gali naudotis šiais įrodymais“, – sakė E. Dobrowolska.\n\nPenktadienį per Vilniuje vykusį bendrą Lietuvos ir Lenkijos vyriausybių posėdį vykstančių bylų eigą su Lenkijos kolegomis aptarusi teisingumo ministrė sakė, kad Lenkija taip pat ketina prisidėti prie Tarptautinio Teisingumo Teismo bylos.\n\n15:13 O. Scholzas: Vokietijos kariuomenė turi tapti „geriausiai aprūpinta“ Europoje\n\nVokietijos kancleris Olafas Scholzas penktadienį pareiškė, kad šalis yra pasirengusi imtis lyderės vaidmens užtikrinant Europos saugumą, ir pažadėjo šalies kariuomenę paversti „geriausiai aprūpinta“ žemyne.\n\nPripažindamas Vladimiro Putino Rusiją „didžiausia grėsme“ NATO, O. Scholzas teigė, kad Europa turi būti pasirengusi atremti šį iššūkį.\n\n„Sakome labai aiškiai: Vokietija yra pasirengusi imtis vadovaujamos atsakomybės dėl mūsų žemyno saugumo“, – pabrėžė kancleris.\n\n„Mūsų, kaip daugiausiai gyventojų, didžiausią ekonominę galią turinčios, žemyno viduryje esančios šalies, kariuomenė privalo tapti įprastinės gynybos Europoje kertiniu akmeniu, geriausiai aprūpintomis pajėgomis Europoje“, – sakė jis.\n\n14:36 M. Morawieckis kritikuoja Vokietijos pagalbos Ukrainai apimtis\n\nVilniuje viešintis Lenkijos premjeras Mateuszas Morawieckis kritikuoja Vokietijos politiką remiant Ukrainą ir spaudžiant Rusiją, vadindamas ją „per silpna“, o kai kurių politikų pareiškimus – tuščiais.\n\n„Negalime dujotiekių vertinti tik verslo matmenimis, kaip traktavo kai kurie politikai, žinome kokie. Negalime pripažinti Rusijai taikomų sankcijų nereikalingomis (...), negalime Vokietijos vyriausybės politikos laikyti šventa“, – sakė jis penktadienį Vilniuje per bendrą spaudos konferenciją su Lietuvos premjere Ingrida Šimonyte.\n\nPasak Lenkijos premjero, ekonomiškai stipriausios Europos valstybės Vokietijos indėlį padedant Ukrainai galima pavadinti „per silpnu“.\n\n„Vokiečių politikai sako tuščius žodžius, vartodami tokius lozungus, kaip „suverenitetas“, kiti dalykai. Bet ar yra aukštesnių vertybių, kaip gyvybė?“ – klausė M. Morawieckis.\n\nParamos Ukrainai bei sankcijų Rusijai stiprinimo klausimas buvo vienas pagrindinių penktadienį Lietuvos sostinėje vykusiame Lietuvos ir Lenkijos Vyriausybių posėdyje.\n\n14:15 Berdianske pranešama apie dviejų Rusijos paskirtų pareigūnų žūtis\n\nUkrainos okupuotame Beržinsko uostamiestyje pranešta apie dviejų Rusijos paskirtų pareigūnų žūtį, skelbia Rusijos valstybinė naujienų agentūra TASS.\n\nNepatvirtintais duomenimis, žuvusieji yra Olegas ir Liudmila Boiko.\n\nVienas iš žuvusiųjų ėjo miesto apgyvendinimo ir komunalinių paslaugų vadovo pavaduotojo pareigas miesto administracijoje, o taip pat žuvusi jo žmona ėjo miesto rinkimų komisijos vadovės pareigas.\n\nKol kas neįvardinta, kokiomis aplinkybėmis žuvo minėti asmenys.\n\n13:50 JT teisių biuras tirs pranešimus apie masinę kapavietę Iziume\n\nLiz Throssell, Jungtinių Tautų (JT) žmogaus teisių biuro atstovė spaudai, pranešė, kad JT planuoja siųsti Ukrainoje jau esančius stebėtojus į Iziumą, kad jie ištirtų ukrainiečių pranešimus apie ten esančią masinę kapavietę.\n\nJi sakė negalinti patvirtinti, ar kūnai buvo vienoje masinėje kapavietėje, ar keliose atskirose kapavietėse.\n\n13:42 Turkijos viešbučiai nebepriima Rusijos atsiskaitymų sistemos „Mir“ kortelių\n\nTurkijos viešbučiai nustojo priimti Rusijos atsiskaitymų sistemos „Mir“ mokėjimo korteles, skelbia leidinys „Middle East Eye“.\n\nKita vertus, „Mir“ sistemos kortelėmis rusai ir toliau gali Turkijoje atsiskaityti parduotuvėse, išsigryninti pinigų per bankomatus, tačiau tokias galimybes apsprendžia tai, kuris bankas tokias korteles yra išdavęs.\n\nUkrainos naujienų agentūra „Unian“ pažymi, jog ketvirtadienį ES ir JAV sustiprino spaudimą Turkijai dėl Rusijos „Mir“ sistemos sąsajų su Turkijos bankais, pabrėždami, jog tai yra spraga, leidžianti Rusijai apeiti sankcijas.\n\nPrie Rusijos mokėjimo sistemos „Mir“ yra prisijungę penki didžiausi Turkijos bankai.\n\nBriuselis pranešė, kad rengia delegaciją, kuri savo susirūpinimui išreikš tiesiogiai Turkijos pareigūnams.\n\nBe to, anot Briuselio, priemonės prieš galimas sankcijų Rusijai išvengimo spragas nukreiptos į Kaukazo, Vidurio Azijos ir Persijos įlankos valstybes.\n\n13:39 Luhanske žuvo du rusų primesti pareigūnai\n\nPenktadienį per bombos sprogimą savo biure žuvo Rusijos primestas Luhansko „liaudies respublikos“ generalinis prokuroras ir jo pavaduotojas.\n\n„Preliminariais duomenimis, Sergejus Gorenka (prokuroras – VŽ) mirė nuo sužalojimų, patirtų sprogus bombai jo biure“, – sakė pagalbos tarnybų atstovas, kurį citavo Rusijos naujienų agentūra „Interfax“.\n\nValstybinė naujienų agentūra TASS citavo separatistinės Luhansko vidaus reikalų ministerijos pulkininką, kuris sakė, kad taip pat žuvo S. Gorenkos pavaduotojas.\n\nKas padėjo sprogmenį, Rusijos pareigūnai nekomentavo.\n\nAs a result of an explosion in the prosecutor's office building in #Luhansk, the \"Prosecutor General of the #LPR\" Sergey Gorenko was killed, #Russian state media reported. pic.twitter.com/xmkm5gHa2c— NEXTA (@nexta_tv) September 16, 2022\n\n13:32 Iziume gali būti supilta daug masinių kapaviečių\n\nUkrainos pareigūnams paskelbus apie prie išlaisvinto Iziumo aptiktas masines laidojimo vietas, įvykio vietoje esantys naujienų agentūros AFP žurnalistai penktadienį pranešė, kad miškuose, esančiuose už šio rytinio miesto, yra šimtai kapų.\n\nŽurnalistai sakė matę už Iziumo tarp medžių paliktų baltais kryžiais pažymėtų kapų, o ant vieno iš jų buvo užrašas: „Ukrainos kariuomenė, 17 žmonių. Iziumo morgas.“\n\n13:25 Čekijoje atleistas Rusijai šnipinėjęs diplomatas\n\nVienas Čekijos aukšto rango diplomatas buvo atleistas dėl informacijos atskleidimo Rusijos žvalgybos tarnybai, penktadienį paskelbė Janas Lipavsky, čekų užsienio reikalų ministras.\n\nVietos žiniasklaida pranešė, kad minimas diplomatas turėjo leidimą dirbti su slapčiausiais dokumentais ir šnipinėjo Rusijos užsienio žvalgybos tarnybai SVR.\n\n„Galiu patvirtinti, kad nusprendžiau imtis veiksmų ir dėl jų vienas darbuotojas, bendradarbiavęs su viena užsienio galia, ministerijoje nebedirba“, – sakė J. Lipavsky.\n\n„Saugumo sumetimais plačiau nekomentuosiu“, – pridūrė jis.\n\n10,5 mln. gyventojų turinti buvusi komunistinė Čekija, dabar priklausanti NATO ir Europos Sąjungai, šį pusmetį pirmininkauja Bendrijai.\n\nNuo vasario, kai Rusija užpuolė provakarietišką kaimynę Ukrainą, Praha Kyjivui jau skyrė karinės pagalbos už maždaug 154 mln. Eur.\n\n13:20 R. T. Erdoganas ragina „kuo greičiau“ nutraukti karą Ukrainoje\n\nRecepas Tayyipas Erdoganas, Turkijos prezidentas, penktadienio regiono viršūnių susitikimui, kuriame dalyvauja ir Vladimiras Putinas, Rusijos lyderis, pasakė norintis, kad karas Ukrainoje „kuo greičiau“ pasibaigtų.\n\n„Dedame pastangas, kad kuo greičiau diplomatija užbaigtume konfliktus Ukrainoje“, – sakė R. T. Erdoganas buvusiame sovietiniame Uzbekistane vykstančiame Šanchajaus bendradarbiavimo organizacijos (ŠBO) viršūnių susitikime.\n\n12:38 A. Dulkys: Lietuva gydytis gali priimti 600 Ukrainos karių\n\nLietuva gydymui ir reabilitacijai priėmė 110 Ukrainos karių bei pareigūnų, bet pasirengusi jų priimti daugiau, sako sveikatos apsaugos ministras.\n\nArūno Dulkio teigimu, Lietuva Ukrainos gynėjams gali skirti iki 600 vietų ligoninėse ir apie 1.000 vietų reabilitacijos įstaigose.\n\n12:29 Šveicarija stabdo supaprastintą vizų rusams išdavimą\n\nPenktadienį Šveicarijos vyriausybė nusprendė visiškai sustabdyti susitarimo, kuriuo Rusijos piliečiams palengvinamos vizų išdavimo taisyklės, galiojimą.\n\nTaip Šveicarijos vizų išdavimo taisyklės rusams bus suderintos su Europos Sąjungos taisyklėmis, priduriama Vyriausybės pareiškime.\n\n12:24 V. Putinas: Rusija nemokamai išsiųs 300.000 t trąšų besivystančioms šalims, jei ES atšauks sankcijas\n\nVladimiras Putinas, Rusijos prezidentas, pareiškė, kad Rusija yra pasirengusi nemokamai perduoti besivystančioms šalims daugiau kaip 300.000 t Vakarų uostuose įstrigusių rusiškų trąšų, jei Europos Sąjunga (ES) sutiks panaikinti visas sankcijas Rusijos trąšų eksportui.\n\nKalbėdamas Šanchajaus bendradarbiavimo organizacijos (ŠBO) aukščiausiojo lygio susitikime Uzbekistane, V. Putinas sakė, kad Europa tik „iš dalies“ panaikino sankcijas, kurios, pasak Maskvos, trukdo jai parduoti ir siųsti trąšas visame pasaulyje, skelbia „Reuters“.\n\nPlačiau skaitykite čia.\n\n12:04 Rusija kaltina Ukrainą apšaudžius pasienio gyvenvietę\n\nViačeslavas Gladkovas, Rusijos Belgorodo srities gubernatorius, sako, kad Ukrainos pajėgos apšaudė pasienio gyvenvietę Valuikus, o per išpuolį žuvo vienas žmogus, du – sužeisti.\n\nPasak gubernatoriaus, yra „griuvėsių ant žemės“, apgadinta pastotė ir sutriko elektros energijos tiekimas miestui.\n\nŠių teiginių nepriklausomai patikrinti nėra galimybės, o Ukrainos pareigūnai jų kol kas nekomentavo.\n\n11:46 Lietuvos ir Lenkijos premjerai aptarė paramą Ukrainai, iššūkius dėl energijos kainų\n\nIngrida Šimonytė, premjerė, penktadienį Vilniuje su Mateuszu Morawieckiu, Lenkijos Vyriausybės vadovu, aptarė būtinybę didinti paramą Ukrainai, sankcijų Rusijai stiprinimą.\n\nI. Šimonytė pažymėjo, kad sovietinės okupacijos žaizdos dar gyvos lietuvių ir lenkų atmintyje, todėl nenuostabu, kad mūsų šalys yra vienos aktyviausių Ukrainos rėmėjų.\n\nJi pabrėžė, kad Ukrainai išlaisvinant gyvenvietes, atrandamos naujos masinės kapavietės ir nauji karo nusikaltimų įrodymai.\n\n„Šiandien Ukraina gina ir Europos laisvę, saugo, kad Europa nepatirtų tokių sugriovimų ir nusikaltimų, kuriuos patyrė Mariupolio, Bučos, Iziumo ir daugelio kitų Ukrainos miestų gyventojai. Todėl padedami Ukrainai neturime teisės pavargti. Vienintelis tvarus kelias į taiką Europoje – visiška Ukrainos pergalė“, – pažymėjo I. Šimonytė.\n\nPlačiau skaitykite čia.\n\n11:22 Prie išlaisvinto Iziumo aptikta apie 450 kapų\n\nVienoje kapavietėje netoli Ukrainos rytuose esančio Iziumo miesto, kurį neseniai išlaisvino ukrainiečių pajėgos, suskaičiuota apie 450 kapų, penktadienį patikslino Mychailo Podoliakas, Ukrainos prezidento patarėjas.\n\n„Keturi šimtai penkiasdešimt kapų... Tai tik viena iš masinių laidojimo vietų, aptiktų netoli Iziumo. Okupuotose teritorijose jau kelis mėnesius karaliauja nežabotas teroras, smurtas, kankinimai ir masinės žudynės“, – sakė M. Podoliakas.\n\nSerhijus Botvinovas, regiono policijos pareigūnas, anksčiau sakė, kad Iziume rasta kapavietė su maždaug 440 kapų.\n\n10:49 J. Borrellis. Prieš Rusiją nukreipta strategija veikia ir turi tęstis\n\n„Rusijos karas prieš Ukrainą įžengė į naują etapą. Ukrainos kariuomenė įspūdingai veržiasi pirmyn, išlaisvindama daug miestų bei kaimų ir spausdama Rusijos pajėgas atsitraukti. Nors dar pamatysime, kiek pasistūmės Ukrainos kontrpuolimas, jau akivaizdu, kad strateginė pusiausvyra kovų lauke keičiasi“, – teigia Josepas Borrellis, Europos Sąjungos diplomatijos vadovas.\n\nIšsamiau skaitykite šiame komentare.\n\n10:41 Ministerija: Lietuvoje dirba pusė darbingo amžiaus ukrainiečių\n\nNuo karo Ukrainoje pradžios vasario pabaigoje Lietuvoje įsidarbino daugiau kaip 17.400 ukrainiečių – maždaug pusė visų darbingo amžiaus pabėgėlių iš Ukrainos. Beveik 10.000 ukrainiečių įdarbino Užimtumo tarnyba, o dar 4.200 darbo vietų jiems siūloma, pranešė Socialinės apsaugos ir darbo ministerija.\n\nDaugiausia ukrainiečių dirba didžiuosiuose šalies miestuose: Vilniuje – 5.600 – beveik kas trečias, Kaune – 2.400, arba kas septintas, Klaipėdoje – virš 2.000 žmonių.\n\nUžimtumo tarnybos duomenimis, aukštos kvalifikacijos reikalaujančius darbus dirba per 1.400 (8%) ukrainiečių. Be to, jie dirba verslo ir administravimo specialistais logistikos ir pardavimo srityse, gydytojais, slaugytojais, veterinarais, taip pat mokymo, IT, inžinerijos specialistais.\n\nVidutinės kvalifikacijos reikalaujančiuose darbuose dirba didžioji dalis – 11.400 – ukrainiečių, arba 65,6% įsidarbinusiųjų, žemos kvalifikacijos ir nekvalifikuotus darbus – 4.600 ukrainiečių (ketvirtadalis).\n\nLietuvoje įsidarbinusių ukrainiečių vidutinis darbo užmokestis siekia apie 1.000 Eur „ant popieriaus“.\n\nIš viso šiuo metu į Lietuvą yra atvykę daugiau kaip 65.300 ukrainiečių.\n\n10:22 „Reuters“: Rusija gali savo pajėgas iš Sirijos išsiųsti į Ukrainą\n\nRusija gali išvesti savo karines pajėgas, dalyvaujančias kare Sirijoje, kad galėtų jas nusiųsti į Ukrainą, skelbia „Reuters“.\n\nNeįvardytas Turkijos saugumo pareigūnas teigė, kad Rusija iš Sirijos atitraukė dalį pajėgų, kad galėtų sutelkti dėmesį į karą su Ukraina, ir paprašė Turkijos, kuri remia Sirijos sukilėlius, normalizuoti santykius su Basharu al Assadu, prezidentu, kad būtų „paspartintas politinis Sirijos konflikto sprendimas“.\n\nManoma, kad dėl to Hakanas Fidanas, Turkijos žvalgybos vadovas, surengė daug susitikimų su savo kolega iš Sirijos Ali Mamluku.\n\nSu Damasku susijęs šaltinis agentūrai „Reuters“ teigė, kad Rusija į derybas Siriją pastūmėjo todėl, kad Maskva siekia sustiprinti savo ir B. al Assado pozicijas tuo atveju, jei tektų visiškai perkelti pajėgas į Ukrainą.\n\n10:01 Iziume sugriauta 70% pastatų\n\nNeseniai išlaisvintame Iziume Rusija sugriovė daugiau kaip 70% pastatų, sako Dmytro Lubinecas, Rados įgaliotinis žmogaus teisių klausimais.\n\n„Jei kas nors galvojo, kad jie sustojo Bučoje, nes pasibaisėjo jų žiaurumu, taip nėra. Rusijos politinė ir karinė vadovybė apdovanoja karo nusikaltėlius, rodo jiems pavyzdį ir taip skleidžia masinių nusikaltimų prieš civilius gyventojus praktiką“, – pabrėžė ombudsmenas.\n\nAnot jo, Ukrainos valdžios pareigūnai bando atkurti įprastą gyvenimą šiame mieste, tačiau Rusijos įvykdytus žiaurumus turi pamatyti visas pasaulis.\n\n09:36 JK: Rusijai trūksta kovinių pėstininkų ir jaunesniųjų vadų\n\nJungtinės Karalystės (JK) gynybos ministerija savo kasdienėje žvalgybos informacijoje teigia, kad Rusijos karinė bendrovė „Wagner Group“ nuo liepos vykdė kampaniją, kurios metu bandė užverbuoti nuteistuosius tarnybai Ukrainoje.\n\nJiems buvo pasiūlyta sušvelninti bausmes ir piniginės premijos.\n\nAnot JK, ši kampanija vėl buvo atgaivinta, o Rusijos karo akademijos trumpina mokymo kursą ir paankstina kadetų baigimo datas.\n\n„Jie beveik neabejotinai gali būti dislokuoti paremti operaciją Ukrainoje“, – teigia ministerija.\n\nBe to, tai, jog verbuojami kaliniai ir kadetai, JK teigimu rodo, kad Rusijai labiausiai trūksta kovinių pėstininkų ir jaunesniųjų vadų.\n\n09:18 Latvija pradės riboti rusų patekimą į šalį\n\nLatvija nuo rugsėjo 19 d. pradeda riboti Rusijos piliečių, turinčių Šengeno vizas, įvažiavimą į šalį, skelbia Edgaras Rinkevičius, užsienio reikalų ministras.\n\n„Rusai, nebandykite kirsti sienos, jūs čia nepageidaujami, sustabdykite karą prieš Ukrainą ir dinkite iš šios gražios šalies!“ – rašė ministras savo „Twitter“ paskyroje.\n\n08:42 Taivanas: Rusijos ir Kinijos ryšiai kenkia tarptautinei taikai\n\nTaivanas penktadienį pasmerkė stiprėjančius Rusijos ir Kinijos ryšius, pavadindamas juos grėsme pasaulinei taikai ir stabilumui.\n\nTaibėjaus pareiškimas pasirodė po ketvirtadienį įvykusio šių dviejų autoritarinių valstybių lyderių susitikimo akis į akį Uzbekistano Samarkando mieste.\n\nRusija „tuos, kas palaiko taiką ir status quo, vadina provokatoriškais, o tai labai gerai parodo, kokią žalą Kinijos ir Rusijos autoritarinių režimų aljansas daro tarptautinei taikai, stabilumui, demokratijai ir laisvei“, sakoma Taivano Užsienio reikalų ministerijos pareiškime.\n\n08:24 Generalinis štabas: rusai stengiasi išlaikyti užimtas teritorijas ir užimti Donecko sritį\n\nUkrainos ginkluotųjų pajėgų generalinis štabas savo ryto suvestinėje informacijoje skelbia, kad vyksta visos fronto linijos apšaudymas, rusai stengiasi išlaikyti užimtas teritorijas ir užimti Donecko sritį.\n\nUkrainos pajėgos skaičiuoja, kad rusai į teritoriją paleido 11 raketų, sudavė 96 smūgius iš daugkartinio paleidimo raketų sistemų (MLRS) smūgių ir 15 kartų apšaudė šalies objektus iš oro, dėl ko nukentėjo daugiau kaip 30 gyvenviečių.\n\nAnot Ukrainos, ji ir toliau smogia Rusijos sandėliams, vadavietėms.\n\n„Dėl didelio tikslumo smūgių Chersono, Vasiljevkos, Perevalsko ir kitų gyvenviečių teritorijose perpildytais sunkvežimiais išvežti rusų karių lavonai“, – teigia Generalinis štabas.\n\n07:52 ISW: Rusija didina „kriptomobilizaciją“\n\nJAV įsikūręs Karo studijų institutas skelbia, kad Kremlius į pralaimėjimą aplink Charkivo sritį reaguoja padvigubindamas „kriptomobilizaciją“, užuot sudaręs sąlygas visuotinei mobilizacijai. Kaip aiškina analitikai, „kriptomobilizacija“ – tai darbininkų šaukimas iš jų darboviečių.\n\n„Kremlius beveik neabejotinai išsiuntė didelę dalį pajėgų, kurios iš pradžių buvo Rusijos bazėse buvusiose sovietinėse valstybėse nuo vasario prasidėjusios Rusijos plataus masto invazijos į Ukrainą, todėl tikėtina, kad Rusijos įtaka tose valstybėse susilpnėjo“, – teigia ISW.\n\nEkspertai teigia, kad Ukraina tęsė kontrpuolimą Rytų Ukrainoje, vykdė atakas į šiaurės vakarus nuo Charkivo miesto ir į pietus nuo Chersono bei Dnipro srities sienos.\n\nTuo metu Rusijos pajėgos surengė ribotus antžeminius puolimus ir stiprina pozicijas rytuose.\n\n07:20 Rusija: jei JAV tiektų ilgesnio nuotolio raketas Ukrainai, ji taptų „konflikto šalimi“\n\nMarija Zacharova, Rusijos užsienio reikalų ministerijos atstovė spaudai, pareiškė, kad jei JAV nuspręstų tiekti Kyjivui ilgesnio nuotolio raketas, jos peržengtų „raudoną liniją“ ir taptų „konflikto šalimi“ Ukrainoje.\n\nJi per spaudos konferenciją pridūrė, kad Rusija „pasilieka teisę ginti savo teritoriją“.\n\nVašingtonas atvirai tiekė Ukrainai pažangias valdomąsias raketas, galinčias pataikyti į taikinius, nutolusius iki 80 km atstumu. JAV pareigūnai teigia, kad Ukraina pažadėjo nenaudoti amerikietiškų raketų atakuoti Rusijos teritoriją.\n\n07:12 EK vadovė: V. Putinas dėl Ukrainos turi būti teisiamas TBT\n\nUrsula von der Leyen, Europos Komisijos pirmininkė, ketvirtadienį interviu sakė norinti, kad Vladimiras Putinas, Rusijos prezidentas, dėl karo nusikaltimų Ukrainoje būtų teisiamas Tarptautiniame Baudžiamajame Teisme (TBT).\n\n„Man svarbu, kad Putinas pralaimėtų šį karą ir susidurtų su savo veiksmų pasekmėmis“, – sakė ji Vokietijos leidinio „Bild“ televizijos kanalui.\n\nPasak jos, įmanoma, kad Rusijos lyderis vieną dieną stos prieš TBT, nes „galiausiai Putinas yra atsakingas“ už karo nusikaltimus Ukrainoje.\n\n06:43 Ukrainiečiai sunaikino rusų štabą Lysyčanske\n\nPer parą Ukrainos ginkluotosios pajėgos sunaikino 5 sandėlius su ginkluote, 2 rusų bazes ir štabą okupuotose teritorijose, sako Serhijus Bratčukas, Odesos gubernatorius.\n\nAnot jo, Ukraina sunaikino dvi užpuolikų bazes netoli Chersono ir Naujojoje Kachovkoje, ir sunaikintas štabas Lysyčanske, Luhansko srityje.\n\n06:36 JAV oficialiai patvirtino 600 mln. USD karinės pagalbos paketą\n\nAnthony Blinkenas, JAV valstybės sekretorius, paskelbė, kad oficialiai patvirtintas naujas 600 mln. USD vertės gynybos pagalbos Ukrainai paketas.\n\n„Į šį 600 mln. USD paketą įeina papildomi ginklai, šaudmenys ir įranga iš JAV gynybos departamento atsargų“, – sakė JAV valstybės departamento vadovas.\n\nBendra JAV gynybos pagalbos Ukrainai apimtis nuo Joe Bideno, prezidento, administracijos veiklos pradžios pasiekė apie 15,8 mlrd. USD.\n\n06:32 JAV: Rusija Ukrainoje naudojo hipergarsinius ginklus\n\nPasak Kathleen Hicks, JAV gynybos sekretoriaus pavaduotojos, Rusija „jau panaudojo kai kuriuos hipergarsinius ginklus Ukrainos kare beveik be jokio poveikio“.\n\nK. Hicks išsakė šias pastabas per ketvirtadienį vykusį Žvalgybos ir nacionalinio saugumo aljanso 2022 m. aukščiausiojo lygio susitikimą, skelbia CNN.\n\n06:28 Ukraina Iziume rado masinių kapaviečių\n\nVolodymyras Zelenskis, Ukrainos prezidentas, ketvirtadienį sakė, kad iš rusų pajėgų atkovotame Iziumo mieste buvo rasta masinė kapavietė.\n\n„Norime, kad pasaulis žinotų, ką atnešė Rusijos okupacija“, – sakė jis.\n\nV. Zelenskis nenurodė, kiek palaikų rasta kapavietėje ir kokia tų žmonių mirties priežastis.\n\n„Rytoj mums reikia aiškesnės, patikrintos informacijos“, – pridūrė jis.\n\nSerhijus Botvinovas, regiono policijos pareigūnas, televizijai „Sky News“ sakė, kad Iziume rasta kapavietė su maždaug 440 kapų.\n\nKai kurie tų žmonių yra nušauti, kiti žuvo per apšaudymus, pridūrė jis.\n\nV. Zelenskis Iziumą lygino su Buča ir Mariupoliu – Rusijos invazijos Ukrainoje žiaurumo simboliais.\n\n„Rusija visur palieka mirtį. Ji privalo atsakyti. Pasaulis išties privalo reikalauti Rusijos atsakomybės dėl šio karo. Darysime visa, ką galime, kad taip būtų“, – sakė jis.\n\nUkrainos karys šalia sunaikintos rusų technikos. Evgenijaus Maloletkos (AP / „Scnapix“) nuotr.",
    "Rusijos karas prieš Ukrainą. Vokietijos generolas ragina nenuvertinti Maskvos karinės galios, Mariupolio teatre nužudytųjų kūnus okupantai užpila betonu": "Ukrainos prezidentas Volodymyras Zelenskis teigia, kad ukrainiečių kariai, specialios tarnybos ir žvalgyba daro viską, kad Rusijos kariai pajustų atsaką į pradėtą karą. Jis taip pat perspėja, kad padėtis Zaporižios atominėje elektrinėje išlieka pavojinga. Vokietijos gynybos vadas Eberhardas Zornas paragino Vakarus nenuvertinti Maskvos karinės galios, skelbia „SkyNews“. Tuo metu Ukrainos pajėgos skelbia, kad okupuotame Mariupolyje, subombarduotame teatre, nužudytųjų kūnus okupantai užpila betonu.\n\n„Šiuo metu didžioji Rusijos sausumos pajėgų dalis gali būti sutelkta Ukrainoje, tačiau net ir tokiu atveju neturėtume nuvertinti Rusijos sausumos pajėgų potencialo“, – perspėjo aukščiausio rango Bundesvero kariškis generolas Eberhardas Zornas.\n\nJis pridūrė, kad Rusija be sausumos pajėgų taip pat turi karinį jūrų laivyną ir oro pajėgas.\n\n„Didžioji dalis Rusijos karinio jūrų laivyno dar nebuvo panaudota kare su Ukraina, o Rusijos karinės oro pajėgos taip pat dar turi didelį potencialą, kuris kelia grėsmę ir NATO“, – sakė jis.\n\nTarptautinės atominės energijos agentūros (TATENA) komanda trečiadienį automobiliais atvyko į Zaporižią.\n\nUkrainos generalinis štabas skelbia, kad šalies kariai nukovė 47,9 tūkst. rusų karių, sunaikino 1974 tankus, 4312 šarvuočių, 1091 artilerijos sistemą, 285 salvinės ugnies raketų sistemas, 152 priešlėktuvines sistemas, 234 lėktuvus, 204 sraigtasparnius, 849 bepiločius orlaivius, 196 sparnuotąsias raketas, 15 laivų, 3236 kitas mašinas ir kuro talpyklas, 103 spec. įrangos vienetus.\n\nAtnaujinta 0.01\n\nPrieš Ukrainai pradedant kontrpuolimą Chersono srityje, JAV įspėjo Kyjivą apriboti puolimo tikslus ir geografiją, kad Ukrainos kariuomenė išvengtų strigimo keliuose frontuose ir per didelio pajėgų išsibarstymo, CNN sakė keli JAV ir Vakarų pareigūnai, taip pat šaltiniai iš Ukrainos.\n\nUkrainiečiai iš pradžių planavo platesnio masto puolimą, tačiau susiaurino operacijos geografiją iki Chersono regiono, teigė JAV ir Ukrainos pareigūnai.\n\nPareigūnai sako tikintys, kad Ukrainos ir Rusijos kariuomenių pajėgumai vis labiau išsilygino. Tačiau vakarų pareigūnai vengia pirmadienį prasidėjusią ukrainiečių karinę operaciją vadinti tikra „kontrataka“.\n\nŠIMTAS AŠTUONIASDEŠIMT DEVINTOJI RUSIJOS KARO PRIEŠ UKRAINĄ DIENA TATENA inspektoriai ketvirtadienį galės patekti į Rusijos kontroliuojamą Zaporižios branduolinę elektrinę, esančią kovų fronto linijoje pietų Ukrainoje, ir bandys pasiekti „nuolatinį buvimą“ šiame objekte, sako agentūros vadovas;\n\nUkrainos kariuomenė tęsia kontrpuolimą pietinėje Chersono apskrityje, čia naikina Rusijos komunikacines linijas, pontonines perkėlas;\n\nRusijos gynybos ministerija paskelbė, kad kontrpuolimas buvo sustabdytas. Tačiau Ukrainos pareigūnai tvirtina, kad šalies kariai pasiekė pergalių keliose srityse;\n\nEuropos Sąjungos užsienio reikalų ministrai trečiadienį sutarė sustabdyti 2007 metų susitarimo, kuriuo rusams palengvinamas kelias prašyti vizų kelionėms į bloką, galiojimą;\n\nKremlius veikiausiai sieks išnaudoti Ukrainos operacinę tylą kontrpuolime, staigios pergalės Chersone nebuvimą, ir pateikti ukrainiečių kontrpuolimą kaip nesėkmingą, taip bandydamas pakirsti visuomenės pasitikėjimą;\n\nRusijos okupaciniai pareigūnai toliau stengiasi per prievartą integruoti Ukrainos mokyklas į Rusijos švietimo sistemą, besirengdami naujiems mokslo metams;\n\nV. Putinas veikiausiai kuria sąlygas, kurios užtikrintų prievartinę ukrainiečių, atkeltų į Rusiją, kultūrinę asimiliaciją ir jų ukrainietiško identiteto sunaikinimą;\n\nUkrainos užsienio reikalų ministras D. Kuleba nurodė, kad „kai Rusija pakeis savo požiūrį, nustos gyventi savo fantazijomis, kad ji iškovos pergalę šiame kare, tada pažiūrėsime, gal atsiras langas deryboms“.\n\nApie antradienio įvykius skaitykite čia.",
    "Zelenskis ragina Truss padėti nutraukti Rusijos agresiją prieš Ukrainą": "42336\n\nREUTERS\n\nVolodymyro Zelenskio teigimu, Ukraina kontrpuolimą pradėjo įvairiais frontais. Tačiau nuo detalių komentarų apie operacijas susilaiko, kad rusai sulauktų siurprizo.\n\n\n\nViešinami vaizdo įrašai iš išlaisvintų miestų. Pirmasis jų – iš Vysokopilijos miesto Chersono srityje. Ukrainos ginkluotosios pajėgos į jį įžengė rugsėjo 4-ąją.\n\n\n\nLeidinio New York Times teigimu, Vakarų sankcijų veikiama Rusija artilerijos sviedinius ir raketas pradėjo pirkti iš Šiaurės Korėjos.\n\n\n\nUkrainos duomenimis, per karą jau žuvo 382 vaikai, dar daugiau nei 700 sužeisti.\n\n\n\nTuo metu Ukrainos prezidentas sako besitikintis, kad Kyjivui „sutrukdyti“ Rusijai tęsti karinę agresiją padės naujoji Jungtinės Karalystės premjerė Liz Truss.",
    "Mobilizuoti girti rusai vyksta į Ukrainą – geria ir keleiviai, ir vairuotojas: „Ko važiuojam? Nežinia, kur visi važiuojam“": "Tuo metu okupuotose Ukrainos teritorijose prasideda Kremliaus parodija – pseudoreferendumai dėl prisijungimo prie Rusijos.\n\nRusai važiuoja kariauti Ukrainoje. Girtut girtutėliai:\n\n„Antras iš viso užmigo…“\n\n„Man įpilk! – Duokite operatoriui… – Operatoriui! – Įpilkite operatoriui, vaikinai!“\n\nGeria ir keleiviai, ir juos į karą vežantis vairuotojas. Jei degtinės nepritrūks – šiuos mobilizuotus rusus į maišus teks krauti dar nė nepasiekus fronto: „Tu mus atgal ir parveši. – Mes tau įpilsim. – Aš už, vaikinai. Su jumis po pergalės po stikliuką.“\n\nREKLAMA\n\nTai puikus rusų mentaliteto ir Rusijos realybės atspindys: „Ko važiuojam? Nežinia, kur visi važiuojam. – Visi važiuojam ten, kur reikia…“\n\nNežino nei ko važiuoja, nei kur… bet važiuoja, nes pila. Ir veža: „Vienas čia, kitas čia. Viskas normaliai. Autobusas…“\n\nIr prisigėrę pradeda kariauti nė nepasiekę fronto. Vienus veža autobusais. Kitus traukiniais: „Kiek daug žmonių palydi du vagonus su mobilizuotais…“\n\nO Jakutijoje į karą vietinį vyrą išlydi net per jo gimtadienį: „Pasveikinkime Akijevą Adžaną su gimtadieniu. Jį šiandien siunčiame į karinę tarnybą.“\n\nREKLAMA\n\nREKLAMA\n\nKremlius akivaizdžiai į karą išties siunčia daugiausia vyrus iš Rusijos pakraščių. Pavyzdžiui, pirmieji autobusai su patrankų mėsa iš Dagestano:\n\n„Jūs naktį skambinate… – Netrukdykite. – Kaip netrukdyti? Jūs pasibeldėte. Prisistatykite. Jūs mane naktį pažadinote…“, – naktį šaukimus daugiabutyje dalina buriatams.\n\n„Mano draugas 15 m. gyvena Rusijoje. Užvakar jis pagaliau gavo Rusijos pilietybę. O vakar paskelbė mobilizaciją…“\n\n„Jau insultas. Dar neatvažiavom, jau insultas…“\n\nAmerikiečių Karo tyrimų institutas skelbia, kad mobilizacija Rusijoje akivaizdžiai etniškai neproporcinga. Putinas pirmiausiai atsikrato tų, kas gyvena toliau nuo jo aukso rūmų ir kelia mažesnę grėsmę režimui.\n\n„Žinome tikras nuotaikas Rusijos regionuose. Matome, kad žmonės Dagestane, Buriatijoje, kitose respublikose ir Rusijos srityse – supranta, kad juos tiesiog metė. Pasiuntė mirti“, – kalba Ukrainos prezidentas Volodymyras Zelenskis.\n\nREKLAMA\n\nREKLAMA\n\nArčiau sostinės – patrankų mėsą vilioti sunkiau. Reikia daugiau grasinimų ir gudravimo. Maskvoje šaukimus įteikia prie išėjimo iš metro. Ten rusai reiškia daugiau pretenzijų ir aiškina, kodėl jų neturėjo šaukti: „Prašom. Niekada netarnavau, nebuvau šauktinis, neturiu karinės specialybės.“\n\nBet jau dabar aišku, kad Putinas į karą siunčia ir jokios karinės patirties neturinčius rusus. Ir, vargu, ar juos dorai paruoš. Pirmieji vaizdai iš poligono Sibirceve, Primorsko krašte: „Kur einame nežinia. Bet einame.“\n\nTai pats Rusijos užkaboris netoli Šiaurės Korėjos. Ukrainiečiai stengiasi paaiškinti rusams, kodėl į Ukrainą geriau nevažiuoti. Rodo vagonus–šaldiklius, su okupantų kūnais.\n\n„Čia 21 m. šauktiniai; vyresni kariai; lakūnas, kuris katapultavosi, bet jam tai nepadėjo; vyras su dviem laikrodžiais – turbūt marodierius. Važiuokite toliau, vaikinai, tai jūsų pasirinkimas. Štai taip viskas baigsis.“\n\nVolodymyras Zelenskis mobilizuotiems rusams oficialiai siūlo išeitį. Ir žada padėti.\n\n„55 tūkst. rusų mirė šiame kare per pusę metų. Dešimtys tūkstančių sužeisti, suluošinti. Norite daugiau? Ne? Tuomet protestuokite. Kovokite. Bėkite. Arba pasiduokite Ukrainos nelaisvėn. Tai jūsų išgyvenimo variantai“, – sako V. Zelenskis.\n\nREKLAMA\n\nREKLAMA\n\nIr rusai bėga. Kamštis dabar prie įvažiavimo į Kazachstaną. Ir Suomija skelbia, kad kol sienos rusams dar neuždarytos – jų srautas didėja. Per dieną į Suomiją įvažiuoja nebe trys tūkstančiai rusų, kaip iki mobilizacijos, o 7 tūkst. Rusijos ir Sakartvelo pasienyje taip pat milžiniški kamščiai. Rusų pasieniečiai, panašu, jau gavo nurodymą išleisti kuo mažiau sprunkančių:\n\n„Sienos kirtimas užtruko 12 val. – Kodėl taip ilgai? Kame problema? – Nežinau. Atrodo kažkaip lėtai praleido rusų pasieniečiai…“\n\nKremlius ir toliau meluoja, neva rusai nuo karo nesprunka. O okupantų moralę bando kelti Maskvos statytinis Kryme.\n\n„Įstatymai galioja visiems. Šiandien mano sūnus buvo pašauktas. Ryte jau išvažiavo į padalinį“, – sako Maskvos statytinis Kryme Sergei Aksionov.\n\nGal Aksionovo sūnui ir teks kariauti, nes Ukraina neabejotinai ateis atsiimti Krymo. Bet tikrai ne sūnums tokių Putino draugų kaip Lavrovas – skleidžiantis įžūlų melą.\n\nREKLAMA\n\nREKLAMA\n\n„Ukraina galutinai tapo totalitarine nacistine valstybe. Kur be atsakomybės nepaisoma tarptautinės humanitarinės teisės“, – teigia Rusijos užsienio reikalų ministras Sergejus Lavrovas.\n\nPasinaudojęs proga skleisti propagandą JT, Lavrovas po savo kalbos tiesiog išėjo iš salės.\n\n„Jis išėjo iš salės. Ir tai nestebina. Nemanau, kad Lavrovas nori klausytis šios tarybos pasmerkimo“, – sako britų atstovas JT James Cleverly.\n\n„Pastebėjau, kad rusų diplomatai sprunka beveik taip pat staigiai, kaip ir rusų kariai…“, – kalba Ukrainos užsienio reikalų ministras Dmytro Kuleba.\n\nOkupantų kariai ne tik sprunka, bet ir padeda filmuoti propagandinius filmus: „Šiandien pas mus tikra šventė, galima sakyti…“\n\nMaskvos kariauna okupuotame Luhanske balsuoja pseudo-referendume dėl prisijungimo prie Rusijos. Šiandien Kremliaus surežisuotas balsavimo spektaklis prasideda ir Donecko, Chersono ir Zaporižios okupuotose teritorijose. Kremliaus statytiniai neabejotinai pasakys savo vadui Putinui, kad nori į Rusiją. Ypač Donbase, kur po 2014-ųjų liko gyventi daugiausia tik Putiną garbinantys žmogeliai.\n\nREKLAMA\n\nREKLAMA\n\nO šiemet okupuotose žemėse Ukrainos pietuose žmonės šiandien nepabijojo ir protestuoti: „Snigurivkos žemė visada buvo Ukrainos. Buvo ir bus Ukrainos. Į Rusiją niekada nenorėjome ir nenorėsime.“\n\nPseudo-balsavimas pseudo-referendumuose vyksta ir pačioje Rusijoje, kur gyvena Putiną mylintys ukrainiečiai. Pseudoreferendumai vyks visą savaitgalį ir iki pat antradienio."
}