{
    "Vengrijos kariuomenės vadas: mus kaltina parama Rusijai, bet tai kvailystė": "Kalbos, kad Vengrija palaiko Rusiją, yra kvailystė, nes reikia vertinti tik faktus, o „ne sudėtingus ir skirtingus politinių grupių pareiškimus“. O Vengrijos darbai – tvirti įsipareigojimai NATO sąjungininkams, dalyvavimas Baltijos šalių oro policijos misijoje Šiauliuose ir raginimai nenuvertinti „Rusijos meškos“ galios, išskirtiniame interviu LRT.lt sakė Vengrijos kariuomenės vadas gen. ltn. dr. Romuluszas Ruszinas-Szendi.\n\n– Kaip jūs vertinate ukrainiečių kontrpuolimą? Ar nustebino jo greitis? Ar manote, kad jiems sunku bus jį išlaikyti, kaip kad buvo svarstoma?\n\n– Tai sudėtingas klausimas. Vyksta Rusijos ir Ukrainos karas, aš mačiau ukrainiečių karių pajėgumus ir jie yra daugiau nei puikūs. Tad buvo tik laiko klausimas, kada jie pradės kontratakuoti. Kaip jiems seksis, spręsti dar per anksti. Dabar vyksta karas, primenantis sinusoidę, viskas kyla ir krenta. Bet svarbiausia tai, kad ginkluotosios pajėgos yra pajėgios pradėti ataką. Dabar ji tebėra taktinė, tad rezultatų palaukime.\n\nNegalime nuvertinti Rusijos meškos, ji tebėra stipri. Bet Ukraina, kurią remia visas demokratinis pasaulis, neabejoju, tęs kovą.\n\n– Tad per anksti tai vadinti lūžio tašku?\n\n– Taip, dar per anksti. Abi pusės tebeturi tam tikrų pajėgumų, taktinė, operacinė situacijos labai greitai kinta. Esu tikras, kad vertinti šią kontrataką dar per anksti.\n\n– Vengrija neperduoda Ukrainai jokios karinės pagalbos. Kodėl ir ką jūs apie tai manote?\n\n– Mus visada kaltina, kad remiame Rusiją, bet tai kvailystė. Galiu jums pateikti faktų – mes esame čia, Baltijos šalyse; esame tokia pati pafrontės valstybė NATO rytiniame flange, tad patys kuriame atgrasymą, paraleliai rengiame savo ginkluotąsias pajėgas, bet esame vienintelė pafrontės šalis, teikianti oro paramą kitiems.\n\nRusijos karas prieš Ukrainą / AP nuotr.\n\nNemanau, kad kyla klausimų dėl Vengrijos pozicijos. Aišku, nes turime politines nuostatas neperduoti Ukrainai letalinės ginkluotės. Vengrija remia taiką, ne karą, ir tai labai svarbu. Bet yra ir kitas faktorius – per 150 tūkst. vengrų gyvena Ukrainoje ir jei kas nors kaltina Vengriją nedalyvaujant kare, pasakysiu – daugiau kaip 100 vengrų jau žuvo Ukrainoje, nes jie tarnauja Ukrainos ginkluotosiose pajėgose.\n\nYra ir kitų šalių, kurios Ukrainai nesiunčia letalinių ginklų, bet jos elgiasi tyliau, mes visada pranešame, ką darome. Tad tokie skirtumai.\n\nKai NATO ėmė stiprinti atgrasymą, Vengrija buvo pirmoji šalis, pasiūliusi formuoti kovinę grupę, vadovaujamą vengrų. Dabar Vengrijoje kuriama kovinė grupė, prie jos prisijungė JAV, Italija, Turkija ir Kroatija. Šio mėnesio pabaigoje pademonstruosime, kad ji jau pasiekė visą operacinį pajėgumą.\n\nVisada yra skirtumas tarp to, ką kiti sako, ir to, ką mes, vengrai, darome. Esu tikras, niekas negali kvestionuoti Vengrijos įsipareigojimų NATO vienybei ir pastangoms.\n\n– Vengrija ne kartą yra blokavusi bendrus ES sprendimus. Bet dabar vengrai vadovauja NATO oro policijos misijai Šiauliuose, tad jūsų įsipareigojimai ginti NATO sąjungininkus yra tvirti?\n\n– Prašau, vertinkite tik faktus, tai, ką mes iki šiol padarėme ir ką ketiname padaryti. O ne sudėtingus ir skirtingus skirtingų grupių politinius pareiškimus.\n\nRomuluszas Ruszinas-Szendi / J. Stacevičiaus/LRT nuotr.\n\n– Ar yra vengrų, kurie išvyko kautis į Ukrainą prasidėjus karui?\n\n– Yra vengrų, kurie gyvena Ukrainoje, jie Ukrainos piliečiai, todėl turi kovoti už Ukrainą, nors ir yra vengrai. Dėl Vengrijos piliečių konkrečių duomenų neturime.\n\n– Kaip pasikeitė Vengrijos saugumo vertinimas Rusijai užpuolus Ukrainą?\n\n– Pasikeitė ne tik Vengrijos, bet viso euroatlantinio regiono saugumo vertinimas. Šalia mūsų vyksta karas, todėl tvirtai remiame NATO 360 laipsnių požiūrį į saugumą. Dabar rimta grėsmė kyla rytuose, bet grėsmių yra ir pietuose. Nors vyksta karas, migracijos apimtys iš pietų šiemet padvigubėjo. Yra daug įtampų Vakarų Balkanuose, ten nukreiptos ir pagrindinės Vengrijos tarptautinės pastangos – du trečdaliai mano karių, dislokuotų užsienyje, yra Vakarų Balkanuose. Ten sutelktas ir NATO dėmesys, o didžiausiai NATO antžeminei misijai, kuri ir yra Vakarų Balkanuose, vadovauja vengrų generolas. Tai rodo mūsų įsipareigojimus stovėti kartu su NATO draugais.\n\nBet mes manome, kad turime didinti gynybos galimybes. Vengrijoje jau 2016-aisiais pradėjome stiprinti pajėgas. Visada sakau, kad mums reikia daugiau ir geriau parengtos dislokuojamos kompetencijos. Būtent tai mes ir darome.\n\nVengrijos naikintuvai / AP nuotr.\n\n– Kaip manote, ar Rusijos grėsmė ateityje mažės, ar NATO turi būti pasirengusi ilgalaikiams įsipareigojimams stiprinti rytų flango gynybą?\n\n– Neabejotina, NATO turi būti pasirengusi. Dabar beveik kiekviena šalis tai suvokia, daugybė pradėjo didinti gynybos biudžetą, kad jis priartėtų prie NATO 2 proc. BVP ribos. Vengrija tai jau padarė.\n\nJau minėjau NATO 360 laipsnių požiūrį, kad grėsmių yra ne tik rytuose, bet ir kitur, todėl NATO turi būti stipresnė. Gera naujiena, kad NATO niekada nebuvo tokia stipri kaip šiandien. Šios grėsmės suartino NATO šalis ir jų kariuomenes. Esu tikras, kad visas pasaulis gali matyti NATO vienybę ir bendras pastangas.\n\n– Ar europiečiai turi daryti daugiau dėl savo saugumo, ar jau pradėjo didinti gynybos finansavimą?\n\n– Žinoma, tai daro jau visi. Mes neturime laukti, kol kas nors ateis ir išgelbės. Mes, kaip valstybės, kaip europiečiai, turime daryti daugiau. Ir dauguma tai jau pradėjo daryti.\n\nRomuluszas Ruszinas-Szendi / J. Stacevičiaus/LRT nuotr.\n\n– Anksčiau Vengrija prieštaravo idėjai, kad NATO pradėtų diskusijas dėl Ukrainos prisijungimo prie Aljanso. Jūsų nuomone, ar realu, kad ateityje Ukraina taptų NATO nare, ar tai sustiprintų Aljansą?\n\n– Kada nors ateityje – kodėl gi ne. Bet žvelgiant į dabartinę padėtį, nemanau, kad tai greitai nutiks. Tai ne Vengrijos nuomonė, tai visos NATO nuomonė. Mes turime kartu priimti sprendimus ir dabar nematau jokių iniciatyvų kviesti Ukrainą prisijungti prie NATO.\n\nVisi žino, kad Švedija ir Suomija jau yra valstybės partnerės, tad jų narystė bus greita. Dėl to Aljansas bus dar stipresnis, bet yra ir kitų kandidačių. Pažiūrėsime – tai labiau politinis klausimas nei karinis.",
    "VENGRIJA NORI APKLAUSTI VISUOMENĘ DĖL ES SANKCIJŲ RUSIJAI": "Vengrijos valdančioji partija sako norinti paklausti šalies piliečių, ar jie remia Europos Sąjungos sankcijas Rusijai dėl jos karo Ukrainoje.\n\n„Fidesz“ planuoja surengti „nacionalines konsultacijas“ dėl „Briuselio elito“ paskelbtų sankcijų energijos sektoriui, ketvirtadienį spaudos konferencijoje, surengtojo po posėdžio už uždarų durų, sakė partijos parlamentinės frakcijos lyderis Mate Kocsisas (Matė Kočišas).\n\n„Sankcijos kenkia. Jos griauna Europos ekonomiką, – sakė jis. – Turime įtikinti Europos sprendimų priėmėjus, elito narius, kad jie neturėtų palikti sankcijų energijai, nes dėl to bus didelių problemų.“\n\n„Nacionalinės konsultacijos“ bus neformalus tyrimas, jame galės dalyvauti visi suaugę Vengrijos gyventojai. Pareikšti savo nuomonę jie galės paštu arba internetu.\n\nTokius tyrimus, kurių nuo nacionalistų premjero Viktoro Orbano atėjimo į valdžią 2010-aisiais jau buvo keli, apklausų rengėjai ir opozicinės partijos kritikuoja dėl šališkų ir norimą atsakymą skatinančių klausimų, taip pat dėl teisinės reikšmės nebuvimo.\n\nM. Kocsisas spaudos konferencijoje pripažino, kad šios konsultacijos yra „politinis įrankis“ ir kad juo vyriausybė gali pasinaudoti per debatus su ES dėl sankcijų Rusijai.\n\nVyriausybė spręs dėl konsultacijų surengimo laiko, pridūrė M. Kocsisas.",
    "Tusko pavaduotojas apie ES bendradarbiavimą: Vengrija žaidžia savo žaidimą ir žvalgosi į Putiną": "Praėjusią savaitę Vilniuje vyko Pasaulio lenkų diasporos tarybos suvažiavimas, kuriame dalyvavo Lenkijos Senato pirmininko pavaduotojas, vieno iš Piliečių platformos įkūrėjų Donaldo Tusko pavaduotojas Bogdanas Borusewiczius. Interviu LRT.lt politikas ir demokratinės opozicijos veikėjas komunistiniais metais kritikavo Lenkijos valdžios bendradarbiavimą su Vengrija ir pabrėžė, kad kai kurie Lietuvos lenkų rinkimų akcijos-Krikščioniškų šeimų sąjungos (LLRA-KŠS) veiksmai neigiamai paveikė lietuvių nuomonę apie Lenkiją.\n\n– Prieš keletą savaičių sakėte, kad su kiekviena krize Europa vis labiau integruojasi. Atsakymas į ekonominę krizę buvo integracija, atsakas į šią krizę bus politinė ir karinė integracija. Ar iš tikrųjų einame integracijos keliu? Šiandien įvairiose Europos šalyse kyla populistiniai ir prieš ES nukreipti judėjimai.\n\n– Europos Sąjunga integruojasi. Ir atsakymas į kiekvieną krizę yra tolesnė šios srities integracija. Pavyzdžiui, 2008 m. ekonominė krizė –biudžeto integracija ir kontrolė. Dabar išgyvename rimčiausią krizę, susijusią su Rusijos karu Ukrainoje. Akivaizdu, kad turime veikti kartu, ir ES priima bendrus sprendimus: finansinė parama, karinė parama. Esu įsitikinęs, kad ES bus labiau integruota, nepaisant to, kad Vengrija žaidžia savo žaidimą ir žvalgosi į V. Putiną.\n\n– Tačiau, nepaisant flirto su Putinu, Vengrija yra artima Lenkijos sąjungininkė.\n\n– Taip, Vengrija ir Viktoras Orbanas yra artimiausi sąjungininkai, tačiau Lenkijos valdančiosios partijos. Aš netapatinu Lenkijos su valdančiąja partija. Taip, jie turi bendrų interesų, kalbama apie Europos Komisiją, kuri daug kritikos pažeria tiek Vengrijos, tiek Lenkijos valdantiesiems. ES Teisingumo Teisme nagrinėjamos bylos, susijusios su teisinės valstybės principais, todėl šiuo atveju abi vyriausybės remia viena kitą. Būtent toks aljansas, tačiau lenkai mato, kad Vengrija yra kita revizionistinė valstybė Europoje po Rusijos. Žinoma, ji neturi tokio griaunamojo potencialo kaip V. Putino Rusija, tačiau V. Orbanas leidžia suprasti, kad norėtų atkurti vadinamąją Didžiąją Vengriją.\n\nViktoras Orbanas / AP nuotr.\n\n– Neseniai Vilniuje viešėjęs ministras pirmininkas Mateuszas Morawieckis, duodamas interviu LRT.lt, teisinę valstybę Lenkijoje įvertino puikiai ir kaip pavyzdį pateikė tai, kad didžioji dalis Lenkijos žiniasklaidos yra opozicijos rankose.\n\n– Taip? Dauguma žiniasklaidos? Žinoma, yra privačių televizijų, tačiau Lenkijos visuomeninė televizija, kurią finansuoja visi Lenkijos Respublikos piliečiai ir kurią finansuoja Lenkijos valstybė, nes ji gavo dar 50 mlrd. zlotų, mūsų šalyje yra tiesiog vyriausybinė propaganda. Galiu tai palyginti su tuo, kas buvo socialistinėje Lenkijoje. Žinutė yra labai panaši. Informacijos ir komentaro negalima atskirti, nes komentaras yra informacija: yra vagis, bet nėra informacijos, kad jis ką nors pavogė. Tai televizijos laida, apie kurią opozicija rašo antraštėse. Kiekvieną dieną rodomi 7-8 minučių trukmės įrašai, kurių pabaigoje Donaldas Tuskas sako „für Deutschland“, o tai reiškia „viskas vokiečiams“. Tai, žinoma, buvo vieną kartą jo kalboje, tačiau tai įvyko vieną kartą ir konkrečioje situacijoje, kai jis ragino vokiečius būti politiškai aktyvius ir nesislėpti už amerikiečių. O ši televizija tiesiog išsirenka gabalėlį. Tai skandalinga ir žemo lygio.\n\nDonaldas Tuskas / AP nuotr.\n\n– Kalbant apie Vokietiją. Ką Teisė ir teisingumas nori pasiekti reikalaudama reparacijų iš Berlyno ir kodėl būtent dabar?\n\n– Kadangi ES neskyrė daug pinigų vadinamajam pandemijos padarinių likvidavimo planui, tad valdančiosios partijos vadovas Jaroslawas Kaczynskis sako „atiduokite mums reparacijas“. ES turi pastabų dėl teisinės valstybės principo Lenkijoje, t. y. dėl to, kas vyksta Lenkijos teismuose ir kas vyksta su teisėjais. Juk keli teisėjai buvo nubausti drausmine tvarka dėl jų priimtų nuosprendžių.\n\nBe to, dabartinė Vyriausybė siekia panaikinti visus teismus ir sukurti naujas struktūras. Tai bus valymas. Šiuo metu teisėjai ginasi patys, jie vis dar yra nepriklausomi, o mes giname teisėjus, nes norime, kad teismai būtų nepriklausomi. Tai yra demokratijos pagrindas.\n\nBogdanas Borusewiczius / T. Lukšio/BNS nuotr.\n\n– 2014 m. buvote pirmasis Lenkijos politikas, kuris viešai kritikavo Valdemarą Tomaševskį už tai, kad jis prisisegė sau vadinamąją Georgijaus juostelę. Ar nesigailite šių žodžių?\n\n– Ne, nesigailiu, nes mačiau, kad situacija nėra gera ir tai turi įtakos Lenkijai. Tokie politikai neatstovauja Lenkijai, bet kuria nuomonę apie ją. Ir tai nebuvo gera nuomonė.\n\nDabar politinė padėtis visiškai pasikeitė. Tai rodo, kad tie, kuriems tai nepatiko, t. y. Georgijaus juostelė V. Tomaševskio rankose, buvo teisūs. Dabar šių tendencijų nėra, tačiau žinau apie kitas, keliančias nerimą. Man visiškai nesuprantama, kaip viena partija gali atstovauti visai Lietuvos lenkų bendruomenei. Juk šie lenkai, Lietuvos piliečiai, turi skirtingas politines pažiūras. Tačiau taip jau atsitiko, kad jų pačių žmonės balsuoja už savo žmones. Viena vertus, tai suteikia tam tikros stiprybės, tačiau, kita vertus, vienus atskiria ir izoliuoja nuo kitų, o izoliuotieji visada yra ne dauguma, o mažuma, atsidūrusi nepalankioje padėtyje.",
    "EK rekomendavus įšaldyti 7,5 mlrd. eurų išmokėjimą, Vengrija prašo duoti jai laiko": "Europos Komisijai rekomendavus blokui įšaldyti maždaug 7,5 mlrd. eurų išmokėjimą Vengrijai dėl susirūpinimo teisinės valstybės principo pažeidimais ir galimai netinkamu Europos Sąjungos lėšų valdymu, vengrų teisingumo ministrė antradienį pareiškė, kad jos šaliai reikia laiko, ir paragino partnerius Bendrijoje būti „tolerantiškus“.\n\nTeisingumo ministrė Judit Varga teigė, kad Vengrija pasiūlė 17 priemonių, kurios „gali padėti išspręsti visus Europos Komisijos išsakytus susirūpinimą keliančius klausimus“.\n\nUž biudžetą ir administravimą atsakingas EK narys Johannesas Hahnas sekmadienį pareiškė, kad Komisija rekomenduoja sustabdyti 7,5 mlrd. eurų lėšų išmokėjimą Vengrijai.\n\n„Reikia laiko, nes net ir esant pagreitintoms įstatymų priėmimo ir keitimo procedūroms, reikia steigti naujas institucijas. Tam reikia samdyti naujus darbuotojus“, – žurnalistams Briuselyje sakė J. Varga.\n\nVengrijos vėliava / Asociatyvi nuotr.\n\nJi sakė, kad tikisi, jog Vengrija iki lapkričio vidurio galės parodyti, kad eina teisingu keliu.\n\nEK sekmadienį žengė beprecedentį žingsnį rekomenduodama ES įšaldyti lėšų išmokėjimą Vengrijai, kad būtų „nutraukti teisinės valstybės principų pažeidimai ir (arba) rizika, kurią jos kelia ES biudžetui ir ES finansiniams interesams“.\n\nKomisija nuogąstauja dėl viešųjų pirkimų, t. y. valstybės vykdomų prekių ir paslaugų pirkimų arba projektų vykdymo ES lėšomis, ypač dėl to, kad maždaug pusėje konkursų dalyvavo tik vienas dalyvis.\n\nViktoras Orbanas / AP nuotr.\n\nKritikai teigia, kad tokių sutarčių sudarymas leido ministro pirmininko Viktoro Orbano nacionalistinei vyriausybei nukreipti dideles ES pinigų sumas į su politikais susijusių asmenų įmones.\n\nKomisija taip pat „rimtai susirūpinusi dėl interesų konfliktų nustatymo, prevencijos ir ištaisymo“ ir nenori, kad ES lėšos būtų skiriamos kai kuriems viešojo intereso fondams, kurie valdo dideles lėšas, ypač švietimo srityje.\n\nNepaisant susirūpinimo, J. Hahnas palankiai įvertino Vengrijos pasiūlymą išspręsti problemą ir teigė, kad Vengrijos siūlomi taisomieji veiksmai yra nukreipti „teisinga kryptimi“.\n\nES šalys narės turi per mėnesį nuspręsti, ar pritarti lėšų įšaldymui, tačiau išskirtinėmis aplinkybėmis šį laikotarpį galima pratęsti iki dviejų mėnesių.\n\nJ. Varga paragino Vengrijos ES partnerius „būti tolerantiškus, pozityvius, konstruktyvius ir orientuotus į ateitį“, nes galiausiai pagrindinis ES išmokų susiejimo su teisinės valstybės principo laikymusi tikslas „yra prevencija, o ne sankcijos“.\n\nVengrijos vėliava / Asociatyvi nuotr.\n\n„Nėra jokio pavojaus“, – tvirtino ministrė.\n\nTačiau europarlamentaras iš Vokietijos Danielis Freundas sakė, jog yra „pražūtinga, kad Viktoras Orbanas iki metų pabaigos dar gali išvengti šių sankcijų keliomis pseudoreformomis“.\n\n„Reikia ryžtingos pozicijos, o ne tik kelių Vengrijos viešųjų pirkimų įstatymo patobulinimų“, – teigė jis.\n\nTuo metu V. Orbano vyriausybės pareigūnai Komisijos sprendimą įvertino kaip pergalę ir pabrėžė, kad yra pasiryžę vykdyti reformas, kurios, jų manymu, padės gauti ES lėšas.\n\nVengrijos premjero kanceliarijos politinis direktorius Balazsas Orbanas sekmadienį tviteryje šį sprendimą pavadino „gera žinia“. Jis rašė, kad Budapeštas „100 proc. įvykdys savo įsipareigojimus ir pateiks būtinus įstatymų projektus parlamentui, kad nebūtų kliūčių per tris mėnesius užbaigti diskusijas ir gauti ES lėšas“.",
    "EP: Vengrija nebėra visapusiška demokratija": "Europos Parlamentas (EP) ketvirtadienį simboliniu balsavimu pripažino, kad Vengrija nebėra „visapusiška demokratija“.\n\nUž tai balsavo 433 parlamento nariai, prieš buvo 123. Pasak EP, Vengrija yra „hibridinis demokratiškai išrinktos autokratijos režimas“, kuris „pažeidžia“ Europos Sąjungos (ES) demokratines normas. Parlamentarai kartu pareiškė, kad Bendrija turi daryti viską, kad ši šalis vėl atitiktų Europoje puoselėjamas vertybes.\n\nŠis balsavimas neturės jokios įtakos ES sprendimų priėmimo procesams, kuriuose reikalingas visų 27 šalių narių, įskaitant pačią Vengriją, vienbalsis pritarimas.\n\nIš dalies dėl to atsakomybė priskiriama ES valstybėms narėms, kurios užmerkė akis prieš galimus piktnaudžiavimus.\n\nRezoliucijoje parlamentarai reiškia susirūpinimą dėl Vengrijos konstitucinės ir rinkimų sistemų, teismų nepriklausomumo, galimos korupcijos, viešųjų pirkimų pažeidimų, LGBTQ+ teisių, žiniasklaidos, akademinių ir religinių laisvių.\n\nĮstatymų leidėjai taip pat pasmerkė „sąmoningas ir sistemingas Vengrijos vyriausybės pastangas pakenkti Europos Sąjungos pamatinėms vertybėms“, tokioms kaip žmogaus orumas, laisvė, demokratija, lygybė, teisinės valstybės principas ir žmogaus teisės, įskaitant mažumoms priklausančių asmenų teises.\n\nBalsavimas buvo iš esmės simbolinis ir nekeičia ES sprendimų priėmimo eigos, nes svarbiems klausimams, pavyzdžiui, sankcijoms Rusijai, priimti reikia visų 27 valstybių narių, įskaitant Vengriją, vienbalsio pritarimo.\n\nĮstatymų leidėjai, prieštaraujantys ataskaitai, kurioje pateikta rezoliucija, teigė, kad joje yra „subjektyvių nuomonių ir politiškai šališkų teiginių, joje atsispindi neaiškūs nuogąstavimai, vertybiniai vertinimai ir dvigubi standartai“.\n\nVis dėlto Vengrija jau seniai turi nesutarimų su kitomis bloko šalimis. Ji kartas nuo karto blokuoja bendrus pareiškimus, sprendimus ir renginius, pradedant aukšto lygio NATO susitikimais su Ukraina ir baigiant bloko balsavimu dėl pelno mokesčio ir bendra ES pozicija dėl Izraelio ir palestiniečių paliaubų.\n\nBe to, Budapeštas nepritarė kai kurioms ES sankcijoms Maskvai, visų pirma Rusijos stačiatikių bažnyčios patriarcho turto įšaldymui, taip pat su energetika susijusioms priemonėms prieš Maskvą.",
    "Lietuva nupūtė Vengriją ir stos į lemiamą mūšį": "Lietuva su Bosnija ir Hercegovina kovos dėl ketvirtosios vietos B grupėje. Daug matematikos ten nebus – jei lietuviai laimi, jie aštuntfinalyje. Jei ne – pakuojasi lagaminus ir keliauja namo. Rungtynių pradžia – 15:30 val. trečiadienį.\n\nSusitikimas su Vengrija nervų karu nevirto, skirtingai nei pirmos trejos Lietuvos rungtynės Europos čempionate. Nors antrojo kėlinio pirmoje pusėje dar vengrai buvo priekyje, tačiau tuomet Lietuvos ekipa spurtavo 11:0 ir į pertrauką išėjo pirmaudama 48:33.\n\nAntroji rungtynių pusė tapo formalumu. Kaip ir per pirmus du kėlinius, Kazys Maksvytis nuo suolo kėlė šiose pirmenybėse rečiau rungtyniaujančius Kristupą Žemaitį, Martyną Echodą ir Eigirdą Žukauską.\n\nTik nepilnas 18 minučių aikštėje praleido Jonas Valančiūnas, tačiau jis su 21 tašku buvo rezultatyviausias Lietuvos komandoje. Aukštaūgis taip pat atkovojo 8 kamuolius.\n\nDomantas Sabonis pelnė 19 taškų (6/6 dvit., 1/1 trit., 4/5 baud. met.), atkovojo 8 kamuolius, atliko 4 rezultatyvius perdavimus ir finišavo turėdamas net 30 naudingumo balų savo kraityje.\n\nPralaimėjusiems Zoltanas Perlas surinko 16 taškų.\n\nLietuviai pataikė 64 proc. dvitaškių (27/42) ir 24 proc. tritaškių (6/25), kovą dėl kamuolių laimėjo net 48:26, o antraisiais šansais pelnė 18 taškų.\n\nMūsų šalies rinktinė išdalino 24 rezultatyvius perdavimus, tačiau suklydo 12 kartų – dvigubai daugiau nei varžovai.\n\nVengrai iš viso šiose rungtynėse pirmavo 1 min. 27 sek., lietuviai vien iš baudos aikštelės suvertė 46 taškus.\n\nLietuva: J.Valančiūnas 21 (8 atk. kam., 23 naud. bal.), D.Sabonis 19 (8 atk. kam., 4 rez. perd. 30 naud. bal.), M.Grigonis 15 (5 rez. perd.), R.Jokubaitis 10 (6 rez. perd.), L.Lekavičius 6, M.Kuzminskas, R.Giedraitis ir M.Echodas po 4, I.Brazdeikis ir A.Butkevičius po 2.\n\nVengrija: Z.Perlas 16, R.Allenas ir D.Vojvoda po 10.\n\nRungtynių eiga. Lietuva – Vengrija\n\nKetvirtas kėlinys. Lietuva – Vengrija\n\n40 min. Na ką, ryt pusę ketvirtos mažai kas dirbs Lietuvoje... Žaisim lemiamas rungtynes!\n\n38 min. Daug netaiklių laisvų tritaškių. Laimei, nieko tai nebelemia – 83:62.\n\n35 min. M.Grigonio dvitaškis su pražanga – 80:60.\n\n34 min. Vengrai kiek artėja, bet tai neturėtų neraminti – 77:60.\n\nTrečias kėlinys. Lietuva – Vengrija 75:52\n\n30 min. Kol kas be variantų varžovams. K.Maksvytis vėl daug rotuoja, leidžia pasižaisti mažiau tai darantiems.\n\n27 min. L.Lekavičiaus dvitaškis aukšta trajektorija – 71:46.\n\n25 min. Na ką, tautiečiai, atsipūskime. J.Valančiūnas ir jo dvitaškis su pražanga dar didina skirtumą – 66:42.\n\n24 min. M.Grigonio tritaškis po atšokimo atgal. Įspūdinga – 62:42.\n\n23 min. Ir toliau priekinėje linijoje Lietuvos rinktinė traiško varžovus – 57:38.\n\nAntras kėlinys. Lietuva – Vengrija 48:33\n\nMarius MILAŠIUS, 15min žurnalistas Kelne Jonas Valančiūnas +15, Domantas Sabonis +15, Marius Grigonis +17, Arnas Butkevičius +18, Rokas Jokubaitis +22 – tai Lietuvos rinktinės starto penketo žaidėjų +/ – rodikliai. Akivaizdu, kuris K.Maksvyčio penketas šiandien pasiteisina labiausiai.\n\n20 min. Antras kėlinys baigėsi puikia gynyba, greita ataka ir R.Jokubaičio dvitaškiu su pražanga, likus 0,9 sek.\n\nD.Sabonis yra pelnęs 13 taškų, atkovojęs 6 kamuolius ir atlikęs 3 rezultatyvius perdavimus kol kas. Jonas Valančiūnas – 12 taškų ir 7 atkovoti kamuoliai. Rokas Jokubaitis – 10 taškų ir 4 rezultatyvūs perdavimai.\n\n19 min. J.Valančiūnas dominuoja po varžovų krepšiu – 41:31.\n\nMarius MILAŠIUS, 15min žurnalistas Kelne Kovinis Lietuvos rinktinės penketas tvarko reikalus aikštelėje. Domantas Sabonis ir pats pelno taškus, ir pro adatos skylutę randa komandos draugus, o vengrus bloškia jau 11:0 spurto banga.\n\n18 min. Varžovas gavo techninę pražangą už vaidybą, o mums šįkart nepamiršo skirti baudos metimo! Viskas tik geryn šiame čempionate!\n\n17 min. R.Jokubaitis nukirto du žmones gynyboje, surado D.Sabonį, o šis galingai krovė iš viršaus. Netrukus pats Rokelis greitoje atakoje pelnė taškus – 38:29.\n\n16 min. D.Sabonio tritaškis taip pat taiklus – 34:29.\n\n15 min. R.Jokubaitis... Pagaliau tritaškis ir mes vėl priekyje – 31:29.\n\nMarius MILAŠIUS, 15min žurnalistas Kelne Pirmosios Kristupo Žemaičio minutės Europos čempionate. Po trijų sekinančių mačų, Kazys Maksvytis išplėtė rinktinės rotaciją, į ją įtraukdamas ir K.Žemaitį, ir Martyną Echodą, bet nusiraminti dar ankstoka, nes vengrai lipa ant kulnų.\n\n14 min. Nemalonu tai rašyti, bet mes atsiliekame nuo vengrų...\n\n13 min. M.Grigonis surado J.Valančiūną po krepšiu, o šis įkrovė iš viršaus – 26:23.\n\n12 min. Kazys Maksvytis prašo pasitarimo – treneriui nepatinka vaizdas aikštėje ir rezultatas 24:23 švieslentėje.\n\nPirmas kėlinys. Lietuva – Vengrija 22:18\n\n10 min. Pirmas kėlinys nei labai geras, nei blogas. Į rotaciją buvo įtraukti Kristupas Žemaitis, Martynas Echodas. Bet skirtumas tik 4 taškai.\n\n9 min. Vengrai vėl užpuolė metimu iš po krepšio, o D.Sabonis sumetė baudas – 22:16.\n\n8 min. A.Kellerio tritaškis ir sudėtingas dvitaškis kerpa Lietuvos pranašumą iki trijų. Kuzia pataiko iš toli – 20:14.\n\nMarius MILAŠIUS, 15min žurnalistas Kelne Vieną pergalę šiandien jau pasiekėme, kai Prancūzija nugalėjo Bosniją ir Hercegoviną, o dabar sėkmingai judame link antros. Taškus iš po krepšio verčiantis Domantas Sabonis jau pirmame kėlinyje krauna Lietuvai 8 taškų pranašumą.\n\n7 min. D.Sabonis krauna kamuolį iš viršaus, o kitoje atakoje pelno dvitaškį su pražanga – 17:9.\n\n5 min. R.Jokubaičio taiklus šūvis iš vidutinio nuotolio, D.Sabonis pataikė nuo baudų linijos – 13:7.\n\n4 min. Lietuvos aukštaūgiai yra dvigubinami varžovų, tad gali atmetinėti kamuolius. Šįkart tuo pasinaudojo M.Grigonis, pataikęs iš toli – 9:7.\n\n3 min. J.Valančiūno dvitaškis taiklus iš vidutinio nuotolio, bet varžovai atsakė tritaškiu.\n\nNerimas dėl Mariaus Grigonio – jis susižeidė po kontakto su varžovu... Bet panašu, kad viskas yra gerai. Gynėjas lieka aikštėje.\n\n1 min. M.Grigonis pelnė pirmus Lietuvos rinktinės taškus, bet varžovai rezultatą lygino – 2:2.\n\nLietuvos starto penketas: Rokas Jokubaitis, Marius Grigonis, Arnas Butkevičius, Domantas Sabonis, Jonas Valančiūnas.",
    "Zelenskio kabinetas: Vengrija – Trojos arklys, siekiantis Europos Sąjungos žlugimo": "„Orbanas sako, kad kovos už sankcijų Rusijai atšaukimą. Vadinkime daiktus tikraisiais savo vardais. Vengrija – Trojos arklys, siekiantis ES žlugimo Europos mokesčių mokėtojų sąskaita“, – savo „Twitter“ paskyroje paskelbė M. Podoliakas.\n\nJis pridūrė, kad V. Orbanas nekenčia Ukrainos ir svajoja apie „rusišką pasaulį“ Europoje.\n\n„Ar ES turėtų finansuoti šiuos ardomuosius veiksmus?“ – retoriškai klausė M. Podoliakas.\n\nSavo kalboje per uždarą susitikimą su Vengrijos vyriausybės nariais ir vietos valdžios atstovais rugsėjo 10 d. V. Orbanas pareiškė, kad karas Ukrainoje gali tęstis iki 2030 m., ir iki to laiko, jo nuomone, Europos Sąjunga tariamai žlugs. Jis taip pat tvirtino, kad stengsis neleisti ES pratęsti sankcijų Rusijai dar šešiems mėnesiams.\n\nREKLAMA\n\nPasmerkė Vengriją už jos poziciją\n\nEuropos Parlamentas praėjusį ketvirtadienį pareiškė, kad Vengrija nebėra „visavertė demokratinė valstybė“ ir kad Europos Sąjunga turi padaryti viską, kad ji vėl atitiktų Europos vertybes.\n\nEuroparlamentarai 433 balsais prieš 123 ir 28 nariams susilaikius pritarė siūlymui Vengriją, kurią valdo V. Orbanas, palaikantis glaudžius ryšius su Rusijos prezidentu Vladimiru Putinu ir vadinantis savo šalį „neliberalia demokratija“, pavadinti „hibridiniu rinkimų autokratijos režimu“, „rimtai pažeidžiančiu“ ES demokratijos normas.\n\nREKLAMA\n\nREKLAMA\n\nIš dalies dėl to atsakomybė priskiriama ES valstybėms narėms, kurios užmerkė akis prieš galimus piktnaudžiavimus. Rezoliucijoje parlamentarai reiškia susirūpinimą dėl Vengrijos konstitucinės ir rinkimų sistemų, teismų nepriklausomumo, galimos korupcijos, viešųjų pirkimų pažeidimų, LGBTQ+ teisių, žiniasklaidos, akademinių ir religinių laisvių.\n\nĮstatymų leidėjai taip pat pasmerkė „sąmoningas ir sistemingas Vengrijos vyriausybės pastangas pakenkti Europos Sąjungos pamatinėms vertybėms“, tokioms kaip žmogaus orumas, laisvė, demokratija, lygybė, teisinės valstybės principas ir žmogaus teisės, įskaitant mažumoms priklausančių asmenų teises.",
    "Vengrija sako užsitikrinusi didesnio kiekio rusiškų dujų tiekimą": "Vengrija trečiadienį pranešė, kad Rusijos energetikos milžinė „Gazprom“ rugsėjo ir spalio mėnesiais dar labiau padidins gamtinių dujų tiekimą šiai Europos Sąjungos narei.\n\nŠis Vengrijos užsienio reikalų ministro Peterio Szijjarto pranešimas pasirodė Maskvai sumažinus arba visiškai sustabdžius tiekimą daugeliui Europos valstybių, kurios Rusijai taiko sankcijas dėl jos pajėgų invazijos į Ukrainą. Tai gerokai pakėlė dujų ir energijos kainas.\n\nPo liepos mėnesį įvykusio P. Szijjarto vizito į Maskvą „Gazprom“ Vengrijai papildomai tiekė po 2,6 mln. kubinių metrų dujų per dieną, „viršydama jau sutartus kiekius“.\n\nDabar „pasiektas susitarimas“ su „Gazprom“ dėl papildomo tiekimo rugsėjį ir spalį, sakė P. Szijjarto po susitikimo su ES kolegomis Prahoje.\n\nPapildomai tiekiamų dujų kiekis „dabar nuo rugsėjo 1 dienos padidinamas iki 5,8 mln. kubinių metrų (per parą)\", sakė jis vaizdo įraše, kurį paskelbė savo paskyroje socialiniame tinkle „Facebook“.\n\nKaip ir rugpjūtį, dujos bus tiekiamos dujotiekiu „TurkStream“, kuris eina per Turkiją, Bulgariją ir Serbiją.\n\nPasak ministro, tiekiamo dujų kiekio padidinimas dar labiau sustiprina Vengrijos energetinį saugumą, o tai reiškia, kad Budapeštui nereikės įvesti tiekimo apribojimų dėl dujų stygiaus.\n\n„Vengrijos energetiniai ištekliai yra saugūs“, – vyriausybės atstovas Zoltanas Kovacsas parašė socialiniame tinkle „Twitter“ po P. Szijjarto trečiadienio pranešimo.\n\nTrečiadienį „Gazprom“ trims dienoms sustabdė dujų tiekimą į Vokietiją pagrindiniu dujotiekiu „Nord Stream 1“ – tai naujausias iš kelių dujų tiekimo Europos šalims sustabdymo ar sumažinimo atvejų.\n\nPašokus kainoms ES šalys imasi priemonių dujų vartojimui mažinti, nes baiminamasi, kad artėjančią žiemą dėl dujų trūkumo gali tekti normuoti dujų tiekimą pramoniniams vartotojams.\n\nPo Rusijos invazijos į Ukrainą Budapeštas stengėsi laikytis iš esmės neutralios pozicijos. Kai kurios ES sąjungininkės jį kaltino užimant prorusišką poziciją.\n\nVengrija yra labai priklausoma nuo Rusijos naftos ir dujų. Ji atmetė bet kokių ES sankcijų rusiškoms dujoms idėją.\n\nBe to, ji užsitikrino, kad jai nebus taikomos ES sankcijos dėl vamzdynais importuojamos rusiškos naftos po to, kai ministras pirmininkas Viktoras Orbanas pareiškė, kad tai Vengrijos ekonomikai tai būtų tarsi „atominė bomba“.",
    "Vengrija siekdama atblokuoti ES lėšas įsteigs kovos su korupcija agentūrą": "Vengrų vyriausybė, siekdama atblokuoti milijardus eurų Europos Sąjungos lėšų, sulaikomų dėl susirūpinimo teisinės valstybės principo pažeidimais ir kyšininkavimu Vengrijoje, pažadėjo įkurti savo kovos su korupcija agentūrą.\n\nPremjeras Viktoras Orbanas pasirašė vėlai pirmadienį paskelbtą įsaką, numatantį įkurti „nepriklausomą“ instituciją, kad ji užkirstų kelią „neteisėtiems veiksmams ir pažeidimams” dėl ES lėšų tvarkymo, aptiktų tokius veiksmus bei pažeidimus ir juos ištaisytų.\n\nAgentūrai bus pavesta įsikišti, kai, jos nuomone, šalies valdžia nepakankamai stengsis užkirsti kelią sukčiavimo, korupcijos, interesų konfliktų ir ir kitų pažeidimų atvejams ar juos ištirti.\n\nViktoras Orbanas; Vengrija / AP nutor.\n\nŠis žingsnis atrodo kaip Vengrijos nacionalistų vyriausybės nuolaida Europos Komisijai, turinčiai šį mėnesį spręsti, ar patvirtinti Vengrijos paraišką dėl milijardų eurų atsigavimo lėšų, skiriamų Europos ekonomikoms, nukentėjusioms per COVID-19 pandemiją.\n\nEK daugiau kaip metus blokuoja lėšas Vengrijai, kaltindama šalies vyriausybę demokratijos standartų nepaisymu ir įtariama korupcija, kai ES pinigai nukreipiami atsižvelgiant į politinius ryšius.\n\nVengrija pastaruosius kelerius metus vis labiau kritikuojama dėl nukrypimo nuo demokratinių normų tokia savo politika kaip pernelyg griežtas teismų kontroliavimas, žiniasklaidos laisvės slopinimas ir LGBT asmenų teisių nepripažinimas.\n\nVisgi infliacijai bei energijos kainoms augant, o Vengrijos valiutai forintui itin nusmukus euro ir dolerio atžvilgiu, V. Orbano vyriausybei reikia maždaug šešių milijardų eurų iš ekonomikos gaivinimo fondų, kad apsaugotų šalies ekonomiką nuo recesijos.\n\nVengrija / AP nuotr.\n\nNaujoji kovos su korupcija agentūra pradės veiklą lapkričio 21 dieną, o iki gruodžio 1 dienos bus įsteigta ir atskira antikorupcinė darbo grupė iš vyriausybės atstovų ir su ja nesusijusių žmonių.",
    "Daviso taurė: Vengrija įveikė ukrainiečius": "Vengrijos vyrų teniso rinktinė įveikė Ukrainos tenisininkus „SEB arenoje“ Vilniuje vykusiame Daviso taurės pasaulinės pirmos grupės susitikime. Tiesa, padaryti to tiesiausiu keliu vengrams nepavyko, rašoma pranešime žiniasklaidai.\n\nIškovoję dvi pergales pirmąją susitikimo dieną, vengrai suklupo dvejetų susitikime. Ukrainiečiai Vladyslavas Manafovas (ATP-1517) ir Ilja Beloborodko (ATP-747) 7:6(4) 6:4 įveikė Fabiano Marozsano (ATP-179) ir Peterio Fajtos (ATP-481) porą.\n\n„Gerai pradėjome susitikimą, tačiau pirmo seto viduryje atidavėme iniciatyvą varžovams. Pagavę bangą jie žaidė vis geriau. O mes niekaip nesugebėjome susitvarkyti su jų padavimais. Tai ir buvo esminis veiksnys, lėmęs jų pergalę“, – kalbėjo F. Marozsanas.\n\nVisgi Vengrijos rinktinės lyderiui Martonui Fucsovicsui pavyko iškovoti lemiamą trečią tašką vienetų susitikime. Jis 6:2 7:5 įveikė I. Beloborodko.\n\n„Didžiuojuosi savo žaidėjais, didžiuojuosi tuo, kaip jie šiandien kovėsi. Dvejetų susitikime iškovojome fantastišką pergalę, kovojome iš visų jėgų. Ilja Beloborodko taip pat sužaidė puikų vienetų susitikimą, jis įrodė, kad gali kautis su labai pajėgiais žaidėjais. Antrame sete jis turėjo iniciatyvą ir, manau, kad jam labai pritrūko aktyvesnio tribūnų palaikymo“, – po dvikovos kalbėjo Ukrainos rinktinės kapitonas Andrejus Medvedevas.\n\nPergalę Vilniuje pasiekę Vengrijos tenisininkai kitų metų pradžioje žais atkrintamosiose varžybose dėl patekimo į Daviso taurės finalinį turnyrą.\n\nŠeštadienio vidurdienį „SEB arenoje“ pasaulinės antros grupės dvikovą pradės Lietuvos ir Egipto rinktinės. Pirmieji į kortą žengs Edas Butvilas (ATP-1576) ir Mohamedas Safwatas (ATP-647). Pasibaigus jų susitikimui žais Lietuvos rinktinės lyderis Ričardas Berankis (ATP-120) ir Amras Elsayedas (ATP-968).",
    "Prancūzai tik po atkaklios kovos palaužė Vengriją": "Europos čempionato B grupės mače Prancūzijos (2/1) rinktinė 78:74 (21:17, 21:22, 25:14, 11:21) palaužė Vengrijos (0/3) krepšininkus.\n\nPer pirmus du kėlinius prancūzai savo pranašumo neįrodė – 42:39. Po didžiosios pertraukos rezultatas tapo lygus (42:42), tačiau olimpiniai vicečempionai laimėjo atkarpą 12:0 ir susikrovė dviženklį pranašumą – 54:42.\n\nVengrai buvo priartėję (50:56), tačiau prancūzų atkarpa 9:0 leido jiems vėl atitrūkti – 65:50. Ketvirtajame kėlinyje atrodė, kad Prancūzija galutinai užgesins intrigą, bet Vengrija 35-ąją minutę priartėjo – 63:70. Tuo viskas nesibaigė, nes prasidėjus paskutinei minutei Adamas Hanga tritaškiu priartino savo komandą – 72:74.\n\nPo minutės pertraukėlės prancūzų ataka buvo netiksli, o tuo pačiu atsakė ir Vengrija. Pražanga sustabdytas Andrew Albicy prametė abi baudas, bet kamuolį atkovojo prancūzai ir Guerschonas Yabusele sumetė baudas ir įtvirtino pergalę.\n\nREKLAMA\n\nREKLAMA\n\nPrancūzija: Guerschonas Yabusele 17, Rudy Gobertas 15 (9 atk. kam.), Evanas Fournier 12 (5 rez. perd.), Vincentas Poirier 10 (5 atk. kam.).\n\nVengrija: Adamas Hanga 18 (4/8 tritaškiai), Mikaelis Hopkinsas 10, Szilardas Benke ir Benedekas Varadis (16 naud. bal.) po 9.\n\nGeriausias ketvirtos EČ dienos žaidėjas (09.04) Jonas Valančiūnas (35 min., 34 tšk., 14 atk. kam., 5 rez. perd., 45 n.b.) 4584 balsai Franzas Wagneris (40 min., 32 tšk., 8 atk. kam., 36 n.b.) 1077 balsai Džananas Musa (35 min., 22 tšk., 5 atk. kam., 5 rez. perd., 24 n.b.) 125 balsai Balsuodami sutinkate su taisyklėmis. Daugiau informacijos čia\n\nGeriausias ketvirtos EČ dienos mačas (09.04) Lietuva 107:109 Vokietija (po dviejų pratęsimų) 2875 balsai Turkija 83:88 Sakartvelas (po dviejų pratęsimų) 330 balsų Slovėnija 93:97 Bosnija ir Hercegovina 464 balsai Balsuodami sutinkate su taisyklėmis. Daugiau informacijos čia\n\n„Ilgoji pertrauka“: privačios treniruotės su Milakniu, natūralizuota žaidėja Lietuvos moterų rinktinei, naujas 3x3 treneris ir „Ryto“ paieškos",
    "ES šalys, įskaitant Vengriją, susitarė pratęsti sankcijas Rusijai": "Oficiali sankcijų pratęsimo dar šešiems mėnesiams procedūra buvo užbaigta laiku, agentūrai dpa pranešė ES Tarybai pirmininkaujančios Čekijos atstovas spaudai.\n\nPratęsimas įsigalios, kai sprendimas bus paskelbtas ES oficialiajame leidinyje.\n\nSankcijos laikomos laikina priemone ir turi būti periodiškai atnaujinamos.\n\nJei Vengrija būtų užblokavusi sankcijų galiojimo pratęsimą, jos būtų nustojusios galioti šią savaitę.\n\nSankcijos buvo įvestos dėl tebesitęsiančios Rusijos invazijos į Ukrainą. Jos apima baudžiamąsias priemones daugiau kaip 1 200 asmenų už tai, kad jie remia Rusijos prezidentą Vladimirą Putiną ir jo politiką. Į sankcijų sąrašą įtrauktų asmenų turtas įšaldytas ir jiems uždrausta keliauti į ES.\n\nPasak ES diplomatų, Vengrija norėjo, kad Rusijos oligarchai Ališeras Usmanovas, Piotras Avenas ir Viktoras Rašnikovas būtų išbraukti iš šio sąrašo.\n\nNuo 2022 metų vasario, kai Rusija užpuolė Ukrainą, Vengrijos ministras pirmininkas Viktoras Orbanas ne kartą blokavo sankcijų įvedimą arba reikalavo jų pakeitimų.",
    "Vengrija likus parai paskelbė galutinę sudėtį Europos čempionatui": "Pagrindiniu ekipos vedliu yra Adamas Hanga.\n\nVengrų sudėtis: Rosco Allenas, Szilardas Benke, Janosas Eilingsfeldas, Csaba Ferenczas, Gyorgy Golomanas, Adamas Hanga, Mikaelis Hopkinsas, Akošas Kelleris, Zoltanas Perlas, Adamas Somogyi, Benedekas Varadi, Davidas Vojvoda.\n\nLietuva ir Vengrija žais toje pačioje čempionato B grupėje, čia dar kovos Europos čempionė Slovėnija, olimpinė vicečempionė Prancūzija, Vokietija bei Bosnija ir Hercegovina.\n\nLietuviai su vengrais susitiks rugsėjo 6 dieną, tačiau rugpjūčio 24-ąją Sombathėjaus mieste vykusiame pasaulio čempionato atrankos mače lietuviai šventė pergalę 88:78.",
    "Vengrija pristatė Europos čempionato sudėtį": "Dvyliktuke yra Panevėžio „7bet-Lietkabelio“ atstovas Gyoygy Golomanas ir Vilniaus „Ryto“ gynėjas Benedekas Varadi.\n\nVengrijos rinktinės sudėtis: Rosco Allenas, Szilardas Benke, Janosas Eilingsfeldas, Csaba Ferenczas, Gyorgy Golomanas, Adamas Hanga, Mikaelis Hopkinsas, Akošas Kelleris, Zoltanas Perlas, Adamas Somogyi, Benedekas Varadi, Davidas Vojvoda.\n\nLietuva ir Vengrija žais toje pačioje čempionato grupėje, čia dar varžysis Slovėnija, Prancūzija, Vokietija bei Bosnija ir Hercegovina",
    "Vengrija griežtina abortų taisykles": "Prieš abortus nukreipta retorika ir krikščioniškasis konservatyvizmas Vengrijoje intensyvėjo valdant premjerui Viktorui Orbanui.\n\nVidaus reikalų ministro pasirašytu ir vyriausybės oficialiajame leidinyje pirmadienį vakare paskelbtu įsakymu pakoreguota prašymo nutraukti nėštumą forma.\n\nPagal ją gydytojai privalės pateikti ataskaitą apie tai, kad nėščioji buvo „aiškiai“ supažindinta su „veiksniu, parodančiu vaisiaus gyvybinių funkcijų veikimą“.\n\nKraštutinių dešiniųjų partijos „Mi Hazank“, kuri siekė šio pakeitimo, parlamentarė Dora Duro sveikino ketvirtadienį įsigaliosiantį įsakymą.\n\n„Šansas gyvybei: nuo šiol motinos klausysis vaisiaus širdies plakimo! – socialiniame tinkle „Facebook“ parašė ji. – Vyriausybė žengė žingsnį realios visų embrionų apsaugos nuo [pat] apvaisinimo kryptimi.“\n\nŽmogaus teisių organizacijos „Amnesty International“ Vengrijos padalinio atstovas Aronas Demeteras sakė, kad nuo šiol bus „sunkiau gauti legalaus ir saugaus aborto galimybę“.\n\n„Tai tikrai nerimą keliantis žingsnis atgal, blogas ženklas, – sakė jis naujienų agentūrai AFP. – Šia pataisa nieko nepasiekiama, tik bus dar labiau traumuojamos moterys, didinamas spaudimas moterims, ir taip atsidūrusioms sunkioje padėtyje.“\n\nPasak A.Demetero, šis teisinis pakeitimas atėjo „iš niekur, be jokių viešų ir profesionalių konsultacijų“.\n\nAbortai Vengrijoje teisiškai leidžiami nuo 1953 metų. 1992-aisiais vyriausybė priėmė vaisiaus gyvybės apsaugos įstatymą.\n\nPagal dabartinius įstatymus, abortai leidžiami iki 12 nėštumo savaitės, bet tam tikromis aplinkybėmis juos galima atlikti ir iki 24 nėštumo savaitės.\n\nMoterys, norinčios nutraukti nėštumą, prieš tai privalo susitikti su pagalbos šeimai darbuotojais.",
    "Pirmasis mačas lietuvių grupėje: bosnių ketvertas palaužė Vengriją": "B grupės varžybos Kelne prasidėjo ypač atkakliu maču.\n\nNors abi komandos nėra tarp grupės favoritų, didžiąją rungtynių dalį virė atkakli kova.\n\nPirmajame kėlinyje vengrai buvo susikūrę 7 taškų pranašumą, bet bosniai pavijo ir trečiajame kėlinyje vedami Džanano Musos patys perėmė iniciatyvą.\n\nBosnius į priekį vedė lyderių ketvertas, surinkęs net 72 taškus.\n\n„Portland Trail Blazers“ vidurio puolėjas Jusufas Nurkičius ir naujasis Madrido „Real“ puolėjas Dž.Musa pelnė po 19 taškų.\n\nNatūralizuotas gynėjas Johnas Robersonas įmetė 18 taškų, o Milaremas Halilovičius - 16.\n\nVengrijos rinktinei daugiausiai taškų pelnė: Szilardas Benke (20) ir Adamas Hanga (16).\n\nSu Vilniaus „Rytu“ šią vasarą sutartį sudaręs gynėjas Benedekas Varadi per 17 min. pelnė 3 taškus ir atliko 3 rezultatyvius perdavimus.\n\nPanevėžio „Lietkabelio“ naujokas Vengrijos rinktinėje Gyorgy Golomanas ketvirtadienį nežaidė.\n\nPrimename, kad šiemet Lietuvos krepšininkai yra įveikę ir bosnius, ir vengrus, pasaulio čempionato atrankos rungtynėse.\n\nEuropos pirmenybėse su jais lietuviais susitiks grupės varžybų pabaigoje, o pirmosios rungtynės su Slovėnija ketvirtadienį laukia nuo 18 val. 15 min.\n\nKitose B grupėse rungtynėse vėliau žais Prancūzija ir Vokietija.",
    "Tautų lyga: Vengrija paguldė ant menčių Vokietijos futbolininkus": "Penktadienio vakarą vykusiose Tautų lygos, A diviziono, 3 grupės rungtynėse Vengrija išvykoje rezultatu 1:0 įveikė Vokietijos futbolininkus ir atsidūrė per plauką nuo patekimo į šio turnyro pusfinalį.\n\nVienintelis rungtynių įvartis krito 18 minutę. Po Dominiko Szoboszlai perdavimo į baudos aikštelę Adamas Szalai kulnu pasiuntė kamuolį į vartų tinklą.\n\nAntroje rungtynių dalyje vokiečiams pavyko pelnyti įvartį. Tačiau Timo Wernerio taiklus smūgis buvo anuliuotas dėl nuošalės.\n\n72 minutę vengrai turėjo puikią galimybę padvigubinti savo persvarą, tačiau po Martino Adamo smūgio vokiečių vartų sargas Marcas-Andre ter Stegenas išgelbėjo savo komandą.\n\nLikus vienoms grupės etapo rungtynėms, Vengrijos rinktinės futbolininkai turi 10 taškų savo sąskaitoje. Sekančiame etape jie susitiks su italais, kurie turi dviem taškais mažiau. Tai reiškia, kad Italija žūtbūt turės iškovoti pergalę norint patekti į Tautų lygos pusfinalį. Savo ruožtu vengrams norint pasiekti šį tikslą, užteks ir lygiųjų.",
    "Dončičiaus vedama Slovėnijos rinktinė įveikė Vengrijos krepšininkus": "Luka Dončičius ir Slovėnijos rinktinė nepaliko jokių vilčių Vengrijos rinktinei.\n\nSlovėnai pergalę pasiekė rezultatu 103:88 (29:16, 25:17, 34:27, 15:28).\n\nNuo pat rungtynių pradžios į priekį išsiveržę slovėnai puolime nemažino apsukų visų rungtynių metu. Nors po rungtynių pabaigą skelbiančios sirenos komandas skyrė 15 taškų, tačiau slovėnų pergalė buvo užtikrinta.\n\nSlovėnijos rinktinėje ryškiausiomis spalvomis žibėjo universalų pasirodymą surengęs Luka Dončičius – slovėnų lyderis pelnė 20 taškų, atkovojo 7 kamuolius, atliko 7 rezultatyvius perdavimus, tiesa, 5 kartus suklydo ir surinko 26 naudingumo balus.\n\nJam rungtynėse puikiai talkino 14 taškų pelnęs Klemenas Prepeličius, dar keturi Slovėnijos rinktinės žaidėjai pelnė po 11 taškų.\n\nVengrijos rinktinės gretose išsiskyrė Zoltanas Perlas, kuris pridėjo 18 taškų, atkovojo 7 kamuolius, atliko 6 rezultatyvius perdavimus ir surinko 25 naudingumo balus.\n\nPriminsime, kad slovėnai čempionatą pradėjo įveikdami Lietuvos rinktinę, o vengrai nusileido Bosnijos ir Hercegovinos krepšininkams.",
    "Vengrija Europos Parlamento sprendimą nebelaikyti jos demokratija pavadino „įžeidimu“": "Europos Sąjunga (ES) pastaruoju metu susiduria su grėsmėmis ne tik iš išorės, bet ir iš...",
    "EP Vengriją pripažino nevisaverte demokratija: sieks „padaryti viską“, kad šalis vėl atitiktų Europos vertybes": "Europos Parlamentas vakar simboliniu balsavimu pripažino, kad Vengrija nebėra „visapusiška demokratija“ ir kad Europos Sąjunga turi padaryti viską, kad ji vėl atitiktų Europos vertybes.",
    "Vengrijos premjeras V.Orbanas atvyko į M.Gorbačiovo laidotuves": "V.Orbanas, kurį lydės delegacija, pareikš pagarbą velioniui, socialiniame tinkle „Twitter“ prieš kelionę pranešė valstybės sekretorius.\n\nKremlius savo ruožtu paskelbė, kad V.Orbanas šios kelionės metu neplanuoja susitikti su Rusijos prezidentu Vladimiru Putinu.\n\n„Kiek žinome, jis atskris tik atsisveikinti su Gorbačiovu. Norų susitikti nebuvo“, – Rusijos valstybinei naujienų agentūrai „RIA Novosti“ sakė Kremliaus atstovas Dmitrijus Peskovas.\n\nPrieš karą Ukrainoje V.Orbanas palaikė itin draugiškus santykius su V.Putinu, o Vengrija yra vienintelė Europos šalis, nuo karo pradžios padidinusi gamtinių dujų importą iš Rusijos.\n\nM.Gorbačiovo laidotuvių ceremonija vyksta šeštadienį Maskvos Sąjungų namų Kolonų salėje, kur istoriškai buvo šarvojami aukšto rango pareigūnai, įskaitant 1953 metais mirusį Josifą Staliną. Tačiau tai nėra valstybinės laidotuvės, jose nedalyvaus V.Putinas.\n\nTą pačią dieną M.Gorbačiovas bus palaidotas Maskvos prestižinėse Novodevičės kapinėse šalia 1999 metais mirusios jo sutuoktinės Raisos.\n\nTokiu metu, kai Rusiją stengiamasi izoliuoti dėl jos karo Ukrainoje, jokių užsienio lyderių dalyvavimo M.Gorbačiovo laidotuvėse nebuvo tikimasi.\n\nM.Gorbačiovas mirė antradienį, būdamas 91 metų amžiaus, po „sunkios ir ilgos ligos“, paskelbė ligoninė, kurioje jis buvo gydomas.\n\nSovietų Sąjungos komunistų partijos generaliniu sekretoriumi M.Gorbačiovas dirbo nuo 1985 iki 1991 metų. Rusijoje daug kas kaltina jį dėl Sovietų Sąjungos subyrėjimo.\n\nVakaruose jis tikriausiai bus atsimenamas kaip žmogus, prisidėjęs prie santykių tarp SSRS ir JAV atšilimo, jo nuopelnais laikomos ir pradėtos demokratinės reformos.\n\nTačiau jis nesiėmė ryžtingiau modernizuoti sąstingio apimtos valstybinės ekonomikos ir išlaikė griežtą politinės santvarkos kontrolę, o Lietuvoje bus prisimenamas kaip jėga malšinęs šalies nepriklausomybės siekius.",
    "Vokiečiai sumindė Vengrijos rinktinę": "Lengva pergale Europos čempionato B grupės kovas baigė Vokietijos (4/1) rinktinė, kuri 106:71 (22:19, 32:20, 27:19, 25:13) sutriuškino Vengrijos (0/6) krepšininkus.\n\nIntriga laikėsi tik pirmajame kėlinyje, kurį vokiečiai laimėjo trimis taškais – 22:19. Antrajame ketvirtyje šeimininkai jau įjungė aukštesnę pavarą ir įpusėjus dvikovai pirmavo 54:39. Antroje mačo dalyje vokiečiai dar labiau padidino atotrūkį ir sutriuškino varžovus.\n\nGordonas Herbertas šiame susitikime neregistravo Danielio Theiso, Denniso Schroderio ir Nicko Weilerio-Babbo.\n\nREKLAMA\n\nNugalėtojams Christianas Sengfelderis pelnė 22 taškus (4/7 tritaškiai, 5 atk. kam.), Maodo Lo – 21 (5/7 tritaškiai), Nielsas Giffey – 19 (6 atk. kam.), Andreasas Obstas – 16 (3/9 tritaškiai), Franzas Wagneris pridėjo 15 taškų (3/5 tritaškiai).\n\nPralaimėjusiems Zoltonas Perlas įmetė 15 taškų, Szilardas Benke – 13 (3/3 tritaškiai), Adamas Samogyi – 11, Davidas Vojvoda surinko 10 taškų.\n\nGeriausias septintos EČ dienos žaidėjas (09.07) Jonas Valančiūnas (33 min., 13 tšk., 15 atk. kam., 31 n.b.) 1688 balsai Luka Dončičius (39 min., 47 tšk., 7 atk. kam., 5 rez. perd., 47 n.b.) 4498 balsai Christianas Sengfelderis (29 min., 22 tšk., 4/7 trit., 5 atk. kam., 25 n.b.) 150 balsų Balsuodami sutinkate su taisyklėmis. Daugiau informacijos čia\n\nGeriausias septintos EČ dienos mačas (09.07) Turkija 69:72 Ispanija 502 balsai Prancūzija 82:88 Slovėnija 2950 balsų Sakartvelas 73:81 Juodkalnija 136 balsai Balsuodami sutinkate su taisyklėmis. Daugiau informacijos čia\n\n„Ilgoji pertrauka“: privačios treniruotės su Milakniu, natūralizuota žaidėja Lietuvos moterų rinktinei, naujas 3x3 treneris ir „Ryto“ paieškos",
    "Kuleba atskleidė Europos garbę menkinančias valstybes – tai Austrija ir Vengrija": "\n\n\n\n\n\nhttps://s5.cdnstatic.space/wp-content/uploads/2022/08/dug.mp4?_=1 Mažiau nei per savaitę FSB nustatė dar vieną Ukrainos pilietį, kuris kartu su Natalija Vovk rengė Darios Duginos nužudymą. Antrasis Ukrainos sabotažo ir teroristinės grupuotės narys yra Bogdanas Petrovičius Tsyganenko, gimęs 1978 m. Pranešama, kad jis gyvena Donecke ir paliko miestą liepos pradžioje. Į Rusiją jis pateko per Estijos sieną 2022 m. liepos 30 d. Iš Rusijos išvyko dieną prieš tai, kai Vovk nužudė Duginą. Anot FSB, Tsyganenko pateikė Vovk suklastotus automobilio numerius ir dokumentus tikros Kazachstano pilietės Julijos Zaiko vardu. Be to, jis padėjo Vovk surinkti savadarbį sprogmenį garaže, kurį jie išsinuomojo Maskvos pietvakariuose. FSB pasidalintame vaizdo įraše matyti, kaip Ciganenko įžengia į Rusijos teritoriją, keičia numerius į Natalijos Vovk „Mini Cooper“, taip pat gauna naują numerį iš pristatymo tarnybos. FSB pridūrė, kad kameros užfiksavo, kad Natalija Vovk asmeniškai stebėjo Darią Duginą Tradicijos festivalio svečiams skirtoje aikštelėje. Įsitikinusi, kad Daria išėjo iš festivalio, žudikė sekė ją tiesiai už jos, vairuojančios savo Mini Cooper. Tada ji nuotoliniu būdu įjungė Duginos automobilyje įtaisytą savadarbį sprogmenį. Anksčiau, rugpjūčio 28 d., žiniasklaidos agentūra „Austrian Express“ pranešė, kad Natalija Vovk tariamai buvo nužudyta nuomojamame bute Austrijoje. Remiantis vietiniais pranešimais, Vovk buvo subadytas 17 kartų. Tačiau pranešimas pasirodė esąs netikras. Austrijos vidaus reikalų ministerija informacijos apie jos mirtį nepatvirtino.",
    "Vengrų grupė „Cirakulum“: padarysime viską, kad mūsų koncertas būtų kuo įvairesnis": "– Ką žinote apie mūsų kraštą?\n\n– Tai bus ne tik pirmas kartas, kai muzikuojame Lietuvoje, bet ir pirmas mūsų apsilankymas jūsų šalyje. Atvirai pasakius, mes nelabai ką žinome apie jūsų kraštą… Girdėjome apie Lietuvos gražią gamtą ir kiek daug darote, kad ją apsaugotumėte. Žinome apie pasakišką Vilniaus – pasaulio paveldo objekto – architektūrą. Beje, ruošdamiesi kelionei į Lietuvą nustebome perskaitę, kad Vengrijos didikas, Transilvanijos kunigaikštis, Lenkijos karalius Steponas (Istvánas) Batoras 10 metų buvo Lietuvos didysis kunigaikštis. Be to, būtent jis įsteigė Vilniaus universitetą. Taigi, važiuodami namo iš Rokiškio, būtinai užsuksime į Vilnių. Paskutinis, bet ne mažiau svarbus dalykas – žinome, kad mūsų kraštus sieja kartūs prisiminimai apie ilgą sovietinį režimą, kuris metė tamsų šešėlį daugiau nei 40 mūsų istorijos metų. O, ir dar vienas dalykas: girdėjome apie naujausius jūsų nacionalinės krepšinio komandos pasiekimus rungtyniaujant su Vengrija. Sveikiname!\n\n– Kodėl priėmėte mūsų, rokiškėnų, kvietimą atvykti čia, į mažą miestą?\n\n– Kvietimą priėmėme todėl, kad tai tiesiog tikra garbė. Kaip mėgėjų grupė retai turime galimybę groti užsienyje. Mums taip pat įdomi pagrindinė renginio „Kaleidoskopas“ idėja ir manome, kad tokios programos kaip ši, skatinančios kultūrų įvairovę, yra labai svarbios. Be to, mes visada džiaugiamės galėdami susitikti su įvairių tautybių žmonėmis ir sužinoti apie jų kultūrą bei muziką. Atsižvelgiant į viską, ši kelionė suteikia mums puikią galimybę plėsti savo kultūrinį, geografinį ir socialinį akiratį.\n\nIšsamiau skaitykite „Gimtajame…“",
    "Vengrija prieš Lietuvą tiesioginę transliaciją žiūrėkite „EuroBasket“ internetu 4K – FE naujienos": "EuroBasket 2022: dienos tvarkaraštis, rezultatai, turnyrinė lentelė ir kaip žiūrėti Europos krepšinio čempionatą\n\nautorės nuotrauka\n\nJordanas Greeris\n\nMums dar liko daugiau nei mėnuo iki 2022–2023 m. NBA sezono pradžios, bet nesijaudinkite, anūkai. „EuroBasket“ renginys skirtas jūsų pramogoms.\n\nEuropos krepšinio čempionatas grįžta pirmą kartą nuo 2017 m., o šių metų varžybose dalyvaus keli didžiausi krepšinio vardai.\n\nLuka Dončičius sieks vesti Slovėniją į Europos krepšinio čempionatą, tačiau dukart geriausiu NBA žaidėju tapę Giannis Antetokounmpo (Graikija) ir Nikola Džokičius (Serbija) pavers savo šalis rimtais varžovais. Nepamirškime ir patyrusios Prancūzijos komandos, kuriai vadovauja Rudi Gobert ir Yvan Fournier.\n\nAr esate pasiruošę EuroBasket 2022? Čia yra viskas, ką reikia žinoti apie turnyro stebėjimą, įskaitant dienos tvarkaraštį ir transliacijos informaciją.\n\nDAUGIAU: Antetokounmpo, Dončico kreipinys, skirtas NBA žvaigždėms žiūrėti EuroBasket 2022 turnyre\n\nKada vyks „EuroBasket 2022“? Europos krepšinio čempionato datos\n\nGrupės etapas: rugsėjo 1 – rugsėjo d. 8\n\nNokautas: rugsėjo 10 – rugsėjo d. 18\n\n„EuroBasket 2022“ grupių etapas prasidės ketvirtadienį, rugsėjo 1 d., ir baigsis ketvirtadienį, rugsėjo 8 d. Atkrentamosios varžybos prasidės rugsėjo 10 d., šeštadienį, o baigsis čempionato rungtynėmis rugsėjo 18 d., sekmadienį.\n\nKokios šalys dalyvauja „EuroBasket 2022“?\n\n„EuroBasket 2022“ turnyre dalyvaus 24 šalys. Šios komandos bus suskirstytos į keturias grupes. (Visus sąrašus rasite čia.)\n\nKiekviena komanda grupių etape sužais po penkias rungtynes. Keturios geriausios kiekvienos grupės komandos pateks į atkrintamųjų varžybų etapą ir žais pergales arba žais namuose, kol bus karūnuotas čempionas.\n\nA grupė (rėmėjas: Tbilisis, Gruzija)\n\nBelgija\n\nBulgarija\n\nGruzija\n\njuodasis kalnas\n\nIspanija\n\nTurkija\n\nB grupė (rėmėjas: Kelnas, Vokietija)\n\nBosnija ir Hercegovina\n\nPrancūzija\n\nVokietija\n\nVengrija\n\nLietuva\n\nSlovėnija\n\nC grupė (rėmėjas: Milanas, Italija)\n\nKroatija\n\nEstija\n\nDidžioji Britanija\n\nGraikija\n\nItalija\n\nUkraina\n\nD grupė (rėmėjas: Praha, Čekija)\n\nČekijos Respublika\n\nSuomija\n\nIzraelis\n\nOlandija\n\nLenkija\n\nSerbija\n\nKaip žiūrėti EuroBasket 2022 مباريات\n\nSrautinė transliacija: ESPN +\n\nŽiūrėkite visas „EuroBasket 2022“ rungtynes ​​tiesiogiai ir pagal poreikį naudodami ESPN+. Prenumeruokite dabar, kad pamatytumėte visus veiksmus su kai kuriomis didžiausiomis NBA žvaigždėmis, įskaitant Giannis Antetokonmo, Luka Doncic, Nikola Jokic ir kt. Transliuokite visas rungtynes ​​nuo grupių etapo ir atkrintamųjų etapų nuo rugsėjo 1 d. iki turnyro rugsėjo 18 d.",
    "Vokietija sudaužė vengrus ir išsiuntė juos namo be pergalių": "",
    "Kantrybė išseko: ES imasi beprecedenčių priemonių prieš savo narę": "8\n\n\n\n\n\nEuropos Sąjunga ėmėsi beprecedenčių sankcijų prieš vieną iš savo narių, tuo pademonstruodama, kad jos kantrybė išseko.\n\nVengrijos ministro pirmininko Viktoro Orbano ryžtingas nusiteikimas bendradarbiauti su Rusijos prezidentu Vladimiru Putinu nesilaikant bloko demokratinių vertybių tokį žingsnį daro dar labiau rezonansinį. Daugiau nei dešimtmetį Europos Sąjunga nesėkmingai mėgino išlaikyti Vengr\n\nVisą straipsnį gali skaityti tik prenumeratoriai Tapdami prenumeratoriais, jūs remiate nepriklausomus autorius ir žurnalistus. Stipri ir laisva žiniasklaida – demokratijos ramstis ir vertybė, kurią būtina puoselėti. Kviečiame prisijungti prie Delfi prenumeratorių bendruomenės.",
    "Fantastiška pasaulio kiokušin karatė čempionato pabaiga: išstumdę varžovus Lietuvos atstovai susižėrė istorinius 3 aukso medalius": "Lietuviai sugebėjo „perspjauti“ 2013 metų pasaulio čempionato Lietuvoje triumfą, kur mūsų sportininkai Vilniaus „Siemens“ arenoje buvo laimėję du aukso medalius. Per visą 7-ių pasaulio čempionatų istoriją Lietuva buvo iškovojusi 5 aukso medalius, o Kelcuose susižėrė net tris.\n\nJau po šeštadienio akistatų buvo aišku, kad Lietuva jau kišenėje turės du medalius – į turnyro pusfinalius prasimušė dvi mūsų sportininkės: Rūta Brazdžionytė ir Brigita Gustaitytė.\n\n55–60 kg svorio kategorijoje kovojusi Rūta Brazdžionytė, o svorio kategorijoje virš 60 kg – Brigita Gustaitytė.\n\nAbi sportininkės be kalbų iš tolesnė kovos išstūmė varžoves iš Švedijos bei Bulgarijos ir dėl aukso ant tatamio grūmėsi su Japonijos ir Lenkijos sportininkėmis.\n\nTragiškai pasibaigė R.Brazdžionytės finalas – sportininkė galingai pradėjo kovą, tačiau varžovė Riri Ishihara ranka smogė į veidą. Po neleistino smūgio lietuvė atsidūrė nokdaune ir medikų rankose.\n\nTik po kelių minučių ji atsigavo, tačiau po 3 minučių kovos teisėjai 4:0 pergalę skyrė japonei. Tad R.Brazdžionytės svajonė užbaigti savo karjerą auksiniu pasirodymu neišsipildė.\n\nLrytas.lt ji tikino, kad į Kelcus ji vyko tik aukso medalio.\n\nTuo tarpu B.Gustaitytė finale kovojo su lenke Monika Zielinska ir kaip uraganas ją įveikė net 5:0.\n\n„Buvo mintis po šeštadienio kovų paprasta – tik atakuoti, jokių „atgal“, jokių atsitraukimų. Tą dariau pusfinalyje, tą dariau ir finale. Kažkada dar 2009 metais pasaulio čempionate Sankt Peterburge mačiau kaip Margarita Čiuplytė siekė aukso medalio ir jį iškovojo.\n\nTada prarėkiau balsą dėl jos aukso. Ir kažkaip tuomet galvojau – būtų gerai kaip ir Margarita laimėti pasaulio čempionatą. Ką gį, praėjo mažai laiko ir jau aš pasaulio čempionė. Viena iš mano seserų dabar yra Kelcuose, o kita jau sveikina iš Lietuvos“, – kalbėjo B.Gustaitytė.\n\nVyrų varžybose į ketvirtfinalį po šeštadienio mūšių buvo patekę penki iš šešių lietuvių: Justinas Kvietka, Juras Sokolovas, Eventas Gužauskas, Edgardas Sečinskis ir Orestas Abazorius.\n\nTačiau po ketvirtfinalių akistatas tęsė tik 75–85 kg svorio kategorijoje besivaržęs J.Sokolovas ir virš 85 kg svorio kategorijoje varžovus baudęs E.Gužauskas.\n\nJie taip pat prasimušė ir į finalus: J.Sokolovas palaužė veteraną ir daugkartinį Europos bei pasaulio čempioną Valerijų Dimitrovą.\n\nFinale svorio kategorijoje 75–85 kg Juras kovojo su japonu Nariyoshi Tada ir šioje akistatoje prireikė pratęsimo.\n\nSportininkai vienas kitą siekė išsekinti smūgiais ir galingiau tai darė mūsų šalies sportininkas. Jis laimėjo finalą 3:0.\n\nSavo finale svorio kategorijoje virš 85 kg E.Gužauskas susikovė su Lenkijos legenda Macieju Mazuru. Šiam čempionatui jis specialiai sugrįžo į didįjį sportą. Ir Lietuvos sportininkas įspūdingai užbaigė kovą, laimėjęs ją 4:0 ir tapęs pasaulio čempionu.\n\nIš viso čempionate grūmėsi 160 kiokušin karatė meistrų iš 30 pasaulio valstybių. Didžiausią delegaciją sudarė šios šakos pradininkai – Japonijos meistrai, kurių į Lenkiją atvyko net 44.\n\nLietuvos sportininkai iki šiol buvo iškovoję penkis pasaulio čempionų titulus. Dukart tai padarė Margarita Čiuplytė (2009 ir 2013 m.), po kartą – Roma Mikšytė (1997), Paulius Klapatauskas (2001) ir Orestas Procas (2013).\n\nPasaulio vicečempionų titulus savo kolekcijose turi Gediminas Tankevičius (2001), Donatas Imbras (2005), Lukas Kubilius (2013), I.Mikštaitė (2019), Ona Jomantaitė (1997), Jurgita Tumaitė (2001) ir Sandra Stanevičiūtė (2001), o bronzos medalių laimėtojais yra tapę Andrius Miseckas (2013), L.Kubilius (2017), I.Mikštaitė (2009 ir 2017), Diana Mačiūtė (2013), Rita Pivoriūnaitė (2013), Gabija Gudeliauskaitė (2013) ir Diana Balsytė (2013).\n\nLietuvos kiokušin karatė rinktinės lemiamos kovos pasaulio čempionate.\n\nMoterys:\n\n55–60 kg svorio kategorija\n\naštuntfinalis\n\nRūta Brazdžionytė – Ayane Umezawa (Japonija) 4:0.\n\nketvirtfinalis\n\nR.Brazdžionytė – Ioanna Belych (Kazachstanas) 3:1.\n\npusfinalis\n\nR.Brazdžionytė – Mirjam Bjorklund 5:0.\n\nfinalas\n\nR.Brazdžionytė – Riri Ishihara (Japonija) 0:4\n\nvirš 60 kg\n\naštuntfinalis\n\nBrigita Gustaitytė – Reka Kerekes (Vengrija) 4:0.\n\nketvirtfinalis\n\nB.Gustaitytė – Kokona Noumura (Japonija) 3:2.\n\npusfinalis\n\nB.Gustaitytė – Ivanka Popova (Bulgarija) 5:0.\n\nfinalas\n\nB.Gustaitytė – Monika Zielinska (Lenkija) 4:0\n\nVyrai:\n\n75–85 kg\n\nšešioliktfinalis\n\nJuras Sokolovas – Artūras Kovalenko (Kazachstanas) – be kovos.\n\naštuntfinalis\n\nJ.Sokolovas – Daiki Kato (Japonija) 5:0.\n\nketvirtfinalis\n\nJ.Sokolovas – Jonas Rosin (Švedija) 3:0.\n\npusfinalis\n\nJ.Sokolovas – Valerijus Dimitrovas (Bulgarija) 5:0\n\nfinalas\n\nJ.Sokolovas – Nariyoshi Tada 3:0.\n\nšešioliktfinalis\n\nJustinas Kvietka – Mehdi Salehi (Iranas) 5:0.\n\naštuntfinalis\n\nJ.Kvietka – Gergely Fekete (Vengrija) 5:0.\n\nketvirtfinalis\n\nJ.Kvietka – Nariyoshi Tada 0:4\n\nvirš 85 kg\n\nšešioliktfinalis\n\nEventas Gužauskas – Ali Nasarovedi (Iranas) 4:0.\n\naštuntfinalis\n\nE.Gužauskas – Adamas Davidas (Vengrija) – pergalė anksčiau laiko.\n\nketvirtfinalis\n\nE.Gužauskas – Marekas Wolny (Lenkija) 4:0.\n\npusfinalis\n\nE.Gužauskas – Yusaku Watanabe (Japonija) 5:0.\n\nfinalas\n\nE.Gužauskas – Maciejus Mazuras (Lenkija) 4:0\n\nšešioliktifinalis\n\nEdgardas Sečinskis – Seyedas Sajad Razavi (Iranas) 5:0.\n\naštuntfinalis\n\nE.Sečinskis – Sota Ochai (Japonija) – pergalė anksčiau laiko.\n\nketvirtfinalis\n\nE.Sečinskis – Maciejus Mazuras (Lenkija) 0:5.\n\nšešioliktfinalis\n\nOrestas Abazorius – Phumelela Mhlongo (Pietų Afrikos Respublika) – be kovos.\n\naštuntfinalis\n\nO.Abazorius – Takeru Osaka (Japonija) 5:0.\n\nketvirtfinalis\n\nO.Abazorius – Kembu Iriki (Japonija) 0:5.\n\nGalutinė pasaulio čempinato medalių įskaita ( penkios geriausios rinktinės):\n\n1. Japonija – 5 aukso, 4 sidabro ir 10 bronzos. Iš viso 19.\n\n2 . Lietuva – 3 aukso, 1 sidabro ir 0 bronzos. Iš viso 4.\n\n3. Lenkija – 0 aukso, 2 sidabro, 0 bronzos. Iš viso 2.\n\n4. Sakartvelas – 0 aukso, 1 sidabro, 1 bronzos. Iš viso 2.\n\n5. Bulgarija – 0 aukso, 0 sidabro, 2 bronzos. Iš viso 2.",
    "Italijos rinkimuose triumfuoja partija, turinti neofašistinių šaknų": "",
    "„EuroBasket 2022“ apžvalga: pasitinkame „gyvenk arba mirk“ rungtynes": "Tiesa, mūsiškiai jau nėra savo likimo šeimininkai. Krepšinio karštinę išgyvenanti lietuvių tauta su nerimu laukia 15:30 val. prasidėsiančių Bosnija ir Hercegovina–Prancūzija rungtynių. Lietuvos rinktinei būtina prancūzų pergalė, kitu atveju žaliai balti prarastų galimybes patekti į kitą etapą ir jiems Senojo žemyno pirmenybės baigtųsi jau po grupės etapo.\n\nGyvybiškai svarbų susitikimą tarp bosnių ir prancūzų rinktinių taip pat galėsite stebėti naujienų portale tv3.lt ir TV3 televizijos eteryje.\n\nREKLAMA\n\n„EuroBasket 2022“ laidoje antradienį kalbintas krepšinio treneris Tomas Purlys praėjusią savaitę lankėsi Kelne ir iš arti stebėjo Lietuvos rinktinės gyvenimą bei užkulisius.\n\nSugrįžęs į Lietuvą T. Purlys savo įspūdžiais pasidalino su tv3.lt skaitytojais ir kalbėjo apie abi šiandien laukiančias rungtynes, kurios itin aktualios K. Maksvyčio kariaunai.\n\n„Bosnija yra labai pavojinga komanda, kuri jau įveikė slovėnus, po trijų kėlinių pirmavo prieš vokiečius ir įveikė vengrus. Sakykime taip – bosniai buvo per anksti nurašyta kaip penkta grupės komanda. Kita vertus, nelabai tikiu, kad prancūzai tausos lyderius ir skaičiuos, kaip užimti 2-3-4 vietą. Dar liko du turai ir nemanau, kad skaičiuoti yra kažkokios prasmės. Be to, su prancūzais mes nesame kažkokie priešai, kad jie stengtųsi specialiai mus nuskandinti. Labai gerai, kad bosniai juos nugalėjo prieš pat Europos čempionatą Pasaulio taurės atrankoje ir prancūzai turės sportinio pykčio jiems atsirevanšuoti“, – vylėsi studijos svečias T. Purlys.\n\nREKLAMA\n\nREKLAMA\n\nKalbėdamas apie Lietuvos–Vengrijos rungtynių pagrindinius akcentus „EuroBasket 2022“ laidos svečias sakė: „Viskas priklausys nuo to, kaip žaisime gynyboje. Dabar Lietuvos rinktinėje matome klaidų 2x2 gynyboje ir užtvarose be kamuolio. Nori nenori, tai daugiausiai liečia Joną Valančiūną, kuris puolime yra aiškus komandos lyderis, bet gynyboje jis yra dažnai atakuojamas. Geri metikų iš vidutinių nuotolių tokiose situacijose savo metimus išsimeta 90 proc. atvejų būdami laisvi.“\n\nTuo metu Kelne esantis sporto komentatorius Rytis Vyšniauskas prieš Lietuvai kol kas svarbiausią čempionato dieną sakė: „Kiek teko stebėti, Vengrijos lyderis Adamas Hanga yra 50 proc. jų komandos. Manau, kad jų motyvacija pakritusi, jų lyderis traumuotas. Abejoju, ar jie mums yra labai pavojingi. Esmė yra Prancūzijos–Bosnijos ir Hercegovinos rungtynės, kad ir kaip tai paradoksaliai beskambėtų. Esu ramus, kad mūsiškiai nugalės vengrus, bet reikia paslaugos iš prancūzų.“\n\nDaugiau pašnekovų minčių galite sužinoti laidoje, esančioje straipsnio pradžioje.\n\nApžvalginę laidą galite žiūrėti ir TV3 televizijos „YouTube“ kanale:\n\nLaidoje kalbėjome apie:\n\n00:19 Intro\n\n00:28 Kazys Maksvytis: „Tikiuosi, kad prancūzai į savo rungtynes pažiūrės rimtai“\n\n03:01 Po mėšlungio atsigaunantis Jonas Valančiūnas: „Būsiu pilnai pasiruošęs“\n\n04:21: Mindaugas Kuzminskas: „Reikia išsikapstyti iš šito purvo“\n\n05:30 Dramatiškas Vengrijos–Prancūzijos mačas\n\n07:15 Netikėta Bosnijos ir Hercegovinos pergalė prieš Europos čempionus\n\n08:49 Tomas Purlys: „Nelabai tikiu, kad prancūzai tausos lyderius“\n\n25:00 Rytis Vyšniauskas: „Dėl kai kurių dalykų esu apakęs“\n\n29:45 Įkvepiantis Ukrainos žygis 30:29 Lemtinga čempionato diena\n\n31:04 „Top 10“\n\nApžvalginė laida „EuroBasket 2022“ – kasdien 13 val. naujienų portale tv3.lt, kur galite rasti visas su krepšiniu susijusias aktualijas.\n\nČempionatą žiūrėkite per oficialų čempionato transliuotoją TV3 televiziją, naujienų portale tv3.lt ir naujos kartos televizijoje „Go3“!",
    "Ekspertai apie Kremliaus „referendumus“ Ukrainoje: Putino gali neparemti net Baltarusija": "Donecko, Luhansko, Chersono ir Zaporižios sritims Maskvos statytiniai dabar rengia kelias dienas truksiančius aneksinius pseudoreferendumus dėl prisijungimo prie Rusijos. Kaip reikėtų vertinti šį Rusijos prezidento Vladimiro Putino spektaklį? LRT TELEVIZIJOS laidoje „Dienos tema“ apie tai kalba Europos Parlamento narys Petras Auštrevičius, ekonomistas, buvęs Ukrainos premjero patarėjas Adomas Audickas.\n\n– Pone Audickai, kokios žinios iš Ukrainos? Kaip dabar tie „referendumai“ vyksta? Pasirodė informacija, kad rusai ten veža aktorius.\n\nA. Audickas: Ukrainiečiai jau gana ramiai reaguoja. Visi supranta, kad tai yra farsas, tai yra netikra. Ir tai gal netgi prideda tokį pliusą visam šitam paveikslui, kurį bando V. Putinas nupiešti, nes jis jį piešia labai nekokybiškai ir tai matoma, daug humoro tame.\n\nRusija anksčiau turėjo bent kažkokį kredibilumą, o dabar jį per tokį spektaklį visiškai praras, nes niekas negali patikėti rezultatais, kurie, be abejonės, bus teigiami, žmonės tikrai „pareikalaus“, kad taptų Rusijos dalimi. Bet, kaip ir minėjau, spektaklis yra labai nekokybiškas. Yra tokia įdomi detalė. 2021 metais, prieš karą, buvo daromos apklausos šituose regionuose ir buvo klausiama, kas norėtų prisijungti prie Rusijos. Tos apklausos yra viešos ir tuo metu 10–15 proc., priklausomai nuo apskrities, pasakė, kad jie to norėtų. Svarbus faktas, kad 2014 metais, t. y. prieš Krymo aneksiją, tokių žmonių buvo apie 30 proc. Dabar matome, kad palaikytojų skaičius sumažėjęs, o po karo tokių žmonių bus dar mažiau. Tai, kaip ir minėjau, niekas rimtai nepriima to, kas vyksta. Priima su pozityvu tokiu, kad Rusija praranda savo kredibilumą.\n\n– Bet ar matyti koks nors veiksmas? Kokios nors naujienų tarnybos Ukrainoje rodo, ar ten žmonės eina į kokias nors balsavimo apylinkes? Koks ten vaizdelis iš viso?\n\nA. Audickas: Žinokit, nėra taip, kad žiniasklaida nušviestų šiuos įvykius, nes teritorijos, kuriose vyksta „referendumai“, jai yra nepasiekiamos. Ukrainos žurnalistai neturi detalių, bet, tiesą sakant, žmonės nelabai rimtai reaguoja. Tai nėra kažkoks didžiulis įvykis Ukrainoje.\n\nAdomas Ąžuolas Audickas / Ukrainian corporate governance academy nuotr.\n\n– Pone Auštrevičiau, kaip jūs vertinate tai, kas ten vyksta? Jūs esate Europos Parlamento narys. Mes matėme, kad Europos Sąjungos valstybės, Jungtinių Tautų Generalinėje Asamblėjoje valstybių vadovai gana rimtai smerkia „referendumus“ ir sakė, kad jie nebus pripažinti. Kam V. Putinui reikia spektaklio ir kam reikia kelias dienas jį daryti? Ir taip V. Putinas žino, kuo jis baigsis.\n\nP. Auštrevičius: Atrodytų taip, bet, matot, V. Putinas yra paskelbęs iš esmės mirties nuosprendį ir Ukrainai, ir ukrainiečiams. Šie „referendumai“ keturiose srityse, kurios sudaro apie 14 proc. Ukrainos teritorijos, žymi dalis, kurias norima dabar atplėšti ir bet kokiais būdais pateikti tai kaip vos ne teisėtą operaciją. Tai čia viskas kaip ir aišku, V. Putinas laikosi savo plano, jis į nieką nereaguoja, jis iš esmės užsidaręs, kaip sako, bunkery ir priiminėja šituos sprendimus.\n\nBet tai yra labai bloga žinia ir Ukrainai, ir apskritai pasauliui, nes kai agresorius yra toks pasiryžęs bet kam, ar jis sustos ties šitomis keturiomis Ukrainos sritimis? Gali būti, kad ne.\n\nMatyt, jau visi žinome, kokie bus referendumo rezultatai – nuo 85 proc. iki 95 proc., kaip Kryme maždaug. Čia 2014 metų Krymo scenarijaus pakartojimas, tik apimtis didesnė, teritorijos yra platesnės. Rezultatas, matyt, aiškus. Metodai... Nesakysiu, kad jau čia parodija ir juokinga, jie yra gana pavojingi – neleidžia išvažiuoti žmonėms iš tų teritorijų ir jie yra uždaryti, eina nuo namo prie namo, panaudojo ten garsines priemones, kad žmones gąsdintų, sukurtų tam tikrą atmosferą. Bet įsivaizduokite, kas bus po šito „referendumo“. Rezultatai yra, juos reikia pateikti kažkam. Rusai pripažins, Dūma susirinks per pusdienį ir nubalsuos, bet, matyt, reikia tų, kurie paremtų iš šalies – trečiųjų valstybių. Dėl to Rusija ir plečia savo vadinamųjų draugų arba priklausomų nuo Rusijos ratą – sukūrė ir Abchaziją, ir Pietų Osetiją, ir panašiai. Bet nežinau, ar visi tokie V. Putino partneriai parems, pavyzdžiui, Baltarusija. Aš labai abejoju, kad Aliaksandras Lukašenka skubės ištiesti ranką, ką V. Putinui privalu padaryti. Be pripažinimo tai čia, žinot, namų afera ir tiek.\n\nRusijos rengiamas „referendumas“ Luhanske / AP nuotr.\n\n– Pone Audickai, juk V. Putinas gąsdina, kad kai įvyks „referendumai“, tada iš esmės tai taps, jo nuomone, Rusijos teritorija ir bet koks kėsinimasis į Rusijos teritoriją bus vertinamas kaip agresija, o tada jis galės panaudoti kokį nors esą rimtesnį ginklą. Ar tai gali kaip nors paveikti Ukrainos kariuomenę, kontrpuolimą?\n\nA. Audickas: Tikrai niekaip negali paveikti. Ukrainiečiai yra pasiruošę viskam. Jūs turite omenyje, turbūt, ir branduolinio ginklo galimybę, bet turbūt dar ne dabar. Be abejonės, niekas neneigia, kad tai negalėtų įvykti. Suprantama, kad Ukraina, ir ne tik ji, turi priešą fatalistą V. Putiną, kuris pasiruošęs viskam, bet tuo pačiu, kadangi jis yra fatalistas ir labai skuba, jis padarys daug klaidų.\n\nEuroparlamentaras paminėjo, kad Rusijai reikia partnerių, reikia palaikytojų, jis skubėdamas jų negaus, pridarys tiek klaidų, kad niekas nenorės su juo dirbti. Mes dabar matome, iš tikrųjų viskas dėliojasi gerokai greičiau, negu aš pats asmeniškai tikėjausi, gerokai greičiau dėl Rusijos arba Putino režimo subyrėjimo, nes klaidos akivaizdžiai daromos greičiau, negu jos turėjo ateiti. Daline mobilizacija V. Putinas susikūrė ne tik priešą sau, Vakarus, bet jis dabar turės ir priešą viduje, pačius rusus. Viskas vystosi kol kas pakankamai greitai.\n\nJis neturi labai didelio palaikymo savo kaimyninėse šalyse, nekalbant jau apie patį Baltarusijos įsitraukimą, kuri dabar nutilo – anksčiau Baltarusija buvo gana aktyvi ir lyg palaikydavo Rusiją, o dabar yra visiškai tyli. Man pačiam net nėra abejonių, kad Baltarusija nepriims sprendimo dėl šių „referendumų“ pripažinimo kaip teisėtų. Minskas to nepadarė iki šiol net su Krymu. V. Putinas izoliuojasi nuo kitų šalių, izoliuojasi nuo žmonių, nuo rusų ir taip pat izoliuojasi nuo savo aplinkos, nes joje taip pat yra žmonių, kurie nėra fatalistai, kurie nenori pabaigti savo gyvenimo taip, kam galbūt blogiausiam pasiruošęs V. Putinas. Aš žiūriu į šiuos žingsnius kaip į pozityvius veiksmus, nes mes net negalėjome tikėtis, kad būtent V. Putinas paims ir sustos. Jis tiesiog dabar pradėjo daryti labai daug klaidų ir, manau, kad turės dėl to pasekmes – nuo jo nusigręš palaikytojai, žmonės, taip pat dalis jo aplinkos.\n\nVladimiras Putinas paskelbia apie dalinę mobilizaciją / AP nuotr.\n\n– Pone Auštrevičiau, Europos Sąjunga pastaruoju metu atrodė kiek vangoka dėl tolimesnių sankcijų Rusijai. Atrodė, kad čia kol kas nieko nebebus. Ar bus kažkokia Europos Komisijos, Europos Parlamento, Europos institucijų reakcija į šituos „referendumus“ ir galbūt galima tikėtis tada naujo sankcijų paketo?\n\nP. Auštrevičius: Aš neabejoju, kad mes privalome reaguoti būtent taip, kaip jūs pasakėt – patvirtindami naujas sankcijas, išplėsdami jas, įtraukdami visus tuos vadinamuosius pareigūnus, kurie ten dalyvavo, ir taip toliau (...). Mes turime priimti dar daugiau sankcijų patiems Rusijos pareigūnams, nes nereaguoti reiškia susitaikyti, o tai būtų labai klaidinga ir, sakyčiau, pražūtinga žinia, ateinanti iš Vakarų. Mes privalome reaguoti, bet aš labai tikiuosi, kad tai nebus vien tik personalinės sankcijos.\n\nEkonominės sankcijos yra skaudžiausios V. Putino režimui. Ir mes turime toliau spausti ekonomiškai, sudaryti minimalias galimybes prekybai arba kokiems nors kitiems projektams vykdyti, kurie tebevyksta, reikia pripažinti. Vakarai prekiauja su Rusija gana gėdingai, reikia patvirtinti tą faktą. Tai galėtų būti dar vienas postūmis rusams susimąstyti, kas gi vyksta jų šalyje, kaip jie gyvena – aš kalbu apie socialinę, ekonominę padėtį – ir kaip jie apskritai bendrauja su išoriniu pasauliu karo priemonėmis.\n\nPetras Auštrevičius / J. Stacevičiaus/LRT nuotr.\n\n– Kaip jūs manote, kaip vengrai reaguos į šiuos „referendumus“, kokia bus jų reakcija? Ar jie pritars, pripažins, nes dabar iš jų visko galima tikėtis.\n\nP. Auštrevičius: Matot, Vengrija istoriškai labai jautri tokioms aneksijoms. Tai yra Austrijos-Vengrijos imperija, praradusi didžiausias teritorijas Europoje. Bet aš labai tikiuosi, kad Viktorui Orbanui užteks šį kartą proto nemesti kortos prieš ant Europos Sąjungos stalo. Jis pats dabar labai, sakyčiau, blogoje situacijoje – Vakarai, Europos Sąjunga įvertino jį, Vengriją apskritai kaip šalį, prarandančią demokratinės valstybės požymius. Finansiškai tai nėra geros žinios vengrams, todėl aš labai tikiuosi, kad sunkiai, bet vengrai vis dėlto turėtų, mano manymu, pritarti sankcijoms.\n\n– Kaip manote, kelinta vinis šie „referendumai“ bus į V. Putino karstą?\n\nP. Auštrevičius: Karas buvo klaida. Taip, kaip jie kariavo, buvo, sakyčiau, šokiruojantis dalykas, ypač prieš civilius ir panašiai. Tos priemonės, kai jie bando užfiksuoti vadinamuosius savo pergales rezultatus, yra gėdingos ir neatitinka bet kokių pasaulinių standartų. Man atrodo, tai dar kartą parodė, su kokia valstybinį terorizmą vykdančia valstybe mes turime reikalų ir kokį kaimyną Europa turi šalia.\n\nProtestas prieš mobilizaciją Rusijoje / AP nuotr.\n\n– Kaip manote, kaip atrodytų institucijos tose frikcinėse „respublikose“ Donbase ir kitose srityse? Kas ten turėtų būti, dirbti valdžios institucijose?\n\nP. Auštrevičius: Vietiniai gali būti įtraukti, kolaborantų yra, bet pagrindinius vaidmenis, matyt, gaus asmenys, kurie bus atvežti iš Rusijos. Tuo netenka abejoti, nes vietiniai nesugeba nieko padaryti ir auga keršto baimė, kuris ateina iš Ukrainos, iš Kyjivo kontroliuojamos teritorijos, todėl aš manau, kad įsitvirtinti arba parodyti tuos „referendumus“ kaip kažkokią, net mažiausią, pergalę yra beveik neįmanoma, nes nėra žmonių pasitikėjimo.",
    "Rimvydas Valatka. Putino žiema": "Tai užkaukia kaip tas vilkas eketėje imdamas antros oktavos do apie Ukrainos fašistus. Tai nuleidęs akis it Vasilisa Gražioji riečia apie Rusų reicho prigimtinį taikumą. Apsisukęs grasina atomine žiema ir skelbia 300 000 ar tai milijono vyrų mobilizaciją.\n\nPasak rusų emigranto Malgino, Putinas nori ir žuvelę suėsti, ir ant ant b**io sėsti. Nori ir pralaimėtą karą greičiau užbaigti, ir pasilikti visas okupuotas Ukrainos žemes: „Bet taip nebūna. Ant b**io teks sėsti alkanam, be žuvelės. Apie tai ir pasaka „Šalk, šalk, vilko uodega šalk“.\n\nMordoro mobilizacija jau kitą dieną virto farsu. Pusė milijono, kitais duomenimis, milijonas rusų su Z raidėmis ant kaktos verkdami prašėsi į NATO ir skuodė iki pat Mongolijos. Iš kurios dar vakar tyčiojosi. Priminimas: vokiečių vyrai nei 1939-aisiais, nei 1941 m. niekur nebėgo.\n\nPasak rusų emigranto Malgino, Putinas nori ir žuvelę suėsti, ir ant ant b**io sėsti. Nori ir pralaimėtą karą greičiau užbaigti, ir pasilikti visas okupuotas Ukrainos žemes: „Bet taip nebūna. Ant b**io teks sėsti alkanam, be žuvelės. Apie tai ir pasaka „Šalk, šalk, vilko uodega šalk“.\n\nLikę girti čmobikai šleivojo su 1895 m. Mosino šautuvais ar nešini surūdijusiu kalašnikovu. Iš kurio paskutinįkart šauta į beginklį čekų jaunuolį 1968 m. Gulėdami po atviru dangumi miške ant čia pastatytų lovų – Rusija net karinių palapinių neturi – čmobikai gyrėsi būsimom pergalėm.\n\nTuo metu tūkstančiai žydų plūdo į fašistinės Ukrainos Umanės miestą. Švęsti Roš Hašanos, kaip visada čia, o Maskvos rabinas pasitraukė iš „antifašistinės“ Rusijos, ragindamas visus Mordoro žydus sekti jo pavyzdžiu, nes paskui gali būti per vėlu. Putino paistalais apie banderininkus niekas nebetiki. Ukrainos stepėmis ateina Putino žiema. Daug Pu žiemos ženklų.\n\nTą rytą, kai Putinas paskelbė mobilizaciją, Lvovo stotyje iš traukinio išlipo katinas Stepanas. Tas pats, kurį pirmą karo dieną gatvėje paėmė tokia pat bename tapusi charkovietė. Prancūzijoje tapęs instagramo žvaigžde Stepanas sugrįžo. Jo žvilgsnis to ryto instagrame buvo lyg specialiai Pu skirtas. Kaip ten pagal Bulgakovą? Anuška aliejų jau išliejo, tik Putinas dar nežinojo.\n\nTaip, Vakarus gąsdina fuhrerio grasinimai panaudoti atominę bombą. Būtų keista, jei būtų kitaip. Taip, Europos laukia sunki žiema. Bet Europa ją išgyvens. Taip, kaip išgyveno 1973-ųjų naftos kainų šuolio krizę. Kaip ir tada, Europa ir JAV iš krizės galiausiai išeis sustiprėjusios, radusios būdų, kaip sumažinti iškastinio kuro kiekius. O štai Rusijai bus šakės.\n\nPaskui įvyko tas apsikeitimas belaisviais. „Azov“ pulko vadai, kuriems Mariupolyje buvo suvirinti narvai „teismui“, iškeisti į Putino kūmą Medvedčuką. Tokį apsikeitimą Putino šunauja buvo triskart užkeikusi kaip totaliai neįmanomą. Putinas įžeistų ir pažemintų savo armiją, staugė Solovjovas ir Simonian liepą.\n\nĮžeidė ir pažemino. Ne pirmas ir ne paskutinis kartas.\n\nPraėjus kelioms valandos po mobilizacijos paskelbimo Putino draugeliai iš Vokietijos „Alternative fur Deutschland“, žadėję būriu atvykti į Lugandonijos „referendumus“, persigalvojo. Atvyko tik pora pridurkų iš Lietuvos, ant kurių net ir daktarai nepyksta.\n\nKitą dieną rusai iš sąskaitų išsigryninino 132 mlrd. rublių (2,2 mlrd. dolerių pseudokursu). O Kazachstanas, Turkija ir net Armėnija nusprendė nebepriimti rusiškų kredito kortelių „Mir“.\n\nKazachstanas sustabdė narystę Putino „nato“ ODKB. Jerevane vyko demonstracijos su tokiu pat šūkiu. Armėnija ir Azerbaidžanas tarėsi Briuselyje be Putino arklio. Po JAV sparnu. Dar paaiškės, kad šitas karas per trisdešimt metų tęsėsi tik dėl Rusijos „taikdarystės“.\n\nVidutinis statistinis rusas pritars bet kam, ką apie šv. karą su Ukraina suskies Putinas, bet net statistinis rusas jaučia, kad 1) šv. karas su NATO – tai karas iki paskutinio ruso, kuriame amerikiečiai baigsis vėliau už rusus; 2) vadovaujantis pirmu punktu, šv. karą net su Ukraina saugiau bus praleisti Taškente, net Ulan Batore, bet dar geriau kokioje NATO šalyje.\n\nIrane tęsėsi moterų revoliucija. Molotovo kokteiliais buvo deginami islamo revoliucijos sargybinių šarvuočiai ir Putino karo Sirijoje bei kitur sąjungininko, ajatolos Chameneji stovylos.\n\nIš Jungtinių Tautų tribūnos skriejo raginimai šalinti Rusiją iš JT Saugumo Tarybos nuolatinių narių. Maskva narsinosi, kad tai neįmanoma. Bet juk buvo toks atvejis 1971 m., kai Taivaną ST pakeitė komunistinė Kinija. Tai nesakyk niekada. Juolab, kad Kinija ir Indija – šitos, atrodo, amžinos fuhrerio darugės – vis garsiau ragino Rusiją siekti taikos.\n\nRusija gali kliautis Baltarusija, Eritrėja ir Vengrija, tik kur dingsi žiemą basas su Baltarusija, Eritrėja ir Orbano Vengrija?\n\nTaip, Vakarus gąsdina fuhrerio grasinimai panaudoti atominę bombą. Būtų keista, jei būtų kitaip. Taip, Europos laukia sunki žiema. Bet Europa ją išgyvens. Taip, kaip išgyveno 1973-ųjų naftos kainų šuolio krizę. Kaip ir anuomet, Europa ir Amerika iš krizės galiausiai išeis sustiprėjusios, radusios būdų, kaip sumažinti iškastinio kuro kiekius. O štai Rusijai bus šakės.\n\nRusija amžiams prarado ES naftos ir kone monopolinę dujų rinką, į kurią veda visi jos vamzdžiai. Ir dar reiks pažiūrėti, kur žiema bus sunkesnė. Rusijoje dujų kaina irgi kyla kaip ant mielių, o jos šiluminių elektrinių žiemą nebus kam remontuoti – visi mobilizuoti į karą.\n\nSaiko nepaisymas šantažuojant buvo lemtinga Putino klaida. Net Rusijos soldafonai turi tam atvejui patarlę: skiedi tai skiedi, bet ir saiką reikia žinoti (originalas šiurkštesnis).\n\nBet faktai Pu Rusijoje panaikinti. Pakeisti melais. Pamiršusi, kad gebelsinės propagandos receptas reikalauja tiesą skiesti melu santykiu 50:50, Rusija gaudo kablį 100:0.\n\nPutinas melavo taip ilgai ir be jokio saiko (Kryme jų nėra, Donbase kariauja šachtininkai, tai ne karas, tai ne Ukrainos okupacija, mes nedarom karo nusikaltimų, jokios mobilizacijos nebus, Rusijos armija išspręs visus spec. operacijos uždavinius), kad galiausiai pateko į cugcvangą.\n\nKiekvienas fuhrerio ėjimas tik dar labiau pablogina Rusijos padėtį. Pu, kaip tas pasakos vilkas, įmerkęs ir įšaldęs uodegą eketėje, su kiekvienu bandymu ją ištraukti gali tik dar labiau staugti.\n\nRezervai baigiasi. Z pridurkų moralė ties grindjuoste. Geriausi pėstijos ir desanto daliniai, 20 000 vyrų, prispausti prie dešiniojo Dnepro kranto. Logistika šaibom. Haimarsai šaudo gaudo. Kas lieka?\n\nViltis, kad tai, ko nesugebėjo profesionali armija, padarys sugaudyta civiliokų banda? Dar feikiniai referendumai. Daug feikinių referendumų? Primenančių, kad XX a. buvo kitas toks fuhreris, žemių surinkėjas, irgi linkęs į feikinius referendumus ir totalinę mobilizaciją.\n\nVokietijai mobilizacija padėjo kaip numirėliui kompleksas. Mobilizacija Rusijoje gal būtų suveikusi gegužę. Kai dar buvo armija ir ginklų. O prieš lendlizą ir Ukrainos motyvaciją čmobikais ir feikinių referendumų ventiliatoriais nepapūsi. Šalk, šalk, vilko uodega šalk.\n\nPutino RuZZkij mir bene tiksliausiai atspindi neregė rinkimų stebėtoja. Referendumų šantažas padės tiek pat, kaip ir dujų. To šantažo neišsigando nė Vokietija. O kaip su atominiu šantažu? Ar Vakarų pasaulis neims dreifuoti prieš grasinimą atomine žiema, neįšaldys karo?\n\nJei Putinas nebūtų praradęs saiko, variantas būtų realus. Dėl Ukrainos Vakarai dar būtų pasvarstę. Bet Putinas savo lojimu įtikino Vakarus, kad karo įšaldymas jam reikalingas tik žaizdoms išsilaižyti. Įšaldžiusi karą Rusija po kurio laiko eitų į naują karą. Po Ukrainos nebeliktų Baltijos šalių, Lenkijos, Rumunijos. ESe liktų lauko išviete trenkiantis RuZZkij mir.\n\nTodėl tapo arba, arba. Vakarai pagaliau suprato Rusiją. Kaip JT sakė JAV valstybės sekretorius Blinkenas, jei nustotų kariauti Rusija, nebebūtų karo. O jei nustos kariauti Ukraina, nebebus Ukrainos.\n\nPutinas – ko norėti iš mažo, kompleksų kamuojamo nykaus gebisto – galbūt ir gali pasirinkti karą su atomine žiema, nors žinant jo bailią gebistinę subinę, tai mažai tikėtina. Bet jei jau taip atsitiktų, Vakarams Rusija paliktų tik galimybę duoti atgal taip, kad tuo Rusijai viskas ir pasibaigtų. Karas iki paskutinio ukrainiečio virstų karu iki paskutinio ruso.\n\nVidutinis statistinis rusas pritars bet kam, ką apie šv. karą su Ukraina jam suskies Putinas, bet net statistinis rusas jaučia, kad 1) šv. karas su NATO – tai karas iki paskutinio ruso, kuriame amerikiečiai baigsis vėliau už rusus; 2) vadovaujantis pirmu punktu, šv. karą net su Ukraina saugiau bus praleisti Taškente, net Ulan Batore, bet dar geriau kokioje NATO šalyje.\n\nTodėl niekam rusų, išskyrus Berlusconi, Orbaną ir keletą pridurkų Lietuvoje, nebegaila. Jie visus už*iso su savo nučiuožusiu furheriu, nuolatiniais šantažais, savo ginklais a la nėra analogų, paradais, pobiedobiesija, Z kaišiojimu, girtais šūkaliojimais pakartoti, ką diedai darė ir kitais paistalais, pvz., kad Ukrainą išgalvojo Leninas, lenkai ir austrai.\n\nBūtų siaubinga, bet Amerika ir Europa išliktų ir po tokio karo. Ir ukrainiečiai išliktų. O būti rusu jau ir po šių septynių karo mėnesių bus gėda ir labai kenks jų sveikatai net Baltarusijoje, išskyrus gal Eritrėją ir Vengriją, bet ir dėl jų lažybose niekas nesiūlytų statyti.\n\nPutinas taip gudriai įmerkė uodegą eketėje, kad nė atominė bomba nebepadėtų jos atitirpdyti visam margam pasauliui skanduojant kaip per pasaulio futbolo finalą: „Šalk, šalk, vilko uodega, šalk.“. Projektas vardu Rusija baigiasi.\n\nTai išeis į sveikatą visam pasauliui, įskaitant pačius rusus, kuriuos tik taip galima išgelbėti nuo jų pačių blūdo.",
    "Italijos kraštutinių dešiniųjų lyderė palaikė Orbaną kovoje su ES": "Jos profašistinė partija „Italijos broliai“, palaikanti glaudžius ryšius su populistiniu Vengrijos ministru pirmininku Viktoru Orbanu, per rinkimų kampaniją agituoja už savo nacionalistinę platformą ir ragina kurti „kitokią Europą“, suteikiančią daugiau galių valstybėms narėms.\n\n„Tikrieji antieuropiečiai yra tie, kurie tuo metu, kai esame puolami ir ES turėtų būti vieningesnė bei stipresnė nei kada nors anksčiau (...) daro viską, kad pastūmėtų Vengriją į (Rusijos prezidento Vladimiro) Putino glėbį“, – pirmadienį paskelbtame interviu laikraščiui „Il Giornale“ sakė G. Meloni. Ji pridūrė: „Turime dirbti visiškai priešinga kryptimi – suartinti Europos tautas, o ne atitolinti ir skirstyti jas“.\n\nEuropos Sąjungos vykdomoji institucija sekmadienį pasiūlė sustabdyti 7,5 mlrd. eurų finansavimą Vengrijai ir laukia, kad Budapeštas pradėtų antikorupcines reformas. Blokas jau kelis mėnesius nesutaria su Vengrija. Briuselis įtaria V. Orbano vyriausybę pakertant teisinės valstybės principą ir naudojant ES pinigus savo bičiuliams praturtinti.\n\nSekmadienį duodama interviu televizijai G. Meloni taip pat kritikavo ES politiką Lenkijos - dar vienos Rytų Europos valstybės narės, kaltinamos paminant teisinės valstybės principą, – atžvilgiu ypač tuo metu, kai šalis priima tiek daug pabėgėlių iš Ukrainos. Tačiau ji pridūrė, kad V. Orbanas „pats padarys savo pasirinkimą (...) aš paisau tik Italijos nacionalinių interesų“.\n\nG. Meloni partija dalyvauja rinkimuose kaip dalis dešiniųjų koalicijos, kurią sudaro Matteo Salvini kraštutinių dešiniųjų partija „Lyga“ ir Silvio Berlusconi vadovaujama „Forza Italia“. Naujausios apklausos rodo, kad šis aljansas gaus 46 proc. balsų ir gerokai lenkia varžovus.\n\n„Gerbiu visų pasaulio šalių demokratinius pasirinkimus. V. Orbanas kai ką padarė teisingai, bet padarė ir klaidų“, – sekmadienį per savo partijos posėdį sakė M. Salvini. Tačiau S. Berlusconi, pabrėžiantis nuosaikesnę poziciją aljanse, pabrėžė, jog V. Orbano politika „skiriasi nuo mūsų, taip pat ir jo Europos vizija“.",
    "Šeimininkus patiesę lietuviai tapo grupės nugalėtojais ir pateko į Europos 3x3 čempionato ketvirtfinalį": "Grace (Austrija) startavo Europos vyrų 3x3 krepšinio čempionatas, kurį penktadienį pradėjo ir Lietuvos rinktinė (Evaldas Džiaugys, Ignas Razutis, Darius Tarvydas ir Marijus Užupis).\n\nPirmose B grupės rungtynėse lietuviai dramatiškai – 19:18 – įveikė vengrus. Likus žaisti 35 sek. mūsiškiai dar pirmavo 19:15, tačiau vengrai vos nesukūrė stebuklo. Vengrai pataikė iš po krepšio, tada apsigynė, išprovokavo lietuvių pražangą, sumetė abi baudas ir komandas beskyrė taškas (19:18) likus 15.2 sek.\n\nLietuviai paskutinės savo atakos metu „degino“ laiką ir M.Užupis pataikė iš toli. Deja, jis kamuolį paleido jau pasibaigus atakos laikui, todėl metimas nebuvo įskaitytas, o vengrai gavo 3.2 sek. paskutinei atakai. Varžovų žaidėjas spėjo prasiveržti link krepšio, bet jo mestas kamuolys išsisuko iš lanko ir vengrai nepajėgė išplėšti pratęsimo.\n\nLietuva: D.Tarvydas 7 taškai, E.Džiaugys 7, M.Užupis 4, I.Razutis 1.\n\nVengrija: T.Ivosevas 12, A.Demeteris 6, I.Kelleris 0, K.Balazsas 0.\n\nAntrose B grupės rungtynėse tiek dramos nebuvo. Lietuviai įtikinamai 21:15 nugalėjo šeimininkus austrus, kurių negelbėjo net ir audringas sirgalių palaikymas.\n\nLietuva: E.Džiaugys 8 taškai (5 atkovoti kamuoliai), I.Razutis 5, D.Tarvydas 4, M.Užupis 4.\n\nAustrija: F.Krameris 6 (8 atkovoti kamuoliai), M.Trmalis 4, N.Kaltenbrunneris 3, M.Linortneris 2.\n\nLietuviai su dviem pergalėmis tapo grupės nugalėtojais bei pateko į ketvirtfinalį. Ten sekmadienį jų lauks antroji D grupės komanda – Belgija.\n\nLietuvos rinktinėje nebus dviejų pasaulio vicečempionų – Gintauto Matulio ir Igno Vaitkaus , kurių į Europos čempionatą neišleido jų atstovaujami Utenos ir Pasvalio klubai.\n\n„Vėl išvažiuojame su trukdžiais, bet vis tiek stengsimės pratęsti medalių taką, gerai pasiruošėme ir kuo mums sunkiau – tuo geriau, – pasakojo rinktinės treneris Dainius Novickas. – Dėl tų neišleidimų man yra keista. Nevažiuojame atostogauti, Lietuva žais Europos čempionate. Dabar tokia situacija. Prieš olimpines žaidynes ar po jų toks požiūris turėtų pasikeisti.“\n\nLietuvos vyrų rinktinė 2021 m. tapo Europos vicečempione, o 2019 m. ir 2014 m. laimėjo bronzą.",
    "Kas uždraudė Vengrijoje demonstruoti Ukrainos vėliavas?": "Kalboje Ukrainos Nepriklausomybės dienos proga prezidentas Volodymyras Zelenskis pažymėjo, kad nuo Rusijos didelio masto invazijos į Ukrainą mes sužinojome, kas yra tikrieji mūsų draugai ir kas nuo mūsų yra svetimi. Ironiška, bet Nepriklausomybės dieną ši prielaida vėl pasitvirtino Vengrijos mieste Sompatke, kur vyko krepšinio rungtynės tarp Lietuvos ir Vengrijos rinktinių.\n\n2022 metų rugpjūčio 24 dieną Vengrijos mieste Sompatke esančiame „Arena Savaria“ sporto komplekse įvyko vienos iš FIBA ​​pasaulio krepšinio čempionato grupių etapo rungtynių tarp Lietuvos ir Vengrijos. Mūsų broliams lietuviams krepšinis yra kultinis žaidimas, todėl šio žaidimo gerbėjų turi kiekviena šeima. Tad turnyre dalyvavo gausi lietuvių delegacija, tarp kurių buvo ir Lietuvos ambasadoriai bei žurnalistai, kurie atsivežė ir savo vaikus.\n\nBe krepšinio, parama Ukrainai tikrai tapo Lietuvos kultūros dalimi. Dėl to Lietuvos sirgalių vaikai į renginį atsinešė Lietuvos ir Ukrainos vėliavas. Tai visiškai priimtina, nes prieš rungtynes ​​lietuviai su Nepriklausomybės diena sveikino Ukrainos kolegas Europoje.\n\nLietuvių nuostabai, jiems su vaikais rungtynių tribūnose išskleidus Ukrainos vėliavas, prie jų priėjo „Arena Savaria“ komplekso apsaugos atstovai ir pareikalavo jas išmesti, o paskui vėliavas nunešė į neleisti palydovams jų vėl rodyti.\n\nApie tai savo „Twitter“ paskyroje rašė Lietuvos diplomatiniai atstovai prie ESBO. Netrukus straipsnis apie tai buvo paskelbtas vienoje iš Lietuvos internetinių žiniasklaidos priemonių.\n\nVienas iš Ukrainos vėliavą rungtynėse iškėlęs sirgalių apie įvykį kalbėjo taip:\n\n„Rugpjūčio 24 dieną Lietuvos krepšinio rinktinė žaidė pasaulio krepšinio čempionato atrankos rungtynes ​​su Vengrija, todėl nusprendėme vykti ten jų palaikyti. Bet kadangi tai buvo labai ypatinga diena Ukrainai – Ukrainos nepriklausomybės diena. Nuo pat pradžių gėdingo ir agresyvaus Rusijos karo prieš Ukrainą po 6 mėnesių į renginį nešėme Lietuvos ir Ukrainos vėliavas.\n\nPer Lietuvos rinktinės prisistatymą mes, Lietuvos sirgaliai, iškėlėme daug savo Lietuvos ir Ukrainos vėliavų. Tai buvo padaryta kaip mūsų solidarumo ir paramos Ukrainai ir Ukrainos žmonėms, kurie narsiai gynėsi nuo Rusijos agresijos, simbolis. Lietuvos sporto stadionuose, stadionuose ir gatvėse išvysite tūkstančius Ukrainos vėliavų – tai mūsų palaikymo gestas.\n\nTačiau po kelių minučių priešais mane pasirodė apsaugos darbuotojas, kuris bandė paaiškinti, kad man neleidžiama demonstruoti Ukrainos vėliavos. Anot jo, arenoje turnyro metu gali būti iškabintos tik Lietuvos ar Vengrijos vėliavos. Jis tokio draudimo nepaaiškino, bet pakartojo savo reikalavimą. Daviau jam mėlyną ir geltoną vėliavą, o jis reikalavo, kad jei ne, aš eisiu su juo.\n\nBuvau su dviem vaikais, kurie iš karto išsigando šioje situacijoje. Tiesa, sargas pasielgė profesionaliai ir mandagiai, tačiau situacija vaikams buvo labai dramatiška. Taigi susukau vėliavą ir pasidėjau ją šalia savo sėdynės. Po kelių minučių grįžo 3 apsaugininkai, kurie pareikalavo jiems perduoti Ukrainos vėliavą ir iki rungtynių pabaigos laikė ją spintelėje.\n\nPo rungtynių mums grąžino Ukrainos vėliavą. Prie arenos susirinkę Lietuvos sirgaliai prieš Lietuvos ir Ukrainos vėliavas skandavo „Šlovė Ukrainai! Šlovė didvyriams!“\n\nKadangi žaidžiau krepšinį savo mokykloje ir nuolat domėjausi šiuo sportu, kreipiausi į savo draugus, kurie didžiąją gyvenimo dalį dirbo sporto industrijoje.\n\nAnot jų, nėra taisyklės, draudžiančios dviejų komandų rungtynių metu iškabinti trečiosios komandos vėliavą.\n\nPirma, Ukrainos rinktinė šiame turnyre taip pat žaidžia L grupėje, o Vengrija ir Lietuva žaidžia K grupėje. Tačiau Ukrainos ar bet kuriems kitiems sirgaliams leidžiama lankytis rungtynėse ir jie gali nudžiuginti bet kurią komandą. Įskaitant nacionalinių komandų vėliavų naudojimą.\n\nAntra, lygos nariai iš kitų šalių gali žaisti bet kurioje komandoje (nacionalinėse komandose). Tuo pačiu metu sirgaliai gali laisvai naudoti kitų lygos narių nacionalines vėliavas, kad pagerbtų jų profesionalumą žaidime. Nors Lietuvos ar Vengrijos komandose apie lygos narius iš Ukrainos neužsimenama, politika uždrausti naudoti Ukrainos vėliavą Vengrijos ir Lietuvos rungtynėse yra absurdiška.\n\nNors „Savaria“ arenos statyba priklauso Vengrijos juridiniam asmeniui, viską, kas vyksta per rungtynes, turi kontroliuoti turnyro organizatorius – Tarptautinė krepšinio federacija (FIBA). Tik FIBA ​​nustato taisykles, kaip žaisti ir kaip linksmintis savo sporto renginiuose.\n\nAtitinkamai FIBA ​​organizatoriams Vengrijoje atstovauja Vengrijos krepšinio federacija, kuri čempionato organizatorių vardu nuomoja sporto bazes, parduoda bilietus ir užtikrina saugumą renginiuose.\n\nJame nustatomos stendo taisyklės.\n\nTai yra, sargybiniams, prašusiems nuimti Ukrainos vėliavą, buvo duotas aiškus ar numanomas nurodymas ar įsakymas neįleisti Ukrainos simbolių į rungtynes.\n\nKas tiksliai (ir kodėl) šalies nepriklausomybės dieną išleido tokį ne vietoje neteisėtą įsakymą, kuris sukeltų akivaizdžiausią nepagarbą Ukrainos simboliams?\n\nReikėtų ištirti, kad būtų gauti Vengrijos krepšinio federacijos ir Vengrijos valdžios institucijų paaiškinimai, leidžiantys neteisėtai uždrausti demonstruoti Ukrainos simbolius.\n\nUkrainoje FIBA ​​atstovauja Ukrainos krepšinio federacija (FBU), kuriai vadovauja Mykhailo Brodsky. Kaip FIBA ​​narė, Ukrainos federacija turi teisę gauti paaiškinimą dėl incidento ir išsamų atsakymą į priežastis, kodėl Lietuvos sirgaliams buvo uždrausta tribūnose iškabinti vienos iš dalyvaujančių komandų vėliavą.\n\nTiesą sakant, mes visi žinome atsakymus į šiuos klausimus. Rusijos korupcija jau seniai persmelkė visas valstybines ir nevyriausybines Vengrijos organizacijas, taip pat sumenkino Europos Sąjungos valdžios institucijas. Tai palietė ir mūsų draugus lietuvius. Laimei, draugas, kuriam reikia pagalbos, tikrai yra draugas. Lietuvos delegacijos prie ESBO socialinio tinklo „Twitter“ paskyroje mūsų broliai lietuviai Ukrainos nepriklausomybės dieną paminėjo „Šlovė Ukrainai!“ Žiūrėkite vaizdo įrašą, kuriame jis tai skanduoja. Po rungtynių.\n\nDmitrijus Zolotuchinas\n\nPedro Valencias nuotrauka",
    "ES MINISTRŲ NUOMONĖS DĖL RUSŲ KELIONIŲ RIBOJIMO IŠSISKYRĖ": "Čekija, dabar pirmininkaujanti Europos Sąjungai, antradienį susidūrė su atkakliu kai kurių ES narių pasipriešinimu dėl veiksmų, kuriais siekiama apriboti rusų keliones dėl karo Ukrainoje.\n\nČekai nori sustabdyti 2007 metų susitarimo, kuriuo buvo palengvintas vizų išdavimas Rusijos turistams, galiojimą, o kai kurios kitos narės ragina visiškai uždrausti vizų išdavimą.\n\n\n\nTačiau kai kurios ES šalys, įskaitant Vengriją, Liuksemburgą ir Austriją, pareiškė prieštaravimų.\n\n„Nėra vietos turizmui“, – sakė Čekijos užsienio reikalų ministras Janas Lipavskis, Prahoje, kur vyksta neoficialus dviejų dienų bloko užsienio reikalų ministrų susitikimas.\n\nVizų apribojimų sugriežtinimas „pasiųstų signalą Maskvos ir Sankt Peterburgo elitui“, kuris dabar gali laisvai keliauti, pridūrė jis.\n\nTačiau Vengrijos užsienio reikalų ministras Peteris Szijjarto tam paprieštaravo. „Nemanau, kad vizų draudimas yra tinkamas sprendimas dabartinėmis aplinkybėmis“, – sakė jis. Budapeštas priešinasi pastangoms izoliuoti Maskvą dėl invazijos į Ukrainą.\n\nLiuksemburgo užsienio reikalų ministras Jeanas Asselbornas taip pat išreiškė abejonių. „Negalime turėti naujos geležinės uždangos Europoje, – teigė jis. – Nuo pat pradžių visi sutarėme, kad tai yra (Rusijos prezidento Vladimiro) Putino karas“.\n\nAustrijos užsienio reikalų ministras Alexanderis Schallenbergas sakė: „ES neturi priimti kategoriško sprendimo 140 mln. žmonių (Rusijoje) atžvilgiu“.\n\nČekija nustojo išduoti vizas rusams vasario 25 dieną, kitą dieną po to, kai Rusija įsiveržė į Ukrainą. Išimtys taikomos tik pilietinės visuomenės veikėjams arba humanitariniais atvejais.\n\nRusijos kaimynės Estija, Suomija, Latvija, Lietuva ir Lenkija ragina Briuselį uždrausti rusų turistams gauti vizas į ES bendrąją Šengeno erdvę.\n\nEstijos užsienio reikalų ministras Urmasas Reinsalu pareiškė, kad po anksčiau įvestų vizų apribojimų Rusijos oficialioms delegacijoms ir verslo lyderiams atėjo laikas imtis veiksmų prieš paprastus rusus.\n\n„Šie tylūs paprasti žmonės taip pat turėtų suprasti, kad karas turi pasekmių“, – sakė jis.\n\n„Jų mokesčių pinigais tiesiogine prasme sumokama už bombas, kurios dabar tiesiogine prasme šiuo metu žudo ukrainiečių vaikus ir bombarduoja... ligonines, vaikų darželius, mokyklas“, – pridūrė U. Reinsalu.",
    "LIETUVIŲ ATMINTIS – GERA, O SLOVĖNAI TAI ŽINO": "„Jie tikrai nepamiršo 2021-ųjų liepos 4-osios“, – įspėjo Slovėnijos žiniasklaida savo šalies krepšininkus prieš mačą su Kazio Maksvyčio vadovaujama Lietuvos rinktine.\n\nPrincipinė akistata\n\nŠiandien Kelne, „Lanxess“ arenoje, Lietuvos ir Slovėnijos vyrų krepšinio komandos žais Europos čempionato finalo turnyro B grupės rungtynes.\n\nBūtent slovėnai, 2017-ųjų Europos čempionai, pernai liepos 4-ąją Kaune užkirto mūsiškiams kelią į Tokijo olimpines žaidynes – lemiamą atrankos dvikovą lietuviai pralaimėjo 85:96.\n\nB grupės favoritai – slovėnai ir prancūzai, bet didžiausią įspūdį gali padaryti Lietuvos krepšininkai.\n\nSimboliška, kad šįkart abiejose barikadose bus to susitikimo dalyvių: Lietuvos – Domantas Sabonis, Rokas Jokubaitis, Jonas Valančiūnas, Mindaugas Kuzminskas, Rokas Giedraitis, Marius Grigonis, Lukas Lekavičius ir Arnas Butkevičius, Slovėnijos – Luka Dončičius, Luka Rupnikas, Aleksejus Nikoličius, Klemenas Prepeličius, Edo Muričius, Mike'as Tobey, Jaka Blažičius, Žiga Dimecas, Zoranas Dragičius ir Vlatko Čančaras.\n\n„Mes viską gerai suprantame ir atitinkamai ruošiamės, – į klausimą apie lietuvių revanšo nuotaikas atsakė slovėnų ekipos vyriausiasis treneris Aleksandras Sekuličius. – Žinome, kad visi norės įveikti Europos čempionus. Tikiuosi, kad tai neslėgs mūsų psichologiškai.“\n\nSudarė reitingą\n\nSlovėnijos naujienų portalas siol.net pasiteiravo skaitytojų, kuri rinktinė laimės B grupės varžybas.\n\nBeveik 65 proc. respondentų pareiškė, kad tai bus slovėnų komanda, 25 proc. – kad prancūzų, 4,6 proc. – kad lietuvių.\n\nTarptautinės krepšinio asociacijų federacijos (FIBA) sudaryto reitingo lentelėje Slovėnijos atstovai yra antri, Lietuvos ekipa – ketvirta, Prancūzijos – penkta, Vokietijos – šešta, Bosnijos ir Hercegovinos – trylikta, Vengrijos – aštuoniolikta.\n\n„Lietuviai, nė karto nesuklupę per visą pasiruošimo ciklą, ramiai susitvarkė savo reikalus. B grupės favoritai – slovėnai ir prancūzai, bet didžiausią įspūdį gali padaryti būtent Lietuvos krepšininkai“, – dėstė FIBA apžvalgininkas.\n\nReitingo lyderiai – serbai, treti – graikai, pasaulio čempionai ispanai – tik septinti.\n\nKas, kur, kada?\n\nA grupės komandos (Juodkalnijos, Sakartvelo, Ispanijos, Bulgarijos, Belgijos ir Turkijos) varžysis Tbilisyje.\n\nŠiandien ispanai išmėgins jėgas su bulgarais.\n\nC grupės (Graikija, Estija, Ukraina, Didžioji Britanija, Italija, Kroatija) ekipos rungtyniaus Milane.\n\nPirmas estų mačas – rytoj su italais.\n\nD grupė (Nyderlandai, Suomija, Lenkija, Čekija, Izraelis, Serbija) – Prahoje.\n\n„EuroBasket“ reitingo lyderiai serbai rytoj susikaus su olandais.\n\nĮ aštuntfinalį pateks 1–4 vietas grupėse užėmusios komandos. B grupės ketvertukas dėl kelialapių į ketvirtfinalį varžysis su konkurentais iš A grupės.\n\nPatirtis: J.Valančiūnui šis „EuroBasket“ – jau penktas per karjerą. (ltu.basketball nuotr.)\n\nSlovėnija\n\nGynėjai, įžaidėjai: Goranas Dragičius (ūgis 191 cm, „Chicago Bulls“), Žiga Samaras (198 cm, „Hamburg Towers“), Luka Rupnikas (186 cm, be klubo), Aleksejus Nikoličius (191 cm, be klubo), Klemenas Prepeličius (191 cm, „Valencia“), Luka Dončičius (201 cm, „Dallas Mavericks“).\n\nPuolėjai: Edo Muričius (202 cm) ir Zoranas Dragičius (196 cm, abu – Liublianos „Olimpija“), Jaka Blažičius (196 cm, „Bahcesehir Koleji“), Vlatko Čančaras (203 cm, „Denver Nuggets“).\n\nVidurio puolėjai: Mike'as Tobey (213 cm, „Barcelona“), Žiga Dimecas (211 cm, „Nishinomiya Storks“).\n\nStrategai: vyriausiasis treneris Aleksandras Sekuličius, treneriai Daliboras Damjanovičius, Jernejus Valentinčičius, Dragiša Drobnjakas.\n\nDiena po dienos\n\nRugsėjo 1 d. 15.30 val. Bosnija ir Hercegovina–Vengrija, 18.15 val. Slovėnija–Lietuva, 21.30 val. Prancūzija–Vokietija.\n\n3 d. 15.30 val. Vokietija–Bosnija ir Hercegovina, 18.45 val. Lietuva–Prancūzija, 21.30 val. Vengrija–Slovėnija.\n\n4 d. 15.30 val. Lietuva–Vokietija, 18.45 val. Slovėnija–Bosnija ir Hercegovina, 21.30 val. Prancūzija–Vengrija.\n\n6 d. 15.30 val. Bosnija ir Hercegovina–Prancūzija, 18.15 val. Vengrija–Lietuva, 21.30 val. Vokietija–Slovėnija.\n\n7 d. 15.30 val. Lietuva–Bosnija ir Hercegovina, 18.15 val. Prancūzija–Slovėnija, 21.30 val. Vengrija–Vokietija.",
    "Vladimiras Laučius. Ko labiau reikia Rusijai nugalėti: konservatorių ar kairiųjų?": "Šitoks matymo kampas tikrai turi teisę egzistuoti – jis atspindi tam tikrą dalį objektyvios tikrovės ir padeda atsakyti į klausimą „kas yra kas”. Tačiau tai nėra visas vaizdas, kurio reikia norint geriau suvokti Vakarų pasaulio santykį su Rusijos imperializmu.\n\nPožiūris, kad „senoji” Europa nori tik kuo greičiau susitarti su Putinu ir pabaigti karą, o pokomunistinė Vidurio Rytų Europa kur kas geriau suvokia Rusijos keliamą grėsmę ir skatina elgtis jos atžvilgiu ryžtingiau, turi pagrindo. Tačiau tokios šalys, kaip Vengrija ir Britanija, laužo šį hipotetinį modelį.\n\nŠį modelį laužo ir Vokietija, kurios prorusiška kanclerė Angela Merkel yra kilusi iš posovietinių Vokietijos Rytų, o krikdemų partijos vairą po jos perėmęs Rusijos kritikas Friedrichas Merzas yra kilęs iš „senosios” Europos – Vakarų Vokietijos. Būtent posovietinėje Vokietijos dalyje žmonės daugiausiai balsuoja už prorusišką AfD.\n\nBeje, kaip tik vadinamosios kraštutinės dešinės partijos, veikiančios Europoje, tokios, kaip AfD, yra tas retas santykio su Rusija vertinimo dėmuo, kuris viešosios erdvės mainstream’uose peržengia nacionalinės politikos sienas ir atsiduria tradiciniame kairės ir dešinės ideologinio ginčo lauke. Įdomu tai, kad kraštutinės kairės prorusiškai orientacijai, palyginti su dešiniųjų elgesiu, dėmesio paprastai skiriama daug mažiau.\n\nSu tuo susiję ir dažnai pasitaikantys bandymai ieškoti tariamų bendrumų tarp Vakarų konservatyviosios dešinės principų ir Putino režimui būdingų ideologemų. Rūpinimasis valstybingumo pamatais, vyriškumo ugdymas, tradicinės šeimos puoselėjimas ir religingumas staiga tapo nebe šimtmečius egzistuojančiais Vakarų konservatizmo stulpais, o „tarnavimo Rusijai” požymiais.\n\nVladimiras Laučius Šie du baubai – Trumpas su Orbanu – yra puiki Europos ir JAV kairiųjų priedanga, leidžianti nukreipti visuomenės dėmesį nuo Rusijai pasitarnavusių aferų: politics of appeasement santykiuose su rusų fiureriu; pacifistiniais mitais grįsto nusiginklavimo; Schroederio-Merkel ir Joe Bideno energetinės politikos, kuri pririšo Vokietiją prie Rusijos, padėjo išbrangti naftai bei dujoms (ačiū JAV prezidento „žaliajam kursui”) ir davė rusams tuos milijardus, kuriuos jie dabar naudoja žudydami ukrainiečius.\n\nŠis virsmas, subtiliai brukamas kairiųjų liberalų ir demokratų, atlieka panašų vaidmenį į tą, kurį nacistinės Rusijos propagandoje atlieka kalbėjimas apie išgalvotą „kovą su nacizmu”. Rusijos putinistai vaizduojasi kovoją su nacizmu, nors patys išpažįsta nacizmą. Vakarų kairieji vaizduojasi kovoją su prorusiškomis jėgomis, nors patys yra prorusiški.\n\nPutinui pataikavę kairiųjų ideologo Baracko Obamos bendražygiai ir bendraminčiai, inicijavę suartėjimą su Maskva iškart po Gruzijos užpuolimo, neigę Rusijos keliamą grėsmę ir atšaukę planuotas priešraketinės gynybos sistemas Vidurio Rytų Europoje, dabar laiko JAV politinės valdžios vairą savo rankose ir dangsto savo paklydimus Donaldo Trumpo klystkeliais.\n\nApskritai Trumpas ir jam ištikimiausių respublikonų būrelis yra Demokratų partijos išsigelbėjimas iš nemalonios padėties, kai atsiduriate dugne, bet iš pačios dar kažkas – dar labiau prorusiškas – pasibeldžia. Šia prasme, jei nebūtų Trumpo, JAV demokratams tektų jį susikurti ir pasodinti į prezidento kėdę, idant turėtų kuo dengti nuosavą gėdą, proto užtemimus ir užsienio politikos pralaimėjimus Vidurio Rytų Europoje, Libijoje, Sirijoje, Ukrainoje.\n\nJAV kairiųjų pridarytų kvailysčių akivaizdumą užtemdo Trumpas, o Europos kairiųjų, tokių, kaip Vokietijos socdemai, prorusiškumą pridengia savimi tokie odioziniai personažai, kaip Viktoras Orbanas.\n\nŠie du baubai – Trumpas su Orbanu – yra puiki Europos ir JAV kairiųjų priedanga, leidžianti nukreipti visuomenės dėmesį nuo Rusijai pasitarnavusių aferų: politics of appeasement santykiuose su rusų fiureriu; pacifistiniais mitais grįsto nusiginklavimo; Schroederio-Merkel ir Joe Bideno energetinės politikos, kuri pririšo Vokietiją prie Rusijos, padėjo išbrangti naftai bei dujoms (ačiū JAV prezidento „žaliajam kursui”) ir davė rusams tuos milijardus, kuriuos jie dabar naudoja žudydami ukrainiečius.\n\nUkrainiečių krauju suteptos JAV ir Europos kairiųjų rankos, davusios Putinui pinigų ir įtakos, bet viešojojoe erdvėje vis dar vyrauja pasakos apie Didįjį Blogį konservatyviojoje dešinėje: esą Trumpas ir Orbanas – „konservatoriai” (iš tikro jie tokie pat konservatoriai, kaip Stalinas – marksistas, o rusų TV Solovjovas – žurnalistas), ir neva vakarietiškojo konservatizmo principai artimi putinizmui (kairiųjų mėgstama propagandinė klišė).\n\nVladimiras Laučius Matysime, kad Berlyne ir Vašingtone, kurių Ukraina maldauja duoti rimtesnių ginklų (visavertė oro gynyba, ATACMS, tankai, lėktuvai), sprendimus jų neduoti priima ne dešiniųjų, o kairiųjų vyriausybės. Ir kad iš JAV konservatorių kandidato į prezidentus, kuris sakė, kad Rusija kelia didelę grėsmę, atvirai šaipėsi kairiųjų dievuko – Obamos – komanda.\n\nŠiomis pasakomis nesibodima maitinti net sąlyginai išsilavinusias universitetinių miestų auditorijas. Šios pasakėlės iš tolo dvelkia kairuoliškos ideologijos aromatais, bet yra toliau pasakojimos, ir jomis daug kas noriai tiki.\n\nAtsakyti į klausimą „kas yra konservatizmas” – ne šio teksto tikslas, bet laikas trumpai ir aiškiai suformuluoti, kuo jis Europos santykyje su Rusija yra geresnė ir intelektualiai nuoseklesnė politikos paspirtis už kairiųjų ideologemas.\n\nKlasikinis konservatizmas yra ta minties tradicija, kuri visada stovėjo Vakarų civilizacijos sargyboje. Pro Europos vartus – Ukrainą veržiantis barbarų ordoms, kairiųjų šnekos apie multikultūriškumą, visų žmonių ir kultūrų lygybę bei civilizacinių skirčių nebuvimą arba nereikšmingumą yra būtent tai, kas daug labiau tarnauja Putinui negu tiesai ar Vakarų saugumui.\n\nAntras dalykas – klasikinis konservatizmas nuo Tukidido laikų netikėjo pacifizmu ir skeptiškai žiūrėjo į žmogaus prigimtinį gerumą: amžinas žmonių polinkis kliautis jėga ir kariauti, konservatorių požiūriu, neišdildomas jokiomis socialinėmis inžinerijomis ir saugumo architektūromis. Todėl, galvojant apie taiką, geriau ginkluotis ir padėti kovojantiems už civilizaciją, užuot skandavus „make love, not war” ir raginus ukrainiečius pasiduoti Rusijai, kaip kad ragina Vokietijos kairieji intelektualai.\n\nDidžiosioms Europos demokratijoms – Vokietijai ir Prancūzijai vadovaujantys kairieji ir vėl nesugeba pripažinti blogio blogiu. Jie leidžia blogio turistams laisvai keliauti po Europą, o rusams parsidavusio Schroederio įpėdinis socialdemokratas Olafas Scholzas, kaip šiomis dienomis paaiškėjo, draugiškai kalbasi su Putinu, kol šio sėbrai žudo ukrainiečius.\n\nTrečia – klasikinis konservatizmas yra dorybių konservatizmas, o viena svarbiausių dorybių šiuo požiūriu yra vyriškumas, kaip jį interpretuoja klasikai nuo Sokrato iki šių dienų politikos filosofų – Harvey Mansfieldo (Manliness; 2006) ir Wallero Newello (What Is a Man? 3,000 Years of Wisdom on the Art of Manly Virtue; 2001).\n\nBūtų įdomu pažiūrėti, kaip ukrainiečių kariai klausosi kurios nors Lietuvos radijo stoties, per kurią vedėjas kniaukiančiu balsu aiškina, jog jaunuoliams nereikia piršti vyriškumo stereotipų, verčiančių juos būti narsiais, ištvermingais, disciplinuotais, stipriais ir pasiaukojančiais. Ir kad vyras – tai jautrumas, pažeidžamumas ir ašaros. Kad „vyrai yra gėlės”, kaip skelbė LRT projekto pavadinimas su nuogo Žydrūno Savicko nuotrauka, kurioje jis prisidengia gėle.\n\nNorėtųsi pamatyti „Azovo” vyrų reakciją į visą šį „pasenusių vyriškumo stereotipų laužymą”.\n\nIr ketvirtas dalykas – tai toks klasikiniam konservatizmui būdingas politikos ir moralės santykio suvokimas, kuriam gėris ir blogis nėra politiškai tuščios sąvokos.\n\nAntai Lewisas Mumfordas Antrojo pasaulinio karo metais kritikavo tuomečių liberalų negebėjimą pripažinti blogį blogiu ir laiku nukirsti galvas nacizmo hidrai.\n\n„Jie neskiria civilizacijos nuo barbarizmo, – rašė Mumfordas. – Tai toji sankirta, kurioje pragmatiškas liberalas akis į akį susitinka su fašistu. Kad ir kaip jis niekintų pastarąjį, yra daugybė įrodymų, kad susidūręs akis akį su fašizmu liberalas tiesiog neranda žodžių jam pasmerkti. Šis nesugebėjimas pripažinti blogį blogiu fatališkai vėlino pasaulio reakciją į barbarizmą” (Faith for Living; 1940).\n\nDidžiosioms Europos demokratijoms – Vokietijai ir Prancūzijai vadovaujantys kairieji ir vėl nesugeba pripažinti blogio blogiu. Jie leidžia blogio turistams laisvai keliauti po Europą, o rusams parsidavusio Schroederio įpėdinis socialdemokratas Olafas Scholzas, kaip šiomis dienomis paaiškėjo, draugiškai kalbasi su Putinu, kol šio sėbrai žudo ukrainiečius.\n\nMoralė politikoje – tai tas dalykas, kurio stoka Vakaruose sutampa su konservatizmo stoka. Į kairę nuklydusiems Vakarams atrodo humaniška ir teisinga neduoti Ukrainai tankų, lėktuvų ir net oro gynybos sistemų, kurios apsaugotų Ukrainos miestus nuo rusų raketų, bet neįsileisti rusų turistų – na, ką jūs: baisi skriauda, pažeidžianti žmoniškumą.\n\nPo 1991-ųjų Vakarai taip ir neišmoko Rusijos imperijos pažabojimo pamokų. Ir jei svarstytume, kuri politinė stovykla – kairioji ar dešinioji – visą tą laiką buvo labiau prorusiška, tai matytume, kad tikrai ne Marine Le Pen ir ne AfD priėmė tuos politinius sprendimus, kurie lėmė karą Ukrainoje, apgailėtiną Vakarų Europos kariuomenių būklę ir energetinę priklausomybę nuo Rusijos.\n\nMatysime, kad Berlyne ir Vašingtone, kurių Ukraina maldauja duoti rimtesnių ginklų (visavertė oro gynyba, ATACMS, tankai, lėktuvai), sprendimus jų neduoti priima ne dešiniųjų, o kairiųjų vyriausybės. Ir kad iš JAV konservatorių kandidato į prezidentus, kuris sakė, kad Rusija kelia didelę grėsmę, atvirai šaipėsi kairiųjų dievuko – Obamos – komanda.\n\nŠtai kodėl nugalėti Rusiją Ukrainoje norintiems Vakarams trūksta ne tik ginkluotės, politinės valios ir lyderystės, bet ir – konservatyvios politikos principų.",
    "Slovėnijos vėjai Lietuvos oreivių iki viršūnės nenupūtė – liko 4-ajame dešimtuke": "Slovėnijoje vykusiose varžybose S.Zeberli surinko 24 393 taškus iš 32 000 galimų. Jis gerokai aplenkė antroje vietoje likusį tituluotą Japonijos sportininką, 2014-ųjų pasaulio čempioną Yudai Fujitą (23 138 taškai).\n\nBronza atiteko prancūzui Nicola Schwartzui (22 560 taškų). Tai – geriausias jo pasiekimas pasaulio pirmenybėse. Trečią vietą oreivis buvo iškovojęs ir Europos čempionate 2019 m.\n\nNuotr. iš pasaulio karšto oro balionų čempionato paskyros „Facebook“ /Stefanas Zeberli (balionas „The Racer“) dalyvauja varžybose\n\nToliau rikiuojasi austras Thomas Kindermannas-Shoenas (21 666 taškai). Sportininko gimtojoje Austrijoje vykusiose praėjusiose planetos pirmenybėse jis buvo tik 24-as.\n\nPenketuką baigia ligšiolinis pasaulio ir 2014-ųjų pasaulio jaunimo čempionas britas Dominicas Barefordas (21 610 taškų). Į Slovėniją jis atvyko ką tik laimėjęs Austrijos pirmenybes, kur varžėsi su nemažai pasaulio čempionato dalyvių.\n\nS.Zeberli į viršų išsiveržė tik čempionato pabaigoje. Po pirmųjų užduočių jo net nebuvo aukščiausiame dešimtuke, vėliau jis įšoko į 7-ą vietą, pakilo iki 3-ios ir žemiau nebenusileido. Kurį laiką pirmavo ir Y.Fujita, ir N.Schwartzas, bet galiausiai buvo aplenkti.\n\n41-erių šveicaras karšto oro balionus pilotuoja jau 22 metus, bemaž tiek pat laiko turi ir dujų baliono piloto licenciją. Jo sąskaitoje – maždaug 2 900 skrydžių ir 5 600 ore praleistų valandų.\n\nNuotr. iš Lea Zeberli „Facebook“ paskyros/Stefanas Zeberli (krepšyje kairėje) su savo komanda\n\nPasaulio pirmenybėse iki šiol sportininkas buvo užėmęs 2-ą, dukart 3-ią, 4-ą, 9-ą ir 17-ą vietas, tačiau penkis kartus yra tapęs Europos čempionu, kartą – vicečempionu.\n\nRikiuotėje kilo ir leidosi\n\nMūsų šalies atstovams sekėsi įvairiai, kai kuriems geresnes vietas užimti sutrukdė vėlesni skrydžiai – galutinis rezultas buvo prastesnis nei pirmoje varžybų pusėje.\n\nSeptintoje iš 32-iejų užduočių jie pasirodė itin sėkmingai – net penki iš šešių Lietuvos pilotų pateko į pirmąjį septintuką. Šioje užduotyje reikėjo taip pakeisti baliono judėjimo kryptį, kad pavyktų suformuoti kuo didesnį virtualų trikampį.\n\nEkrano nuotr. iš watchmefly.net/Itin sėkminga lietuviams čempionate buvo 7-oji užduotis\n\nKeturi iš lietuvių išsirikiavo 34-39 vietose, į kompaniją dar priėmę šveicarę Nicole Vogel ir olandą Roy Gommerį.\n\nAukščiausią – 34-ą vietą užėmė Vytas Kerdokas (18 730 taškų). Laipteliu žemiau – Tadas Gegevičius (18 561 taškas).\n\nKurį laiką aukščiausiai iš mūsų šalies sportininkų – 17-oje vietoje – laikęsis Martynas Lyčius galiausiai liko 37-as (18 334 taškai).\n\n39-as galutinėje rikiuotėje – Rimas Kostiuškevičius, kuriam po vieno skrydžio buvo pavykę pakilti iki 15-os vietos.\n\nDovydas Vaitkevičius atsidūrė ant 50-ojo (17 225 taškai), o Vytautas Junevičius – ant 76-ojo (14 416 taškų) laiptelio.\n\nDetalūs čempionato rezultatai skelbiami čia.\n\nIš viso 24-ajame pasaulio čempionate Murska Sobotoje netoli sienų su Austrija ir Vengrija dalyvavo 103 sportininkai iš trijų dešimčių valstybių ir visų žemynų. Pirmenybės buvo surengtos dvejais metais vėliau, nei turėjo vykti, – atidėti teko dėl pandemijos.\n\nŠeši Lietuvos oreiviai sudarė vieną didžiausių delegacijų. Tiek pat pilotų atstovavo ir Australijai, Jungtinei Karalystei bei Šveicarijai. Daugiau – aštuonis – sportininkus atsiuntė tik amerikiečiai.\n\nPrieš varžybas buvo tikimasi, kad bent vienas Lietuvos atstovas pateks į dešimtuką, bet daug vilčių neteikė prognozės – jos rodė, kad orai skrydžių metu nebus palankūs.\n\nAnksčiau vykusiose planetos pirmenybėse mūsų šalies sportininkams yra sekęsi kur kas geriau. 1999 m. pasaulio karšto oro balionų čempionate bronzos medalį buvo iškovojęs Gintaras Šurkus, o 2016 m. planetos pirmenybėse Japonijoje sidabrą pelnė R.Kostiuškevičius.",
    "Išvaduoti Mussolini: valstybių likimais žaidęs spec. pajėgų vadas pavadintas pavojingiausiu Europoje": "2\n\n\n\n\n\nNors nuo Antrojo pasaulinio karo pabaigos praėjo beveik aštuonios dešimtys metų, įvairiausių pasaulio specialiųjų operacijų pajėgų kariai vis dar studijuoja daugybę legendinio SS oberšturmbanfiurerio (pulkininko leitenanto) Otto Skorzeny operacijų. Kai kurios iš jų nuskambėjo per visą pasaulį ir lėmė tai, kad Vokietijos sąjungininkai ne pasitraukė, o liko kariauti iki pat galo. Didžiosios Britanijos ir JAV žiniasklaida O. Skorzeny vadino pavojingiausiu žmogumi Europoje.\n\nO. Skorzeny kariavo Jugoslavijoje, Prancūzijoje, Sovietų Sąjungoje. 1943 m. balandį jis (tuomet dar kapitonas) ėmė vadovauti ką tik sukurtam Waffen-SS specialiosios paskirties batalionui „Frydental“. O jau po kelių mėnesių O. Skorzeny įvykdė operaciją, kuri įėjo į karybos istoriją.\n\nVisą straipsnį gali skaityti tik prenumeratoriai Tapdami prenumeratoriais, jūs remiate nepriklausomus autorius ir žurnalistus. Stipri ir laisva žiniasklaida – demokratijos ramstis ir vertybė, kurią būtina puoselėti. Kviečiame prisijungti prie Delfi prenumeratorių bendruomenės.",
    "ES pristatė naujų taisyklių, kuriomis siekiama užtikrinti žiniasklaidos nepriklausomybę": "Europos Komisija (EK) pristatė naujų taisyklių, kuriomis siekiama užtikrinti žiniasklaidos pliuralizmą ir nepriklausomumą Europos Sąjungoje, kylant vis daugiau būgštavimų dėl valstybės kišimosi tokiose šalyse kaip Vengrija ir Lenkija.\n\nNaujame Europos žiniasklaidos laisvės akte numatomos „bendros apsaugos priemonės... siekiant užtikrinti, kad mūsų žiniasklaida galėtų veikti be jokių trukdžių, nesvarbu, ar ji būtų privati, ar valstybinė“, pareiškime teigė už vidaus rinką atsakingas EK narys Thierry Bretonas.\n\nDokumentu bus užtikrinama, kad žiniasklaidos priemonės galėtų lengviau veikti tarpvalstybiniu mastu ES vidaus rinkoje, nejausdamos spaudimo, taip pat atsižvelgiant į skaitmenizaciją, ir dalinai keičiama Audiovizualinės žiniasklaidos paslaugų direktyva.\n\nSiūlomame reglamente, be kita ko, numatyta apsauga nuo politinio kišimosi į redakcinius sprendimus ir sekimo. Jame daugiausia dėmesio skiriama visuomeninės žiniasklaidos nepriklausomumui ir stabiliam jos finansavimui, taip pat žiniasklaidos nuosavybės ir valstybinės reklamos paskirstymo skaidrumui.\n\nTaip pat akte bus sprendžiamas žiniasklaidos koncentracijos klausimas ir sukuriama nauja nepriklausoma Europos žiniasklaidos paslaugų valdyba, kurią sudarys nacionalinės žiniasklaidos institucijos.\n\nApie dokumentą paskelbė Komisijos pirmininkė Ursula von der Leyen, šią savaitę skaitydama metinį pranešimą.\n\nEuropos Parlamentas ir valstybės narės turės aptarti Komisijos pasiūlymą dėl reglamento pagal įprastą teisėkūros procedūrą. Priėmus reglamentą, jis bus tiesiogiai taikomas visoje Europos Sąjungoje.\n\nBriuseliui vis didesnį nerimą kelia didėjanti valdžios įtaka naujienoms ir žiniasklaidai ne vienoje ES valstybėje, ypač Vengrijoje, kur visuomeninė televizija laikoma ministro pirmininko Viktoro Orbano ruporu.\n\nBe to, Lenkijoje 2015 metais į valdžią atėjusi konservatyvi partija „Teisė ir teisingumas“ (PiS) jau kontroliuoja visuomeninį transliuotoją TVP ir didelę dalį regioninės spaudos, naudodami juos savais tikslais.\n\nŽiniasklaidos pliuralizmas taip pat kelia susirūpinimą Čekijoje, kur buvusiam ministrui pirmininkui Andrejui Babišui priklauso didelė žiniasklaidos grupė ir jis buvo apkaltintas spaudos laisvės žlugdymu, nes naudodamasis savo laikraščiais kėsinosi į kitų leidinių integralumą.",
    "Pažymiai rinktinei: užsitęsęs Sabo laukimas ir labiausiai nuvylęs žaidėjas": "Pradėkime nuo to, kad Kazio Maksvyčio komanda nugalėjo vos dvi rinktines, kurios už mūsiškius buvo gerokai silpnesnės – Vengriją bei Bosniją ir Hercegoviną.\n\nGalime guostis pozityviu žaidimu ir neblogu puolimu prieš didžiąsias turnyro komandas, brėžiančias sau tikslus irgi kautis dėl medalių, bet viso čempionato metu mes kentėjome dėl silpnos gynybos ir kentėjome rungtynių pabaigas dėl varžovų turimų aukštesnio kalibro perimetro žaidėjų.\n\nŠios detalės susivedė į skaudžius pralaimėjimus mažais skirtumais, o dvejose rungtynėse prireikė ir trijų pratęsimų.\n\nManau, kad visiems lieka apmaudas dėl pratęstos pralaimėjimų serijos prieš Ispaniją. Tai tęsiasi čempionatas po čempionato, nors dabartinę ispanų komandą mes traktavome kaip tikrai nugalimą varžovą.\n\nDeja, Sergio Scariolo mums visiems priminė, kiek krepšinyje lemia didelis krepšinio protas.\n\nČempionato metu po kiekvienų Lietuvos rinktinės rungtynių vedžiau pažymius, o dabar išvedžiau vidurkius ir apibendrinsiu kiekvieno žaidėjo ir vyriausiojo trenerio Kazio Maksvyčio pasirodymą.\n\nPradėkime nuo geriausio žaidėjo ir eikime eilės tvarka iki paskutinio, kuris mane, tikriausiai ir jus, labiausiai nuvylė.\n\nMarius Grigonis – 7,3\n\nŽygimanto Gedvilos / BNS nuotr./Marius Grigonis\n\n14,5 tšk. (70 proc. dvit., 40,6 proc. trit., 95,2 proc. baud.), 3,8 atk. kam., 3,3 rez. perd., 15,8 naud. bal., 26,9 min.\n\nStabiliausias mūsų žaidėjas grupių etape, bet aštuntfinalis Mariui nesusiklostė. Daugiausia jį iš vėžių išmušė varžovų pasirinkta gynybos sistema ir taktika.\n\nDeja, bet M.Grigonis dvikovoje su Ispanija sužaidė prasčiausią savo mačą.\n\nTurnyro metu man patiko Marių matyti grįžusį į savo sportinę formą – jis buvo tikras lyderis, nebijojęs imtis iniciatyvos į savo rankas.\n\nŠiuo metu jis yra patikimiausias lietuvis perimetro linijoje. Labai tikiuosi, kad M.Grigonis šią savo sportinę formą nusineš ir į Atėnų „Panathinaikos“ klubą Eurolygos sezone.\n\nJonas Valančiūnas – 7\n\nŽygimanto Gedvilos / BNS nuotr./Jonas Valančiūnas\n\n16,2 tšk. (60 proc. dvit., 84,8 proc. baud.), 10,5 atk. kam., 1,7 rez. perd., 21,8 naud. bal., 28,3 min.\n\nJonas Valančiūnas savo vidurkį nusimušė su paskutinėmis rungtynėmis, kai rinktinei jo reikėjo labiausiai.\n\nDvikovoje su Ispanija vaizdas buvo blogiausias – susirinktos greitos pražangos, problemos gynyboje. Jono įtaka aikštėje dėl bilieto į ketvirtfinalį visai nebuvo juntama.\n\nDeja, dominavęs be jokių problemų grupių etape prieš vokiečių priekinę liniją, Vengriją bei Bosniją ir Hercegoviną, aštuntfinalyje, kaip ir M.Grigonis, dėl varžovų taktikos buvo eliminuotas. Labai gaila.\n\nČempionato metu man daug dalykų apie J.Valančiūno žaidimą patiko, bet buvo ir daug neigiamų momentų, su kuriais vis dar sunku susigyventi. Faktas toks, kad Jonas Valančiūnas yra varžovų taikinys #1 mūsų gynyboje.\n\nDomantas Sabonis – 6,6\n\nŽygimanto Gedvilos / BNS nuotr./Domantas Sabonis\n\n12,5 tšk. (61,9 proc. dvit., 25 proc. trit., 73,9 proc. baud.), 7,3 atk. kam., 2,5 rez. perd., 16,7 naud. bal., 29 min.\n\nGaila, kad turnyras baigėsi taip anksti, kadangi atrodė, jog Domantas Sabonis įsibėgėja ir įsižaidžia.\n\nJei pažvelgtume į statistikos protokoluose esančius skaičius ir vidurkius, jie nėra blogi, bet mes Domą vertiname kaip talentingiausią Lietuvos krepšininką.\n\nTurnyro metu jam vis dar reikėjo ieškoti savęs ir prisitaikyti, kaip jis galėtų žaisti efektyviai. Tie patys klausimai kamuoja ir trenerius. Vis dar atrodo, kad D.Saboniui natūraliai neišeina būti tikru komandos puolimo lyderiu.\n\nŽinoma, kaip mobilus didelis žaidėjas jis yra patikimiausias komandoje, kai reikia keistis ginamaisiais.\n\nLabai vidutiniškas D.Sabonio turnyras. Iš komandos žvaigždės tikimės, kad jis bus TOP lygyje ir dominuos, bet kol kas vis dar laukiame metų, kai galėsime Domantą statyti į tą pačią lentyną su Lauri Markkanenu ar kitais iš NBA atvykstančiais Europos talentais.",
    "Europos čempionate aiškūs šeši atkrintamųjų dalyviai": "Vietą Europos čempionato aštuntfinalyje jau užsitikrino Prancūzija, Slovėnija, Vokietija, Graikija, Ukraina ir Serbija.\n\nNuotr.: FIBA\n\nEuropos čempionate rinktinėms sužaidus po trejas rungtynes jau aiškūs šeši atkrintamųjų dalyviai.\n\nBilietus į Berlyną, kur vyks atkrintamosios, jau rezervavo Prancūzija, Slovėnija, Vokietija, Serbija, Ukraina ir Graikija.\n\nVisų žvilgsniai šiandien kryps į B grupę, kur liko vienas laisvas kelialapis.\n\nBosniai vietą aštuntfinalyje gali užsitikrinti šiandien, įveikę prancūzus. Tokiu atveju Lietuvos viltys žengti toliau bus sužlugdytos.\n\nJei vis dėlto Prancūzija šiandien laimi, o lietuviai susitvarko su Vengrija, trečiadienį tarp mūsiškių ir bosnių rinktinės įvyks žūtbūtinis mūšis dėl patekimo į aštuntfinalį.\n\nBosnijos ir Hercegovinos rinktinė su Prancūzija antradienį į aikštę žengs 15.30 val., o Lietuva su Vengrija susitiks 18.15 val.\n\nVienintelėje Tbilisyje vykstančioje A grupėje kol kas nė viena komanda neužsitikrino vietos aštuntfinalyje.\n\nIš C grupės vietas aštuntfinalyje jau turi Ukraina su Graikija, o labai arti to yra ir Kroatija.\n\nPrahoje vykstančioje D grupėje jau ramūs gali būti be pralaimėjimų žengiantys serbai.\n\nAntradienį Europos čempionate į aikštę žengs visos 24 rinktinės ir bus sužaista 12 mačų.\n\nSituaciją Europos čempionato grupėse galite pamatyti čia.",
    "Pasaulio čempionate – antroji Lietuvos mažojo futbolo rinktinės pergalė": "Antradienį Budapešte (Vengrija) Lietuvos mažojo futbolo rinktinė žaidė savo antrąsias Socca mažojo futbolo pasaulio čempionato rungtynes, rašoma pranešime žiniasklaidai.\n\nC grupėje esanti Lietuva pirmąsias rungtynes prieš Maroką laimėjo net 9:0, o šiandien lietuvaičių laukė Kosta Rikos išbandymas. Antrosios rungtynės buvo sunkesnės, bet antrąją pergalę iškovoti pavyko rezultatu 3:1.\n\nKaip ir pirmose rungtynėse, taip ir antrose Lietuva sugebėjo įmušti greitą įvartį, o jo autoriumi ir vėl tapo Laurynas Danielius, kuris puikiu smūgiu pasižymėjo trečią rungtynių minutę. Prieš šį įvartį Lietuva turėjo ir dar kelias progas, bet Kosta Rikos vartininkas lietuvių smūgius atrėmė.\n\nIki pertraukos daugiau įvarčių komandos nepelnė, bet antrasis kėlinys prasidėjo taip pat gerai, kaip ir pirmasis. 23 rungtynių minutę savo pirmąjį įvartį šiame čempionate pelnė gynėjas Matas Venslauskas, kuriam tas įvartis tapo puikia 25-ojo gimtadienio dovana, nes būtent šiandien komandos vicekapitonas švenčia savo gimtadienį. Kaip ir L.Danielius, Matas pasižymėjo po kampinio.\n\nKomandos toliau keitėsi savo išpuoliais, bet vartininkai ir gynėjai žaidė patikimai, o Lietuvai tai leido išlaikyti savo turimą persvarą.\n\nVisgi, 38 minutę Kosta Rika sugrąžino intrigą. Į Lietuvos vartus buvo paskirtas baudinys, kurį realizavo ir lietuvių persvarą iki vieno įvarčio sumažino Camilo Suluaga.\n\nTačiau jau po minutės ta pati situacija įvyko kitoje aikštės pusėje. Už pražangą baudos aikštelėje į Kosta Rikos vartus buvo paskirtas baudinys, o jį užtikrintai realizavo Arnas Levonauskas, taip įtvirtindamas Lietuvos pergalę.\n\nPo šios pergalės Lietuvos mažojo futbolo rinktinė su 6 taškais kol kas yra pirmoje C grupės vietoje, o jau rytoj, 15:00 Lietuvos laiku, Lietuvos rinktinės lauks labai svarbios rungtynės su Slovėnija.\n\nRezultatas:\n\nLietuva 3 : 1 Kosta Rika\n\n3‘ [1 : 0] Laurynas Danielius\n\n23‘ [2 : 0] Matas Venslauskas\n\n38‘ [2 : 1] Camilo Suluaga (iš 6 m.b.)\n\n39‘ [3 : 1] Arnas Levonauskas (iš 6 m.b.)\n\nLietuvos mažojo futbolo rinktinės sudėtis 2022 m. Socca Pasaulio čempionatui (rugsėjo 10-18 d., Budapeštas):\n\nVartininkai: Titas Vitkauskas (Nr. 1), Mantas Šumskis (Nr. 77).\n\nGynėjai: Deividas Gineitis (Nr. 2), Marius Linkevičius (Nr. 8), Matas Venslauskas (Nr. 4), Mindaugas Zlatkus (Nr. 9).\n\nSaugai: Matas Radžiukynas (Nr. 5), Arnas Levonauskas (Nr. 3), Augustas Trinkūnas (Nr. 11).\n\nPuolėjai: Laurynas Danielius (Nr. 7), Paulius Sirotavičius (Nr. 10).\n\nTreneriai: Mindaugas Grigalevičius (vyriausiasis treneris), Giedrius Brazaitis (trenerio asistentas).\n\nLietuvos mažojo futbolo rinktinės grupių etapo tvarkaraštis:\n\nRugsėjo 14 d.: Slovėnija - Lietuva (15:00 Lietuvos laiku)\n\nRugsėjo 15 d.: Lenkija - Lietuva (20:00 Lietuvos laiku)",
    "Žaizdas išsilaižęs Jonas Valančiūnas: „Rytoj mūsų laukia didelė diena“": "Dviejų pratęsimų pareikalavusiame susitikime su Vokietijos rinktine Jonas Valančiūnas buvo magiškas.\n\nKarjeros rungtynes sužaidęs Lietuvos rinktinės vidurio puolėjas surinko net 34 taškus, atkovojo 14 kamuolių, atliko 5 rezultatyvius perdavimus, blokavo 2 metimus, išprovokavo 13 pražangų ir surinko 57 naudingumo balus.\n\nDeja, to buvo maža – Kazio Maksvyčio kariauna krito 107:109.\n\nTai buvo net 67 J.Valančiūno žaidimo minutės per mažiau nei parą laiko, o antrųjų rungtynių pabaigoje jį pastebimai kankino nuovargis.\n\n„Turbūt kad yra tekę tiek žaisti. NBA turime situacijas, kai yra žaidžiamos dvejos rungtynės per dvi dienas, tad turbūt tai nėra pirmas kartas mano karjeroje“, – 15min apie didžiulį gautą krūvį pastaruoju metu kalbėjo J.Valančiūnas.\n\nPo mačo – netikėtai sutrauktas mėšlungio raumuo spaudos konferencijos metu. Keiksmais pasileidęs Jonas iššuoliavo į rūbinę.\n\n„Viskas gerai su mėšlungiu. Esu pasiruošęs žaisti. Rytoj – nauja diena, o šiandien buvo atsigavimo diena. Viskas gerai, esu visiškai pasiruošęs. Nėra problemų“, – sakė JV.\n\nJ.Valančiūnas pratrūko juoku, kai žurnalistas jo paklausė, kaip jam pavyko pasiekti viešbutį iš arenos.\n\n„Miegojau viešbutyje, o ne rūbinėje, tad pavyko pasiekti (juokiasi). Šiaip ne taip pasiekiau viešbutį, – sakė JV. – Vakar vakaras ir šiandien rytas buvo laisvesni, o su medikų pagalba viskas yra gerai. Laiko neskaičiavau, bet viešbutyje atlikome visas procedūras – tempimus ir masažus. Viskas yra gerai.“\n\nJonui grįžus į viešbutį – netikėtos ir nemalonios žinios iš tos pačios „Lanxess“ arenos. Bosnija ir Hercegovina pranoko Europos čempionę Slovėniją ir stumtelėjo Lietuvą ties prarajos riba.\n\nBilieto į atkrintamąsias siekiantys lietuviai ne tik priklauso laimėti abejas paskutines rungtynes, bet ir tikėtis Prancūzijos malonės bei pergalės prieš bosnius. Tai vienintelis kelias K.Maksvyčio kariaunai prasibrauti į aštuntfinalį.\n\n„Yra tekę būti tokioje situacijoje ir praeityje. Žiūrėsime, rytoj laukia didelė diena – tiek mums, tiek visai mūsų grupei, – sakė JV. – Tikrai mums neparankus rezultatas. Dabar priklausome nuo kažko kito. Yra kaip yra, nebegalime dairytis atgal ir turime žiūrėti į priekį. Turime daryti tai, kas priklauso nuo mūsų. Negalime nuvertinti vengrų, nes tai yra gan stiprus varžovas. Matysime, kaip seksis bosniams su prancūzais, o tuomet į darbus kibsime ir patys.“",
    "Moterys valdo jau daugiau kaip dešimt Europos valstybių": "Liz Truss, pirmadienį tapusi naująja Didžiosios Britanijos ministre pirmininke, prisijungia prie grupės daugiau nei tuzino Europos moterų, kurios yra savo šalies prezidentės arba ministrės pirmininkės. Šiame sąraše nėra Ursulos von der Leyen, 2019 m. gruodį tapusios pirmąja moterimi Europos Komisijos pirmininke.\n\nDidžioji Britanija\n\nDidžiojoje Britanijoje, kuri priklauso Europai, bet nebėra Europos Sąjungos (ES) narė, L. Truss laimėjo lenktynes dėl valdančiosios Konservatorių partijos lyderės posto ​​ir automatiškai tapo šalies lydere, Borisui Johnsonui liepą atsistatydinus. L. Truss yra trečioji moteris šalies ministrė pirmininkė po „Geležine ledi“ vadintos Margaret Thatcher, vadovavusios 1979–1990 m., ir Theresos May, valdžiusios 2016–2019 m., visos trys - konservatorės.\n\nDanija\n\nSocialdemokratų lyderė Mette Frederiksen 2019 m. birželį tapo jauniausia šalies ministre pirmininke – ji buvo išrinkta premjere 41 metų. Pirmoji Danijos ministrė pirmininkė moteris buvo Helle Thorning-Schmidt, taip pat iš Socialdemokratų partijos, ėjusi pareigas 2011–2015 metais.\n\nDanijos premjerė Mette Frederiksen / AP nuotr.\n\nEstija\n\nBuvusi ES auditorė 52 metų Kersti Kaljulaid 2016 m. spalį tapo pirmąja Baltijos valstybės Estijos prezidente moterimi. Šios pareigos daugiausia reprezentacinės.\n\n2021 m. sausį Kaja Kallas tapo pirmąja moterimi Estijos ministre pirmininke. Jos tėvas Siimas Kallasas buvo ministras pirmininkas 2002–2004 metais.\n\nEstijos premjerė Kaja Kallas / AP nuotr.\n\nSuomija\n\n2019 m. gruodį socialdemokratė Sanna Marin būdama 34 metų tapo jauniausia ministre pirmininke pasaulyje. Trečioji Suomijos ministrė pirmininkė moteris neseniai pateko į antraštes dėl nuotraukų, kuriose ji matyti šokanti ir besilinksminanti su draugais.\n\nSanna Marin / AP nuotr.\n\nPrancūzija\n\n61 metų inžinierė Elisabeth Borne gegužę buvo paskirta Prancūzijos ministre pirmininke ir tapo tik antrąja moterimi šiose pareigose po socialistės Edith Cresson, dešimtojo dešimtmečio pradžioje ėjusios šias pareigas mažiau nei metus.\n\nElisabeth Borne / AP nuotr.\n\nGraikija\n\nKaterina Sakellaropoulou, novatoriška teisininkė, 2020 m. sausį buvo išrinkta pirmąja Graikijos prezidente moterimi. Nors Graikijoje prezidento pareigos daugiausia yra reprezentacinės, K. Sakellaropoulou jau žengė naujus žingsnius teisinėje sistemoje, kai 2018 m. tapo šalies Aukščiausiojo Teismo pirmininke.\n\nLietuva\n\nBuvusi Lietuvos finansų ministrė Ingrida Šimonytė, 47 metų roko ir ledo riedulio gerbėja, 2020 m. gruodį buvo paskirta centro dešinės vyriausybės ministre pirmininke.\n\nLietuva turi stiprias moterų lyderystės tradicijas, „Baltijos geležinė ledi“ Dalia Grybauskaitė valdžioje praleido dešimtmetį nuo 2009 iki 2019 metų.\n\nSlovakija\n\nLiberalų teisininkė ir kovotoja su kyšininkavimu 48 metų Zuzana Caputova kaip pirmoji Slovakijos prezidentė moteris pradėjo eiti pareigas 2019 m. birželį. Būdama politikos naujokė, ji rinkimuose lengvai įveikė valdančiųjų kandidatą. Slovakijoje prezidentas turi mažiau galių nei ministras pirmininkas, bet gali vetuoti įstatymus ir vyresniųjų teisėjų paskyrimus.\n\nZuzana Čaputova / AP nuotr.\n\nŠvedija\n\nNepaisant to, kad Švedija yra lyčių lygybę propaguojanti šalis, ji niekada neturėjo moters ministrės pirmininkės pareigose iki socialdemokratės Magdalenos Andersson, 2021 m. lapkritį laimėjusios šį aukščiausią postą. Septynerius metus finansų ministrės pareigas ėjusiai ekonomistei M. Andersson pradžia buvo sudėtinga. Vos po kelių valandų, kai tapo premjere, ji atsistatydino, nes parlamentas atmetė jos biudžetą ir iš jos koalicijos pasitraukė žalieji. Po keturių dienų ji buvo perrinkta.\n\nMagdalena Andersson / Vida Press nuotr.\n\nVengrija\n\nKatalin Novak, artima ministro pirmininko Viktoro Orbano sąjungininkė ir buvusi šeimos politikos ministrė, 2022 m. kovą buvo išrinkta pirmąja moterimi Vengrijos prezidente. Prezidento pareigos Vengrijoje yra daugiausia reprezentacinės.\n\nVengrijos prezidentė Katalin Novák / Vida Press nuotr.\n\nKitur Europoje\n\nŠalyse, kurios nėra ES narės, šiuo metu valdžioje yra šios moterys: Sakartvelo prezidentė Salome Zurabišvili, Islandijos ministrė pirmininkė Katrin Jakobsdottir, Kosovo prezidentė Vjosa Osmani, Moldovos prezidentė ir ministrė pirmininkė Maia Sandu ir Natalija Gavrilita, Serbijos atvirai homoseksuali Ana Brnabič ir Škotijos pirmoji ministrė Nicola Sturgeon.",
    "Trys didžiausi klausimai prieš Lietuvos rinktinės startą „Eurobasket 2022“": "Lietuvos krepšinio rinktinė jau šiandien pradeda kovas Europos krepšinio čempionate Kelne ir iškart sutinka grėsmingą varžovą – 2017 metų čempionę Slovėniją. Nors lietuvių vasara iki „Eurobasket 2022“ atrodo kone rožėmis klota, Kazio Maksvyčio rinktinėje yra neatsakytų klausimų.\n\n1. Stresinės situacijos\n\nŠią vasarą su pagrindiniais kandidatais rinktinė nuo rugpjūčio pradžios iš viso sužaidė 9 mačus ir visus juos laimėjo – po dukart draugiškuose mačuose įveikta Estija, Suomija ir Ispanija, kartą nugalėta Nyderlandų ekipa. Pasirengimas baigtas pergalėmis prieš Vengrijos ir Juodkalnijos rinktines pasaulio čempionato atrankoje.\n\n9 pergalės iš 9 galimų skamba gražiai, tačiau, su visa pagarba ispanams, lietuviai prieš išvyką į Europos čempionatą nežaidė nė su viena A lygio rinktine. Dar blogiau tai, kad Kazio Maksvyčio auklėtiniai nė viename šių mačų antroje rungtynių pusėje neturėjo dviženklio deficito.\n\nPČ atranka: Lietuva – Juodkalnija / T. Biliūno/BNS nuotr.\n\nTai reiškia, kad tiek treneris, tiek komanda tik teoriškai žino, kokie sprendimai laukia šiose situacijose, kuriais žaidėjais galima labiausiai pasitikėti. Tiesa, lietuvius kovoje iki mačo pabaigos vieneriose rungtynėse išlaikė estai, abukart iki galo kovėsi ispanai, rimtą iššūkį metė vengrai, o su juodkalniečiais mūsiškiai pademonstravo puikų trečiąjį ketvirtį po per pertrauką rūbinėje padarytų išvadų.\n\nTačiau būtent aukščiausio kalibro varžovų ir rimtų stresinių situacijų nebuvimas palieka klaustuką – kaip bus „Eurobasket 2022“.\n\n2. Luko Lekavičiaus forma\n\nVarginantį tiek fiziškai, tiek psichologiškai sezoną su Kauno „Žalgiriu“ turėjęs gynėjas vasarą turėjo ilgas atostogas nuo krepšinio, kurios, atrodo, dabar kiša koją L. Lekavičiui. Atkarpomis gyvumo ir energijos komandos žaidimui turintis įnešti Lukas kol kas atrodo panašus į savo paties šešėlį, dėl ko K. Maksvytis nusprendė į čempionatą vežtis tris įžaidėjus ir vietos 12-uke atsirado Kristupui Žemaičiui.\n\nPer 9 rungtynes L. Lekavičius iš viso surinko 36 taškus, tačiau didžiąją dalį (15) įmetė antrajame mače su Estija (15), kai pataikė vienintelius du savo tritaškius šią vasarą (2/11).\n\nPČ atranka: Lietuva – Juodkalnija / T. Biliūno/BNS nuotr.\n\nPer pastaruosius 5 mačus (2 k. su Ispanija, Nyderlandais, Vengrija ir Juodkalnija) gynėjas iš viso pelnė 6 taškus ir atliko 5 rezultatyvius perdavimus, o jo naudingumo balų skaičiai yra tokie (eilės tvarka) – -3, -5, 3, -3, 0. Gynyboje problemos yra dar didesnės ir nors skaičiuose jos taip nesimato, tačiau su L. Lekavičiumi aikštėje Lietuvos rinktinė ne kartą gynyboje žaidė lyg 4 prieš 5.\n\nPrie didesnės gynėjų konkurencijos rinktinėje L. Lekavičius greičiausiai po tokio pasirengimo į Europos čempionatą net nevažiuotų. Ar pagerės Luko žaidimas Vokietijoje parodys tik laikas, tačiau rinktinei jis labai reikalingas geriausios savo formos.\n\n3. Du NBA bokštai kartu aikštėje\n\nKlausimas, krepšinio gerbėjams neduodantis ramybės jau mažiausiai metus – kiek ilgai ir kaip efektyviai kartu aikštėje gali žaisti Jonas Valančiūnas ir Domantas Sabonis.\n\n„Jeigu rankose laikai kozirinį tūzą – kaip neleisi jo į aikštę“, – prieš išvykdamas į Europos čempionatą vaizdžiai situaciją iliustravo K. Maksvytis.\n\nDomantas Sabonis ir Jonas Valančiūnas / E. Ovčarenko/BNS nuotr.\n\nTačiau kiek anksčiau jis buvo pripažinęs, kad bent jau mače su slovėnais vienas iš dviejų NBA žaidėjų gali būti paprašytas pradėti rungtynes ant suolo. Greičiausiai nesunku atspėti, kad tai būtų J. Valančiūnas.\n\nMažesniu mobilumu, greičiu ir staigumu nei D. Sabonis pasižymintis Naujojo Orleano „Pelicans“ puolėjas tikrai bus vienas rinktinės lyderių ir turbūt pretenduos į geriausio turnyro centro vardą, o jo jėgos po krepšiu prireiks tiek grumiantis su prancūzais, tiek su vokiečiais ar bosniais.\n\nVis dėlto rungtynės su Vengrija parodė, kad su J. Valančiūno aikštėje lietuviai yra pažeidžiami gynyboje susikeitimo situacijose. JV negali greit taikyti „step-outo“ ir kilti prie varžovų gynėjų, tad lieka po krepšiu, o šie iškart metą tritaškį arba tolimą dvitaškį. Kai prieš lietuvius siaus Luka Dončičius su Goranu Dragičiumi tokia gynyba gali būti pražūtinga.\n\nKokiu starto penketu K. Maksvytis pasitiks slovėnus ir kiek ilgai aikštėje kartu žais abu mūsų NBA atstovai yra vienas labiausiai intriguojančių pirmojo mačo klausimų.",
    "Veto teisės panaikinimas sprendžiant ES užsienio politikos ir saugumo klausimus – galimybė ar problema Lietuvai?": "Rusijos agresijos Ukrainoje kontekste, Europos Sąjungos vaidmuo ir veiksmai įgauna naują prasmę nei iki tol. Europos Sąjunga kartu su Vakarų pasaulio partneriais sugebėjo reaguoti nuosekliai ir ryžtingai, tiek sutelkiant milžinišką papildomą finansavimą Ukrainai, tiek atveriant duris karo pabėgėliams bei netgi teikiant ginklus.\n\nEuropos Sąjungos Vyriausias įgaliotinis užsienio reikalams ir saugumo politikai Josepas Borrellis pažymėjo, kad bendrijos atsakas į Rusijos karo veiksmus yra „geopolitinės Europos gimimas“. Tačiau, kaip teigia ekspertai, nors Europos Sąjunga pirminiame etape išties pademonstravo savo gebėjimą veikti išvien, kai susiduriama su rimtais iššūkiais, reikalinga diskutuoti apie tai, kad valstybėms tam tikrais klausimais ne visada pavyksta susitarti greitai ir efektyviai, jei apskritai pavyksta. Apie tai kalbėti būtent dabar itin svarbu – Europa ir visas Vakarų pasaulis atsidūrė situacijoje, kuomet iš esmės būtina permąstyti, kaip greitai ir efektyviai sugebame reaguoti į išorės sukrėtimus, iššūkius ir kiek vienybės turime. Tokiose situacijose sprendimų priėmimas bendrosios užsienio ir saugumo politikos (BUSP) klausimais vienbalsiai tarp dvidešimt septynių savo nacionalinius interesus ginančių ir skirtingoje geopolitinėje ir geografinėje situacijoje esančių valstybių dažnai matomas kaip suvaržymas, lemiantis pavėluotus sprendimus ir neveikimą.\n\nPavyzdžių, kuomet dėl vienos ar kelių valstybių narių pasipriešinimo nebuvo pasiektas vienbalsiškumas ir dėl to sutrukdyta priimti ES sprendimus žmogaus teisių arba sankcijų srityse yra keli. Tačiau veto teisės panaudojimas kiekvienu atveju kiek skiriasi – ne tik svarstomu klausimu, bet ir nurodomomis vetavimo priežastimis ir motyvais. Pavyzdžiui, 2020 metų rugsėjį, praėjus daugiau nei mėnesiui po to, kai ES priėmė politinį sprendimą taikyti sankcijas Baltarusijos pareigūnams, kaltinamiems tų pačių metų rugpjūčio mėn. vykusių prezidento rinkimų klastojimu ir žiauriu susidorojimu su taikiais protestuotojais, blokui nepavyko susitarti dėl teisinio teksto.\n\nSankcijas blokavo Kipras, teigdamas, kad joms pritars tik tuomet, jei ES paskelbs sankcijas ir Turkijai dėl, jų nuomone, Turkijos nelegaliai vykdomos gamtinių dujų žvalgybos rytinėje Viduržemio jūros dalyje. Tokia situacija parodo, kad veto teisė valstybių narių gali būti naudojama ne tik tuomet, kai klausimas yra jautrus narės nacionalinės politikos atžvilgiu, tačiau ir dėl kitų priežasčių, kaip šioje situacijoje, sumaišant dvi tarpusavyje nesusijusias problemas ir veto teisę naudojant kaip įrankį aktualizuoti šaliai svarbų klausimą.\n\nEuropos Vadovų Taryba / AP nuotr.\n\nKiek kitaip situaciją galima vertinti, kai sprendimų priėmimas stabdomas dėl paties sprendimo turinio ir klausimo jautrumo valstybės narės vidaus politikoje. Šiuo atveju tokiu pavyzdžiu tapo Vengrijos pozicija dėl šeštojo sankcijų paketo Rusijai dėl karo Ukrainoje. Vengrija ilgai stabdė šio paketo priėmimą dėl jame numatyto embargo rusiškai naftai. Toks pasipriešinimas Vengrijos premjero Viktoro Orbano grindžiamas šalies nacionaliniu interesu – pasak jo, tokia priemonė yra neįmanoma, nes Vengrija priklausoma nuo naftotiekiu iš Rusijos importuojamos naftos. Ir nors dėl šio klausimo pavyko susitarti, pritaikant išimtis sausumos naftotiekiams, kad Vengrija ir toliau galėtų gauti rusišką naftą, derybų eigoje, paskutiniu momentu dėl Vengrijos prieštaravimo vėl teko keisti sankcijų paketo turinį, iš sankcionuotų asmenų išbraukiant Rusijos Ortodoksų Bažnyčios patriarchą Kirilą. Šiuo atveju, galima manyti, kad veto teisė naudojama pasipriešinimą grindžiant šaliai jautriu klausimu, o šalies pozicija gali priklausyti ir nuo skirtingos valstybės išorės ekonominės priklausomybės nuo trečiųjų šalių, ir tik pritaikyti kompromisai Europos Vadovų Tarybai leido rasti sprendimą.\n\nArgumentai „Už“ arba panaikinkime veto teisę – veikime greičiau ir ryžtingiau\n\nPagrindiniu argumentu dėl kvalifikuotos daugumos balsavimo išplėtimo BUSP srityje galima laikyti požiūrį, kad vienbalsiškumo taisyklė trukdo Europos Sąjungai prisitaikyti prie kintančių užsienio politikos aplinkybių. Tarptautinėje situacijoje kylant tokiems iššūkiams kaip Rusijos karas Ukrainoje, Kinijos galios augimas, poreikis reaguoti į tokias situacijas kaip Baltarusijoje, kompromisas tarp vienybės idealo ir ilgai suderinamo vienbalsiškumo vertinamas kritiškiau. Pastaruoju metu raginimai pereiti prie daugumos balsavimo tapo vis aktualesni, ypač tai buvo akcentuojama konferencijoje dėl Europos ateities. Iš ties, kvalifikuotos daugumos balsavimo išplėtimo klausimas Europos Sąjungos darbotvarkėje nėra naujas. Per pastaruosius dešimtmečius daugelis kitų politikos sričių – kai kurios iš jų ne mažiau jautrios nei užsienio politika – perėjo prie sprendimų priėmimo kvalifikuota balsų dauguma. Nepaisant to, kad diskusijos trunka jau kuris laikas, proveržio pasiekti nepavyko.\n\nSprendimų priėmimo taikant vienbalsiškumo principą tema plačiai diskutuota ir aktualizuota Konferencijoje dėl Europos ateities. Apibendrintame pasiūlymu dokumente, kuris buvo perduotas ES vadovams, įvardijama, kad siūloma, jog ES gerintų savo gebėjimą priimti greitus ir veiksmingus sprendimus, ypač BUSP srityje, kalbėtų vienu balsu ir veiktų kaip stipri globalios politikos veikėja. Šiam tikslui pasiekti, numatyta viena iš kelių priemonių – klausimai kurie šiuo metu sprendžiami vienbalsiškumu, ypač BUSP srityje, turi būti sprendžiami kvalifikuota balsų dauguma. Nepaisant to, kad metus vykusios konferencijos dėl Europos ateities rezultatai jau ES vadovų rankose, svarbu suprasti, kad tai nereiškia, jog pasiūlymai ir priemonės yra privalomos įgyvendinti, atvirkščiai, ekspertų nuomone, konferencijos mandatas ganėtinai ribotas.\n\nEuropos Sąjungos vėliava / AP nuotr.\n\nArgumentai „Prieš“ arba Vienybė – tikroji Europos Sąjungos stiprybė\n\nKaip pastebėjo ES Tarybos pirmininkas Charles`as Michelis, nors vienbalsiškumas lėtina ir kartais net trukdo priimti sprendimus, jis taip pat verčia ES nenumaldomai dirbti siekiant vienybės, kuri yra tikroji ES stiprybė. Iš ties, be vienbalsiškumo principo ES sprendimai BUSP srityje galėtų būti priimami kur kas greičiau, ir nebūtų susiduriama su tokiomis situacijomis, kaip rodo prieš tai aptarti sankcijų įvedimo Rusijai ir Baltarusijai pavyzdžiai. Tačiau jie taip pat turėtų mažiau svorio trečiųjų šalių akyse, nes būtų matoma, kad vieną ar kitą pozicija remia tik dalis ES narių, bet ne visa bendrija vieningai. Taip pat kyla problema ne tik vertinant tai, kaip ES atrodytų tarptautinėje bendruomenėje, bet ir pačios bendrijos vieningume – tai rodo ir pavyzdžiai, kai kvalifikuotos daugumos balsavimu buvo priimami sprendimai migracijos srityje, ir po to kilęs bendrijos narių susiskaldymas, lėmęs aršias diskusijas ir atvėręs precedentą ginčams tarp pačių valstybių narių.\n\nŠis migracijos krizės pavyzdys priveda ir prie kito argumento – kvalifikuotos daugumos balsų būdu priimti sprendimai gali lemti, kad dalis valstybių narių, kurios nepritarė sprendimui, gali neįgyvendinti jų. Taip atsitiko su Vengrija ir kitomis Rytų Europos šalimis. Todėl būtina apsvarstyti, kokią įtaką sprendimų priėmimui kvalifikuota balsų dauguma padarys tų pačių sprendimų įgyvendinimui šalyse, kurios priešinosi.\n\nDar vienas iš dažniausiai girdimų nuogąstavimų, kuomet grįžtama prie diskusijos dėl veto teisės atsisakymo, yra ypač aktualus ir Lietuvai. Veto teisė ir galėjimas sustabdyti valstybės interesams prieštaraujančius sprendimus yra vienas iš svarbiausių įrankių mažosioms valstybėms, siekiant lygiaverčio jų įtraukimo į sprendimų priėmimą ir pozicijų atstovavimo. Akivaizdu, kad mažoms valstybėms būtų ganėtinai sunku pasipriešinti sprendimams, kuriems pritartų didžiosios valstybės, nes kvalifikuotos daugumos balsavimo išplėtimas atimtų vienintelį turimą įrankį – veto teisę.\n\nViktoras Orbanas / AP nuotr.\n\nApžvelgiant aukščiau išdėstytus argumentus, dabartinį kontekstą, matoma, kad vienbalsiškumo atsisakymas BUSP srityje visgi labiau yra palaikomas didžiųjų Europos Sąjungos valstybių. Pagrindiniu argumentu išsakomas ES negebėjimas greitai ir efektyviai reaguoti į geopolitinius iššūkius, tačiau siūlomas sprendimas sukelia kitų galimų problemų. Pirmiausia reikia pabrėžti, kad veto teisės atsisakymas neužtikrina, kad sprendimai bus apskritai lengviau priimami – argumentai už vienbalsiškumo panaikinimą daugiau orientuoti į sprendimų priėmimo laiką. Taip pat kyla klausimas – jeigu sprendimus būtų nuspręsta priiminėti kvalifikuotos daugumos balsavimu, koks būtų tų sprendimų legitimumas? Tokioje situacijoje gali kilti pavojus, kad ES kaip geopolitinės galios įvaizdis taps menkesnis, nes net priėmus sprendimus bus akivaizdu, kad jiems nebūtinai pritariama vieningai, o ES narės susiskirsčiusios į skirtingus blokus. Tai aktualu kalbant ne tik apie bendrijos kaip vieningos tarptautinės arenos veikėjos veikimą, tačiau ir atsižvelgiant į tai, kaip sprendimus bus apskritai įmanoma įgyvendinti nepritariančioms šalims, ar jos nesijaus bendrijos paribyje ir kaip į tokių sprendimų įgyvendinimą ir priėmimą reaguos tų šalių piliečiai.\n\nTaip pat, nors veto teisė dažnai nurodoma kaip kliūtis, dėl kurios sprendimai ne tik užsitęsia, tačiau ilgas ir sunkus diplomatų darbas nueina per niek, svarbu suprasti, kad veto teisė yra įrankis į kurį atsižvelgiama jau derybų metu, siekiant kuo sklandesnio ir visoms pusėms priimtino sprendimo. Veto teisė užtikrina, kad šalis narė galės nepritarti sprendimui, kuris vienaip ar kitaip gali pakenkti jos nacionaliniams interesams, tačiau suprasdama, kad reikia siekti kompromiso, valstybė taip pat gali keisti savo poziciją, jei jos pasiūlymai yra tenkinami, nes sprendimas vis tiek turės būti priimtas vieningai. Kitu atveju, valstybė narė gali tiesiog balsuoti prieš, kas iš esmės reiškia, kad tam tikrų valstybių interesai nebus pakankamai atstovauti, o bendra ES pozicija, nubalsuota kvalifikuotos daugumos principu, taps tik dalies bendrijos narių, o ne visos ES pozicija.\n\nSvarstant, kokią įtaką veto teisės atsisakymas galėtų turėti Lietuvos interesų atstovavimui ES lygmeniu, svarbu įsivertinti, kad vienbalsiškumo principas mažoms šalims yra vienas iš būdų apginti savo nacionalinius interesus ir nebūti „užgožtomis“ ar „nubalsuotoms“ didžiųjų valstybių. Veto teisės atsisakymas gali tapti pavojingu precedentu Lietuvai, o žvelgiant į paskutines ES narių diskusijas dėl atsako į tarptautinius iššūkius, verta apgalvoti, ar Lietuva bus pajėgi suburti koaliciją, palaikančią griežtą atsaką į Rusijos karą Ukrainoje, jeigu ES valstybių narių požiūris į Rusijos politiką pasikeistų. Visgi, vienbalsiškumo principas, nors ir uždelsia derybas tarp šalių narių, leido priimti svarbius sprendimus, sankcijų paketus Rusijai kritiniu momentu.\n\nTekstas parengtas Jean Monnet Chair profesoriaus Ramūno Vilpišausko VU TSPMI dėstomo kurso – Europos Sąjungos viešoji politika – metu.",
    "Be karūnos, bet su pavydėtinu sezonu": "Šiuolaikinės penkiakovės atstovai baigė sezoną. Po finišo, kai ateina laikas „skaičiuoti viščiukus\", vieni liūdi ir viliasi, jog kitąmet bus geriau, kiti - džiūgauja ir didžiuojasi pasiektais rezultatais. Prie pastarųjų galima priskirti ir Ievą Serapinaitę. Penkiakovininkė sezoną pradėjo pakeisdama trenerį, daug dirbo, dalyvavo varžybose, skynė pergales, o galiausiai finišavo užimdama ketvirtąją vietą Europos pirmenybėse. Atrodytų - liūdna, juk nepavyko apginti čempionės titulo. Tačiau sportininkė drąsiai teigia, jog tai buvo geriausias sezonas jos karjeroje.\n\n(1/2) Ievai Serapinaitei nepavyko apginti Europos čempionės titulo, ji atbėgo tik iki ketvirtosios vietos, bet ir tokiu rezultatu penkiakovininkė yra patenkinta. Manto Stankevičiaus, UIPM nuotr. Atsisiųsti\n\nIevai Serapinaitei nepavyko apginti Europos čempionės titulo, ji atbėgo tik iki ketvirtosios vietos, bet ir tokiu rezultatu penkiakovininkė yra patenkinta. Manto Stankevičiaus, UIPM nuotr.\n\nŠiuolaikinės penkiakovės atstovai baigė sezoną. Po finišo, kai ateina laikas „skaičiuoti viščiukus\", vieni liūdi ir viliasi, jog kitąmet bus geriau, kiti - džiūgauja ir didžiuojasi pasiektais rezultatais. Prie pastarųjų galima priskirti ir Ievą Serapinaitę. Penkiakovininkė sezoną pradėjo pakeisdama trenerį, daug dirbo, dalyvavo varžybose, skynė pergales, o galiausiai finišavo užimdama ketvirtąją vietą Europos pirmenybėse. Atrodytų - liūdna, juk nepavyko apginti čempionės titulo. Tačiau sportininkė drąsiai teigia, jog tai buvo geriausias sezonas jos karjeroje.\n\nMotyvuojantis startas\n\nEuropos šiuolaikinės penkiakovės čempionatas Vengrijoje Lietuvos komandai prasidėjo kaip iš natų. Moterų estafetėse, kaip jau rašėme, I.Serapinaitė ir Elzbieta Adomaitytė iškovojo aukso medalius. Lietuvos duetas fechtavimo rungtyje surinko 264 taškus, plaukime - 291 tašką, jojimo rungtyje nebuvo padaryta klaidų (300 taškų), o „Laser Run\" rungtis buvo pradėta turint net 28 sek. pranašumą. Iš viso lietuvės surinko 1342 taškus.\n\nPasikrovusios auksine energija ir įgavusios papildomo pasitikėjimo savo jėgomis, merginos stojo prie individualių varžybų starto linijos. Geriausiai iš mūsiškių čia sekėsi I.Serapinaitei, kuri surinko 1376 taškus ir finale užėmė ketvirtąją vietą. E.Adomaitytė su 1050 taškų kraičiu liko 17 pozicijoje. Dar viena Lietuvos atstovė - Aurelija Tamašauskaitė (1033 tšk.) - individualias varžybas baigė po pusfinalio. Nors individualiai nei viena jų apdovanojimo nepelnė, pirmenybes vainikavo bronza komandinėje įskaitoje.\n\n„Natūralu, jog kiekvienas sportininkas į varžybas važiuoja turėdamas aukščiausius tikslus. Ir aš tikėjausi aukščiausių rezultatu Vengrijoje. Jeigu reikėtų įvardyti, sakyčiau, jog galvojau apie geriausiųjų šešetuką. Aišku, visada norisi medalių, tačiau, maniau, jog būčiau labai patenkinta ir patekusi į šešetuką. Galiausiai tai man padaryti pavyko, - „Vakaro žinioms\" sakė I.Serapinaitė. - Žinoma, ketvirtoji vieta reiškia, jog iki medalio trūko tik vieno žingsnio. Tačiau apmaudo, liūdesio dėl to tikrai nebuvo. Labai džiaugiuosi ketvirtąja vieta.\"\n\nKokį balą penkiakovininkė rašytų už savo pasirodymą Europos pirmenybėse? Į šį klausimą sportininkė nedvejodama atsako, jog tik aukščiausią - dešimtuką: „Viskas vyko tikrai sklandžiai. Su Elze čempionate startavome laimėdamos aukso medalį. Tokia nuotaika mus lydėjo visose varžybose. Tiesa, po estafečių nuovargis truputį jautėsi, nes dabar varžybos yra ilgesnės. Taigi čempionato pabaigoje jėgų jau truputį trūko. Tačiau, bet kuriuo atveju, auksinė pradžia suteikė gerų emocijų, sustiprino pasitikėjimą savimi.\"\n\nDu lemiami dūriai\n\nPraėjusių metų liepos mėnesį I.Serapinaitė Europos čempionato Žemutiniame Naugarde (Rusija) individualiose varžybose nuskynė aukso medalį. Tačiau, pasak penkiakovininkės, dėl to dabar Sėkešfehėrvare jos pečių papildoma našta neslėgė, nesijautė didesnės atsakomybės, įtampos.\n\n„Tik kartą susimąsčiau apie tai. Pagalvojau, jog atvažiavau į varžybas kaip Europos čempionė. Taigi galbūt visi apie tai žinojo ir stebėjo mane, mąstė, kaip man seksis. Tačiau atsiriboti nuo tokių minčių leidžia patirtis. Juk sportuoju jau daug metų ir suprantu, jog ypač šiuolaikinėje penkiakovėje sunku kažką prognozuoti. Nes pas mus yra ir jojimas, ir fechtavimas. Pastarąsias rungtis yra sunkiausia nuspėti, bet jos turi didelę įtaką rezultatui. Žinoma, atsakomybę visada jauti, tačiau ji nebuvo kažkokia padidėjusi. Nespaudžiau savęs, kad būtinai reikia apginti titulą, jog reikia kažkam įrodyti, kokia esu\", - atviravo I.Serapinaitė.\n\nEuropos čempione individualiose varžybose tapo Čarli Folet (Charlie Follett, 1422 tšk.). Lietuvės teigimu, britės pranašumas ypač ryškus buvo fechtavimo rungtyje (259 tšk.). O mūsiškei - priešingai, čia pritrūko taiklesnių dūrių. Fechtavimo rungtyje I.Serapinaitė surinko 232 taškus, tai buvo penktas rezultatas.\n\n„Šią rungtį vertinu gerai, nes, pavyzdžiui, liepą Egipte vykusiame pasaulio čempionate man ne taip gerai sekėsi (planetos pirmenybių pusfinalyje I.Serapinaitė fechtavimo rungtyje surinko 210 taškų, o galutinėje rikiuotėje užėmė 24 vietą, - aut. past.), kaip čia. Dabar viso fechtavimo metu mane lydėjo labai geras jausmas, jaučiau špagą ir dūriai buvo visai geri. Tačiau pabaigoje pralaimėjau silpnesnėms merginoms du dūrius, vadinasi, 10 sek. vėliau išbėgau į bėgimo ir šaudymo rungtį. O iki trečiosios vietos man trūko 7 sek. Galima sakyti, jog tų paskutinių dviejų dūrių ir trūko, kad galėčiau kovoti dėl medalio\", - pasakojo penkiakovininkė.\n\nNaujas duetas\n\nVasario pabaigoje 27-erių I.Serapinaitė pranešė, jog pradeda darbuotis su nauju treneriu - Luku Kontrimavičiumi. Pas šį specialistą pluša ir 20-metė E.Adomaitytė. 2021 m. Europos čempionė tiki, jog ta komandinė dvasia, kuri Vengrijoje padėjo pelnyti auksą, buvo išugdyta būtent bendrose treniruotėse.\n\n„Nors su Elze kartu treniruojamės visai neseniai. Galbūt dar net nėra pusės metų. Tad, galima sakyti, jog dar tik pradedame viena kitą pažinti. Elzei tai buvo pirmasis Europos suaugusiųjų čempionatas. Galbūt jai lengviau buvo nusiteikti ir ramiau į viską pažiūrėti dėl to, kad estafetės yra neolimpinė rungtis. Galbūt tai kažkiek sumažino įtampą, svarba buvo ne tokia didelė kaip, pavyzdžiui, individualių varžybų. Manau, tas įtampos nebuvimas mums ir padėjo gana sklandžiai pasirodyti\", - svarstė I.Serapinaitė.\n\nPranoko lūkesčius\n\nNusileidus Europos čempionato uždangai, penkiakovininkai baigė sezoną ir galėtų pradėti atostogauti. Tačiau I.Serapinaitė sustoti dar neketina. Planuose yra Portugalija. Spalio 26-30 d. ten vyks pasaulio biatlo ir triatlo čempionatas.\n\n„Tokiose varžybose nebūna jojimo bei fechtavimo rungčių. Turi bėgti, plaukti ir šaudyti. Galbūt ten nuvažiuosiu ir išbandysiu savo jėgas. Norisi pažiūrėti, kaip seksis\", - pridūrė penkiakovininkė.\n\nPrisiminusi visą sezoną, mergina pripažino, jog tikrai nesitikėjo, kad šiemet pavyks pademonstruoti tokius aukštus rezultatus.\n\n„Šis sezonas buvo geriausias mano karjeroje\", - teigė I.Serapinaitė.\n\nVardydama pasiekimus, kurie padarė šį sezoną išskirtiniu, sportininkė paminėjo gegužę Budapešte (Vengrija) vykusį pasaulio taurės antrąjį etapą, kur ji užėmė ketvirtąją vietą, taip pat penkiakovininkė išskyrė ir vėlgi gegužę Albenoje (Bulgarijoje) laimėtą trečiąjį pasaulio taurės etapą. Paskui birželį pasaulio taurės finale Ankaroje (Turkija) ji buvo šešta.\n\n„O dabar Europoje likau ketvirta, - kalbėjo I.Serapinaitė. - Kaip ir minėjau, svarbu būti „Top 6\". Realiai visose pastarosiose varžybose pavyko tai įgyvendinti. Tik pasaulio čempionate labai prastai pasirodžiau fechtavimo rungtyje ir nepatekau į A finalą. Galbūt tik tai kažkiek mane nuliūdino, bet dabar Europos pirmenybėse atsigriebiau ir tai nudžiugino. Nes juk tie pasaulio taurės etapai - tarsi pasiruošimas ir ėjimas Europos bei planetos čempionatų link. Trumpiau tariant, Europos rezultatas išsklaidė abejones. Juk kartais būna, jog sportininkams ne tokiose svarbiose varžybose pavyksta pasirodyti gerai, o pagrindiniuose sezono startuose nepavyksta parodyti gero rezultato. Po pasaulio čempionato to šiek tiek bijojau, bijojau prarasti motyvaciją, pasitikėjimą savimi. Tačiau, panašu, jog tai tik buvo ne mano diena. Žinau savo galimybes.\"\n\nPraėjusiais metais, po triumfo Europos čempionate, I.Serapinaitė „Vakaro žinioms\" sakė, jog šis pasiekimas ją motyvavo užtikrinčiau žvelgti į 2024 m. olimpinį Paryžių. Taigi dabar geriausias karjeroje sezonas tik dar labiau sustiprino ryžtą praverti olimpines duris.\n\n„Labai laukiu olimpinių žaidynių. Dar liko dveji metai, nors jie greit praeis. Tačiau dar yra laiko tobulėjimui\", - sakė I.Serapinaitė."
}