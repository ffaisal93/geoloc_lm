{
    "Rugsėjį iš Baltarusijos į Lenkiją mėgino patekti daugiau kaip tūkstantis nelegalių migrantų": "Lenkijos sienos apsaugos tarnyba rugsėjo mėnesį užfiksavo daugiau kaip tūkstantį mėginimų nelegaliai kirsti šalies sieną iš Baltarusijos teritorijos. Tai sekmadienį pranešė Lenkijos radijas.\n\n„Liepą ir rugpjūtį Lenkijos sienos apsaugos tarnyba užfiksavo apie 900 mėginimų nelegaliai kirsti šalies sieną su Baltarusija. Šį mėnesį jų skaičius jau viršijo 1 000“, – sakoma pranešime.\n\nŠeštadienį nelegaliai patekti į Lenkiją per jos rytinę sieną mėgino 54 užsieniečiai, tarp jų – Eritrėjos ir Ganos piliečiai.\n\nBe to, šį savaitgalį Palenkės vaivadijoje, netoli Belovežo girios, Lenkijos pareigūnai sulaikė du nelegalių migrantų vežėjus. Lenkijos pilietis gabeno tris somaliečius, o Turkmėnijos pilietis – penkis afganistaniečius.\n\nLiepos 1 d. Palenkės vaivadijoje buvo įvestas draudimas artintis prie sienos mažesniu kaip 200 metrų atstumu, primena Lenkijos radijas. Jis galios iki lapkričio pabaigos visoje regiono teritorijoje, išskyrus sienos ruožus, kurie driekiasi palei upes. Patikslinama, kad šis sprendimas susijęs su elektroninio barjero Lenkijos ir Baltarusijos pasienyje instaliavimo darbais.",
    "Elektros kainos kaimyninėse šalyse verčia pavydėti: kodėl Estija ir Lenkija moka mažiau?": "Už elektrą biržoje estai šiuo metu moka ir dvigubai mažiau. Nors energetikos ekspertai ir rinkos dalyviai paaiškina, kad pastaruoju metu pigesnė elektra Lietuvos nepasiekė ir dėl prasidėjusio planinio elektros jungčių remonto tarp Estijos ir Latvijos, kai kurie neslepia šiuo atveju įžvelgiantys galimą piktnaudžiavimą.\n\nVis dėlto pagrindinė didesnių elektros kainų Lietuvoje priežastis, pasak specialistų, yra per menka generacija.\n\nEstams – kur kas pigesnė elektra\n\n„Litgrid“ duomenimis, rugsėjo 12–19 dienomis 68 proc. šalies elektros energijos poreikio buvo importuota. 59 proc. elektros į šalį pateko iš Skandinavijos per jungtį „NordBalt“, 33 proc. buvo importuota per sieną su Latvija, o 8 proc. – iš Lenkijos.\n\nElektra / E.Blaževič/LRT nuotr.\n\nElektros srautui jungties „LitPol Link“ pralaidumas buvo išnaudojamas 36 proc. Lenkijos kryptimi ir 16 proc. Lietuvos kryptimi. „Nord Balt“ pralaidumo išnaudojimas buvo 0 proc. Švedijos kryptimi bei 99 proc. Lietuvos kryptimi.\n\nBendrovės „Elektrum Lietuva“ Verslo klientų skyriaus vadovo Artūro Zatulino teigimu, Lietuva yra ypač priklausoma nuo elektros energijos importo dėl per menkų gamybos pajėgumų.\n\nElektra / J. Stacevičiaus/LRT nuotr.\n\n„Vietinė gamyba, jeigu žiūrėtume į praėjusią savaitę, padengia apie 37–40 proc. [poreikio]“, – teigė jis.\n\nPraėjusią savaitę vidutinė elektros energijos savaitės kaina biržos „Nord Pool“ Lietuvos kainų zonoje ir toliau nežymiai augo – nuo 351 Eur/MWh iki 362 Eur/MWh.\n\n„Mes priklausomi nuo jungčių. Kai kokia nors jungtis tvarkoma, sugenda ar vyksta remonto darbai, mes negauname elektros energijos iš kaimynų ir turime įjungti kokią nors kitą vietinę, brangesnę generaciją, kuri pakelia mūsų rinkos kainą“, – paaiškino A. Zatulinas.\n\nPraėjusią savaitę elektros kaina Latvijoje siekė 359 Eur/MWh, o Estijoje ji buvo mažiausia Baltijos šalyse ir siekė tik 142 Eur/MWh.\n\n„Įprastai dideli kiekiai pigesnės elektros iš Suomijos pasiekia Estiją ir toliau keliauja į Latviją bei Lietuvą, tačiau praėjusią savaitę dėl tvarkomų linijų Estijoje, importas iš Latvijos į Lietuvą sumažėjo 20 proc.“, – teigė „Litgrid“ Strategijos departamento direktorius Liutauras Varanavičius.\n\n/ „Litgrid“ duomenys\n\nRemonto darbai sukėlė abejonių\n\nElektros kainos Estijoje dėl didesnės generacijos jau ir anksčiau buvo žemesnės nei Latvijoje ir Lietuvoje.\n\nŠiuo metu susidariusiam skirtumui tarp kainų, kaip jau minėta, nemažai įtakos turėjo Estijos ir Latvijos elektros perdavimo linijų remontas.\n\nPirmieji remonto darbai buvo pradėti rugsėjo 12 d., kai ir išryškėjo didžiausi kainų skirtumai tarp Baltijos valstybių.\n\nRugsėjo 17 d. baigus planinį penkių dienų remontą, prasidėjo kitas, kuris truks iki rugsėjo 23 d.\n\nElektra / E.Blaževič/LRT nuotr.\n\nTeigiama, kad dėl planinių darbų elektros pralaidumas iš Estijos į Latviją, tikėtina, iš viso galėtų sumažėti apie 500–800 MW.\n\nReaguodami į vykdomus perdavimo linijų remontus, kai kurie energetikai Lietuvoje ėmė svarstyti, jog tai galbūt ne šiaip sutapimas.\n\n„Ir vėl Estijos–Latvijos pjūvis remontuojamas, perkrautas, perkaitęs dėl temperatūros. Kažkaip jau vos ne dešimtmetį taip sunku Estijos energetikams susitvarkyti, kad nebūtų kamščių į Latviją ir Lietuvą patekti pigiai suomiškai energijai.\n\nPaleidžiant naują Suomijos branduolinį reaktorių klausimų kyla įvairių“, – savo socialinio tinklo „Facebook“ paskyroje rašė „Ignitis grupės“ vadovas Darius Maikštėnas.\n\nDarius Maikštėnas / E. Blaževič/LRT nuotr.\n\nNors bėda dėl didesnių elektros kainų yra Lietuvoje ir Latvijoje, o mažesnių įkainių Estijoje buvo ir seniau, energetikos ekspertas Vidmantas Jankauskas taip pat neatmetė, kad vykdomi linijų perdavimo remonto darbai galimai užtęsti sąmoningai.\n\n„Ten nėra pakankamai jungčių, nors dabar jos lyg ir sustiprintos. Dabar jie pranešė, kad tas jungtis remontuos. Paprastai taip ir būna, kad vasarą reikia remontuoti, bet latviai ir lietuviai skundžiasi, kad jie planavo [remontuoti] dvi dienas, o remontuoja jau savaitę. Čia galėtų būti piktnaudžiavimas, Lietuvoje daug nepatenkintų šiais žaidimais“, – LRT.lt sakė V. Jankauskas.\n\nVidmantas Jankauskas / J. Kalinsko/BNS nuotr.\n\nTokiu būdu, antrino V. Jankauskas, estai iš esmės taupo pigesnę elektrą: „Mes nenuperkame pigesnės elektros, kuri ateitų, ir tuomet jiems turbūt [elektra] būtų mažiau pigesnė.“\n\nEnergetikos eksperto tvirtinimu, Lietuva iš visų Baltijos valstybių šiuo atveju turėtų būti nepatenkinta labiausiai, turint omenyje, kad iš minėto elektros kainų skirtumo, anot V. Jankausko, uždirba tik Latvijos ir Estijos tinklų operatoriai.\n\nElektra / E. Blaževič/LRT nuotr.\n\n„Net ministras nežinojo, kad tas kainų skirtumas atitenka ne gamintojui, o tinklų operatoriams“, – pridūrė jis.\n\nAkcentuoja nevienodą elektros pralaidumą\n\nAiškindamas priežastis, dėl kurių elektra Estijoje yra pigesnė, A. Zatulinas visų pirma akcentavo žymiai didesnius gamybos pajėgumus.\n\n„Praėjusią savaitę estai patys pasigamino per 90 proc. elektros energijos. Lietuvoje mes pasigaminame iki 40 proc. energijos. Jeigu turėtume daugiau vietinės gamybos, tuomet nežiūrėtume į jungtis, nes vietinėje rinkoje turėtume pigesnę elektrą“, – dėstė ekspertas.\n\nElektra / D. Umbraso/LRT nuotr.\n\nKadangi elektros pralaidumai tarp valstybių nėra vienodi, jo aiškinimu, skiriasi ir elektros kainos rinkose.\n\n„Praėjusią savaitę girdėjome, kad buvo ribojimų tarp Estijos ir Latvijos jungties, planinis remontas, kuris vis dar tęsiasi. <...> Elektros pralaidumo apribojimai siekė apie 650–700 megavatų. <...> Tačiau remontai yra natūralus dalykas, jungtis reikia prižiūrėti“, – komentavo A. Zatulinas.\n\nPaklaustas, ar šiuo atveju neįžvelgia sąmoningo kaimynų mėginimo pasilikti pigesnę elektrą sau, A. Zatulinas teigia tokių duomenų neturintis, tačiau atkreipė dėmesį, jog apie remonto darbus buvo pranešta iš anksto.\n\nElektra / J. Stacevičiaus/LRT nuotr.\n\n„Nebuvo kokių nors neplaninių dalykų, jie buvo pranešti, iškomunikuoti. Aš asmeniškai negalėčiau pasakyti, kad tai buvo [daroma] specialiai ar ne specialiai“, – pažymėjo jis.\n\n„Litgrid“: siekiama sinchronizacijos su Europos tinklais\n\n„Litgrid“ generalinio direktoriaus Roko Masiulio teigimu, Baltijos valstybėms siekiant sinchronizacijos su kontinentinės Europos tinklais, vykdoma eilė darbų, įskaitant ir oro linijų rekonstrukcijas.\n\n„Šie darbai yra gerokai ilgesni nei planiniai remontai, paprastai trunkantys iki savaitės. Atsijungdamos nuo Maskvos kontroliuojamos IPS/UPS sinchroninės zonos ir prisijungdamos prie kontinentinės Europos tinklų Baltijos šalys užsitikrins energetinę nepriklausomybę, elektros perdavimo sistemos patikimumą, saugumą ir stabilumą“, – LRT.lt komentavo R. Masiulis.\n\nRokas Masiulis / E. Blaževič/LRT nuotr.\n\nKaip teigė R. Masiulis, nuo praėjusių metų balandžio 12 d. rekonstrukcijai yra atjungta linija Tartu-Balti, o nuo pernai lapkričio 22 d. rekonstruojama ir Tartu-Valmiera oro linija. Nuo pernai metų pradžios iki pirmosios rekonstrukcijos vidutinis bendras Estijos-Latvijos pralaidumas siekė 1291 MW. Nuo rekonstrukcijos pradžios iki dabar – jis sumažėjęs iki 995 MW. Šių oro linijų rekonstrukcijos pabaiga numatyta kitų metų kovo 28 d.\n\n„Svarbu paminėti, kad Estija oro linijose su Latvija yra įsivedusi temperatūrinius ribojimus, kada esant 25 laipsnių pagal Celsijų ir didesnei temperatūrai yra mažinami pralaidumai elektros linijose. Pasak Estijos, tai daroma siekiant užtikrinti perdavimo linijų eksploatavimo saugos reikalavimus.\n\nPraėjusią savaitę (nuo rugsėjo 12 iki 16 d.) Latvijoje planiniam remontui buvo atjungta ir Velikoreckaja-Rezeknė oro linija, daranti įtaką pralaidumams“, – pažymėjo R. Masiulis.\n\n„Litgrid“ / J. Stacevičiaus/LRT nuotr.\n\nElektros rinka, „Litgrid“ vadovo aiškinimu, veikia susisiekiančių indų principu, tad, jo antrinimu, elektros kainai įtaką daro didėjantys arba mažėjantys pralaidumai.\n\n„Didesni pralaidumai lygina kainas tarp šalių, mažesni – kainas išskiria. Pavyzdžiui, jeigu Estijoje yra mažesnės elektros kainos, didesni linijų pralaidumai elektros kainas sumažintų Latvijoje, jos kiek sumažėtų ir Lietuvoje“, – akcentavo R. Masiulis.\n\nPigesnė elektra ir Lenkijoje\n\nVis dažniau kalbama ir apie pigią elektrą iš Lenkijos, kur esą kilovatvalandė gyventojams dėl valdžios kompensacijų tekainuoja ir vos 10 euro centų.\n\nPinigai / D. Umbraso/LRT nuotr.\n\n„Jie patys pirmieji pradėjo [skirti] paramą, prieš metus „nunulino“ pridėtinės vertės mokestį (PVM) elektrai“, – sakė V. Jankauskas.\n\nVis dėlto, V. Jankausko aiškinimu, Lenkijoje elektros kainos daugiausia yra mažesnės dėl to, kad čia pasigaminama daugiau elektros energijos, ypač iš anglies.\n\nLietuva pasigamina tik iki 30 proc. sau reikiamos elektros energijos, tad likusią dalį tenka įsigyti jau biržoje „Nord Pool“.\n\nElektra / E. Blaževič/LRT nuotr.\n\nPraėjusią savaitę Lenkijos didmeninė kaina siekė 137 Eur/MWh.\n\n„Jei žiūrėtume į biržą, kainos Lenkijoje yra paprastai mažesnės, nes jie elektrą pasigamina anglimi kūrenamose elektrinėse, o jų tinklų jungtys su Lietuva (viena nedidelė jungtelė), su Vokietija irgi ribotos, jungtys yra tokios, iš kurių elektra nelabai išteka“, – pažymėjo energetikos ekspertas.\n\nV. Jankauskas teigė, kad sunkmečiu visos šalys pirmiausia žiūri savo interesų.\n\n„Deja, sunkiais laikais šalys pradeda žaisti žaidimus, pradedama pasakoti, kad jungtys su Vokietija ar Čekija yra nepakankamos, kad dėl saugumo reikalavimų sumažinamas pralaidumas ir pigiau anglimi kūrenamos elektros pasilieka sau“, – komentavo energetikos ekspertas.\n\nElektra / E.Blaževič/LRT nuotr.\n\nA. Zatulinas taip pat teigė, kad elektros kainos Lenkijoje gerokai žemesnės dėl vietinės gamybos.\n\n„Jie pasigamina daug elektros energijos iš anglių. <...> Dėl to mes ir turime kainų skirtumus tarp Lietuvos ir Lenkijos.\n\nElektros laidai / J. Stacevičiaus/LRT nuotr.\n\nJeigu pralaidumai tarp Lietuvos ir Lenkijos būtų didesni, teoriškai tai turėtų įtakos ir Lietuvos kainoms“, – pastebėjo A. Zatulinas.\n\nPaklaustas, ar Lietuva galėtų eiti panašiu keliu kaip Lenkija ir dalį elektros energijos pasigaminti per anglies elektrines, A. Zatulinas pabrėžė, kad tai nebūtų tvaru.\n\nSaulės elektrinė / J. Stacevičiaus/LRT nuotr.\n\n„Anglių jėgainės vis tiek išleidžia daugiau anglies dvideginio. <...> Elektros energija iš atsinaujinančių išteklių – saulės, vėjo – konkurencingiausia ir pigiausia. Tai iš esmės yra kertinis būdas, kaip galime padidinti savo gamybą, energetinę nepriklausomybę ir kaip galime sumažinti kainas rinkoje“, – atkreipė dėmesį A. Zatulinas.\n\nR. Masiulio teigimu, Lenkija laikosi pozicijos, kad dėl savo elektros energetikos sistemos specifikos šalis turi ribotas galimybes išduoti pralaidumus komercinei prekybai.\n\n„ES teisės aktai yra įpareigoję išduoti bent 70 proc. pralaidumo komercinei prekybai. Kad įvykdytų šį reikalavimą, lenkai yra sukūrę virtualią prekybos zoną, kurioje vyksta elektros energijos mainai tarp šalių, turinčių jungtis su Lenkija.\n\nElektra / J. Stacevičiaus/LRT nuotr.\n\nTokiu būdu Lenkija sudaro sąlygas komercinei prekybai vykti tada, kai pati negali priimti elektros iš kaimyninių valstybių. Taip atsiranda tranzitiniai srautai tarp Lietuvos, Vokietijos, Švedijos, Čekijos ir Slovakijos. Būtent šiose šalyse besiformuojanti elektros kaina daro įtaką kainai Lietuvoje. Daugiau detalių ir informacijos apie virtualią Lenkijos prekybos zoną ir jos specifiką galėtų suteikti Lenkijos perdavimo sistemos operatorius PSE“, – LRT.lt komentavo R. Masiulis.\n\nBuvo pasiektas kainų rekordas\n\nLRT.lt primena, kad rugpjūčio 18 d. Lietuvoje užfiksuota rekordinė 4 eurų už kilovatvalandę elektros kaina. Tokia kaina vienai valandai fiksuota elektros biržos „Nord Pool“ Lietuvos, Latvijos ir Estijos kainų zonose.\n\nElektra / J. Stacevičiaus/LRT nuotr.\n\nAukštą elektros kainą lėmė itin pabrangusios dujos, kurių kaina siekė apie 270 eurų už MWh. Tam taip pat įtakos turėjo maža vėjo ir vandens generacija, elektrą gaminančių įrenginių remonto darbai, aukšta oro temperatūra, kuri apribojo jungčių pralaidumą.\n\nPirštu besta ir į biržos „Nord Pool“ taikytą algoritmą, kuris net ir mažesnės kainos pasiūlymus atmeta, jei pasiūlymo dydis neatitinka poreikio.\n\nElektra / E.Blaževič/LRT nuotr.\n\nDėl šios priežasties buvo pasigirdę svarstymų, galbūt biržą „Nord Pool spot“, prie kurios Lietuva prisijungė dar 2012 m., vertėtų palikti ir ieškoti alternatyvių rinkų. Vis dėlto kai kurie ekspertai tvirtino, kad birža padeda užtikrinti žemiausias elektros kainas, todėl pasitraukti iš jos nebūtų logiška.\n\nLRT.lt taip pat primena, kad bendras visų biržų valdymo komitetas paskelbė nuo šių metų rugsėjo 20 d. didžiausią galutinę elektros kainų ribą, taikytiną visose prekybos zonose, dalyvaujančiose bendrame kitos paros prekybos rinkų susiejimo procese, kelsiantis iki 5​ tūkst. Eur/MWh. Vis dėlto tokio plano atsisakyta. Šiuo metu didžiausia galutinė elektros kainų riba siekia 4 tūkst. Eur/MWh.\n\nElektra / J. Stacevičiaus/LRT nuotr.\n\nAukštos elektros kainos verčia labiau taupyti\n\nIšaugusios elektros kainos paskatino Lietuvos gyventojus mažinti elektros vartojimą – jau pradėję taupyti elektrą teigia 6 iš 10 žmonių (64 proc.), rodo reprezentatyvi bendrovės „Spinter tyrimai“ apklausa.\n\nGyventojų ir verslų taupymas jau atsispindi ir sumažėjusiame elektros vartojime – „Litgrid“ pateikiamais duomenimis, šių metų rugsėjo 1–19 dienomis šalyje faktiškai suvartota 7 proc. mažiau elektros energijos nei tuo pačiu laikotarpiu pernai.",
    "Landsbergis: po Baltijos šalių, Suomijos, Lenkijos sprendimų rusams į ES patekti sunku": "Po Baltijos šalių, Lenkijos ir Suomijos sprendimų neįleisti dalies rusų su vizomis, Rusijos piliečių patekimas į visą Europos Sąjungą (ES) tapo itin apribotas, sako užsienio reikalų ministras Gabrielius Landsbergis.\n\n„Uždarius penkias sienas ar radikaliai apribojus per penkias sienas atvykimą – Baltijos šalių, Lenkijos ir Suomijos – iš esmės, srautas krenta dramatiškai, nes lėktuvai jo negali perimti. Tas pats egzistuoja ir nuo numanomos mobilizacijos bėgantiems Rusijos piliečiams“, – žurnalistams pirmadienį sakė jis.\n\nAnot ministro, net ir išliekant galimybei rusams atskristi į Europą per tarpinę stotelę Stambule, „nėra galimybės jiems labai daug atvažiuoti“.\n\n„Net jei jie visi suskrenda į Stambulą ir iš Stambulo bandytų jie visi atskristi, tai yra labai riboti tiek avialinijų, tiek oro uostų resursai. Oro uostas ir taip turi kasdieninį priėmimo srautą – turistai, įprastinis verslo tranzitas“, – sakė G. Landsbergis.\n\n„Įsigrūsti tūkstančiams žmonių į tą patį oro uostą, į tuos pačius lėktuvus, kurie jau šiandien yra, paprasčiausiai nėra galimybės“, – pridūrė jis.\n\nKalbėdamas apie ES galimybes stiprinti sankcijas Rusijai, jis sakė, kad yra „pasistūmėjusios diskusijos dėl aštuntojo sankcijų paketo“, tačiau dėl išankstinės dalies valstybių pozicijos nepritarti ribojimų griežtinimui kol kas nėra aišku, ar sutarti pavyks.\n\n„Yra ir tam tikros prekių grupės, ir asmenys, ir įmonės, potencialiai – bankai. Nenoriu leistis gilyn, sukurti lūkesčių, kadangi esame anksčiau matę, turėjome patys lūkesčių, deja, veto teise pasinaudojusios valstybės tuos lūkesčius sudaužydavo“, – tvirtino Lietuvos diplomatijos vadovas.\n\nBaltijos šalys ir Lenkija rusų patekimą į savo valstybes jau savaitę riboja bendru regioniniu sutarimu, Suomija apie tokį pat sprendimą pranešė praėjusios savaitės pabaigoje.\n\nES yra sutarusi panaikinti rusams supaprastintą vizų režimą, tačiau minimos Bendrijos valstybės ragina dar smarkiau apriboti vizų išdavimą.\n\nIš viso Baltijos šalys per savaitę jau neįleido apie 350 Rusijos piliečių, 153 iš jų neįleisti Lietuvoje.",
    "Lenkijos kariuomenė siūlo gyventojams karinius mokymus": "Vienos dienos kursuose bus mokoma elgesio su ginklu, šaudymo, kirstynių bei orientavimosi teritorijoje, pirmadienį Varšuvoje pranešė Gynybos ministerija. Mokymai vyks kiekvieną spalio ir lapkričio šeštadienį 17-oje Lenkijos karinių pajėgų bazių. Mokymuose galės dalyvauti tik Lenkijos piliečiai.\n\nLenkija jau kurį laiką planuoja padidinti savo ginkluotąsias pajėgas. Neseniai buvo įvesta savanoriška bazinė karinė tarnyba.\n\nŠiuo metu Lenkijos kariuomenę sudaro 110 000 kareivių. Dar 30 000 vyrų ir moterų priklauso krašto apsaugai. Planuojama kariuomenę padidinti iki 250 000 profesionalių karių ir 50 000 krašto apsaugos narių.\n\nLenkiją ir Ukrainą jungia daugiau kaip 500 km ilgio siena.",
    "Pusfinalis – be intrigos: Lenkija patyrė istorinį pažeminimą": "Iki šiol didžiausias skirtumas pusfinalyje buvo užfiksuotas 1967-siais, kuomet SSRS rinktinė nugalėjo Lenkiją 108:68.\n\nRungtynių pati pradžia buvo nerezultatyvi, prancūzai bandė bėgti, bet tada Lenkijos gyvybę dar palaikė AJ Slaughterio tolimi metimai. Pirmasis kėlinys baigėsi 15:9 Prancūzijos naudai, antrajame lenkai toliau strigo ir į pertrauką Vincento Collet išėjo pirmaudami 34:18.\n\nIr nors nerodė įspūdingo žaidimo prancūzai šiame pusfinalyje, tragiškas rungtynes žaidė Lenkija, kuri ketvirtfinalyje sensacingai nugalėjo vieną favoričių Slovėniją.\n\nNet 29 taškai skyrė komandas trečiajame kėlinyje ir nugalėtojų klausimas buvo atsakytas itin anksti. Susitikimo pabaiga tebuvo formalumas.\n\nNė vienas Lenkijos krepšininkas nepelnė dviženklio taškų skaičiaus, Prancūzijos gretose su 22 taškais rezultatyviausias buvo Guerschonas Yabusele.\n\nPrancūzai pataikė 66 proc. dvitaškių (21/32) ir 58 proc. tritaškių (15/26). Kovą dėl kamuolių jie laimėjo 40:21.\n\nO štai lenkų procentai – itin nuviliantys: 31 proc. dvitaškių (8/26) ir 33 proc. tritaškių (9/27).\n\nPrancūzijos rinktinė atliko net 32 rezultatyvius perdavimus, abi komandos suklydo po 16 kartų, bet prancūzai po oponentų klaidų surinko 22 taškus, lenkai – 9.\n\nPrancūzija: G.Yabusele 22, E.Fournier ir E.Okobo po 10, A.M'Baye, V.Poirier ir T.Tarpey po 8.\n\nLenkija: AJ Slaughteris ir M.Michalakas po 9, M.Ponitka 7.\n\nAntrajame pusfinalyje 21:30 val. penktadienį susitiks Ispanija ir Vokietija.\n\nRungtynių eiga. Lenkija – Prancūzija\n\nKetvirtas kėlinys. Lenkija – Prancūzija\n\n40 min. Pagaliau tai baigėsi.\n\n39 min. 42 taškai tarp komandų! Nuostabu.\n\n38 min. Vis dar +39. Daugiau pasakyti nėra ką.\n\n35 min. Europos čempionato pusfinalyje komanda skiria 39 taškai. 39, Karlai!\n\n33 min. Kančia žaidėjams aikštėje, kančia ir mums tai žiūrėti... 73:36.\n\nMarius MILAŠIUS, 15min žurnalistas Berlyne Dvyliktą kartą prancūzai žaidžia Europos čempionato pusfinalyje ir iki šiol buvo laimėję tik 2 kartus, bet šį sykį abejonių dėl rungtynių nugalėtojo neliko jau po trijų kėlinių.\n\nTrečias kėlinys. Lenkija – Prancūzija 36:64\n\n30 min. Gal jau galime net nežaisti ketvirtojo kėlinio?\n\nMarius MILAŠIUS, 15min žurnalistas Berlyne Prancūzai ligšiol itin prastai žaisdavo trečiuosiuos kėlinius, bet šiandien jie nesustabdomi ir po ilgosios pertraukos. Guerschonas Yabusele jau pagerino savo rezultatyvumo rekordą šiame čempionate (22 taškai), o tribūnose aidint „Yabusele, Yabusele“, prancūzų persvara darosi nepadori.\n\n27 min. Techninę pražangą užsidirbo lenkų treneris Igoris Miličičius. Jau galime sveikinti Prancūziją – 52:25.\n\n26 min. Ech... Kaip nevertas šis mačas pusfinalio vardo – 48:25.\n\n21 min. Tritaškis į lenkų krepšį. Labai gali būti, kad čia intrigos taip ir nepamatysime – 37:18.\n\nMarius MILAŠIUS, 15min žurnalistas Berlyne Jokia komanda „EuroBasket“ istorijoje nėra laimėjusi pusfinalio po to, kai pirmus du kėlinius pralaimėjo bent 15 taškų. Ar pavyks lenkams?\n\nMarius MILAŠIUS, 15min žurnalistas Berlyne Lenkija tapo pirma komanda nuo 1946 metų, Europos čempionato pusfinalyje per pusę rungtynių įmetusia mažiau nei 20 taškų. Ne tokio pasirodymo ryškiausioje scenoje tikėjosi Igorio Miličičiaus komanda po pasakos prieš Slovėniją.\n\nAntras kėlinys. Lenkija – Prancūzija 18:34\n\nMarius MILAŠIUS, 15min žurnalistas Berlyne Kol kas tai yra Rudy Gobert'o rungtynės. Prancūzas pelnė tik 4 taškus, bet vien per antrą kėlinį blokavo tris metimus ir aklinai yra uždaręs visus kelius link savo krepšio. „Eifelio bokštas“ lenkams kol kas per aukštas.\n\n20 min. Vargsta taškus rinkdami lenkai šiandien. M.Ponitka pataikė dvitaškį, bet tai super retas epizodas – 18:32.\n\n18 min. Terry Tarpey'aus nuostabus dėjimas greitoje atakoje. Vaizdas aikštėje liūdnas. Žvelgiant į šiandieną, Lenkija niekaip nėra pusfinalio komanda. Prancūzija dominuoja – 32:16.\n\nMarius MILAŠIUS, 15min žurnalistas Berlyne „Allez les Bleus“ skamba Berlyno arenos tribūnose po galingo Vincent'o Poirier dėjimo. Lenkija kol kas įklimpusi prancūziškuose apkasuose, o „mėlynieji“ įrodinėja, kad lenkų pergalė prieš Slovėniją buvo labiau išimtis iš taisyklės, o ne pati taisyklė.\n\n16 min. A.Goberto du taiklūs baudos metimai ir dar žvėriškas blokas A.Slaughteriui kitoje aikštės pusėje. Pridėkime V.Poirier dėjimą ir turime išaugusią Prancūzijos persvarą – 27:14.\n\nMarius MILAŠIUS, 15min žurnalistas Berlyne Šešias minutes nebuvo pelnę taškų lenkai, kol Aleksandras Balcerowskis pataikė dvitaškį, AJ Slaughteris pridėjo tris taškus ir pagaliau lenkų sirgaliai turi progą išlieti ir teigiamas emocijas.\n\n14 min. Lenkija laikosi, nors tikrai kaip reikiant stringa. A.Slaughterio tolimas šūvis vėl kerpa skirtumą – 14:22.\n\nMarius MILAŠIUS, 15min žurnalistas Berlyne Prieš slovėnus per pirmą mačo pusę sumetę 58 taškus, šiandien tokio lengvo gyvenimo lenkai nebeturi. Per pirmą kėlinį jie pataikė mažiau nei kas ketvirtą metimą (3/13), o didesniu skirtumu neatsilieka tik dėl to, jog prancūzai labai dažnai klysta – olimpiniai vicečempionai padarė jau 7 klaidas.\n\n12 min. Komandos keičiasi klaidomis ir netaikliais metimais. Kol kas nerezultatyvi rungtynių pradžia, kurioje geriau atrodo prancūzai. Th.Heurtelio tritaškis ir Lenkijos minutės pertraukėlė – 20:9.\n\nPirmas kėlinys. Lenkija – Prancūzija 9:15\n\n8 min. A.Slaughteris įkrėtė tritaškį ir bandė gaivinti Lenkijos puolimą. Prancūzai, beje, yra padarę šešias klaidas per šešias minutes. G.Yabusele ir Lenkijos rinktinės amerikietis dar kartą pataikė po tolimą metimą. Priekyje prancūzai – 13:9.\n\n6 min. E.Fournier pataikė iš toli. Lenkams sunki rungtynių pradžia, jie surinkę vos 2 taškus per kiek daugiau nei pusę pirmojo kėlinio – 2:8.\n\n4 min. Daugiau nei dvi minutes teko laukti pirmųjų Prancūzijos taškų, tačiau galiausiai iš toli pataikė G.Yabusele. Netrukus jis pridėjo ir dvitaškį – 5:2.\n\n1 min. Rungtynes M.Ponitka pradėjo dvitaškiu, o Prancūzija – dviem klaidomis.",
    "Lenkija ruošiasi atidaryti kanalą per Aismarių neriją": "Juditos Grigelytės (VŽ) nuotr.\n\nLaivybos kanalo per Aismarių neriją, kuriuo laivai Lenkijos Elblago uostą galės pasiekti išvengdami Rusijos teritorinių vandenų, oficiali atidarymo ceremonija įvyks šį šeštadienį, rugsėjo 17-ąją, skelbia portalas „Euractiv“.\n\nŠios naujos laivybos jungties oficialaus atidarymo datą Varšuva pasirinko neatsitiktinai – 1939-ųjų rugsėjo 17-ąją Raudonoji armija įsiveržė į tuometinę Lenkiją, ir šias metines Varšuva siekia panaudoti kaip nepriklausomybės nuo Maskvos simbolį.\n\n„Rugsėjo 17-oji bus ypatinga diena Rusijos agresijos prieš Ukrainą kontekste. Tą dieną istorija atsisuks atgal. Bus atvertas naujas vandens kelias, nes daugelį metų šis susisiekimas nebuvo laisvai neprieinamas ir buvo kontroliuojamas Rusijos“, – anksčiau Lenkijos radijui sakė Marekas Grubarczykas, infrastruktūros viceministras.\n\nDabartinis kelias į Aistmares veda pro Rusijos uostą Piliavą, kur įsikūrusi pagrindinė Rusijos Baltijos karinio jūrų laivyno bazė, todėl kyla daug problemų dėl sudėtingų ir ilgų procedūrų.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nLenkijos vyriausybė, kanalo per Aismarių neriją projektą laikanti strategiškai svarbiu, tikina, jog tai sudarys sąlygas suintensyvinti su Europos Sąjungos šalių vėliavomis plaukiojančių laivų judėjimą Aistmarėse, nes iki šiol jos praktiškai yra atviros tik su Lenkijos vėliava plaukiojantiems laivams.\n\nPer 200 mln. Eur kainavęs projektas pradėtas įgyvendinti 2019-ųjų pradžioje ir, kaip tvirtina Lenkijos portalas „Wirtualna Polska“, kol kas nėra galutinai užbaigtas. Skelbta, kad kanalą galės perplaukti iki 100 m ilgio, 20 m pločio, 4 m grimzlės laivai.\n\nNaujienų agentūros BNS informaciją atgaminti visuomenės informavimo priemonėse bei interneto tinklalapiuose be raštiško UAB \"BNS\" sutikimo draudžiama.\n\nJuditos Grigelytės (VŽ) nuotr.",
    "Didžiausia sensacija: fantastiškai žaidusi Lenkija išspyrė L.Dončičių ir Slovėniją": "Pastarąjį kartą lenkai tarp keturių stipriausių žemyno komandų buvo 1971-aisiais, kai turnyras vyko Vakarų Vokietijoje. 1963-aisiais namuose vykusiame čempionate jie iškovojo sidabrą, tris kartus yra laimėję bronzą.\n\nLabai solidžiai rungtynes pradėję ir vangiai gynyboje žaidusių varžovų klaidomis naudojęsi lenkai pirmajame kėlinyje diktavo sąlygas ir po pirmųjų 10 minučių švieslentė rodė mūsų kaimynų pranašumą 29:26.\n\nVaizdas nepasikeitė ir po pertraukėlės. Luka Dončičius stipriai strigo, susidūręs su priešininku skausmo perkreiptu veidu praleido keletą minučių ant atsarginių suolo, o puikiai į greitą puolimą bėgę lenkai žaibiškai tolo ir baigiantis antram kėliniui buvo įgiję net 23 taškų pranašumą (54:31).\n\nLuka grįžo, bet visą likusį mačą žaidė skausmo perkreiptu veidu, kartkartėmis susiimdamas už sumušto šono.\n\nĮpusėjus dvikovai lenkai turėjo 19 taškų persvarą.\n\nTačiau antroje rungtynių pusėje viskas pasikeitė. Į statų kalną slovėnai pradėjo lipti lėtai, bet užtikrintai. Pagerinę gynybą, trečią kėlinį Europos čempionai pradėjo atkarpa 15:2 ir kaipmat grįžo į kovą dėl pergalės.\n\nPo trečio kėlinio komandas jau skyrė vos taškas (64:63). L.Dončičius pradėjo šypsotis.\n\nKetvirtą kėlinį slovėnai pradėjo 5:0 ir išsiveržė į priekį. Atrodė, kad įsibėgėjusio traukino lenkai jau nepajėgs sustabdyti.\n\nBet tada kaimynai surado savo lyderį. Komandą pradėjo traukti AJ Slaughteris, o iš jo estafetę perėmė fantastiškai žaidęs Mateuszas Ponitka. Būtent jis likus 3 minutėms išprovokavo penktą L.Dončičiaus pražangą ir slovėnai liko be savo ryškiausios žvaigždės.\n\nFIBA nuotr./Mateuszas Ponitka\n\nSlovėnus dar bandė gelbėti Goranas Dragičius, tačiau dar vieną spurtą lenkai atlaikė ir po 55-erių metų sensacingai pasiekė Europos čempiono pusfinalį.\n\nDvikovą L.Dončičius baigė su 14 taškų, 11 atkovotų kamuolių ir 7 rezultatyviais perdavimais.\n\nVisgi lenkų lyderis M.Ponitka žaidė dar įspūdingiau. Jis rungtynes baigė su trigubu dubliu – 26 taškai, 15 atkovotų kamuolių ir 10 rezultatyvių perdavimų.\n\nPusfinalyje lenkai susitiks su Prancūzija.\n\nDėl kito bilieto į finalą penktadienio vakarą ispanai kausis su šeimininkais vokiečiais.\n\nSlovėnija: Vlatko Čančaras 21, Goranas Dragičius 17, Luka Dončičius 14 (11 atk. kam., 7 rez. perd.), Jaka Blažičius 13, Klemenas Prepeličius 9.\n\nLenkija: Mateuszas Ponitka 26 (16 atk. kam., 10 rez. perd., 5/13 trit.), AJ Slaughteris ir Michalas Sokolowskis – po 16, Jaroslawas Zyskowskis 14, Aleksandras Balcerowskis 11.",
    "Dar viena staigmena Europos čempionate – lenkai namo išsiuntė slovėnus": "Europos krepšinio čempionate trečiadienį paaiškėjo paskutinis pusfinalio dalyvis. Ja tapo Lenkijos rinktinė.\n\nLenkai ketvirtfinalyje 90:87 (29:26, 29:13, 6:24, 26:24) nugalėjo ir namo išsiuntė Slovėnijos komandą su Luka Dončičiumi priešakyje.\n\nVienu metu antrajame kėlinyje slovėnai atsiliko net 23 taškų skirtumu, tačiau galingai sužaista antra dvikovos dalis grąžino juos į kovą. Ketvirtajame kėlinyje slovėnai vienu metu jau pirmavo 71:67, tačiau lemiamos minutės priklausė lenkams.\n\nRungtynių didvyriu tapo trigubą dublį surinkęs Mateuszas Ponitka. Jis pelnė 26 taškus, atkovojo 16 kamuolių ir atliko 10 rezultatyvių perdavimų.\n\nSlovėnija su bėdomis susidūrė jau nuo pirmųjų minučių. Uraganiškas Lenkijos puolimas per pirmąjį kėlinį nustelbė Luka Dončičius žvaigždę ir slovėnai atsidūrė besivejančių vaidmenyje. Tačiau tai, kas darėsi antrajame kėlinyje, sunku paaiškinti.\n\nSlovėnijos rinktinė ilgą laiką buvo per ketvirtį pelniusi vos 5 taškus, o lenkai nutolo per 20 taškų. Prieš pertrauką L. Dončičius dar smeigė tritaškį, bet šis atsilikimą sumažino tik iki 19 taškų – 39:58.\n\nTačiau lenkų nuotaikos po pertraukos ėmė prastėti sulig kiekviena minute. Slovėnai pradėjo bombarduoti lenkų krepšį tolimais metimais ir ketvirtį laimėjo 24:6, taip sumažindami atsilikimą iki vieno taško.\n\nKetvirtojo kėlinio pradžioje atrodė, kad slovėnai pratęs savo sėkmingą atkarpą ir jau pirmavo 71:67, tačiau tuomet prabilo lenkų puolimas. Lenkijos rinktinė surengė galingą spurtą, kuris nepaliko jokių vilčių slovėnams. Lemiamus įvykius L. Dončičius jau stebėjo nuo suolo, nes buvo prasižengęs penkis kartus.\n\nTiesa, slovėnai paskutinėmis sekundėmis dar turėjo progą išplėšti pratęsimą, tačiau Klemeno Prepeličiaus metimas buvo netaiklus, o teisėjai tame epizode lenkų pražangos neįžvelgė. Toks sprendimas gerokai įsiutino L. Dočičių, kuris po finalinės sirenos bėgo aiškintis su rungtynių arbitrais.\n\n*****\n\nSlovėnija į ketvirtfinalį pateko aštuntfinalyje 88:72 įveikusi Belgijos krepšininkus. Tą kartą sunkiai sulaikomas buvo L. Dončičius, kuris prie pergalės prisidėjo 35 taškais ir 5 rezultatyviais perdavimais.\n\nTuo tarpu lenkai aštuntfinalyje 94:86 eliminavo ukrainiečius.\n\nLenkija pusfinalyje susikaus su prancūzais.\n\nPusfinaliai bus žaidžiami rugsėjo 16 dieną, o medaliai bus išdalinti sekmadienį.",
    "Lenkija atidarė kanalą iš Aistmarių į Baltijos jūrą": "Andrzejus Duda, Lenkijos prezidentas. Juditos Grigelytės (VŽ) nuotr.\n\nLenkija šeštadienį atidarė kanalą, kuriuo laivai iš Baltijos jūros į Elbingo uostą gali plaukti aplenkdami Rusijos teritorinius vandenis.\n\nLenkijos šiaurėje esantį Elbingą nuo Baltijos jūros skiria Aistmarės ir siaura nerija. Iki šiol iš Aistmarių į Baltijos jūrą būdavo galima patekti tik siauru vandens keliu netoli Rusijos Kaliningrado srityje esančio Baltijsko. Tam reikėdavo Rusijos pareigūnų leidimo.\n\nNaujai iškastas kanalas eina per Lenkijos teritoriją maždaug už penkių kilometrų į vakarus nuo Pajūrio Krynicos.\n\n„Norėjome atidaryti šį kelią, kad nebereikėtų prašyti leidimo iš mums nedraugiškos šalies“, – šeštadienį per atidarymo ceremoniją sakė Lenkijos prezidentas Andrzejus Duda.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nEuropos Sąjungos ir NATO narė Lenkija nuo vasario 24-osios, kai Rusija užpuolė kaimyninę Ukrainą, tvirtai remia Kyjivą.\n\nKol kas kanalu gali plaukti tik maži laivai. Darbai tęsiami ir turi būti užbaigti 2023 m. rugsėjį. Tuomet kanalu galės plaukioti iki 100 m ilgio ir iki 20 m pločio laivai, nurodo lenkų pareigūnai.\n\nEkologai kritikuoja projektą ir sako, kad dėl kanalo pasikeis Aistmarių druskingumas ir kils pavojus vietos faunai bei florai.\n\nNaujienų agentūros BNS informaciją atgaminti visuomenės informavimo priemonėse bei interneto tinklalapiuose be raštiško UAB \"BNS\" sutikimo draudžiama.\n\nAndrzejus Duda, Lenkijos prezidentas. Juditos Grigelytės (VŽ) nuotr.",
    "LENKIJA TAPO PASKUTINIĄJA 2025-ŲJŲ EUROPOS ČEMPIONATO ORGANIZATORE": "2025-ųjų Europos čempionatas vyks Kipre, Suomijoje, Latvijoje ir Lenkijoje, finaliniai etapai bus žaidžiami Latvijoje, Rygos arenoje.\n\nŠių metų kovą FIBA vadovai paskelbė, kad 2025-ųjų čempionatas vyks Latvijoje, Suomijoje ir Kipre. Tačiau trūko ketvirtosios šalies, kurioje taip pat vyktų viena iš EČ grupių.\n\nPagrindinė to priežastis buvo tai, kad ketvirtąja šalimi turėjo būti Ukraina. Praėjus kelioms savaitėms nuo karo pradžios FIBA vadovai nusprendė palaukti iki lapkričio mėnesio prieš priimant galutinį sprendimą.\n\nTačiau laukti iki lapkričio neprireiks. Oficialiai paskelbta, kad ketvirtąja EČ organizatore taps Lenkija.\n\nPasibaigus grupių etapui, atkrintamosios vyks Latvijoje, Rygos arenoje.",
    "Lukašenkos pamoka rugsėjo 1-osios proga – kaltina Lenkiją bandymu atkurti ATR": "Vakarų valstybės supriešino tris draugiškas tautas – rusus, baltarusius ir ukrainiečius – o dabar Lenkijos elitas nori sukurti naują bendrą Respubliką su Ukraina, ketvirtadienį kalbėdamas specialioje istorijos pamokoje naujų mokslo metų pradžios proga pareiškė neteisėtas Baltarusijos prezidentas Aliaksandras Lukašenka.\n\n„Kas vėl horizonte? Tie patys Lenkijos elitai, o už jų, atrodo, 55 valstybės. Jie naudojasi situacija, kad atkurtų (Abiejų Tautų) Respubliką ir jau pradėjo teisiškai formalizuoti specialias savo privilegijas Ukrainoje“, – aiškino istorijos mokytojo išsilavinimą turintis A. Lukašenka, kurį citavo Baltarusijos valstybinė agentūra „Belta“.\n\nJis kartojo ankstesnius savo pareiškimus, kad Ukraina turės liautis kovoti su Rusija ir prašyti Baltarusijos pagalbos apsisaugoti nuo polonizacijos bei kitų valstybių bandymų suskaldyti Ukrainą.\n\nJau anksčiau A. Lukašenka teigė dedantis pastangas tarpininkauti taikos derybose tarp Maskvos ir Kyjivo, tačiau Baltarusijos teritoriją Rusija naudoja savo atakoms prieš ukrainiečius. Baltarusių karius Minskas taip pat laiko sutelktus pasienyje, taip neleisdamas ukrainiečiams atsitraukti ir perkelti pajėgumų kovoti prieš Maskvos agresiją kitur.\n\nApardamas praeities karus ir dabartinį karą Ukrainoje, A. Lukašenka neminėjo, kad Maskva užpuolė Kyjivą, bet pabrėžė, kad esą svarbu užkisti kelią „didesniam karui“.\n\nJAV virsta „pasaulio teroristu“\n\nA. Lukašenka pažėrė ir kaltinimų JAV.\n\n„Bandydamos išlaikyti kontrolę, JAV iš pasaulio policininko virsta pasaulio teroristu“, – sakė jis, pabrėždamas, kad šiandienos „isterijoje“ dėl Afganistano, Ukrainos, Taivano matoma, kad „JAV viską naikina, o tai yra aiškus krizės ir silpnumo ženklas“.\n\n„Tai ne politika, tai plėšikavimas, ir visame pasaulyje“ – apibendrino A. Lukašenka, kurį citavo Rusijos agentūra TASS.\n\nA. Lukašenkos istorijos pamokoje dalyvavo įvairių Baltarusijos mokyklų ir universitetų studentai.",
    "Lenkija nacistinės Vokietijos padarytą žalą įvertino 1,3 trilijonų eurų": "Remiantis Lenkijos pateikta ekspertų ataskaita, nacistinės Vokietijos per Antrąjį pasaulinį karą šaliai padaryta žala siekia 6,2 trln. zlotų (1,3 trln. eurų). Tai ketvirtadienį Varšuvoje pareiškė valdančiosios „PiS“ partijos pirmininkas, Jaroslawas Kaczynskis.\n\nLenkija dabar ketina oficialiai pateikti reikalavimus Vokietijai dėl reparacijų. Anot J. Kaczynskio, Varšuva nori derėtis su Berlynu dėl minėto dydžio kompensacijos. Tačiau tai esą bus „ilgas ir sudėtingas“ procesas.\n\nVokietija Lenkiją užpuolė 1939 metų rugsėjo 1-ąją – lygiai prieš 83 metus. Tai buvo Antrojo pasaulinio karo, kuris pareikalavo mažiausiai 55 mln. gyvybių, o kai kurias vertinimais – net iki 80 mln., pradžia. Tikslių skaičių nėra. Vien tik Lenkijoje, manoma, žuvo iki 6 mln. žmonių.\n\nVokietijos vyriausybė atmeta bet kokius reparacijų reikalavimus, nes mano, kad šis klausimas politiškai ir teisiškai išspręstas sutartimi „Du plius keturi“. Ši sutartis leido suvienyti Vokietiją dešimtojo dešimtmečio pradžioje, nes šalis pripažino esamą sieną su Lenkija.",
    "Lenkijos PGNiG pasirašė 10 metų sutartį su Norvegijos „Equinor“ dėl tiekimo „Baltic Pipe“": "Lenkija atsisakė rusiškų dujų, pasikliaudama suskystintų gamtinių dujų (SGD) importu bei PGNiG valdomų gavybos aktyvų Norvegijos kontinentiniame šelfe plėtojimu. Kita vertus, Kremliaus kontroliuojamam „Gazprom“ balandžio pabaigoje nutraukus dujų tiekimą Lenkijai, ši pumpavimo dujas reversu Rusijos eksporto vamzdynu „Jamalas-Europa“ iš Vokietijos, kuriai taip pat pasiekiamos norvegiškos dujos.\n\nPGNiG pranešime pažymima, jog dujomis iš Norvegijos per „Baltic Pipe“ kartu su SGD importu bei saugyklomis sukauptomis atsargomis bus visiškai patenkintas šio kuro poreikis per artimiausią žiemos sezoną.\n\nREKLAMA\n\nPasirašyta sutartis numato 2,4 mlrd. kubinių metinį tiekimą laikotarpiu nuo 2023-ųjų iki 2033 metų, „vadovaujantis verslo sąlygomis bei gamtinių dujų kainomis Europoje kainomis“, o ja vadovaujantis bus užtikrinamas papildomas tiekimas, teigiama Lenkijos įmonės pranešime.\n\nPlanuojama, jog šios sutarties vykdymu bus patenkinta apie 15 proc. vidutinio gamtinių dujų poreikio Lenkijoje per metus.\n\nPGNiG derasi su kitais Norvegijos dujų tiekėjais, kad ilgainiui optimaliai išnaudotų visą „Baltic Pipe“ pajėgumų.\n\nREKLAMA\n\nREKLAMA\n\n10 mlrd. kubinių metrų metinio pralaidumo „Baltic Pipe“ baigtas tiesti liepos pabaigoje. Projekto užbaigimas patvirtina Lenkijos strateginį sprendimą nepratęsti sutarties su „Gazprom“, kuri baigs galioti šiais metais.\n\n900 kilometrų ilgio „Baltic Pipe“ pagrindinė paskirtis – gamtinių dujų iš Norvegijos tiekimas per Daniją, Švedijos pakrantę ir Baltijos jūrą į Lenkiją bei jos kaimynes. Vamzdyną numatyta sujungti su Lenkijos SGD terminalu Svinouiscyje, kad dujas galima būtų pumpuoti ir atbuline kryptimi – į Švediją ir Daniją.\n\nEuropos Sąjunga šio projekto įgyvendinimui skyrė beveik 270 mln. eurų finansavimą.",
    "Lenkija bazines palūkanas pakėlė iki 6,75%": "Adamas Glapinskis, Lenkijos nacionalinio banko prezidentas. Kubos Atyso („Reuters“ / „Scanpix“) nuotr.\n\nKylant infliacijai Lenkijos bankas vėl didina bazines palūkanas – šįkart 0,25 procentinio punkto iki 6,75% metinių palūkanų.\n\nTai – vienuoliktas iš eilės bazinių palūkanų normos Lenkijoje didinimas, o prieš tai jos buvo kilstelėtos prieš du mėnesius – puse punkto, skelbia Lenkijos radijas.\n\nAdamas Glapinskis, Lenkijos nacionalinio banko prezidentas, pareiškė, kad šiuo metu recesijos šalyje pavojaus nėra.\n\nJis pabrėžė, kad Lenkijoje fiksuojamas ekonomikos augimas, nors jo sparta ir mažėja.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\n„Ekonominės plėtros tempai tebėra patenkinami“, – sakė jis, primindamas, jog antrąjį metų ketvirtį ekonomika augo 5,5%.\n\nMetinis augimas sulėtėjo nuo 8,5% pirmąjį ketvirtį.\n\nA. Glapinskio žodžiais, padėtis šalies darbo rinkoje taip pat nekelia susirūpinimo.\n\n„Nedarbo lygis – mažiausias per pastaruosius tris dešimtmečius, o darbo užmokestis sistemingai didėja“, – pridūrė jis.\n\nLenkijos vyriausybė yra priėmusi virtinę priemonių, kuriomis siekiama sušvelninti vasarį Rusijos pradėto karo Ukrainoje poveikį Lenkijos ekonomikai ir gyventojams, o centrinis bankas pažadėjo aktyviai kovoti su infliacijos augimu.\n\nNaujienų agentūros BNS informaciją atgaminti visuomenės informavimo priemonėse bei interneto tinklalapiuose be raštiško UAB \"BNS\" sutikimo draudžiama.\n\nAdamas Glapinskis, Lenkijos nacionalinio banko prezidentas. Kubos Atyso („Reuters“ / „Scanpix“) nuotr.",
    "Lietuva ir Lenkija susitarė stiprinti Šiaurės–Pietų transporto koridorių": "Siekiant padėti Ukrainai rasti alternatyvius krovinių vežimo maršrutus, Lietuva ir Lenkija susitarė stiprinti Šiaurės–Pietų transporto koridorių, jungiantį Baltijos, Juodąją ir Egėjo jūras tiek keliais, tiek europiniu geležinkeliu.\n\nAbi šalys taip pat sieks, kad transkaspijos tarptautinis koridorius būtų sujungtas su Baltijos jūra per Lenkiją ir Lietuvą, be to, norima sujungti ir Juodosios–Baltijos jūrų geležinkelio jungtis.\n\nLietuva ir Lenkija susitarė stiprinti Šiaurės–Pietų transporto koridorių / L. Penek/LRV nuotr.\n\nTai numato susisiekimo ministro Mariaus Skuodžio ir Lenkijos infrastruktūros ministro Andrzejaus Adamczyko penktadienį Vilniuje pasirašytas memorandumas, pranešė Susisiekimo ministerija.\n\n„Jame apibrėžti abiem šalims svarbių Europos transporto koridorių plėtros prioritetai, geležinkelio jungčių ir svarbiausių infrastruktūros projektų – „Rail Baltica“, „Via Baltica“, „Carpatia“ koridoriaus – įgyvendinimo klausimai“, – pranešime sakė M. Skuodis.\n\nLietuva ir Lenkija susitarė stiprinti Šiaurės–Pietų transporto koridorių / L. Penek/LRV nuotr.\n\nBe to, šalys taip pat gerins karinio mobilumo sąlygas ir papildomai plėtos kelių jungtį per Aradnykų–Lazdijų sienos perėjimo punktą.",
    "Piotr Gliński. Lenkija sieks Lenkijos kultūros vertybių susigrąžinimo": "Lenkija per Antrąjį pasaulinį karą neteko daugiausia piliečių, palyginti su prieškariniu gyventojų skaičiumi. Žuvo kas šeštas prieškarinės Lenkijos gyventojas. Neįmanoma įvertinti nuostolio, patirto dėl elito – profesorių, inžinierių, teisininkų, politikų, kunigų, studentų, kultūros žmonių – naikinimo. Jų žūtis ilgiems metams sustabdė naujo intelektualinio ir meninio elito ugdymą ir sulėtino Lenkijos kultūros raidą.\n\nYra tik viena sritis, kurioje galima bent iš dalies atitaisyti okupacinių pajėgų veiksmais padarytą istorinę žalą – į Lenkija vis dar įmanoma sugrąžinti išvežtas ir nesunaikintas kultūros vertybes.\n\nKaro metais Lenkijoje dingusios vertybės atrandamos visame pasaulyje – tiek viešose, tiek privačiose kolekcijose. Vėlesnės kartos dažnai nežino šių objektų istorijos ir kilmės. Dažnai taip pat nežino, kaip destruktyviai okupacinė valdžia elgėsi su Lenkijos teritorijoje buvusiu kultūros paveldu. Skaičiuojama, kad Lenkija prarado daugiau kaip 516 tūkst. kilnojamųjų kultūros vertybių, vien muziejai neteko apie 50 proc. savo fondų, bibliotekų fondų nuostoliai vertinami 70 proc., palyginti su prieškario metais. Tačiau šie vertinimai neabejotinai yra pernelyg kuklūs, nes kolekcijų ir bibliotekų dokumentacija dažniausiai taip pat būdavo paimama arba sąmoningai sunaikinama.\n\nNuo pat pirmųjų karo dienų dėl Lenkijos meno kolekcijų varžėsi aukščiausi Trečiojo reicho valdžios atstovai: SS reichsfiureris Heinrichas Himmleris, liuftvafės feldmaršalas Hermanas Göringas ir okupuotos Lenkijos generalgubernatorius Hansas Frankas. Vakarinėse Lenkijos teritorijose, kurios buvo prijungtos prie Reicho, veikė Göringo įsteigta tarnyba – Haupttreuhandstelle Ost, o iš okupuotų teritorijų sukurtoje Generalinėje gubernijoje veikė specialus Himmlerio įsteigtos organizacijos „Ahnenerbe“ padalinys Einsatzkommando Paulsen, Göringo į Krokuvą atsiųstas specialus įgaliotinis meno kūrinių ir kultūros paminklų inventorizacijai ir apsaugai dr. Kajetanas Mühlmannas, Hitlerio specialusis įgaliotinis fiurerio muziejui Lince įkurti dr. Hansas Posse ir galiausiai pats generalgubernatorius Hansas Frankas, kuris buvo nepatenkintas visų kitų meno vertybių grobimo padalinių veikla.\n\nMeno kolekcijų plėšimas buvo precedento neturintis įvykis Vakarų Europoje, to nebuvo kitose okupuotose šalyse, pavyzdžiui, Nyderlanduose ar Prancūzijoje. Tiesiogiai šioje veikloje dalyvavę žmonės buvo pasirinkti neatsitiktinai – tai buvo tituluoti Vokietijos ir Austrijos istorikai, menotyrininkai ir archeologai, muziejų, universitetų ir mokslinių tyrimų institutų darbuotojai.\n\nVokiečiai sąmoningai laužė Hagos konvenciją, tačiau stengėsi plėšikavimui suteikti teisinį pagrindą. Tiek prie Trečiojo reicho prijungtose Lenkijos teritorijose, tiek Generalinėje gubernijoje buvo išleisti aplinkraščiai ir potvarkiai, sankcionuojantys meno kūrinių paėmimą iš privačių, bažnytinių ir valstybinių kolekcijų. Meno kolekcijų plėšimas buvo precedento neturintis įvykis Vakarų Europoje, to nebuvo kitose okupuotose šalyse, pavyzdžiui, Nyderlanduose ar Prancūzijoje. Tiesiogiai šioje veikloje dalyvavę žmonės buvo pasirinkti neatsitiktinai – tai buvo tituluoti Vokietijos ir Austrijos istorikai, menotyrininkai ir archeologai, muziejų, universitetų ir mokslinių tyrimų institutų darbuotojai.\n\nOkupacinės pajėgos Lenkijos teritorijoje veikė vadovaudamosi Josepho Goebbelso išreikšta mintimi: „Lenkų tauta neverta vadintis kultūringa tauta.“ Lenkų kultūra taip pat buvo naikinama sąmoningai ją nuvertinant. Vokiečiai siekė įrodyti, kad lenkų kraštuose kuriamas menas yra priklausomas nuo vokiečių meno arba yra menkos savarankiškos meninės vertės. Katalogo Sichergestellte Kunstwerke im Generalgouvernement, kuriame apibendrintas Mühlmanno grupės darbas ir aprašyta daugiau kaip 520 vertingiausių meno kūrinių, rekvizuotų iš Lenkijos kolekcijų, įžangoje galima perskaityti: „Kalbėti apie savarankišką lenkų kultūros raidą istorinių epochų kontekste nėra prasmės. Yra kūrinių, kuriems būdingi vokiški bruožai, yra olandų ar flamandų meistrų kūrinių, kurie savo dvasia ir charakteriu išreiškia ne ką kitą, o vokišką esmę ir vokiečių kultūros galią.“\n\n1939 m. lapkritį į Lenkiją atvykęs dr. Hansas Posse – Drezdeno Gemäldegalerie direktorius ir Hitlerio specialusis įgaliotinis fiurerio muziejui Lince įkurti – ironiškai rašė: „Man pavyko apžiūrėti valstybines ir privačias kolekcijas, taip pat bažnyčios fondus Krokuvoje ir Varšuvoje. Apžiūros metu pasitvirtino mano prielaida, kad, išskyrus Vokietijoje jau žinomus aukščiausios prabos meno kūrinius, t. y. Wito Stwoszo altorių ir Hanso Süsso iš Kulmbacho altoriaus paveikslus iš Krokuvos Švč. Marijos bazilikos, Rafaelio, Leonardo ir Rembrandto kūrinius iš Czartoryskių kolekcijos bei keletą eksponatų iš Varšuvos nacionalinio muziejaus, nėra daug eksponatų, kurie galėtų papildyti Vokietijos tapybos kolekciją.“\n\nInstitucionalizuotą ir plataus masto vokiečių plėšikavimą lydėjo dokumentuose neužfiksuotas grobstymas, kurį vykdė aukšti Vokietijos pareigūnai ir jų šeimų nariai, norėdami meno kūriniais papuošti savo darbo kabinetus, namus ir butus. 1944 m. suvokus artėjantį Vokietijos pralaimėjimą ir artėjant Rytų frontui kilo nauja plėšimų banga – pradėjo vogti jau ir eiliniai kareiviai. Taigi, be suplanuotos plėšimo akcijos daug meno kūrinių iš Varšuvos nacionalinio muziejaus fondų ir kitų Lenkijos kolekcijų, taip pat ir privačių, buvo pagrobta ir išvežta į Reichą.\n\nVokietija buvo ne vienintelė šalis, naikinusi ir grobusi Lenkijos kultūros vertybes. Rytinėse Lenkijos žemėse, įtrauktose į SSRS sudėtį, buvo konfiskuota privati nuosavybė, išplėštos bažnyčios paverstos sandėliais, o meno kūrinius, evakuotus į rytus iš centrinės ir vakarinės Lenkijos, konfiskavo Raudonoji armija.\n\nVokietija buvo ne vienintelė šalis, naikinusi ir grobusi Lenkijos kultūros vertybes. Rytinėse Lenkijos žemėse, įtrauktose į SSRS sudėtį, buvo konfiskuota privati nuosavybė, išplėštos bažnyčios paverstos sandėliais, o meno kūrinius, evakuotus į rytus iš centrinės ir vakarinės Lenkijos, konfiskavo Raudonoji armija. Antrasis sovietų plėšikavimo etapas buvo Rytų fronto puolimas, po kurio sekė trofėjų brigados. Šiuos dalinius sudarė įvairių meno sričių specialistai, o jų užduotis buvo kompensuoti SSRS nuostolius, kuriuos padarė vokiečiai prasidėjus Vokietijos ir SSRS karui. Tačiau netrukus paaiškėjo, kad planuota kompensacija virto įprastu brutaliu plėšimu, kuris neaplenkė ir Lenkijos kultūros vertybių. Vokiečių įsteigtas pagrobtų meno kūrinių saugyklas perėmė sovietai. Kai kurie iš šių daiktų vėliau, Lenkijos Liaudies Respublikos laikais, buvo grąžinti kaip „broliškos sovietų tautos“ dovanos, tačiau daugelis jų iki šiol guli Rusijos muziejų saugyklose.\n\nVokiečių ir sovietų okupantų vykdytas visuotinis ir sąmoningas Lenkijos kultūros vertybių grobimas paliko skaudų praradimo jausmą. Nepaisant to, kad nuo Antrojo pasaulinio karo pradžios praėjo daugiau nei 80 metų, ši netektis vis dar jaučiama ir kelia skaudulį. Lenkijos Respublikos Kultūros ir nacionalinio paveldo ministerijos tvarkomoje karo nuostolių duomenų bazėje aprašyta beveik 66 tūkst. objektų, kurie yra tik nedidelė bendro 516 tūkst. netektų meno kūrinių skaičiaus dalis. Lenkijos kultūros ministerija nepaliaujamai dokumentuoja, ieško ir siekia susigrąžinti prarastus meno kūrinius, taip tęsdama Lenkijos muziejininkų, archyvarų ir bibliotekininkų, kurie dar 1939 m. rugsėjį pradėjo kaupti kolekcijų, archyvų ir knygų rinkinių nuostolių registrus, darbą. Kultūros ministras pagal specialią programą kasmet skiria lėšų prarastų kolekcijų tyrimams. Nuo 2017 m. ši veikla leido papildyti karo nuostolių duomenų bazę beveik 3000 naujų įrašų apie anksčiau neidentifikuotus Antrojo pasaulinio karo metu prarastus objektus. Duomenų bazėje esanti informacija yra pagrindas karo metu dingusių meno kūrinių paieškai ir vėlesniam jų grąžinimui.\n\nLenkijos Respublikos Kultūros ir nacionalinio paveldo ministerijos vykdoma restitucijos veikla, taip pat daugybė daugelį metų vykdytų informavimo ir švietimo projektų padeda didinti informuotumą apie karo nuostolius. Apčiuopiamas šios veiklos rezultatas – daugiau informacijos apie galimą ieškomų kultūros vertybių buvimo vietą ir, deja, pavieniai atvejai, kai žmonės patys grąžina savo tėvų pagrobtus kūrinius į jų gimtąsias kolekcijas. Taip pasielgė vienas Vokietijos pilietis, grąžinęs Franciszeko Mražeko paveikslą „Na przypiecku“, kurį Antrojo pasaulinio karo metais iš Spalos rūmų pagrobė jo senelis, tuomet tarnavęs vermachte. 2018 m. pabaigoje į Varšuvos nacionalinio muziejaus kolekciją taip pat sugrįžo raudonfigūrė lekyta – antikinis indas, kurį pagrobė nacių valdžia. Jį grąžino privatus savininkas iš Vokietijos. Savo ruožtu, Drezdeno Kunstgewerbemuseum grąžino Karaliaus Jono III rūmų muziejui Vilanuve kiniško stiliaus rašomąjį stalą ir spintą, kurie po Drezdeno muziejininkų atlikto kilmės tyrimo buvo pripažinti Lenkijos karo nuostoliais.\n\nNors šie pavieniai atvejai teikia vilčių, negalima pamiršti, kad tai tik maža dalis pagrobtų kultūros vertybių, saugomų ir dažnai paslėptų privačiose kolekcijose. Tik pasikeitus valdžios institucijų požiūriui ir pakeitus teisės aktus tokiose šalyse kaip Vokietija, kur vis dar saugomi ir parduodami per Antrąjį pasaulinį karą pagrobti ir iš Lenkijos išvežti meno kūriniai, šių šalių piliečiai gali būti priversti grąžinti šiuos daiktus į teisėtų savininkų kolekcijas.\n\nDėl ypatingo meno kūrinių pobūdžio ir jų nematerialios vertės pagrobtų objektų grąžinimas į vietą, iš kurios jie buvo pavogti, yra tinkamiausia žalos atlyginimo forma, nepriklausomai nuo įvairių kitų sprendimų, tokių kaip žalos atlyginimas, skaitmeninimas ar kopijų darymas. Restitucija yra tęstinis ir nesibaigiantis procesas, ir Lenkijos valstybė niekada nenustos jo siekti.\n\nNepamirškime ir garsiai kartokime, kad kultūros vertybių grobimo atvejai neturi senaties termino ne tik etikos ir moralės, bet ir tarptautinės teisės požiūriu. Dėl ypatingo meno kūrinių pobūdžio ir jų nematerialios vertės pagrobtų objektų grąžinimas į vietą, iš kurios jie buvo pavogti, yra tinkamiausia žalos atlyginimo forma, nepriklausomai nuo įvairių kitų sprendimų, tokių kaip žalos atlyginimas, skaitmeninimas ar kopijų darymas. Restitucija yra tęstinis ir nesibaigiantis procesas, ir Lenkijos valstybė niekada nenustos jo siekti. Pastaruoju metu žengiama į naują kultūros vertybių restitucijos sritį, ko pavyzdys yra Vakarų Europos muziejai, kurie grąžina iš kolonijų pagrobtas vertybes į jų kilmės šalis, todėl verta priminti, kad per Antrąjį pasaulinį karą pagrobtų meno kūrinių restitucijos klausimas vis dar neišspręstas.\n\nTekstas publikuotas kartu su Lenkijos mėnesiniu žurnalu „Wszystko co najważniejsze“, įgyvendinant istorinį projektą su Nacionalinės atminties institutu ir Lenkijos nacionaliniu fondu.",
    "Baltijos šalys ir Lenkija siūlo naujas sankcijas Rusijai, EK orientuojasi į naftos kainų ribojimą": "Juditos Grigelytės (VŽ) nuotr.\n\nLietuva, Latvija, Estija ir Lenkija naujame sankcijų Rusijai pakete siūlo daugiau bankų pašalinti iš „Swift“ sistemos, draudimą importuoti deimantus, sankcionuoti rusų IT, kibernetinio saugumo ir programinės įrangos pramonę.\n\nTačiau rasti visų Europos Sąjungos (ES) šalių sutarimą gali būti sudėtinga, nes Vengrija jau pareiškė, jog nenori naujų sankcijų, skelbia „Financial Times“.\n\nAnot leidinio, pagrindinis Europos Komisijos tikslas – po kelis mėnesius trukusių JAV vadovaujamų derybų įgyvendinti Didžiojo septyneto (G 7) susitarimą dėl Rusijos naftos kainų lubų.\n\nVisgi Jungtinių Tautų Generalinės Asamblėjos užkulisiuose susitikę ES šalių ministrai sutarė reaguoti į paskutiniuosius Rusijos veiksmus: paskelbtą dalinę mobilizaciją, grasinimus branduoliniu ginklu, rengiamus „referendumus“ okupuotose Ukrainos teritorijose ir pradėti rengti aštuntąjį sankcijų paketą.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nTikimasi, kad juo bus apribota rusiškos naftos kaina, į sankcijų sąrašą įtraukta daugiau Kremliui artimų asmenų, numatytos ribojamosios priemonės, skirtos Rusijos IT, kibernetinio saugumo ir programinės įrangos pramonei, sakė pareigūnai.\n\nTačiau kai kurie diplomatai mano, jog vis dar reikia laukti, kol bus pamatytas esamų sankcijų poveikis, todėl vėl gali kilti diskusijų, lemsiančių, ar bus priimtos didesnės apimties sankcijos.\n\nVisgi po dviejų savaičių turėtų vykti ES Taryba, kurioje būtų derinamas naujasis sankcijų paketas. Kaip teigė „Financial Times“ šaltiniai, tikimasi, jog sankcijų paketą jau kitą savaitę galėtų suderinti šalių ambasadoriai, jog Taryboje liktų tik priimti galutinį sprendimą.\n\nJuditos Grigelytės (VŽ) nuotr.",
    "Kartais ir 20 proc. pigesnės prekės traukia kaip medus: apsipirkti lietuviai vis dar dažniausiai vyksta į Lenkiją": "Penktadalis šalies gyventojų nurodo per pastaruosius metus bent kartą važiavę apsipirkti į užsienį, dažniausiai – maisto produktų į Lenkiją. Ekonomisto Žygimanto Maurico teigimu, skirtumas tarp Lietuvos ir Lenkijos kainų šiuo metu yra rekordinis ir siekia iki 20 proc.\n\nBendra Lietuvos ir Didžiosios Britanijos rinkos ir visuomenės nuomonės tyrimų kompanija „Baltijos tyrimai“ 2022 m. rugpjūčio 10–22 d. LRT užsakymu atliko reprezentatyvią Lietuvos gyventojų apklausą. Apklausti 1 037 Lietuvos gyventojai (18 metų ir vyresni), tyrimas vyko 115 atrankos taškų.\n\nRemiantis apklausos duomenimis, per pastaruosius 12 mėnesių nors kartą į užsienį apsipirkti važiavo penktadalis – 21 proc. – suaugusių Lietuvos gyventojų. 77 proc. jų nurodė per pastaruosius metus apsipirkti pigesnių prekių į užsienį nevykę, o 2 proc. į šį klausimą neatsakė.\n\nAnot „Baltijos tyrimų“, apsipirkti į užsienį dažniau keliaudavo vyrai, 30–49 metų amžiaus grupei priklausantys asmenys (32 proc.), kaimo gyventojai (27 proc.), respondentai su vidutinėmis (851–1600 eurų) ar su didžiausiomis (daugiau kaip 1600 eurų) šeimos pajamomis per mėnesį, taip pat kitų tautybių gyventojai (35 proc.).\n\nŽvelgiant į apklausos duomenis, tarp atskirų apskričių labiausiai išsiskiria respondentai, gyvenantys Marijampolės apskrityje. 39 proc. šios apskrities gyventojų per pastaruosius 12 mėnesių apsipirkti į užsienį važiavo nors kartą.\n\nTyrimo duomenimis, apsipirkti į užsienį per pastaruosius 12 mėnesių taip pat važiavo 27 proc. Alytaus apskrityje gyvenančių respondentų, 23 proc. Vilniaus apskrities gyventojų, 21 proc. Kauno apskrityje gyvenančių respondentų ir 27 proc. Tauragės apskrityje apklaustų gyventojų.\n\nApsipirkimas / J. Stacevičiaus/LRT nuotr.\n\nKaip atskleidė tyrimas, beveik penktadalis – 18 proc. – suaugusių Lietuvos gyventojų užsienyje pirko maisto produktus. Apie dešimtadalį (13 proc.) apklaustųjų užsienyje pirko alkoholinius gėrimus,12 proc. jų traukė įsigyti pigesnių degalų. Drabužius ir avalynę užsienyje nurodė pirkę 10 proc. respondentų.\n\nVienas iš dvidešimties apklaustųjų (6 proc.) šiais metais užsienyje pirko tabako gaminius, statybines medžiagas ar kitas pramonines prekes svetur įsigijo 5 proc., buitinę techniką ir kitas elektronikos prekes kitose šalyse pirko 4 proc. respondentų.\n\nTaip pat skaitykite Perspėja apie augančio šešėlio signalus: pigesnių degalų, alkoholio ir cigarečių lietuviai pas kaimynus traukia ir po keliolika kartų per savaitę\n\nPirko maistą, alkoholinius gėrimus, drabužius, kt.\n\nAtlikta apklausa parodė, kad maisto produktus užsienyje dažniau pirko vyrai (23 proc.) nei moterys (14 proc.). 30 proc. jų priklauso 30–49 metų amžiaus grupei. 23 proc. atsakiusiųjų gyvena kaime, 22 proc. jų turi aukštesnį nei vidurinis išsilavinimas bei su didžiausiomis (per 1600 eurų) šeimos pajamomis per mėnesį (26 proc.).\n\n27 proc. respondentų nurodė esantys specialistai ir tarnautojai, 26 proc. – vadovai, 38 proc. jų gyvena Marijampolės apskrityje, 26 proc. pažymėjo esantys kitų tautybių gyventojai.\n\nAlkoholinius gėrimus užsienyje taip pat dažniau nurodė perkantys vyrai (17 proc.). 19 proc. atsakiusiųjų buvo 30–49 metų amžiaus, 18 proc. jų gyvena kaime, yra respondentai su vidutinėmis (851–1600 eurų), 18 proc. – su didžiausiomis (per 1600 eurų) šeimos pajamomis per mėnesį.\n\n19 proc. jų nurodė esantys darbininkai ar ūkininkai, 18 proc. – vadovai, 30 proc. respondentų buvo iš Marijampolės apskrities.\n\nDegalus užsienyje taip pat dažniau įvardijo perkantys vyrai (16 proc.), 30–49 metų žmonės (19 proc.), kaimo gyventojai (18 proc.), respondentai su vidutinėmis (851–1600 eurų) bei su didžiausiomis (per 1600 eurų) šeimos pajamomis per mėnesį (18 proc.). Taip pat dirbantys asmenys, Marijampolės, Tauragės ir Vilniaus apskričių gyventojai.\n\nApsipirkimas / J. Stacevičiaus/LRT nuotr.\n\nDrabužius ir avalynę užsienyje vienodai perkantys nurodė tiek vyrai, tiek ir moterys, jaunesni nei 50 metų žmonės, kaimo ir mažesnių miestų gyventojai, respondentai su vidutinėmis (851–1600 eurų) bei su didžiausiomis (per 1 600 eurų) šeimos pajamomis per mėnesį. Taip pat Marijampolės ir Alytaus apskričių gyventojai.\n\nTabako gaminius (cigaretes, tabaką, kt.) užsienyje dažniau perkantys taip pat nurodė vyrai, jaunesni nei 50 metų žmonės, kaimo gyventojai (net 77 proc. iš visų užsienyje pirkusių tabako gaminius respondentų gyvena kaimo vietovėje).\n\nDažniausiai apsiperka Lenkijoje\n\nKaip parodė apklausa, beveik devyni iš dešimties gyventojų, per pastaruosius 12 metų važiavusių į užsienį apsipirkti pigesnių prekių, tai darė Lenkijoje. Kiek daugiau nei penktadalis – 22 proc. – pigesnių prekių ir degalų ieškojo Baltarusijoje, septintadalis – 14 proc. – per pastaruosius metus važiavo apsipirkti į Latviją, o 6 proc. iš vykusių apsipirkti į užsienį respondentų tai darė kitur (Vokietijoje, Italijoje ar kitur).\n\nPrekes Lenkijoje dažniau pirko respondentai iš Vilniaus, Kauno ir Marijampolės apskričių – jie sudaro 63 proc. visų per metus apsipirkusių respondentų Lenkijoje). 90 proc. jų Lenkijoje pirko maisto produktus, 60 proc. – degalus, 59 proc. įsigijo alkoholinius gėrimus, 49 proc. – drabužius ir avalynę.\n\nBeveik penktadalis (19 proc.) apsipirkusiųjų Lenkijoje pigesnes prekes ir degalus pirko ne tik šioje šalyje, bet ir Baltarusijoje, kas dešimtas važiavo apsipirkti ir į Latviją.\n\nParduotuvė / J. Stacevičiaus/LRT nuotr.\n\nBaltarusijoje apsipirko 5 proc. respondentų iš Vilniaus ir Utenos apskričių. 81 proc. iš važiavusiųjų į Baltarusiją ten pirko degalus, 77 proc. jų pirko maisto produktus, 75 proc. – alkoholinius gėrimus ir 64 proc. įsigijo tabako gaminių.\n\nKaip parodė tyrimas, net trys iš keturių respondentų (76 proc.), vykusių apsipirkti į Baltarusiją, per pastaruosius 12 mėnesių tai darė ir Lenkijoje.\n\nIki 20 proc. pigesnės vartojimo prekės Lenkijoje\n\nBanko „Luminor“ vyr. ekonomisto dr. Žygimanto Maurico tvirtinimu, apsipirkti užsienyje, ypač Lenkijoje, lietuviams vis dar apsimoka.\n\n„Taip, pagrindinė kryptis, be abejonės, išlieka Lenkija. Dėl susilpnėjusio zloto kurso Lenkija tapo dar konkurencingesnė. Vartojimo prekių skirtumas tarp Lietuvos ir Lenkijos šiuo metu yra didžiausias“, – LRT.lt teigia ekonomistas.\n\nŽygimantas Mauricas / J. Stacevičiaus/LRT nuotr.\n\nDviženklis vartojimo prekių kainų skirtumas tarp Lietuvos ir Lenkijos, anot jo, atsirado po 2008–2009 metų finansų krizės.\n\n„2006–2007 metais Lietuvoje buvo netgi 6 proc. pigiau. Iš esmės kelionių į Lenkiją problemos nebuvo. <...>\n\nSkirtumas 2017–2018 metais buvo 9–10 proc. 2019 metais – 11 proc., 2020 metais – 13 proc., <...>, 2021 metais skirtumas buvo 14,7 proc., beveik 15 proc. pigesnės vartojimo prekės“, – vardija Ž. Mauricas.\n\nMėsos skyrius parduotuvėje / J. Stacevičiaus/LRT nuotr.\n\nVertindamas tai, jog infliacija Lietuvoje šiuo metu yra kiek didesnė (palyginti su praėjusiais metais, šį mėnesį ji sudaro 21,1 proc.), ekonomistas atkreipia dėmesį, kad vartojimo prekių kainų skirtumas tarp Lietuvos ir Lenkijos šiemet gali būti ir dar didesnis – iki 20 proc.\n\n„Žmones, kurie ieško pigesnių prekių ir paslaugų, ypač dabar, tas skirtumas traukia kaip medus. <...> Infliacija yra svarbiausia tema“, – pažymi jis.\n\nLiepoja / E. Blaževič/LRT nuotr.\n\nO štai latviai, anot Ž. Maurico, yra konkurencingesni paslaugų kainomis. „Pažiūrėjus į kitus šaltinius, matome, kad daugelio paslaugų kainos yra didesnės Lietuvoje, ypač kalbant apie pajūrio kurortus“, – pastebi ekonomistas.\n\nDauguma sprendimą apsipirkti Baltarusijoje vertina palankiai\n\nMinėto tyrimo duomenimis, septyni iš dešimties – 72 proc. – suaugusių Lietuvos gyventojų (18 metų ir vyresnių) palankiai vertina kai kurių lietuvių apsisprendimą vykti pigesnių prekių ir degalų į Baltarusiją. 40 proc. visiškai pritaria tokiam jų elgesiui ir dar 32 proc. greičiau pritaria.\n\nŠeštadalis – 17 proc. – apklaustų gyventojų tokiam žingsniui nepritaria. 6 proc. tam nepritaria visiškai ir 6 proc. greičiau nepritaria. Dešimtadalis (11 proc.) respondentų neturėjo nuomonės ar neatsakė į šį klausimą.\n\nDažniau tokiam gyventojų elgesiui pritaria 30–49 metų žmonės: 47 proc. visiškai pritaria ir 29 proc. greičiau pritaria. Taip pat kaimo gyventojai: 42 proc. visiškai pritaria ir 31 proc. greičiau pritaria. Respondentai su vidutinėmis (851–1600 eurų) šeimos pajamomis per mėnesį: 45 proc. visiškai pritaria ir 36 proc. greičiau pritaria. Taip pat kitų tautybių šalies gyventojai: 49 proc. visiškai pritaria ir 32 proc. greičiau pritaria. Taip pat bedarbiai ir namų šeimininkės: 48 proc. visiškai pritaria ir 31 proc. greičiau pritaria.\n\nBaltarusija / AP nuotr.\n\nSprendimui pigesnių prekių vykti į Baltarusiją dažniau nepritaria respondentai su aukštuoju bei nebaigtu viduriniu išsilavinimu, pensininkai bei besimokantis jaunimas.\n\nApklausa parodė, kad absoliuti dauguma (87 proc.) Lietuvos gyventojų, kurie per pastaruosius 12 mėnesių važiavo apsipirkti į užsienį, teigiamai vertina tokį žmonių elgesį. 68 proc. iš jų visiškai pritaria ir dar 19 proc. greičiau pritaria tam, kad Lietuvos gyventojai važiuoja apsipirkti pigesnių prekių ir degalų į Baltarusiją. Tokiam žingsniui nepritaria tik 7 proc. respondentų.\n\nPerspėja apie grėsmes\n\nPaklaustas apie dalies lietuvių polinkį apsipirkti Baltarusijoje, ekonomistas Ž. Mauricas akcentuoja, kad ši šalis yra didelė grėsmė.\n\nBaltarusija / AP nuotr.\n\n„Lukašenkos režimas prieš mus vykdo hibridinį karą. Jau ilgą laiką. Gardino cigarečių fabrikas užpildavo mūsų rinką. [...] Kažkaip daug metų vis nesugebėjome šitos problemos išspręsti“, – pastebi Ž. Mauricas.\n\nTai, jog pigesnių prekių lietuviai traukia į Baltarusiją, anot jo, neretai prisideda ir prie šešėlinės rinkos didinimo.\n\n„Žmonės nuvažiuoja, prisiperka prekių, tarp jų – ir akcizinių, o tada tos prekės įsilieja į šešėlinę rinką“,– atkreipia dėmesį ekonomistas.",
    "Lenkai atšaukė vieno iš „Pink Floyd“ kūrėjų koncertus": "Rogerio Waterso koncertas Kaune, 2018 m. VŽ nuotr.\n\nLenkijoje, Krokuvoje, atšaukti legendinės britų roko grupės „Pink Floyd“ muzikanto Rogerio Waterso koncertai, suplanuoti kitų metų balandį. Sprendimas priimtas kilus reakcijai į muzikanto poziciją dėl Rusijos invazijos į Ukrainą – jis neseniai karo kurstymu apkaltino Ukrainą ir Jungtines Valstijas.\n\nKoncertų organizatorius, JAV bendrovės „Live Nation“ filialas Lenkijoje, patvirtino, kad atšaukiami du koncertai, tačiau priežasčių nenurodė. Pasak CNN, planuota, kad vieno iš „Pink Floyd“ kūrėjo R. Waterso koncertai Krokuvoje vyks kaip jo tarptautinio turo dalis.\n\nKrokuvos miesto tarybos nariai pareikalavo atšaukti koncertus ir apskritai paskelbti 79-erių Rogerį Watersą persona non grata. Deputatus ir jų rinkėjus papiktino atviras laiškas Ukrainos pirmajai poniai Olenai Zelenskai, kurį R. Watersas rugsėjo 4 d. paskelbė savo interneto svetainėje.\n\nLaiške muzikantas rašė, jog nepritaria, kad Vakarai siųstų ginklus Ukrainai ir padėtų jai kariauti su Rusija.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\nR. Watersas apkaltino Ukrainos prezidentą Volodymyrą Zelenskį, kad jis dukart atsisakė savo 2019 m. rinkimų kampanijos pažadų, ir teigė, kad Ukrainą nuo to laiko valdo „kraštutinio nacionalizmo jėgos, kurios piktavališkai slėpėsi šešėlyje“.\n\nAnot širdį išliejusio muzikanto, Ukrainą į „katastrofiško karo kelią\" pastūmėjo kai kurios „radikalios nacionalistinės jėgos“, kurių įtakai prezidentas esą pasidavė. Dėl šios įtakos V. Zelenskis atsisakė įgyvendinti Minsko susitarimus ir „peržengė visas Rusijos nubrėžtas raudonas linijas“.\n\nKaro kurstymu R. Watersas apkaltino ir Jungtines Valstijas. Rusijos jis nerado kuo apkaltinti. Laiškas buvo trumpas, o pabaigoje jis parašė: „Jei klystu, padėkite man suprasti kur“.\n\nAtsakydama į tai, O. Zelenska tviteryje parašė, kad būtent Rusija įsiveržė į Ukrainą ir dabar griauna jos miestus bei žudo civilius gyventojus, o ne priešingai.\n\nSkelbs persona non grata\n\nPasak BBC, atviras R. Waterso laiškas paskatino Krokuvos miesto tarybos narį Lukaszą Wantuchą paraginti žmones boikotuoti numatytus brito koncertus. Be to, miesto tarybos nariai parengė rezoliuciją, kuria R. Watersas paskelbtas persona non grata. Balsavimas dėl jos numatytas rugsėjo 28 d.\n\n„Atsižvelgdami į Rusijos nusikalstamą išpuolį prieš Ukrainą ir vis daugiau viešai skelbiamų Rusijos kariškių padarytų karo nusikaltimų, Tarybos nariai reiškia pasipiktinimą Rogerio Waterso pareiškimais, susijusiais su Rusijos invazija į Ukrainą“, – rašoma rezoliucijos projekte.\n\nLenkija yra viena aktyviausių Ukrainos sąjungininkių kare. Ji perdavė ukrainiečiams šimtus sovietinių tankų ir kitų ginklų, priėmė milijonus pabėgėlių ir nuolat spaudė Europos Sąjungą sugriežtinti sankcijas Rusijai.\n\nR. Watersas per koncertus mėgsta papolitikuoti. VŽ nuotr.\n\nPats R. Watersas, kuris šiuo metu koncertuoja JAV, Krokuvos miesto tarybos nariui atsakė „Facebook“ įrašu: „Ei, Lukai Wantuchai, palik vaikus ramybėje“, perfrazuodamas chrestomatinės „Pink Floyd“ dainos „Another Brick in the Wall“ žodžius ir apkaltino L. Wantuchą „drakoniška cenzūra“.\n\n„Tiesa, kad Krokuvos miesto tarybos narys Lukaszas Wantuchas grasino surengti posėdį, kuriame būtų prašoma tarybos paskelbti mane persona non grata dėl mano viešų pastangų paskatinti visus katastrofiško karo Ukrainoje dalyvius, ypač JAV ir Rusijos vyriausybes, siekti taikos derybų keliu, o ne eskaluoti situaciją iki karčios pabaigos, kuri gali baigtis branduoliniu karu ir visos gyvybės pabaiga šioje planetoje“, – „Facebook“ rašė R. Watersas.\n\n„Nepaisant, kad šis vaikinas Lukaszas Wantuchas, atrodo, nieko nežino apie mano gyvenimo istoriją, kad visą gyvenimą asmeninėmis sąnaudomis dirbau žmogaus teisių labui, vietiniame laikraštyje išspausdintame straipsnyje jis ragino gerus Krokuvos žmones nepirkti bilietų į mano pasirodymą\", – CNN cituoja R. Waterso laišką. Anot jo, jei Wantuchas „pasieks savo tikslą, tai bus liūdna netektis man ir Krokuvos gyventojams“.\n\nVŽ primena, kad kiti du senieji grupės nariai – gitaristas Davidas Gilmouras ir būgnininkas Nickas Masonas, priešingai nei R. Watersas, palaiko Ukrainą. Šių metų balandį, pasikvietę kompozitorių ir režisierių Nitiną Sawhney bei bosistą Guy Prattą, jie įrašė ir išleido singlą „Hey Hey Rise Up!“ skirtą paremti kovojančiai Ukrainai.\n\nPirmajame grupės įraše nuo 1994-aisiais išleisto albumo „The Division Bell“ muzikantai pasitelkė ukrainiečių dainininko, roko grupės „Boombox“ nario Andrijaus Hlyvniuko vokalą „Instagram“ paskelbtame klipe, kuriame jis a capella atlieka garsiąją protesto dainą „Oy u luzi chervona kalyna“, pagal paskutinę šios dainos eilutę pavadintas naujasis „Pink Floyd“ singlas.\n\nRogeris Watersas koncertuoja Čikagoje, „United Center“ salėje, 2022 m. liepos 26 d. Robo Grabowskio (AP / „Scanpix“) nuotr.",
    "Lenkijos viceministras: mobilizacijos vengiantiems rusams siena uždaryta": "„Mes neleisime grupei rusų per sieną patekti į Lenkiją, net tiems, kurie teigia, kad bėga nuo mobilizacijos“, – penktadienį Lenkijos visuomeniniam radijui sakė vidaus reikalų viceministras Maciejus Wasikas.\n\nJis sakė, kad Lenkijos nacionalinio saugumo sumetimais siena nebus atidaryta padėti vyrams iš Rusijos. M. Wasiko teigimu, nėra galimybės greitai patikrinti, ar žmonės, teigiantys, kad atsisako tarnauti dėl sąžinės įsitikinimų, iš tikrųjų dirba Rusijos žvalgybos tarnybose.\n\nTik atskirais atvejais, kai Rusijos pilietis gali įrodyti, kad dėl politinių priežasčių Rusijoje jam ar jai gresia kankinimai ar persekiojimas, Lenkija galėtų taikyti prieglobsčio taisykles ir suteikti tokia asmeniui apsaugą, pridūrė jis.\n\nPirmadienį Briuselyje rengiamas nepaprastasis posėdis, kurio tikslas – Europos Sąjungos lygmeniu koordinuoti elgesį su mobilizacijos vengiančiais rusais.",
    "Kovoje iki paskutinių sekundžių Lenkija eliminavo Ukrainą": "Europos čempionato aštuntfinalyje įvyko įtempta lūkesčius pranokti siekiančių rinktinių akistata.\n\nUkrainos rinktinė po atkaklios kovos 86:94 (21:24, 24:18, 22:27, 19:25) nusileido Lenkijai.\n\nREKLAMA\n\nPirmoji mačo dalis priklausė vieną po kito metimus laidžiusiam A.J.Slaughteriui, tačiau ukrainiečius rungtynėse išlaikė gera Issufo Sanono atkarpa – 42:45.\n\nPo ilgosios pertraukos rinktinės vėl žaidė vienodai rezultatyviai, bet ketvirtajame kėlinyje Aleksejus Lenas prametė baudų metimus, įstrigo visas Ukrainos puolimas ir atsilikimas išaugo – 78:87. Ukrainiečiai sugebėjo surengti savo atsakymą ir po Sviatoslavo Michailiuko greitos atakos priartėjo iki 84:87. Lenkų situaciją apsunkino ir tai, kad penktąją pražangą gavo Aleksandras Balčerowskis.\n\nREKLAMA\n\nMateušas Ponitka tuomet pataikė tik vieną baudos metimą, S.Michailiukas atsakė dviem. Komandos apsikeitė nerezultatyviomis atakomis, lenkų pozicijas sutvirtino A.J.Slaughteris – 90:86. Galiausiai prasidėjo baudų metimų maratonas, kuriame lenkai pergalės nepaleido.\n\nUniversalų pasirodymą Lenkijos rinktinėje surengė M.Ponitka – 32 minutės, 22 taškai (4/10 dvitaškių, 2/6 tritaškių, 8/10 baudų metimų), 9 atkovoti ir 3 perimti kamuoliai, 6 rezultatyvūs perdavimai, 3 klaidos, blokas bei 26 naudingumo balai.\n\nREKLAMA\n\nUkrainiečiai buvo nežymūs šios poros favoritai, nes savo grupėje užėmė antrąją vietą, lenkai grupių etapą įveikė kaip trečioji komanda.\n\nNugalėtojai ketvirtfinalyje susitiks su čempionų titulą ginančiais slovėnais. Lenkai taip toli Europos čempionate nužygiavo pirmą kartą nuo 1997-ųjų.\n\nUkraina: Viačeslavas Bobrovas 15, Artiomas Pustovijus (6/6 dvitaškių) ir Issufas Sanonas (8 rez. perd.) po 13, Sviatoslavas Michailiukas 12 (8 atk. kam., 4 rez. perd., 0/8 tritaškių), Ivanas Tkačenka 10 (2/8 tritaškių), Aleksejus Lenas 9 (8 atk. kam.).\n\nLenkija: A.J.Slaughteris 24 (4/9 tritaškių, 5 atk. kam.), Mateušas Ponitka 22 (9 atk. kam., 6 rez. perd.), Aleksandras Balčerowskis 14, Michalas Sokolowskis 13 (5 atk. kam.).\n\nGeriausias EČ aštuntfinalio antros dienos žaidėjas Giannis Antetokounmpo (34 min., 27 tšk., 10 atk. kam., 5 rez. perd., 30 n.b.) 318 balsų Lauri Markkanenas (32 min., 43 tšk., 9 atk. kam., 47 n.b.) 3402 balsai Marco Spissu (32 min., 22 tšk., 6 rez. perd., 6/9 trit., 29 n.b.) 433 balsai Balsuodami sutinkate su taisyklėmis. Daugiau informacijos čia\n\nGeriausias EČ aštuntfinalio antros dienos mačas Suomija 94:86 Kroatija 349 balsai Serbija 86:94 Italija 2085 balsai Graikija 94:88 Čekija 131 balsas Balsuodami sutinkate su taisyklėmis. Daugiau informacijos čia\n\n„Ilgoji pertrauka“: privačios treniruotės su Milakniu, natūralizuota žaidėja Lietuvos moterų rinktinei, naujas 3x3 treneris ir „Ryto“ paieškos",
    "ELEKTROS KAINOS LENKIJOJE – STULBINANČIAI MAŽOS: KODĖL ŠIUO KELIU NESEKA IR LIETUVA?": "Elektros ir dujų kainoms šovus į kosmines aukštumas, visi ėmė laužyti galvas – kaip išgyvensime šį rudenį ir žiemą? Lietuvos Vyriausybė kol kas konkretaus plano dar nepateikė, o štai didesnės Europos šalys savo gyventojus apipila kompensacijomis. Ypač glumina Lenkijos pavyzdys – čia kilovatvalandė žmonėms tekainuoja vos 10 euro centų! Laida „Karštai su tv3.lt“ pakvies ieškoti atsakymų, kodėl mūsų šalis negalėtų pasekti tokiu pat pavyzdžiu.\n\nKonkretaus plano, kaip reikės išgyventi energetinį cunamį, Lietuvos ministrai ir valdantieji kol kas dar nepristato. Savo ruožtu dauguma ekonomistų tikina, kad visiems kompensacijomis reikėtų nesimėtyti ir padėti tik vargingiau gyvenantiems. Tuo tarpu Lenkijos pavyzdį matydami Lietuvos verslininkai netgi svarsto persikelti dirbti į Lenkiją.\n\nApie tai, kaip Lietuvos politikai padės žmonėms išgyventi kainų krizę, kodėl Lietuvoje, kaip Lenkijoje, elektra negalėtų atsieiti po 10 euro centų, ir ar reikia Vyriausybei išdalinti milijardus kompensacijoms, šį vakarą diskutuos buvęs premjeras, demokratų sąjungos „Vardan Lietuvos“ pirmininkas Saulius Skvernelis ir ekonomistas Nerijus Mačiulis.\n\nAnot N. Mačiulio, visoje Europoje elektros kainos yra milžiniškos, Lenkija – ne išimtis. „Lenkija galbūt turi šiek tiek saugesnę padėtį nei Lietuva, nes pasigamina daugiau elektros energijos, o ypač – iš anglies. Tačiau rinkos kaina ten taip pat yra ne 10 ir ne 15 centų, o kelis kartus didesnė. Tiesiog Vyriausybė yra priėmusi sprendimus tas kainas gyventojams kompensuoti. Tai reiškia, kad iš biudžeto lėšų, iš visų mokesčių mokėtojų pinigų kompensuoja ir įšaldo kainas. O jei biudžete tų lėšų neužtenka, tada jie skolinasi – tą, tiesa, ir daro“, – aiškins priežastį jis.\n\nVisuomet, kai kalbame apie pagalbą, ji turi būti protinga.\n\nTačiau girti tokio lenkų sprendimo N. Mačiulis laidoje neskubės. Anot jo, tai, anksčiau ar vėliau, sugrįš bumerangu. „Vyriausybė labai stengiasi parodyti, kad gali daug duoti. Bet tokiems poreikiams jie skolinasi milžiniškas sumas, o šiuos pinigus grąžinti reikės tiems patiems mokesčių mokėtojams. Visuomet, kai kalbame apie pagalbą, ji turi būti protinga. Reikia žinoti, kad yra alternatyvieji kaštai – jei pasiskolini ir visus milijardus nukreipi tik į elektros kainos sumažinimą, mažiau pinigų lieka, pavyzdžiui, mokytojų ir gydytojų atlyginimams kelti“, – vardins N. Mačiulis.\n\nAnot ekonomisto, lenkų pasirinkta elektros kaina yra labai toli nuo rinkos kainos – to nepamatysime nė vienoje kitoje Europos Sąjungos šalyje. Ekonomistas laidoje tikins, kad dėl šios priežasties toks lenkų pasirinktas kelias nėra visiškai atsakingas: „Daugelis ES valstybių nustato lubas, kiek tos naštos perkelti vartotojams. To skausmo turi kažkiek būti, jog gyventojai ir įmonės pačios ieškotų būdų, kaip didinti savo energijos vartojimo efektyvumą, kaip sutaupyti, kaip energijos nešvaistyti.“\n\nTuo tarpu S. Skvernelis tikins, kad nepaisant to, jog sprendimas mažinti kainas yra priimamas ne Lietuvoje, o Briuselyje, mūsų valdžia nedaro savo namų darbų šalies viduje.\n\n„Dabar yra du – Vokietijos ir Čekijos – pasiūlymai. Jei bus pritarta Vokietijos pasiūlymui, mums bus didžiulė tragedija – kainos nė kiek nesumažės. O jei būtų įgyvendintas Čekijos pasiūlymas, elektros kaina iki 2 kartų mums galėtų sumažėti tą pačią akimirką. Reikia burti koalicijas, važinėti po sostines, dirbti Briuselyje ir lygiagrečiai priimti sprendimus Lietuvoje. O Lietuvoje sprendimai galimi tik vieni – kaip amortizuoti ir kompensuoti tiek verslui, tiek gyventojams išaugusias elektros kainas“, – tikins laidoje jis.\n\nToks vėlavimas priimti sprendimus šalies viduje, anot S. Skvernelio, ypatingą žalą daro verslui. „Mūsų verslas tampa nekonkurencingu, nes tu negali konkuruoti su kaimyninėmis valstybėmis, jei toje pačioje Lenkijoje tiek gyventojams, tiek ir verslui, manau, kainodara yra visai kitokia. Mes prarasime rinkas, konkurencingumą, o visa tai atgauti prireiks ne metų ir ne pusmečio. Reikės kelių ar keliolikos metų, kad mes ir vėl galėtume atsidurti ten, būti konkurencingiausia valstybe šiame regione ir pritraukti investicijas. Tas nieko nedarymas arba pasakymas verslui, kad valstybė nieko nepadarys, kad palengvintų naštą, tiesiog baugina“, – teigs laidoje S. Skvernelis.\n\nTad kokie sprendimai turėtų būti priimami jau dabar, kad liktume kuo mažiau „nudegę“?\n\nAtsakymai į šiuos klausimus – šį vakarą, laidoje „Karštai su tv3.lt“, 20 val., per TV3.",
    "Lietuva ir Lenkija siekia apmokestinti naujus skaitmeninius verslo modelius": "Pasaulio ekonomikai augant bei daug investuojant į skaitmenizavimą, inovacijas, tai gali atverti kelius mokesčių vengimui ir sukčiavimui. Todėl Lietuvos ir Lenkijos Finansų ministerijos penktadienį susitarė bendradarbiauti kovojant su šiais reiškiniais, ypač Pridėtinės vertės mokesčių (PVM) srityje, pranešė Finansų ministerija.\n\n„Lietuva ir Lenkija siekia užtikrinti, kad nauji skaitmeniniai verslo modeliai būtų veiksmingai apmokestinami, taip preventyviai užkertant kelią galimam neskaidrumui“, – rašoma ministrių G. Skaistės ir Magdalenos Rzeczkowskos pasirašytame susitarime.\n\nPernai gruodį paskelbta Europos Komisijos pridėtinės vertės mokesčio (PVM) atotrūkio vertinimo ataskaita rodo, kad 2019-aisiais PVM surinkimo atotrūkis Lietuvoje sumažėjo 3 proc. punktais iki 21,4 proc.\n\nG. Skaistė šiemet pavasarį sakė, kad Lietuva ataskaitoje buvo įvertinta kaip šalis, kurioje PVM atotrūkio sumažėjimas buvo didžiausias, o Finansų ministerija siekia, jog 2030-aisiais PVM atotrūkis siektų Europos Sąjungos vidurkį – tokiu atveju biudžetas papildomai galėtų surinkti apie 800 mln. eurų pajamų.",
    "Lenkija antrąją pergalę įsirašė visiškai sukausčiusi varžovų žvaigždę": "Europos čempionato mačas Prahoje antrąją pergalę atnešė Lenkijos (2/1) rinktinei.\n\nLenkai D grupės susitikime pirmąją nesėkmę suteikė Izraelio (2/1) nacionalinei komandai – 85:76 (23:16, 16:17, 29:23, 17:20).\n\nREKLAMA\n\nLenkai anksti atsiplėšė ir pirmajame kėlinyje po A.J.Slaughterio taškų pirmavo 19:12. Šį pranašumą laikyti sekėsi viso mačo metu, o trečiajame kėlinyje šis ūgtelėjo ir iki 14 taškų (58:44).\n\nYamas Madaras individualiu spurtu grąžino Izraelį į rungtynes, tačiau perlaužti mačo eigos nepavyko. Ketvirtajame kėlinyje skirtumas svyravo apie dviženklę ribą ir lenkai triumfavo be didesnių nesklandumų.\n\nIzraelio rinktinė praktiškai vertėsi be savo žvaigždės. Iki šiol žibėjęs Deni Avdija buvo sunkiai atpažįstamas – 28 minutės, 3 taškai (0/2 dvitaškių, 1/4 tritaškių, 0/2 baudų metimų), 8 atkovoti kamuoliai, 3 rezultatyvūs perdavimai, blokas, 2 pražangos, 3 klaidos bei 5 naudingumo balai.\n\nREKLAMA\n\nTuo tarpu mačo MVP tapo A.J.Slaughteris – 32 minutės, 24 taškai (3/6 dvitaškių, 6/11 tritaškių), po 2 atkovotus ir perimtus kamuolius, 5 rezultatyvūs perdavimai, pražanga bei 25 naudingumo balai.\n\n👀 Tips for guarding AJ Slaughter when he's hot:\n\n1⃣ Get down\n\n2⃣ Put hands together\n\n3⃣ Pray#EuroBasket x #BringTheNoise\n\n📺 https://t.co/XA74Vl1szW pic.twitter.com/waI7UCqcWh — #EuroBasket 2022 (@EuroBasket) September 5, 2022\n\nD grupėje taip pat varžosi Serbija (2/0), Suomija (1/1), Čekija (0/2) ir Nyderlandai (0/2).\n\nLenkija: A.J.Slaughteris 24 (5 rez. perd., 6/11 tritaškių), Aleksandras Balčerowskis 17 (7/9 dvitaškių, 5 klaidos), Aaronas Celas 13, Mateušas Ponitka 11 (9 atk. kam., 7 rez. perd.).\n\nREKLAMA\n\nIzraelis: Yovelis Zoosmanas 18 (4/5 dvitaškių), Yamas Madaras 17, Tamiras Blattas 10 (5 atk. kam., 5 rez. perd.), Tomeras Ginatas (6 rez. perd.) ir Nimrodas Levi (2/7 tritaškių) po 8.\n\nGeriausias penktos EČ dienos mačas (09.05) Kroatija 73:70 Estija 285 balsai Ukraina 84:73 Italija 1131 balsas Čekija 88:80 Nyderlandai 59 balsai Balsuodami sutinkate su taisyklėmis. Daugiau informacijos čia\n\nGeriausias penktos EČ dienos žaidėjas (09.05) Kostas Sloukas (22 min., 21 tšk., 5/6 trit., 5 rez. perd., 25 n.b.) 426 balsai Sviatoslavas Michailiukas (31 min., 25 tšk., 4 atk. kam., 23 n.b.) 1111 balsų A.J.Slaughteris (32 min., 24 tšk., 6/11 trit., 5 rez. perd., 25 n.b.) 230 balsų Balsuodami sutinkate su taisyklėmis. Daugiau informacijos čia\n\n„Ilgoji pertrauka“: privačios treniruotės su Milakniu, natūralizuota žaidėja Lietuvos moterų rinktinei, naujas 3x3 treneris ir „Ryto“ paieškos",
    "Lenkija nori įtraukti Izraelį į derybas su Vokietija dėl reparacijų": "Lenkija nori įtrauki Izraelį į derybas su Vokietijos vyriausybe dėl per Antrąjį pasaulinį karą nacistinės Vokietijos padarytos žalos atlyginimo. Pirmiausiai su diplomatine nota bus kreiptasi į vyriausybę Berlyne, vokiečių žurnalui „Spiegel“ sakė Lenkijos premjeras Mateuszas Morawieckis.\n\n„Mes norime derėtis Berlyne ir pasikviesti ir Izraelio atstovus – juk pusė lenkų aukų buvo žydų kilmės žmonės“, – pridūrė jis.\n\nPraėjusią savaitę parlamento komisija Varšuvoje pateikė ataskaitą, kurioje karo žala Lenkijoje vertinama, 1,3 trln. eurų. Valdančiosios PiS partijos pirmininkas Jaroslawas Kaczynskis tada pakartojo reikalavimą dėl reparacijų.\n\nVokietijos vyriausybė atmeta reikalavimą dėl reparacijų, nes mano, kad šis klausimas politiškai ir teisiškai išspręstas sutartimi „Du plius keturi“. Ši sutartis leido suvienyti Vokietiją dešimtojo dešimtmečio pradžioje, nes šalis pripažino esamą sieną su Lenkija.",
    "Dvi žinios iš karo Ukrainoje pribloškė Lenkiją: gedi čempiono, gėda dėl mafiozo": "Tai, kad kovose už Ukrainos laisvę galvą padėjo 29 metų Tomaszas Valentekas, pravirkdė ne vieną: buvęs Lenkijos mišriųjų kovos menų (MMA) čempionas už drąsą pelnė ir tėvynainių, ir ukrainiečių pagarbą.\n\nTačiau paviešinta informacija apie kitą savanorį iš Lenkijos šokiravo ir nuliūdino.\n\nTinklapis „The Kyiv Independent“ demaskavo, kad vienas Užsieniečių legiono vadų Sasza Kuczynskis iš tiesų yra daug kartų teistas 60-metis mafiozas Piotras Kapuscinskis, pravarde Barzda, prieš 8 metus pabėgęs nuo teisingumo tėvynėje.\n\nP.Kapuscinskis banditiškų metodų neišsižadėjo ir Užsieniečių legione – girtauja, priekabiauja prie moterų, liepia savo pavaldiniams plėšti parduotuves, jo neklausančius grasina nušauti ir siunčia karius į neapgalvotai pražūtingas užduotis.\n\nPasiskundė bendražygiai\n\n„The Kyiv Independent“ savo teiginius pagrindė legionierių iš JAV pasakojimais ir oficialaus savanorių iš užsienio skundo Ukrainos gynybos ministerijai kopija.\n\nSkunde pateikiamas telefonu nufilmuotas vaizdo įrašas, kuriame kariai neslepia pasipiktinimo nurodymu parduotuvėje vogti.\n\nLabiausiai priekaištaujama dėl dviejų avantiūristiškų karinių operacijų prie Mykolajivo, per kurias penki legionieriai žuvo, 3 buvo sunkiai sužeisti, o vienas pateko į rusų nelaisvę ir jam dabar gresia mirties bausmė.\n\nPagal Ukrainos įstatymus anksčiau teisti asmenys gali tarnauti kariuomenėje, tačiau vadai turi būti tik vietos gyventojai.\n\nIš kitų šalių padėti Kijevui atvykę savanoriai patenka į Užsieniečių legioną, kuriame yra du skirtingi padaliniai: vienas pavaldus sausumos kariuomenei, kitas – karo žvalgybos skyriui.\n\nĮ Užsieniečių legioną pačioje karo pradžioje užsirašęs P.Kapuscinskis susibičiuliavo su vadais ukrainiečiais ir tapo atsakingas už karinių operacijų koordinavimą ir logistiką.\n\nSave ėmęs tituluoti pulkininku, P.Kapuscinskis po kiek laiko suįžūlėjo ir gangsterišku įpročiu ėmė grasinti ginklu pavaldiniams, suabejojusiems jo sprendimais.\n\nKadaise P.Kapuscinskis buvo garsiausios Lenkijoje Pruškuvo nusikalstamos grupuotės narys. Pareigūnų suimtas banditas išdavė savo bosus: už tai jam buvo anuliuotas 71 kaltinimas, vyras paleistas, jam skirta policijos apsauga.\n\nGeografija – labai plati\n\nPaaiškėjus, kad mafiozas ir toliau vykdo nusikaltimus, teismas nurodė jį suimti, tačiau P.Kapuscinskis paspruko į Ukrainą. Ten lenkui buvo iškelta byla dėl apiplėšimo, lytinio priekabiavimo ir neteisėto ginklų laikymo.\n\nUkrainos areštinėje P.Kapuscinskis praleido daugiau kaip metus, paskui laisvėje laukė teismo.\n\nTiek Lenkijos žiniasklaida, tiek teisėsaugininkai ir net buvę P.Kapuscinskio bendražygiai vadina jį niekingu žmogumi ir apgailestauja, kad jis melu prasmuko į Užsieniečių legiono Ukrainoje vadovybę.\n\nGedi žuvusio atleto\n\nVisai kitaip bendražygiai ir tėvynainiai atsiliepia apie oficialiai pirmą kare Ukrainoje žuvusį lenką T.Valenteką.\n\nŠią žinią pranešė ne Lenkijos užsienio reikalų ar gynybos ministerijos, o tinklapis „Onet“, kurio korespondentui Užsieniečių legiono Karpatų būrio atstovas papasakojo apie kovos draugo žūtį mūšyje netoli Charkovo.\n\nJų būrį tą rytą netikėtai ėmė atakuoti tankų palaikomi Rusijos pėstininkai. Nors ataka buvo atremta, sprogmenų skeveldros sunkiai sužeidė vieną legionierių, o T.Valenteką užmušė.\n\nSavo vykimą kariauti T.Valentekas aiškino tuo, kad negalėjo namuose ramiai sėdėti ir laukti, kol Ukrainą nugalėję rusai užpuls Lenkiją.\n\nSportininkas prie kovojančių ukrainiečių prisidėjo karo pradžioje, todėl būryje turėjo didelį autoritetą, buvo paskirtas globoti grupę karių iš Kolumbijos.\n\nPrieš keletą metų T.Valentekas laimėjo Lenkijos MMA čempionatą savo svorio kategorijoje ir buvo laikomas talentingu atletu.\n\nBe jo, Užsieniečių legiono Karpatų būryje kovojo dar keturi lenkai, o drauge į tragišką mūšį ėjo kolumbiečiai, lietuviai, čekai, šveicarai ir viena mergina iš Vokietijos.\n\nDėl T.Valenteko žūties apgailestavęs Užsieniečių legiono vadas Ruslanas Mirošničenka priminė, jog keliomis dienomis anksčiau žuvo du amerikiečiai, kanadietis ir švedas.\n\nKijevas oficialiai neinformuoja, ar tai tikrai pirmas kritęs lenkų karys ir kiek iš viso legionierių žuvo ar buvo sužeista. Nežinoma ir kiek tiksliai užsieniečių savanorių Ukrainoje stojo į kovą su okupantais.\n\nUkrainos užsienio reikalų ministerija skelbė, kad, prezidentui Volodymyrui Zelenskiui karo pradžioje paraginus užsieniečius padėti, į šalį atvyko 20 tūkst. savanorių.\n\nVaršuvos dienraščio „Gazeta Wyborcza“ teigimu, nereikėtų stebėtis, kad apie T.Valenteko žūtį Lenkijos vyriausybė tyli, – dauguma lenkų kovotojų į Ukrainą išvyko neatsiklausę institucijų leidimo dalyvauti kare.\n\nLenkijos įstatymai draudžia tarnybą svetimos šalies kariuomenėse, o oficialiai siunčiant žmones kovoti į Ukrainą Varšuvai grėstų ginkluotas konfliktas su Maskva.\n\nTodėl vyriausybė dar karo pradžioje paskelbė, kad lenkams, norintiems išvykti konsultuoti Ukrainos karių, reikia gauti specialų Gynybos ministerijos leidimą, o už neteisėtą prisijungimą prie kitos valstybės pajėgų gresia kalėjimas nuo 3 mėnesių iki 5 metų.\n\nLenkijos gynybos ministerija pranešė, jog gavo 12 prašymų išduoti leidimą vykti į Ukrainą, tačiau toks buvo suteiktas tik vienam asmeniui. Užsienio reikalų ministerija savo ruožtu informavo, kad iš 29 prašymų teigiamo atsakymo sulaukė 14 žmonių.\n\nUkrainiečių kilmės lenkų žurnalistas, buvęs Seimo narys Miroslavas Czechas tikino, kad nemaža dalis iš Lenkijos išvykusių kariauti vyrų yra vienaip ar kitaip susiję su Ukraina: vienų iš ten yra kilę protėviai, kiti sukūrė šeimas su ukrainietėmis ir pajuto įsipareigojimą tai šaliai.\n\nUžsieniečių legiono atstovas Damienas Magrou patvirtino, kad padėti Ukrainai apsisprendė 55 šalių atstovai iš visų žemynų: atvyko net iš tokių tolimų kraštų kaip Brazilija, Australija, Pietų Korėja, su rusais kovoja netgi čečėnai, gruzinai, baltarusiai.\n\nPastarieji net suformavo Kosto Kalinausko vardu pavadintą būrį ir į kovą eina su Vyčiu papuošta vėliava.\n\nD.Magrou atskleidė, kad Užsieniečių legione daugiausia yra JAV ir Jungtinės Karalystės (JK) atstovų, po jų pagal gausumą rikiuojasi kanadiečiai ir lenkai.\n\nTaip pat daug savanorių atvyko iš nedidelių Baltijos ir Skandinavijos valstybių, ypač iš Suomijos – šalies, kuri per Antrąjį pasaulinį karą atsilaikė prieš Rusijos puolimą, bet prarado nemažą dalį savo teritorijos.\n\nPokariu Suomijos vadovai laikėsi neutraliteto ir nuolaidžiavo Maskvai, bet šokiruotas šiemetės Rusijos agresijos Ukrainoje Helsinkis nusprendė stoti į NATO ir parėmė Baltijos šalių siūlymą nebeįleisti turistų iš Rusijos.\n\nNeigia Rusijos teiginius\n\nMaskva tvirtina, kad padėti Ukrainai atvyko tik 7000 užsieniečių, iš jų daugiausia – net 1700 – yra lenkai.\n\nPo 1,5 tūkst. legionierių yra iš JAV, Kanados ir Rumunijos, 300 – iš JK.\n\nNorėdami atbaidyti užsieniečius nuo talkininkavimo Ukrainai Kremliaus propagandininkai socialiniuose tinkluose ne kartą platino prasimanytą informaciją apie fronte žuvusį didžiulį skaičių legionierių.\n\nBalandžio viduryje Rusijos užsienio reikalų ministerijos tinklapyje pasirodė įrašas, kad mūšiuose prie Charkovo žuvo trys dešimtys Lenkijos piliečių – samdinių iš privačios sukarintos grupuotės. Šį pranešimą Lenkijos gynybos ministerija paneigė.\n\nVėliau Maskva paskleidė žinią, kad gegužės 23 dieną mūšyje prie Pavlodaro žuvo 600 lenkų, – tai melu pavadino tiek Kijevas, tiek Varšuva.",
    "Zelenska susitiko su Nausėdiene ir Lenkijos pirmąja ponia: šios šalys buvo vienos pirmųjų, kurios mus palaikė": "Ukrainos prezidento žmona Olena Zelenska, pasidalijusi mintimis apie susitikimą su Lietuvos ir Lenkijos vadovų antrosiomis pusėmis, pabrėžė, kad šios šalys buvo vienos pirmųjų, padėjusių prasidėjus Rusijos agresijai.\n\n„Prieš dvejus metus susikūrė Liublino trikampis - Lenkijos, Lietuvos ir Ukrainos sąjunga, naujas bendraminčių šalių, turinčių daug bendro ir norinčių jį plėtoti kartu, formatas. Per dvejus metus šis formatas patyrė baisų Rusijos agresijos išbandymą. Ir ne tik atlaikė, bet ir pranoko visus lūkesčius: Lenkija ir Lietuva buvo vienos pirmųjų, kurios mus palaikė, priglaudė ukrainiečius ir suteikė visą įmanomą pagalbą“, – rašė O. Zelenska feisbuko įraše.\n\nAntradienį susitiko Liublino trikampio šalių pirmosios ponios – O. Zelenska, Diana Nausėdienė ir Agata Korngauser-Duda. Susitikimas įvyko Ukrainos institute Niujorke, vykstant JT Generalinės Asamblėjos 77-ajai sesijai.\n\n„Turėjome daug ką aptarti su kolegomis ir, drįstu sakyti, draugais: ukrainiečių moterų ir vaikų apsaugą priimančiose šalyse, vaikų švietimą, ypač galimybę mokytis ukrainiečių kalbos / tęsti mokslus ukrainiečių mokyklose internetu, kartu lankantis vietinėse mokyklose, vaikų poilsio ir reabilitacijos projektus ir kultūrines iniciatyvas, tokias kaip „Ukrainietiška knygų lentyna“, kuri neša mūsų literatūrą į kiekvieną šalį, kurioje gyvena mūsų žmonės“, – teigė pirmoji Ukrainos ponia.\n\nO. Zelenska taip pat išskyrė ir D. Nausėdienės vaidmenį.\n\n„Atsižvelgiant į susitikimo vietą, ypatingas dėmesys buvo skirtas veiksmingam tarptautinių organizacijų dalyvavimui įveikiant socialinius iššūkius, kylančius dėl karo Ukrainoje. Ponia Diana Nausėdienė inicijavo pirmųjų damų ir tarptautinių nevyriausybinių organizacijų pastangų suvienijimą rengiant projektus ir iniciatyvas. Ji sulaukė besąlygiško palaikymo ir įsitikinimo, kad mūsų artimiausi draugai ir partneriai gina ir gins Ukrainos ir ukrainiečių interesus.\n\nPasaulinis bendradarbiavimas visada yra daugialypis, tačiau tegul jo pagrindas būna mūsų „bendraminčių trikampis“, – teigė O. Zelenska.",
    "Baltijos šalių ir Lenkijos ministrai įvertins, kaip veikia rusų neįleidimo tvarka": "Lietuvos, Latvijos, Estijos ir Lenkijos vidaus reikalų ministrai posėdžiaus nuotoliniu būdu, pranešė Vidaus reikalų ministerija.\n\nTaip pat bus kalbama apie tebesitęsiančius neteisėtos migracijos iššūkius pasienyje su Baltarusija.\n\n„Su partneriais nuolat koordinuojame veiksmus, dalijamės informacija ir taip siekiame užtikrinti, kad šis principinis regioninis sprendimas būtų sklandžiai ir efektyviai įgyvendintas“, – sakė Lietuvos vidaus reikalų ministrė Agnė Bilotaitė.\n\nPirmadienį įsigaliojo regioninis susitarimas, kad per išorinę ES sieną į Lietuvą, Latviją, Estiją ir Lenkiją įleidžiami tik tam tikrus kriterijus atitinkantys Rusijos piliečiai: diplomatai, disidentai, pervežimo bendrovių darbuotojai, ES piliečių šeimų nariai, Šengeno zonos valstybių leidimus gyventi ar ilgalaikes nacionalines vizas turintys rusai.\n\nTaip pat Rusijos piliečiai toliau gali per Lietuvą tranzitu traukiniais keliauti į Kaliningrado sritį ir iš jos.\n\nRusijos piliečių patekimas į Baltijos šalis ir Lenkiją apribotas dėl nacionalinio saugumo, atsižvelgiant į Rusijos vykdomą karą Ukrainoje ir nusikaltimus žmoniškumui.\n\nLietuvos valstybės sienos apsaugos tarnybos duomenimis, pirmą dieną iki 16 val. į Lietuvą neleista įvažiuoti 18 asmenų.",
    "Armonaitė: Lietuvos verslai norėtų dirbti su Lenkijos gynybos pramonės sektoriumi": "Ekonomikos ir inovacijų ministrė Aušrinė Armonaitė penktadienį Vilniuje su Lenkijos ekonominės plėtros ir technologijų ministru Waldemaru Buda aparė, kaip gilinti bendradarbiavimą gynybos ir energetikos sektoriuose, kad šalys kartu efektyviai spręstų dėl Rusijos karo Ukrainoje kylančius iššūkius, skelbiama ministerijos pranešime žiniasklaidai.\n\n„Lenkija visada buvo ir bus svarbi mūsų prekybos partnerė. Tokie susitikimai suteikia dar didesnį postūmį abipusiai naudingam bendravimui, ypatingai sprendžiant šiandien mūsų ekonomikoms kylančius iššūkius,“ – sako ekonomikos ir inovacijų ministrė A. Armonaitė.\n\nPasak ministrės, Lietuva ir Lenkija turėtų glaudžiai bendradarbiauti Europos Sąjungos teisėkūros veikloje ir kartu siekti, kad ES teisės aktai prisidėtų prie ES priklausomybės nuo trečiųjų šalių mažinimo bei padėtų būti atsparesniems.\n\nA. Armonaitė susitiko Lenkijos ekonominės plėtros ir technologijų ministru Waldemaru Buda / Ekonomikos ir inovacijų ministerijos nuotr.\n\nA.Armonaitė kolegai iš Lenkijos pristatė kartu su Finansų ministerija ruošiamą mokesčių atidėjimą Lietuvos įmonėmis, kurios yra energetiškai intensyvios ir daugiau nei 10 proc. jų kaštų sudaro išlaidos energetikai.\n\nMinistrė pabrėžia, kad stiprėja Lietuvos ir Lenkijos bendradarbiavimas karinėje srityje. Mūsų šalies įmonės siekia dar geriau susipažinti su Lenkijos gynybos sektoriaus poreikiais, identifikuoti bendradarbiavimo galimybes bei dalyvauti bendruose ES lėšomis finansuojamuose projektuose kuriant inovatyvias gynybos sektoriaus technologijas.\n\nDvišalė Lietuvos ir Lenkijos prekybos apyvarta pernai siekė 7,3 mlrd. eurų, tiesioginės Lenkijos investicijos mūsų šalyje siekia 1,2 mlrd. eurų ir pagal šį rodiklį Lenkija yra 7 didžiausia investuotoja Lietuvoje.\n\nPirmąjį šių metų pusmetį Lenkija užėmė 1 vietą pagal prekybos prekėmis apyvartą, 2 – pagal eksportą ir lietuviškos kilmės prekių eksportą ir 1 – pagal importą.",
    "Europos elektros kainų žemėlapis: Lietuva moka daugiausiai, Lenkija beveik 4, Estija – 5 kartus mažiau": "",
    "Lietuviai ir toliau šluoja Lenkijos parduotuves": "Tad rudeniop, kai teks dar labiau taupyti dėl išaugusių elektros ir šildymo kainų, lietuvių srautai į Suvalkus bus dar gausesni.\n\nO mūsų valdžia bent kol kas nesiruošia nieko daryti, kad paliktume savo pinigus Lietuvoje ir remtume vietos gamintojus.\n\nPVM lengvata\n\nLenkijoje iki spalio 31 dienos pratęstos PVM lengvatos maistui, trąšoms, augalų apsaugos priemonėms ir energetikai.\n\nTad lenkai toliau galės džiaugtis lengvatomis, kurias jų vyriausybė įvedė nuo šių metų vasario 1 d.\n\nO lengvatos nemažos - toliau lieka nulinis PVM maisto prekėms, trąšoms, augalų apsaugos priemonėms ir gamtinėms dujoms. Elektrai ir šilumai taikomas iki 5 proc. PVM, o degalams - iki 8 proc.\n\nDar daugiau lengvatų suteikta lenkams šią vasarą - gyventojai, paėmę būsto paskolas zlotais, net 8 mėnesius galės nemokėti palūkanų.\n\nTokiomis priemonėm is Lenkijos valdžia tikisi palengvinti gyventojams infliacijos naštą.\n\nTuo metu Lietuvoje maisto produktams taikomas 21 proc. PVM, šilumos energijai, knygoms, laikraščiams, žurnalams, apgyvendinimo paslaugoms - 9 proc. PVM, o nuliniu PVM gali džiaugtis tik vakcinos nuo Covid infekcijos ir kai kurie kitos prekės, skirtos kovai su šia pandemija.\n\nLietuvoje pigesnis cukrus\n\nPunsko savivaldybės vaikų darželio-lopšelio vadovė Alicija Valinčienė sakė, kad jai sunku palyginti, kiek Lietuvoje ir Lenkijoje skiriasi prekių kainos:\n\n„Lietuvoje seniai buvau, žinau, kad tikrai kainos skiriasi, tik nežinau - kiek. Žinau, kad pas jus, Lietuvoje, cukrus pigesnis.\n\nIš Lietuvos pas mus apsipirkti labai daug važiuoja, visur Suvalkuose daug mašinų iš Lietuvos prie prekybos centrų stovi.\n\nPerka viską. Prieš mokslo metus ir drabužių, ir į mokyklą įvairių reikmenų, tikrai viską perka.\n\nAš pati į kainas nežiūriu. Jei reikia, tai einu ir perku. Jei nėra už ką - tai neperku.\n\nDabar gausime priemokas anglims, jeigu duos. Kol kas tik paraiškas teikiame, o pinigėlių dar nėra, gal veltui paraiškas teikiame?..\n\nAnglims lengvatos numatytos jau yra, o mazutui, malkoms - dar ne. Sprendimą dar turi priimti Vyriausybė.\n\nTik reikia žinoti, jeigu bus lengvatos, tai jos bus mokamos iš mūsų, mokesčių mokėtojų, pinigų.\n\nO kainos auga. Pernai mokėjau 1000 zlotų (211 eurų) už anglies toną, o šiemet - jau 4000 zlotų (843 eurai) už aukšto kaloringumo anglies toną. Mūsų žmonės kai kas jau važiuoja į Lietuvą rusiškų anglių parsivežti.\n\nJūs pas mus perkate, mes - pas jus.\n\nTikrai mainų programa!\n\nKeturioliktos algos\n\nKiek kainuoja degalai?\n\nNežinau, kiek Lietuvoje, o Lenkijoje apie 8 zlotai, tai yra 1,70 eurai už dyzelinio kuro litrą svyruoja.\n\nLenkijos lietuviai važiuoja pas jus į kurortus prie Baltijos jūros. Brangoka, bet kai važiuoji tik kelioms dienoms, pinigų pakanka.\n\nVažinėjame dabar vieni pas kitus, kiek norime.\n\nPasaulis atviras.\n\nTiesa, ir pas mus kai kurie žmonės skundžiasi didelėmis kainomis, priklausomai nuo to, kiek kas uždirba.\n\nBet emeritai džiaugiasi, nes valstybė jiems 14-as algas mokės.\n\nAnksčiau per metus gaudavo 13 algų.\n\nŽodžiu, aš nežinau, iš kur ta valstybė tiek pinigų turi, bet manau, kad mūsų, mokesčių mokėtojų, pinigus dalija, o su didesnėmis išmokomis ir kainos kyla į viršų.\n\nKaip mums, lietuviams, Suvalkų krašte sekasi? Neblogai. Mūsų krašte apie 80 proc. gyventojų yra lietuviai, o lenkų čia mažuma.\n\nMes čia gimę, augę, tik Sovietų Sąjunga mus nuo Lietuvos dirbtinai atskyrė.\n\nLikome ir stengiamės išlikti ir toliau vaikus mokyti lietuvių kalbos, kad lietuviais išliktų.\"\n\nVažiuoja ten, kur geriau\n\nPasirodo, žmonės jau bijo viešai reikšti savo mintis ne tik Lietuvoje, bet Lenkijoje.\n\nŠios šalies jaunosios lietuvių kartos atstovas A.S. (pavardė redakcijai žinoma - aut. past.) sutiko atvirai pakalbėti tik anonimiškai.\n\nNors ir nieko skandalingo nepasakė.\n\nTik tiek, kad nemato priežasties, kodėl turėtų apsipirkinėti Lietuvoje:\n\n„Žinokite, nevažiuoju į Lietuvą. Kad visko turime čia. Skirtingų produktų kainos skiriasi, bet pagrindinių produktų kainos Lenkijoje mažesnės.\n\nMaistui taikomos lengvatos, bet oficiali infliacija 16-17 proc., o neoficialiai dar didesnė\".\n\nAr ne gėda Lenkijos lietuviui prieš vietinius lenkus, kad lietuviai iš Lietuvos masiškai šturmuoja parduotuves. Ar lenkai nesišaipo, kad A.S. tautiečiai - ubagai?\n\n„Žinote, mano asmenine nuomone, gal ir galėtų būti gėda, bet nebūčiau linkęs šios temos eskaluoti, - atsakė jaunasis mūsų tautietis A.S. - Žmonės važiuoja ten, kur jiems geriau. Tokia yra rinka.\n\nLietuviai, važiuodami apsipirkti į Lenkiją, elgiasi standartiškai. Ir kitų valstybių piliečiai apsipirkinėja ten, kur pigiau. Lenkijoje dirba ir Lietuvos piliečių.\n\nPaprastų darbų gal nelabai dirba, bet dalyvauja įvairiuose tarptautiniuose projektuose.\n\nO dėl atvažiuojančių pas mus apsipirkti - vieni suvokia, kad Lenkijoje patrauklesnės kainos - ir tiek.\n\nKitiems valstybė visiškai nerūpi ir daro, kas jiems geriau.\n\nVisko pasaulyje yra, visokių žmonių yra visur. Taip būdavo ir sovietmečiu, kai už kažką, už geresnį kąsnį galėjo žmogų parduoti.\"\n\nSkirtumas akivaizdus\n\nTačiau niekas nesiruošia savo tautiečių parduoti.\n\nTik norisi nusipirkti pigesnių produktų.\n\nPavyzdžiui, Lenkijos prekybos centras „Biedronka\" skelbia, kad rugpjūčio gale 500 gr duonos kainuoja 1,90 zlotų, tai yra 0,40 Eur.\n\nO Lietuvoje toks pats kiekis duonos jau kainuoja 1,68 Eur.\n\n„Biedronkoje\" 500 gr kiaulienos faršo kainuoja 5,99 zlotus, tai yra 1,26 Eur, o Lietuvoje - 1,54 Eur.\n\nJautienos ir kiaulienos faršas (400 gr) - 8,99 zlotai arba 1,89 Eur, o Lietuvoje - 1,92 Eur.\n\nGrilio dešrelės (400 gr) - 9,99 zlotai arba 2,10 Eur, o mūsų prekybos centruose, portalo Pricer.lt duomenimis, pati mažiausiai tokių dešrelių kaina - 2,49 Eur.\n\nAtrodo, kainų skirtumai nėra labai dideli, bet jei žmonės važiuoja į Lenkiją apsipirkti, jie perka didelius prekių kiekius, todėl pavyksta sutaupyti nemažas sumas.\n\nTiesa, kai kurių prekių kainų net negalima palyginti. Pvz, Lietuvoje prekiaujama Krokuvos dešra, bet nėra Krokuvos dešrelių.\n\nNeteko pastebėti ir veršienos kepsnelių be odos ar tokios pačios kaip Lietuvoje receptūros bandelių su aguonomis.\n\nBet štai Lietuvoje litrą „Tymbark\" vaisių sulčių nusipirksi už 1,69 Eur, o Lenkijoje už 3,39 zlotus arba 0,71 Eur.\n\nKomentuoja UAB „Tomikana\", pagal užsakymus pristatančios lenkiškas prekes mūsų gyventojams, vadybininkas ekspeditorius Andžej VOINIČ:\n\nLenkiškas maistas pigesnis, bet jį vežti sunkiau.\n\nVežti, aišku, galima viską, bet maistui vežti reikia šaldytuvų, o tada paslauga labai pabrangsta, todėl atsivežti iš Lenkijos maistą jau neapsimoka.\n\nPatys gyventojai, ypač gyvenantys pasienyje, aišku, gali pigesnių produktų savo reikmėms atsivežti ir be šaldytuvo, o mes vežame drabužius, baldus: virtuvės, svetainės komplektus, vonias, vonios kambario įrangą, smulkią santechniką.\n\nTen, Lenkijoje, tikrai pigiau, nes jie yra patys gamintojai, patys Lenkijoje savo prekes pardavinėja, nes yra didelė rinka.\n\nO dėl didelės vietinės konkurencijos negali per daug užkelti kainų.\n\nKai aš ieškojau virtuvės komplekto, man Lietuvoje nieko be 600 eurų nesiūlė, o Lenkijoje visą virtuvės komplektą su viršutinėmis ir apatinėmis spintelėmis nupirkau už nepilnus 300 eurų.\n\nGali ten pasirinkti, kokį nori modelį ir dar spalvą pasirinkti, kokios pageidauji.\n\nUžsakymų lenkiškoms prekėms gauname iš visos Lietuvos, ir iš kaimų ir iš miestų.\n\nArūno Cironkos koliažas\n\nrespublika.lt",
    "Lenkijos pasididžiavimas – Mozūrai: kokios kainos, ką nuveikti ir kada geriau ten nevykti": "Mozūrijos ežerai, dar vadinami Didžiaisiais Mozūrijos ežerais – tai ežerų regionas Lenkijos šiaurės rytuose, kuriame yra daugiau kaip 4 000 ežerų, apsuptų miškų ir pievų. Dėl šios priežasties vietovė dažnai vadinama Tūkstančio ežerų kraštu, nors vargu, ar kas nors gali nurodyti tikslų ežerų skaičių. Įvairiuose šaltiniuose minimi nuo 3000 iki 4000 ežerų. Viena yra tikra – vanduo kiekviename iš jų yra krištolo skaidrumo. Sujungti upėmis ir kanalais ežerai sudaro populiariausią Lenkijoje irkluotojų trasą – Didžiųjų Mozūrų ežerų kelią. Čia taip pat yra didžiausias Lenkijoje ežeras – Sniardvai. Mozūrų ežerai dažnai vadinami viena gražiausių Europos vietų – vandens platybės užburia kiekvieną lankytoją ir žadina norą ten pasilikti kuo ilgiau.\n\nKada vykti į Mozūriją?\n\nMozūrija yra viena populiariausių atostogų vietų tarp lenkų. Be to, čia laisvalaikį mėgsta leisti bent keli milijonai vokiečių. Taigi, jei norite išvengti didžiausių minių, atvykite į Mozūriją rudenį. Rugsėjo mėnesį čia dar galima pasimėgauti saule ir gerais orais, na o jeigu jums oras nesvarbus – atvykti galite bet kada, tačiau venkite ilgųjų ir vasaros savaitgalių, kuomet čia suplūsta daugybė turistų.\n\nGlaudus ryšys su gamta yra didžiausia šio unikalaus Lenkijos regiono atrakcija. Šioje vietovėje kiekvienas keliautojas – tiek mėgstantis vienatvę, tiek aktyvų poilsį gamtoje – ras sau patinkantį užsiėmimą. Turkio spalvos vandenų tinklas driekiasi 300 kvadratinių kilometrų plote ir pelnytai vadinamas „žaliaisiais šalies plaučiais“. Mažieji vietovės miesteliai yra gerai išvystyti ir mėgstami turistų. Tačiau čia beveik nėra pramonės, todėl ekologija puiki – ežeruose gausu žuvų, o miškuose – gyvūnų ir grybų.\n\nKaip ten nuvykti?",
    "Baltijos šalys ir Lenkija sienas Rusijos piliečiams uždarys per ateinančias 10 dienų": "Lietuvos sienos riboženklis Rusnėje ties pasieniu su Kaliningrado sritimi. Juditos Grigelytės (VŽ) nuotr.\n\nLietuva, Latvija, Estija ir Lenkija sugriežtins Rusijos piliečių patekimo į šalis tvarką, o sugriežtinimai turės įsigalioti visose šalyse iki rugsėjo 19-os dienos.\n\nPatikslinta ribojimų įvedimo data.\n\nVisų šalių ministrų pirmininkų pareiškime pažymima, kad keliavimas Europos Sąjungoje (ES) yra privilegija, o ne žmogaus teisė, ir nepriimtina, kad valstybės agresorės piliečiai gali laisvai keliauti po ES, o tuo metu žmonės Ukrainoje yra kankinami ir žudomi.\n\nApie tai, kad imamasi riboti Rusijos piliečių įleidimą VŽ jau rašė.\n\nNemokami naujienlaiškiai į savo el. pašto dėžutę: Verslo valdymas\n\nRinkodara\n\nFinansai ir apskaita\n\nRinkos\n\nMano verslas\n\nPrekyba\n\nStatyba ir NT\n\nPramonė\n\nTransportas\n\nTechnologijos\n\nLaisvalaikis\n\nMano pinigai\n\nSvarbiausios dienos naujienos trumpai: Verslo naujienos\n\nVŽ Premium naujienos\n\n\n\n„Tarp į ES ir Šengeno erdvę atvykstančių Rusijos piliečių yra asmenų, kurių atvykimo tikslas yra pakenkti mūsų šalių saugumui, nes trys ketvirtadaliai Rusijos piliečių remia Rusijos agresijos karą Ukrainoje“, – taip pat sakoma premjerų deklaracijoje.\n\nPasak dokumento, Estija, Latvija, Lietuva ir Lenkija sutarė dėl bendro regioninio požiūrio ir išreiškia „politinę valią ir tvirtą ketinimą nustatyti nacionalines laikinąsias priemones ES vizas turintiems Rusijos piliečiams“.\n\nŠalys palankiai vertina sprendimą sustabdyti ES ir Rusijos vizų režimo supaprastinimo susitarimo galiojimą kaip būtiną pirmąjį žingsnį, tačiau pažymi, kad reikia imtis dar griežtesnių priemonių ir ženkliai sumažinti išduodamų vizų (visų pirma turistinių vizų) skaičių bei Rusijos piliečių srautą į Europos Sąjungą ir Šengeno erdvę.\n\nDeklaracijoje nurodoma, kad turizmo, kultūros, sporto ir verslo tikslais keliaujančių Rusijos piliečių atvykimas į Šengeno erdvę bus apribotas kiekvienai valstybei priėmus nacionalines laikinas priemones ir turėtų įsigalioti kiekvienoje iš šalių atskirai iki rugsėjo 19 dienos.\n\n„Didžioji dalis vizų Rusijos piliečiams buvo išduota prieš Rusijos plataus masto agresiją Ukrainoje esant kitokioms geopolitinėms sąlygoms ir aplinkybėms“, – nurodoma dokumente, kurį pasirašė Lietuvos premjerė Ingrida Šimonytė, Latvijos vyriausybės vadovas Krišjanis Karinis, Estijos premjerė Kaja Kallas ir Lenkijos ministras pirmininkas Mateuszas Morawieckis.\n\n„Pabrėžiame, kad tai nėra visiškas uždraudimas atvykti, toliau galios teisėtos išimtys, dėl kurių bendrai susitarta, disidentams, humanitariniams atvejams, šeimos nariams, leidimų gyventi šalyje turėtojams, išimtys, susijusios su krovinių ir transporto paslaugų teikimo supaprastinimu, diplomatinėmis atstovybėmis, Kaliningrado asmenų tranzito supaprastinimu ir t. t. Mes visiškai palaikome būtinybę toliau remti Putino režimo priešininkus ir sudaryti jiems galimybes išvykti iš Rusijos“, – sakoma pareiškime.\n\nLietuvos sienos riboženklis Rusnėje ties pasieniu su Kaliningrado sritimi. Juditos Grigelytės (VŽ) nuotr.",
    "IŠSIPILDĖ DIDŽIAUSIAS V. PUTINO KOŠMARAS: SUKŪRĖ VISIŠKAI NAUJĄ KARINĮ MONSTRĄ": "Remiantis pranešimais, Lenkija bus vieno didžiausių ir moderniausių pasaulyje tankų arsenalų savininkė. Ar V. Putino Rusija turėtų jaudintis, klausia Erikas Wicklundas, buvęs Jungtinių Valstijų karinio jūrų laivyno (USN) operacijų specialistas.\n\nNa, jei Rusija ramiai sėdi kampe, užsidėjusi kepurę ant galvos ir nustoja grasinti kaimynams, jai nėra ko jaudintis.\n\nLaimei, NATO turi „pavadėlį“ ant siaubingo trigalvio, dygliuoto ir šarvuoto sargybinio, kuriuo netrukus taps Lenkija.\n\nV. Putinas turėtų būti pervadintas į „Franken-putin“ daktaro Frankenšteino vardu, sukūrusio pabaisą, kuri jam nei patiko, nei galėjo ją suvaldyti. Būtent tokioje padėtyje dabar yra V. Putinas.\n\nJei NATO jau buvo pabaisa V. Putino nerimo spintoje, tai buvo mieguistas, baisus priešas tik dėl savo praeities istorijos. Pastaraisiais metais NATO buvo visiškai užmigęs, galbūt netrukus būtų išnykęs tolimoje šalyje, kur miršta pamiršti monstrai. V. Putinas galėjo palikti jį ten ir stebėti, kaip jis pamažu dingsta.\n\nPonas V. Putinas tuoj pripras elgtis taip, lyg vaikščiotų po Lenkiją ant kiaušinių lukštų.\n\nBet ne, V. Putinas tiesiog turėjo į jį smeigti lazda ir dar kartą supykdyti... ir padaryti dar didesnį nei anksčiau. O dabar diktatorius Lenkijoje sukūrė dar vieną karinį monstrą. Akivaizdu, kad ji nėra suinteresuota tapti vien tik NATO „kelio laidu“. Lenkija ketina taip gerai apsiginkluoti, kad galėtų stoti prieš Rusiją ir sumušti orkus į verkiančią, kruviną skausmo ir kančios masę... o tada atverti duris, kad NATO galėtų įeiti į vidų ir mentele nukrapštytų sulaužytus savo buvusio priešo gabalus.\n\nLenkiškas „Krab“ 155 mm savaeigis pabūklas. 18 iš jų atiduoti Ukrainai, o ukrainiečiai juos labai myli. Lenkija gamins sau jų dar krūvą… ir gaus daugiau tankų… ir daugiau „F-35“… ir… ir… ir…\n\nPonas V. Putinas tuoj pripras elgtis taip, lyg vaikščiotų po Lenkiją ant kiaušinių lukštų. Ji neturi kantrybės įkyriam Rusijos elgesiui ir tik ieško dingsties suplėšyti savo senąjį priešą. Ukrainoje sunki kova prieš Rusiją. Lenkijoje būtų daug, daug blogiau.",
    "Energetikos ministerija: Baltijos šalys ir Lenkija rengia sinchronizavimo spartinimo planą": "Baltijos šalių ir Lenkijos elektros perdavimo bendrovės per artimiausią pusmetį turėtų parengti technines studijas, būtinas sukurti tinkų sinchronizavimo su Europa spartinimo planą – jis taps pagrindu politiniam sprendimui dėl spartesnės sinchronizavimo datos nei 2025-ųjų pabaiga, kaip numatyta dabar.\n\nTai energetikos ministras Dainius Kreivys pranešė Vilniuje susitikęs su Lenkijos klimato ir aplinkos ministre Anna Moskwa, pranešė ministerija.\n\n„Sinchronizacijos spartinimas yra ypač aktualus Rusijos karinės agresijos Ukrainoje kontekste, kadangi didėja vienašalių Rusijos veiksmų Baltijos šalių energetikos sistemų atžvilgiu tikimybė“, – pranešime sakė D. Kreivys.\n\nDainius Kreivys / D. Umbraso/LRT nuotr.\n\nSinchronizacijos spartinimo planas rengiamas Baltijos energijos rinkos jungčių plano (BEMIP) formate.\n\nLietuva ir Lenkija, be to, kartu baigia rengti tarpvyriausybinį susitarimą dėl solidarumo priemonių, kurios užtikrins saugų dujų tiekimą buitiniams ir socialines paslaugas teikiantiems vartotojams, jei kuri nor šalis nebegalėtų aprūpinti jų dujomis.\n\nMinistrai sutarė ir toliau kartu siekti susitarimo dėl europinio sprendinio ir priemonių suvaldant aukštų energijos kainų situaciją.\n\nElektra / E.Blaževič/LRT nuotr.\n\nLietuvoje jau baigta daugiau nei 45 proc. visų sinchronizavimui būtinų darbų ir įgyvendinti 6 projektai.",
    "Likimo valiai paliktos lietuviškos mokyklos Lenkijoje: vadovėliai lenkų kalba, finansavimo trūkumas ir kova dėl išlikimo": "Lietuviškoms mokykloms Lenkijoje trūksta finansavimo, iš vietos nejuda ir vadovėlių leidyba lietuvių kalba. Kol kas neišspręstas ir lietuviškos mokyklos steigimas Suvalkuose. Punsko valsčiuje esančiai mokyklai gresia uždarymas.\n\nŠeštokams vyksta biologijos pamoka – vadovėliai lenkiški, pamoka vyksta lietuvių kalba. Pasak mokytojos, šeštokai iš lenkiškų vadovėlių mokosi chemijos, matematikos. Tik lietuvių kalbos iš lietuviško.\n\n„Mokytojui yra nemažas iššūkis, nes reikia turėti omenyje mokiniai, kurie jaunesnėse klasėse, jiems sunku versti iš lenkų į lietuvių kalbą ir iš lietuvių į lenkų“, – pastebi Seinų „Žiburio“ gimnazijos mokytoja Danutė Valukonytė.\n\nLietuvių kalbos trečios klasės mokiniai mokosi iš mokyklos mokytojų parengto lietuvių kalbos vadovėlio. Kitų dalykų vadovėliai – lenkų kalba. Mokytojai lietuvių kalba literatūros ieško Lietuvoje, tačiau abiejų šalių mokymo programos skirtingos.\n\n„Vaikams lenkų kalba tampa tokia artimesnė, lietuvių kalbos žodynas skursta. Turim tokią galimybę atvažiuot į Lietuvą, į knygynus ir ieškom tokios literatūros, kuri mums yra tinkama“, – pasakoja Seinų „Žiburio“ gimnazijos mokytoja Irena Vaicekauskienė.\n\nMokykla / D. Umbraso/LRT nuotr.\n\nMokyklos direktorius pasakoja, kad prieš dešimtmetį Lenkijos Švietimo ministerija žadėjo parengti tautinių mažumų vadovėlių elektronines versijas. Taip būtų sumažintos leidybos išlaidos. Tačiau į priekį nepasistūmėta, esą trūksta finansų.\n\n„Lenkija, gerindama lietuviško švietimo kokybę, privalėtų išleisti, paruošti lietuviškoms mokykloms vadovėlius, tačiau taip neatsitinka. Ir mes siūlome tokį variantą, kad paprasčiausia tuos lenkiškus vadovėlius išversti į lietuvių kalbą“, – teigia Seinų „Žiburio“ gimnazijos direktorius Algirdas Vaicekauskas.\n\nTokios pozicijos laikosi ir Lietuvos Švietimo, mokslo ir sporto ministerija. Esą artimiausiu metu vyks abiejų šalių ministerijų atstovų susitikimas.\n\n„Matom, kad reikia žiūrėti veidrodiniu principu, ir tai, kas vyksta čia, Lietuvoje. Lietuvoje mes tautinių bendrijų mokykloms esame jau paskelbę konkursą vadovėlių atnaujinimui pradiniame ugdyme. Manome, kad Lenkijos šalis turėtų pasirūpinti vadovėliais“, – nurodo Lietuvos švietimo, mokslo ir sporto viceministras Ramūnas Skaudžius.\n\nMokykla / V. Šukštos/LRT nuotr.\n\nLietuva remia lietuviškas mokyklas Lenkijoje, tačiau augant elektros kainoms, mažėjant mokinių, mokykloms lėšų trūksta. Iškilo grėsmė, kad bus uždaryta Vidugirių kaimo mokykla.\n\n„Krepšelis užtenka padengti apie 50–60 procentų visų išlaidų. Visą laiką prašau Lietuvos valstybės paramos. Aš čia kalbu apie 100 tūkstančių eurų per metus, kad tiktai Vidugirio mokyklai būtų skirta“, – komentuoja Punsko viršaitis Vytautas Liškauskas.\n\nLietuvių bendruomenė nerimauja ir dėl lietuviškos mokyklos Suvalkuose. Šio vaikų darželio tėvai kitąmet vaikus norėtų leisti į lietuvišką mokyklą, bet jos steigimas ir finansavimas stringa.\n\n„Jeigu mes turėtume 100 procentų užtvirtintą, kad ta mokykla tikrai rugsėjo 1 atidarys duris, tai ir tėvai drąsiau reikštų norą leisti vaikus į tą mokyklą. Lenkija atsisako steigti tokią mokyklą“, – pabrėžia Lenkijos lietuvių bendruomenės pirmininkė Jolanta Malinauskaitė-Vektorienė.\n\nŠvietimo, mokslo ir sporto ministerijos vadovai tikina esą dėl lietuviškos mokyklos atidarymo Suvalkuose sprendimas bus rastas. Žadamas ir finansavimas.",
    "Baltijos šalių ir Lenkijos premjerams skirti tarptautinės lyderystės apdovanojimai": "Baltijos šalių ir Lenkijos premjerams Europos politikos analizės centras (CEPA) skyrė tarptautinės lyderystės apdovanojimus.\n\nKaip penktadienį pranešė Lietuvos Vyriausybė, Transatlantinės lyderystės apdovanojimai už tvirtą paramą Ukrainai ir išskirtinį indėlį stiprinant transatlantinę partnerystę skirti Lietuvos premjerei Ingridai Šimonytei, Latvijos premjerui Krišjaniui Kariniui, Estijos premjerei Kajai Kallas ir Lenkijos premjerui Mateuszui Morawieckiui.\n\n„Remti Ukrainą ir jai padėti yra mūsų pareiga, nes tik pasmerkimas nesustabdys Putino nusikaltimų, o vienybė – patikimiausias ginklas prieš Kremliaus režimą. Esu dėkinga už šį apdovanojimą“, – sakė premjerė I. Šimonytė.\n\nOficialus apdovanojimo Lietuvos, Latvijos, Estijos ir Lenkijos ministrams pirmininkams teikimas numatomas CEPA forumo, vyksiančio rugsėjo 27–29 dienomis, metu.\n\nPernai CEPA Transatlantinės lyderystės apdovanojimas už indėlį stiprinant transatlantinį saugumą skirtas NATO generaliniam sekretoriui Jensui Stoltenbergui. 2020-aisiais už pastangas atremiant priešišką Rusijos veikimą apdovanoti Jungtinių Amerikos Valstijų senatoriai Robas Portmanas ir Chrisas Murphy'is.\n\nRusijai pradėjus karą Ukrainoje, Baltijos šalys ir Lenkija tapo vienomis aktyviausių Ukrainos politinių, karinių rėmėjų.",
    "Lenkijoje – atnaujintas Žalgirio mūšio muziejus": "Rugsėjo 21 d., Kultūros viceministras Vygintas Gasparavičius kartu su Lenkijos kultūros, nacionalinio paveldo ir sporto ministru Piotru Glinskiu bei kitais garbiais svečiais dalyvavo į naujas erdves perkelto Griunvaldo / Žalgirio mūšio muziejaus ir jo naujoviškos parodos atidaryme.\n\nŠį muziejų sudaro ne tik daugiafunkcės parodų erdvės, bet ir riterių, konferencijų salės, moksliniams tyrimams skirtos patalpos, biblioteka.\n\nMuziejus supažindina su svarbiausiais įvykiais prieš Griunvaldo / Žalgirio mūšį, taip pat tuo, kas įvyko jo metu ir po šio mūšio.\n\nMuziejaus atidaryme kalbėjęs kultūros viceministras Vygintas Gasparavičius pabrėžė, kad šio didžiojo mūšio – bendro Lenkijos ir Lietuvos triumfo – kilo mūsų valstybių galia ir draugystė.\n\n„Legendinė pergalė užprogramavo šimtmečius trunkantį mūsų tautų bendradarbiavimą:\n\nnuo ekonominio, kultūrinio – iki gynybinio. Pastarasis šiandien, deja, toks pat svarbus kaip ir prieš 612 metų.\n\nGriunvaldo / Žalgirio mūšis yra svarbus priminimas, kokia svarbi yra pažangių šalių vienybė kovojant su imperine ekspansija.\n\nTokią vienybę Lietuva ir Lenkija rodo ir šiandien, narsiai pačios gindamos savo interesus, taip pat neleisdamos mūsų partneriams nuleisti rankų“, – sakė V. Gasparavičius.",
    "Ukraina ir Lenkija pasirašė susitarimą dėl vamzdyno aliejaus eksportui per Gdansko uostą": "„Ukrainos agrarinės politikos ir maisto ministerija, Ukrainos infrastruktūros ministerija, Lenkijos žemės ūkio ir kaimo plėtros ministerija ir Lenkijos infrastruktūros ministerija pasirašė keturšalį memorandumą dėl tarpvalstybinio vamzdyno, kuriuo ukrainietiškas aliejus būtų pumpuojamas į Gdansko uostą, statybos projekto“, – teigiama pranešime.\n\nSkelbiama, jog artimiausiu metu Ukraina ir Lenkija suformuos bendrą darbo grupę, kurios tikslas – nustatyti technines tokio vamzdyno ir dviejų terminalų statybos charakteristikas bei sąlygas.\n\n„Pastarąjį pusmetį aktyviai dirbame, kad padidintume mūsų žemės ūkio produkcijos eksporto per Lenkiją apimtis“, – pabrėžė Ukrainos agrarinės politikos ir maisto ministras Mykola Solskis.\n\nMinisterijos pranešime nurodoma, kad ukrainietiškas saulėgrąžų aliejus iki karo buvo eksportuojamas į 107 valstybes, o didžiausios jo vartotojos – Europos (37 proc. viso eksporto), Pietryčių Azijos (29 proc.) ir Azijos (14,9 proc.) šalys.",
    "Lenkija ir Slovakija atidarė naują dujų jungtį": "Rusija pastaraisiais mėnesiais sumažino arba sustabdė dujų tiekimą kelioms Europos Sąjungos šalims.\n\nLenkijai tiekimas buvo nutrauktas, tuo metu Slovakija gavo tik 40 proc. sutarto kiekio.\n\nJungtis leis Slovakijai gauti dujų iš Norvegijos, taip pat suskystintas gamtines dujas tranzitu per Lenkiją, pažymėjo Slovakijos ministras pirmininkas Eduardas Hegeris per spaudos konferenciją, skirtą jungties atidarymui, kurioje dalyvavo kartu su Lenkijos vyriausybės vadovu Mateuszu Morawieckiu.\n\n„Ši jungtis suteikia mums naują saugumo ir laisvės jausmą, nes nebebūsime priklausomi nuo rusiškų dujų“, – kalbėjo E.Hegeris, viešėdamas netoli Slovakijos sienos esančiame Lenkijos mieste Strachocine.\n\nO Lenkija nuo šiol galės gauti dujų iš Alžyro per Italiją ir Slovakiją.\n\nM.Morawieckis pasinaudojo proga dar kartą sukritikuoti Vokietijos dujų jungtį „Nord Stream“ su Rusija.\n\n„[Naujoji jungtis] – tai taikos dujotiekis, skirtingai nei tas, kurį nutiesė Vokietija ir Rusija, remiamos kitų šalių – „Nord Stream 1“ ir „Nord Stream 2“, kurie yra karo dujotiekiai“, – kalbėjo M.Morawieckis.",
    "Lenkijos viceministras: ES suvaržymai rusų vizoms yra Varšuvos ir Vilniaus sėkmė": "Šiandien Rusija yra Vladimiro Putino imperija, kuri, jo ir daugumos rusų nuomone, turi primesti savo valią, pulti ir užkariauti kitas šalis, interviu LRT.lt sakė Lenkijos užsienio reikalų viceministras Pawelas Jablonskis. Jis pridūrė, kad susitarimo dėl palengvinto vizų režimo Rusijos piliečiams sustabdymas yra didelė Lenkijos ir Lietuvos diplomatijos sėkmė.\n\n– Kuo svarbūs tokie susitikimai kaip Vilniuje vykstantis „Laisvosios Rusijos kongreso“ susitikimas, kuriame dalyvaujate?\n\n– Labai svarbu pasiekti tuos Rusijos opozicijos atstovus, kurie pabėgo iš V. Putino Rusijos ir priešinasi jo režimui, karui Ukrainoje ar Krymo ir Rytų Ukrainos aneksijai. Tokie sluoksniai egzistuoja, tačiau jie yra marginalizuoti. Tačiau jie svarbūs, ypač užsienyje. Būtina su jais susisiekti ir juos paremti, suteikti jiems galimybę sukurti alternatyvą Rusijai, kuri ateityje nebus imperialistinė agresorė, o to, ko gero, dar ilgai nebus. Šiandien Rusija yra V. Putino imperija, kuri, jo ir daugumos rusų nuomone, turi primesti savo valią, pulti ir užkariauti kitas šalis. Yra grupė žmonių, kurių dauguma buvo priversti emigruoti. Jie nori sukurti Rusiją, kuri nebus tokia imperija, todėl ją reikia remti.\n\n– Minėjote marginalizaciją. Kokia prasmė kalbėtis su Rusijos opozicija, jei jos įtaka padėčiai šalyje yra menka?\n\n– Šiandien ši įtaka yra nereikšminga, beveik nulinė. Svarbu suvokti, kad šiandien net daugelis Rusijos opozicijos sluoksnių nėra nusiteikę prieš karą. Jie norėtų, kad V. Putinas pasitrauktų, bet ne todėl, kad Rusija nustotų būti imperija. Todėl dar labiau reikia kalbėtis su imperializmui besipriešinančiais sluoksniais. Tai, kad šiandien jie yra nereikšmingi, nereiškia, kad jiems nepavyks ateityje. Esame visiškai įsitikinę, kad Vladimiro Putino Rusija pralaimės karą. Tai įvyks ne po savaitės ar mėnesio, o po labai ilgo laiko. Tiksliau tariant, Rusija jos nepraras, ji jau ją praranda. Žlugus šiam režimui, bus labai didelis iššūkis padaryti naująją Rusiją draugišką ir partnerę. Kad jis būtų įgyvendintas, turi būti padėti pamatai, net jei statybos užbaigimas užtruks dešimtmečius.\n\nVladimiras Putinas dalyvauja „Vostok-2022“ pratybose / AP nuotr.\n\n– Prieš kelias dienas susitikote su Rusijos opozicijos politikais: pasaulinio garso šachmatų meistru Gariu Kasparovu ir buvusiu verslininku Michailu Chodorkovskiu. Apie ką buvo kalbama?\n\n– Kalbėjomės apie karo padėtį, trumpalaikes ir ilgalaikes perspektyvas. Taip pat aptarėme padėtį Rusijoje. Jie dalijosi savo žiniomis ir patirtimi, nuomone apie tai, kokia tikimybė, kad V. Putinas ir jo režimas gali žlugti. Jie dalijosi patirtimi apie Europos Sąjungos šalių politiką, sprendimus dėl sankcijų, vizų rusams išdavimo, kuris pastarosiomis dienomis, atsižvelgiant į ES užsienio reikalų ministrų susitikimo išvadas, buvo itin svarbus. Jie sustabdė vizų režimą su Rusija. Tai didelė diplomatinė sėkmė Lenkijai, Lietuvai, Baltijos šalims ir Suomijai – šalims, kurios inicijavo šį procesą. Apie tai tikrai kalbamės su Rusijos opozicija, nes ji pasisako prieš karą, už Ukrainos teritorinį vientisumą ir kuo didesnę dabartinės Rusijos izoliaciją.\n\n– Pasilikime prie vizų temos. Lietuvos užsienio reikalų ministerijos vadovas gana kategoriškai pasisako už vizų neišdavimą rusams. Gabrielius Landsbergis anksčiau buvo paskelbęs, kad sieks įtikinti visas ES šalis neišduoti turistinių vizų rusams, o jei tai nepavyks, bus imtasi veiksmų regioniniu lygmeniu, į bloką įtraukiant ir Lenkiją. Minėjote, kad vakarykštis ES sprendimas yra sėkmingas. Ar Lenkija ir Lietuva apie tai kalbėjosi?\n\n– Vyko labai intensyvios derybos. Prieš aukščiausiojo lygio susitikimą pasikeitėme abiejų šalių nuomonėmis. Prieš tris savaites buvau Vilniuje, Lietuvos užsienio reikalų ministerijoje, kur diskutavome, kaip taktiškai veikti, kad įtikintume kitus partnerius.\n\nGabrielius Landsbergis / J. Stacevičiaus/LRT nuotr\n\nPrahos aukščiausiojo lygio susitikime užsienio reikalų ministrai dėl to susitarė. Tai didžiulė diplomatijos sėkmė - pirmiausia Lenkijos, Lietuvos ir kitų Baltijos šalių diplomatijos. Beje, į Vilnių skridau tuo pačiu lėktuvu su ministru G. Landsbergiu ir tada taip pat sutarėme dėl tolesnių veiksmų. Lenkija ir Lietuva yra pavyzdys šalių, kurios šioje srityje žengia toliausiai - jos išduoda tik humanitarines vizas. Juos išduodame piliečiams, kurie iš tiesų bėga iš ten, kuriuos persekioja V. Putinas arba kurie gali atvykti į mūsų šalis ir pasidalyti savo žiniomis apie nusikaltimus, korupciją, Rusijos valstybės veikimą. Tokias vizas išduodame, nes jos silpnina Rusiją. Šią politiką koordinuosime ir siekdami parodyti pavyzdį kitoms Europos šalims. Manome, kad visa Bendrija turėtų taikyti daug griežtesnę politiką. Trečiadienį žengtas žingsnis, t. y. vizų susitarimo sustabdymas, yra labai didelė sėkmė ir žingsnis į priekį. Manome, kad galime žengti dar toliau, nes šiandieninė Rusija turi būti kuo labiau izoliuota.\n\nؘ– Lenkija siekia, kad ES prekybos apyvartiniais taršos leidimais prekybos sistemoje dvejus metus būtų įšaldyta 30 eurų už toną anglies dvideginio išmetimo kaina, kuria, be kita ko, siekiama pagerinti mažiau turtingų šalių, t. y. Lenkijos ir Baltijos valstybių, padėtį. Šią idėją kritikavo Europos Komisijos vadovė Ursula von der Leyen. Ar tikėjotės tokios reakcijos?\n\n– Man susidaro įspūdis, kad daugelis Vakarų Europos šalių, turtingesnių šalių, politikų gyvena šiek tiek kitokioje realybėje. Viena vertus, kaip pripažįsta patys EK nariai, mūsų padėtis energetikos srityje yra labai sunki. Birželio mėnesį vyko plati diskusija apie ypatingas Europos solidarumo priemones, apie dalijimąsi dujų ištekliais. Šioje diskusijoje Lenkijos Vyriausybės pozicija buvo labai aiški – mes nesame prieš solidarumą, mes norime dalytis. Tačiau prieš tai turi būti išnaudotos visos kitos galimybės, kad energijos vartotojams, verslui ar pramonei būtų suteiktos lengvatos.\n\nJei šiandien kalbame apie visiškai spekuliacinio arba rinkos lygio apyvartinių taršos leidimų kainą. Šiandien ji siekia apie 85 eurus už toną, o prieš pusantrų metų buvo tik 30 eurų. Iki 2020 m. ši kaina buvo 20–30 eurų, vėliau dėl spekuliacijos ir dėl to, kad sertifikatus pirko įvairios finansų įstaigos, jais buvo prekiaujama tik siekiant gauti pelno. Ne tam, kad sumažintų išmetamųjų teršalų kiekį, tai buvo spekuliacinė priemonė. Dėl to labai išaugo energijos kainos.\n\nEsant dabartinei padėčiai, prieš žiemą Europa susiduria su labai rimta energijos krize. Visų Europos politikų pareiga – naudotis visais turimais šaltiniais. Kainų mažinimas panaikinant dirbtinį spekuliacinį antkainį energijos kainoms gali šiek tiek palengvinti padėtį. Ji neišspręs visų problemų, bet gali būti naudojama.\n\nAndrzejus Duda, Gitanas Nausėda / E. Blaževič/LRT nuotr.\n\n– Kokie bus tolesni Lenkijos veiksmai, susiję su kilusiu pasipriešinimu?\n\n– Šiandien atliekame preliminarią analizę, diskutuojame su visomis šalimis. Kitame Europos Vadovų Tarybos susitikime Mateuszas Morawieckis, manau, kartu su Lietuvos prezidentu Gitanu Nausėda ir kitais vadovais, kurie panašiai kaip mes žiūri į šį klausimą, bandys įtikinti kitų šalių vadovus žengti tokį žingsnį. Pagrindinę sprendimų priėmimo galią čia turi ne EK, o ministrai pirmininkai ir prezidentai. Iš tikrųjų būtent jie patys geriausiai gali nuspręsti, ar šią priemonę galima atidėti, ar galime sau leisti jos nenaudoti tokiais laikais. Galbūt, priešingai, turėtume pasinaudoti šia galimybe, kad palengvintume savo piliečių padėtį. Manau, kad atsakingas politikas turėtų pasielgti priešingai ir pasakyti, kad šia galimybe reikia pasinaudoti.",
    "Landsbergis: po ES sprendimų Baltijos šalys ir Lenkija sieks pačios riboti rusų srautą": "Jis pabrėžė, jog diskusijų neformaliame ES diplomatijos vadovų susitikime Prahoje „pavyko įtikinti visas ES šalis, kad milijonai Šengeno vizas turinčių Rusijos piliečių yra problema ne tik su Rusija besiribojančioms šalims, bet ir ES regioniniam saugumui“.\n\n„Kartu su Estija, Latvija, Lenkija per artimiausias savaites sieksime atrasti sprendimus, kurie leis reikšmingai apriboti Rusijos turistų srautus\", – Užsienio reikalų ministerijos pranešime trečiadienį teigė G. Landsbergis.\n\nES šalių užsienio reikalų ministrai trečiadienį sutarė sustabdyti 2007 metų susitarimo, kuriuo rusams palengvinamas kelias prašyti vizų kelionėms į bloką, galiojimą.\n\nŠi priemonė nereiškia oficialaus turizmo vizų draudimo, kurį ragino paskelbti kai kurios ES priklausančios Rusijos kaimynės, įskaitant Lietuvą.\n\nPasak ES užsienio politikos vadovo Josepo Borrellio, vizų gavimo procesas rusams taps „sudėtingesnis ir ilgesnis“.\n\nKalbėdamas apie situaciją laikinai Rusijos okupuotose Ukrainos teritorijose, G. Landsbergis pabrėžė, kad Kremlius bando įtvirtinti šių teritorijų kontrolę, taikydamas jau įprastas Rusijos okupacijos schemas: sukuriamos marionetinės administracijos, keičiami pilietybės įstatymai ir pasai, vykdomi priverstiniai trėmimai.\n\n„Rusijos laikinai kontroliuojamos teritorijos neturėtų tapti dar viena nebaudžiamumo zona. Turime būti pasirengę greitai reaguoti ir reikalauti, kad tarptautinės organizacijos turėtų teisę patekti į šias teritorijas, siekiant užtikrinti tarptautinės teisės laikymąsi ir išvengti branduolinės nelaimės Zaporižės atominėje elektrinėje“, – sakė ministras.",
    "BUVĘS ENERGETIKOS MINISTRAS R. MASIULIS: KONCENTRAVAUSI Į JUNGTIS SU LENKIJA IR ŠVEDIJA": "Valdantiesiems teigiant, jog pastarąjį dešimtmetį šalies vyriausybės nieko nepadarė, kad Lietuva turėtų pakankamų savų elektros gamybos pajėgumų, buvęs energetikos ministras Rokas Masiulis sako, kad jam dirbant šiame poste visas dėmesys buvo skirtas elektros jungčių su Švedija ir Lenkija statybai.\n\n„Lietuva koncentravosi į elektros linijų statybą su Švedija ir su Lenkija, kai buvo uždaryta atominė elektrinė. O kodėl pastaraisiais metais to skatinimo atsinaujinančiai energetikai buvo nedaug, man irgi sunku pasakyti. Paskutinėje Vyriausybėje nedirbau Energetikos ministerijoje“, – ketvirtadienį žurnalistams sakė R. Masiulis, 2014–2016 metais dirbęs energetikos ministru.\n\n„Savo darbo metu aš atsimenu, kad pagrindinis akcentas buvo pabaigti šias dvi linijas ir užbaigti kvotas neefektyvioms šiluminėms elektrinėms“, – teigė „Litgrid“ vadovas.\n\nR. Masiulis pripažino, kad per pastarąjį dešimtmetį šalyje nebuvo pastatyta pakankamai elektros gamybos pajėgumų: „Atgal atsisukus akivaizdu, kad Lietuvoje energijos gamybos nebuvo išvystyta tiek, kiek reikėtų“.\n\n„Litgrid“ vadovas taip pat teigė, jog atsižvelgiant į dabartinį atsinaujinančių energijos išteklių vystymosi tempą, jau 2025 metais Lietuva turėtų tapti elektrą eksportuojančia šalimi.\n\nSeimo socialdemokratams šią savaitę inicijavus interpeliaciją energetikos ministrui Dainiui Kreiviui, pastarasis teigė, jog tai yra paskutinį dešimtmetį dirbusių dviejų vyriausybių neveikimo vystant elektros gamybos pajėgumus pasekmė.\n\n2014–2016 metais Algirdo Butkevičiaus vadovaujamoje Vyriausybėje R. Masiulis dirbo energetikos ministru, o 2016–2019 metais Sauliaus Skvernelio Vyriausybėje – susiekimo ministru.\n\n2019-ųjų vasarą pastarojo posto netekęs R. Masiulis iki 2014-ųjų rudens vadovavo „Klaipėdos naftai“ – jam vadovaujant buvo įgyvendintas strateginis valstybei Klaipėdos SGD terminalo projektas.\n\n2021 metų vasarį jis pradėjo vadovauti strateginius valstybės projektus įgyvendinančiai elektros perdavimo bendrovei „Litgrid“.",
    "Lenkijos premjeras Morawieckis: Rusija daro viską, kad neramumai visuomenėse nušluotų Europos vyriausybes": "„Tai, kas vyksta Ukrainoje, gali nulemti pasaulio tvarką dešimtmečiams ir, žinoma, mūsų bendras interesas, kad Kremlius, Maskva, nelaimėtų šio nervų karo“, – išskirtiniame interviu LRT sako Lenkijos premjeras Mateuszas Morawieckis. Anot Lenkijos ministro pirmininko, Rusija daro viską, kad destabilizuotų Europą, kad energijos kainos sukeltų didelę infliaciją, o neramumai visuomenėse nušluotų Europos vyriausybes.\n\nIšskirtinis interviu su Lenkijos ministru pirmininku Mateuszu Morawieckiu – LRT TELEVIZIJOS LAIDOJE „Dienos tema“.\n\n– Europos laukia sunki žiema, energijos kainos kyla, o kartu su jomis ir žmonių nepasitenkinimas. Rusijos propaganda siūlo greitą sprendimą – reikia tik panaikinti sankcijas. Kaip manote, kas laimės šią kovą – Europos vertybės ar visgi Putinas?\n\n– Ši kova yra nervų karas ir tuo pat metu karas dėl Europos, pasaulio ateities. Šiandien matome geopolitinį lūžį. Tai, kas vyksta Ukrainoje, gali ateityje nulemti pasaulio tvarką dešimtmečiams ir, žinoma, mūsų bendras interesas, kad Kremlius, Maskva, nelaimėtų šio nervų karo.\n\nIš tikrųjų Rusija daro viską, kad destabilizuotų Europą, kad energijos kainos sukeltų didelę infliaciją, kad neramumai visuomenėse nušluotų Europos vyriausybes.\n\nMums rūpi, kad laimėtume šį nervų karą ir padėtume Ukrainai laimėti realų karą, kuris juk vyksta už mūsų rytinės sienos, taip pat netoli nuo Lietuvos. Nuo to, kaip visa tai pasibaigs, iš tiesų priklauso pasaulio ateitis.\n\nTai, kas vyksta Ukrainoje, gali ateityje nulemti pasaulio tvarką dešimtmečiams ir, žinoma, mūsų bendras interesas, kad Kremlius, Maskva, nelaimėtų šio nervų karo.\n\n„NordStream 2“ / AP nuotr.\n\nTodėl Lenkija, Lietuva yra susivienijusios kovoje dėl sankcijų Rusijai, taip pat dėl sankcijų Rusijos piliečiams per vizų režimą. Tačiau taip pat stengiamės daryti viską, kad padėtume Ukrainai gauti ginklų, suteiktume finansinę ir humanitarinę pagalbą.\n\n– Šiandien Lietuvoje svarbiausia tema yra aukštos energijos kainos. Lenkija ir Lietuva turi daug bendrų energetikos projektų. Tačiau ar matote galimybę labiau bendradarbiauti, kad būtų galima išspręsti didelių kainų problemą?\n\n– Lenkijos ir Lietuvos bendradarbiavimas potencialo turi. Pasistatėme papildomas dujų ir elektros jungtis, tačiau šiuo metu iniciatyva yra Europos Komisijos ir Briuselio, nes ten yra nustatomos pagrindinės atsiskaitymo, pagrindinės kainų sąlygos, susijusios su energija.\n\nTodėl aš noriu pasiūlyti, kad kuriam laikui būtų atsisakyta ATL (apyvartinių taršos leidimų – LRT.lt) sistemos arba bent jau pristabdyta ATL sistema, nes ji lemia labai aukštas energijos kainas Lietuvoje, labai aukštas energijos kainas Lenkijoje. Siūlome keisti kainų skaičiavimą, nes šiandien Lietuva moka labai brangiai už elektrą, kurią gauna iš Švedijos. Švedija iš to uždirba, o Lietuva moka labai daug.\n\nMes taip pat šiandien mokame labai daug už elektrą dar ir dėl to, kad Vokietija su Rusija turėjo savo dujų interesų. Šiandien žinome, kad tie dujų interesai buvo karo preliudija. Šiandien žinome, kaip stipriai klydo tie žmonės, kurie pabrėždavo, kad galima ramiai bendradarbiauti su Rusija ir nieko blogo nenutiks. Šiandien žinome, kad tais dujotiekiais taip pat teka ir ukrainiečių kraujas ir būtent todėl kartu su mūsų partneriais stengiamės pertvarkyti visos Europos Sąjungos saugumo, energetinę architektūrą.\n\nMes taip pat šiandien mokame labai daug už elektrą dar ir dėl to, kad Vokietija su Rusija turėjo savo dujų interesų. Šiandien žinome, kad tie dujų interesai buvo karo preliudija.\n\nMateuszas Morawieckis / E.Blaževič/LRT nuotr.\n\n– Pastaruoju metu aštriai kritikuojate Vokietiją, viename interviu sakėte: „Jei Ukrainos likimas priklausytų nuo Vokietijos, šiandien jos nebebūtų.“ Lenkija taip pat paskelbė, kad reikalaus reparacijų iš Vokietijos. Ar ši Lenkijos kritika Vokietijos atžvilgiu yra bandymas kovoti dėl įtakos Europoje?\n\n– Pirmiausia pažiūrėkime į faktus: jeigu Ukraina priklausytų nuo Vokietijos pirmomis karo savaitėmis, pirmais mėnesiais, klausytų jų patarimų, tai arba jos jau nebebūtų, arba būtų kažkokia maža, apkarpyta valstybėlė, priklausoma nuo Kremliaus malonės ir nemalonės. Pasaulis atrodytų visiškai kitaip, Putinas būtų laimėtojas. Tokia buvo klaidinga vokiečių politika.\n\nTokia pat klaidinga, kaip ankstesnė dujų politika, kuri nuvedė prie šios situacijos, kurioje esame. Daug politikų, taip pat ir Lenkijoje, Piliečių platformos politikų, apie dujotiekį „NordStream 2“ sakė, kad tai yra verslo projektas. Šiandien žinome, kad tai nebuvo verslo projektas.\n\nTaip, Lenkija taip pat reikalauja reparacijų iš Vokietijos, tačiau tai neturi nieko bendro su šiandienine energetine situacija. Tai yra paprasčiausiai būtinybė, susijusi su tuo, kad Vokietija neatlygino žalos Lenkijai, nepaisant to, kad Lenkija Antrojo pasaulinio karo metu Trečiojo reicho buvo labiausiai nusiaubta, išžudyta šalis Antrojo pasaulinio karo metu.\n\nMateuszas Morawieckis / E.Blaževič/LRT nuotr.\n\n– Karas Ukrainoje dažnai apibūdinamas kaip kova tarp demokratijos ir autokratijos. Lenkija šioje kovoje tvirtai stovi demokratijos pusėje, tačiau pati dažnai kaltinama demokratijos trūkumu savo šalyje, prisiminkime dar ir ginčą su Europos Komisija dėl teisinės valstybės principo. Pone premjere, kaip pats vertinate demokratijos būklę savo šalyje ir ką galėtumėte atsakyti į šiuos kaltinimus?\n\n– Demokratijos būklę Lenkijoje vertinu kaip puikią, nes Lenkijoje laikomasi ne tik visų teisių, susijusių su visuotinai suprantama demokratija, bet ir didžiulė žiniasklaidos dalis, kuri šiandien, šiuolaikiniame pasaulyje, yra ypač svarbi normaliam demokratinės šalies funkcionavimui, yra mūsų opozicijos rankose.\n\nTaigi, jeigu galima kalbėti apie kažkokį teisinės valstybės principų trūkumą, tai būtent dėl to, kad nebuvo reformuota teisingumo sistema. Pateiksiu tokį pavyzdį – Vokietija iškart po sujungimo atliko savo teisėjų ir prokurorų liustraciją ir paliko tik 30 proc. tų teisėjų ir prokurorų. Lietuvoje ar Lenkijoje šito nepadarėme ir galime tik įsivaizduoti, kiek teisėjų ir prokurorų, kurie dirbo komunistų sistemai, o jūsų atveju dar blogiau, nes dirbo Sovietų Sąjungai, vėliau kūrė nepriklausomą Lietuvą, nepriklausomą Lenkiją.\n\nKiekvienas, kas turi bent šiek tiek sveiko proto ir istorinio suvokimo, supranta, kad tokios istorinės priklausomybės daro įtaką šiandieniniam gyvenimui. Mes norėjome ir toliau norime įvykdyti pokytį, kuris turi sustiprinti teisingumą po mūsų pirmtakų laikų, kai tas teisingumas turėjo problemų. (...)\n\nEuropos Sąjunga / J. Stacevičiaus/LRT nuotr.\n\n– Lietuvą ir Lenkiją jungia vadinamasis Suvalkų koridorius, kuris jau užsitarnavo pavojingiausios pasaulio vietos titulą. Mūsų šalys turi sieną su Baltarusija ir Kaliningradu, o jis spėjo tapti nuolatiniu problemų šaltiniu – prisiminkime nesenas įtampas dėl tranzito. Kokias grėsmes mūsų regionui įžvelgiate šiandien? Ar NATO skiria joms pakankamai dėmesio?\n\n– Nutarimai, priimti NATO viršūnių susitikime Madride, buvo tiesiog puikūs. Jie yra susiję su pajėgų stiprinimu ir dalinių didinimu nuo 40 tūkst. iki 300 tūkst. Kitaip tariant, beveik septynis kartus didėja greitojo reagavimo būrio karių skaičius. Didelė dalis bus dislokuojama būtent Lietuvoje ir Lenkijoje. Tokie sprendimai yra labai svarbūs, kalbant apie saugumo užtikrinimą.\n\nKažkas tikrai galėjo Suvalkų koridorių pavadinti pavojingiausia pasaulio vieta, tačiau ši nuomonė yra smarkiai išpūsta. Taip, jis kelia tam tikrą grėsmę, tačiau mes Lenkijoje siekiame išlaikyti stiprias gynybines pajėgas tam, kad Suvalkų koridorius nebūtų toks pavojingas. Mūsų – tai yra ir Lietuvos – gynybos stiprinimo perspektyva, apie kurią kalbėjau šiandien ir su prezidentu Nausėda bei premjere Šimonyte, įrodo, kad Lietuva ir Lenkija labai rimtai vertina saugumo reikalus. Dėl šios priežasties labai greitai sustiprinsime saugumo lygį šioje teritorinėje atkarpoje.\n\nKažkas tikrai galėjo Suvalkų koridorių pavadinti pavojingiausia pasaulio vieta, tačiau ši nuomonė yra smarkiai išpūsta.\n\nGitanas Nausėda susitinka su Lenkijos premjeru Mateuszu Morawieckiu / LRP kanceliarijos nuotr.\n\n– Grįžkime prie regioninio bendradarbiavimo. Neseniai regioniniu lygmeniu buvo priimtas sprendimas dėl vizų neišdavimo Rusijos piliečiams. Lenkija ir Baltijos šalys nelaukė ES nutarimo šiuo klausimu. Ar ateityje galime tikėtis daugiau tokio pobūdžio regioninių sprendimų?\n\n– Tikiuosi, kad taip. Atkreipsiu dėmesį, kad tai, ką Lenkija, Lietuva, Čekija ir Baltijos šalys vadina postuluotais pageidavimais, svarbiais siūlymais, skirtais stiprinti saugumo lygį tokiu sunkiu metu, kitos šalys iš pradžių vertino skeptiškai. Nepaisant to, po kurio laiko tokiems siūlymams yra pritariama. Kaip puikų pavyzdį išskirčiau įtakingiausių ES politikų kovo–balandžio pasisakymus. Tada jie visiškai atmetė siūlymus Ukrainai suteikti šalies kandidatės statusą. Tvirta Lietuvos, Lenkijos ir kitų regiono šalių pozicija šiuo atžvilgiu nulėmė, kad dauguma perėjo į mūsų pusę.\n\nManau, kad šiandien vyksta panašūs procesai – lašas pratašo ir akmenį, ypač jei kalbėsime apie energetiką, infliaciją, Rusijos sukeltus ekonominius sunkumus. Lietuva ir Lenkija stoja petys į petį Briuselyje tam, kad įtikintų partnerius priimti toliaregiškus sprendimus. Panašaus likimo laukia ir vizų klausimas. Šiandien dar ne visi suvokia, kad tai yra svarbus spaudimo Kremliui elementas. Tikiuosi, kad jau greitai manys taip pat.\n\n– Atrodo, kad karas Ukrainoje pakeitė koalicijas Europoje. Pavyzdžiui, Lenkija ir Vengrija turi skirtingas pozicijas, o šiandien Lenkija randa daugiau sąlyčio taškų su Baltijos šalimis. Ar Europoje gimsta stipresnis regionas, kuris drąsiai gina savo interesus? Kokį vaidmenį turės mūsų regionas ateities Europoje?\n\n– Atsakysiu plačiau. Praėjus 25 metams po demokratinio etapo pradžios Vidurio Europos šalys buvo kiršinamos tarpusavyje. Mus kiršino. Iš to Rusija ir, deja, Vakarų Europa tik išlošdavo, vikriai judindama šachmatų figūras lentoje.\n\nSusivienijome tam, kad apgintume Vidurio Europos interesus. Nekalbu apie dabar plika akimi matomus dalykus, t. y. saugumo reikalus ir Rusijos–Ukrainos karą, bet apie bendrą kontekstą: socialinę ir industrinę politiką, bendrą projektų finansavimą, infrastruktūros kūrimą. Visa tai yra nulemta visų bendrų interesų.\n\nMateuszas Morawieckis / E.Blaževič/LRT nuotr.\n\n„Via Carpatia“ Šiaurė–Pietūs padidins prekybos galimybes Lietuvai, Lenkijai, Slovakijai, Čekijai, Vengrijai ir kitoms šalims. Nepriklausomai nuo mūsų skirtumų, tarkime, tarp mūsų ir Vengrijos ar Rumunijos, arba kitų šalių, stengiamės kurti bendrą politinę platformą, nes mus jungia daugiau panašumų nei skirtumų.\n\nNeleiskime mūsų skaldyti priešams iš Rytų ir iš Vakarų, nes toks susiskaldymas jiems naudingas.\n\nTikiu, kad kontrpuolimas yra išskirtinai svarbus, nes palauš Rusijos moralę ir tikėjimą, kad gali suvaldyti karo eigą ir iškovoti Ukrainą.\n\n– Ką laikytumėte pergale Rusijos ir Ukrainos kare?\n\n– Visų pirma, norėčiau pasveikinti Ukrainos prezidentą Volodymyrą Zelenskį, Vyriausybės atstovus ir ypač narsią Ukrainos kariuomenę bei gyventojus su neseniai iškovotomis pergalėmis. Tikiu, kad kontrpuolimas yra išskirtinai svarbus, nes palauš Rusijos moralę ir tikėjimą, kad gali suvaldyti karo eigą ir iškovoti Ukrainą.\n\nTeritorinė integracija yra svarbiausia sąlyga siekiant užtikrinti šalies suverenitetą. Visi kiti niuansai priklauso nuo Zelenskio ir kitų valdžios atstovų sprendimų. Linkime ir siekiame, kad nepriklausoma Ukraina išliktų.",
    "O. Arestovyčius: V. Putino planas buvo po Ukrainos užimti Baltijos šalis, Lenkiją": "",
    "Tragiškai ketvirtą kėlinį pradėję olandai krito prieš Lenkiją": "Europos čempionato D grupėje Nyderlandų rinktinė (0/4) nepasinaudojo proga pasiekti pirmąją pergalę, nes 69:75 (20:19, 20:12, 15:17, 14:27) palūžo prieš Lenkiją (3/1).\n\nPirmajame kėlinyje lenkai bandė imti kontrolę į savo rankas (11:5), bet olandai greitai lygino rezultatą. Charlonas Kloofas žaidė įspūdingai ir tempė į priekį Nyderlandų rinktinę (15:17), o Mattas Haarmsas galiausiai įvedė lygybę – 17:17.\n\nYannickas Franke ir Ch.Kloofas didino olandų persvarą (32:27), o Leonas Williamsas kėlinį uždarė pozityvia nata su sirena – 40:31. Nyderlandai saugojo pranašumą ir po pertraukos (49:38), bet ketvirtą kėlinį pradėjo itin prastai – atkarpa 1:12. Taip lenkai perėmė iniciatyvą – 60:58.\n\nREKLAMA\n\nLikus kiek daugiau nei minutei Lenkija pirmavo 70:65 ir pergalės nebepaleido.\n\nLenkijai 24 taškus pelnė Michalas Sokolowskis, 16 – Aleksanderis Balcerowskis (7 atk. kam., 4 rez. perd.), 10 – Jakubas Garbačas, 6 – A.J.Slaughteris.\n\nNyderlandams 26 taškus pridėjo Charlonas Kloofas (4/7 trit.), 13 – Yannickas Franke, 9 – Leonas Williamsas, 8 – Worthy De Jongas.\n\nGeriausias šeštos EČ dienos žaidėjas (09.06) Giannis Antetokounmpo (27 min., 41 tšk., 9 atk. kam., 43 n.b.) 2995 balsai Nikola Jokičius (31 min., 29 tšk., 11 atk. kam., 5 rez. perd., 5 praž., 46 n.b.) 1593 balsai Lauri Markkanenas (34 min., 34 tšk., 10 atk. kam., 34 n.b.) 499 balsai Balsuodami sutinkate su taisyklėmis. Daugiau informacijos čia\n\nGeriausias šeštos EČ dienos mačas (09.06) Italija 81:76 Kroatija 323 balsai Bosnija ir Hercegovina 68:81 Prancūzija 2094 balsai Vokietija 80:88 Slovėnija 1572 balsai Balsuodami sutinkate su taisyklėmis. Daugiau informacijos čia\n\n„Ilgoji pertrauka“: privačios treniruotės su Milakniu, natūralizuota žaidėja Lietuvos moterų rinktinei, naujas 3x3 treneris ir „Ryto“ paieškos",
    "Premjerai paskelbė bendrą pranešimą: Baltijos šalys ir Lenkija uždaro sienas rusams": "Baltijos šalys ir Lenkija susitarimą uždaryti sienas Rusijos piliečiams įgyvendins iki rugsėjo 19 dienos, ketvirtadienį paskelbė šių šalių premjerai.\n\nKeturių šalių ministrų pirmininkų pareiškime pažymima, kad keliavimas Europos Sąjungoje (ES) yra privilegija, o ne žmogaus teisė, ir nepriimtina, kad valstybės agresorės piliečiai gali laisvai keliauti po ES, o tuo metu žmonės Ukrainoje yra kankinami ir žudomi.\n\n„Tarp į ES ir Šengeno erdvę atvykstančių Rusijos piliečių yra asmenų, kurių atvykimo tikslas yra pakenkti mūsų šalių saugumui, nes trys ketvirtadaliai Rusijos piliečių remia Rusijos agresijos karą Ukrainoje“, – taip pat sakoma premjerų deklaracijoje.\n\nPasak dokumento, Estija, Latvija, Lietuva ir Lenkija sutarė dėl bendro regioninio požiūrio ir išreiškia „politinę valią ir tvirtą ketinimą nustatyti nacionalines laikinąsias priemones ES vizas turintiems Rusijos piliečiams“.\n\nDeklaracijoje nurodoma, kad turizmo, kultūros, sporto ir verslo tikslais keliaujančių Rusijos piliečių atvykimas į Šengeno erdvę bus apribotas kiekvienai valstybei priėmus nacionalines laikinas priemones ir turėtų įsigalioti kiekvienoje iš šalių atskirai iki rugsėjo 19 dienos.\n\n„Didžioji dalis vizų Rusijos piliečiams buvo išduota prieš Rusijos plataus masto agresiją Ukrainoje esant kitokioms geopolitinėms sąlygoms ir aplinkybėms“, – nurodoma dokumente, kurį pasirašė Lietuvos premjerė Ingrida Šimonytė, Latvijos vyriausybės vadovas Krišjanis Karinis, Estijos premjerė Kaja Kallas ir Lenkijos ministras pirmininkas Mateuszas Morawieckis (Mateušas Moraveckis)\n\nŠalys taip pat sako palankiai vertinančios sprendimą sustabdyti ES ir Rusijos vizų režimo supaprastinimo susitarimo galiojimą kaip būtiną pirmąjį žingsnį, tačiau pažymi, kad reikia imtis „dar griežtesnių priemonių“ ir ženkliai sumažinti išduodamų vizų, visų pirma turistinių, skaičių bei Rusijos piliečių srautą į ES ir Šengeno erdvę.\n\nToliau įleis humanitariniais pagrindais\n\nPareiškime pabrėžiama, kad tai „nėra visiškas uždraudimas atvykti, toliau galios teisėtos išimtys, dėl kurių bendrai susitarta“.\n\nUžsienio reikalų viceministras Mantas Adomėnas komentuodamas sprendimą sakė, kad didėjantys Rusijos piliečių srautai į valstybes, turinčias sausumos sienas su Rusija, „jau seniai kelia nerimą“.\n\n„Matome nuotaikas Rusijos Federacijoje, kur trys ketvirtadaliai žmonių palaiko karą Ukrainoje, tai grėsmė mūsų valstybių saugumui, grėsmė nacionaliniam saugumui, vidaus tvarkai, ir todėl buvo nuspręsta pradėti įgyvendinti regioninį susitarimą, kaip tas atvykimas Rusijos piliečiams, turintiems Šengeno vizas, bus ribojamas“, – per spaudos konferenciją ketvirtadienį sakė M. Adomėnas.\n\nJis pabrėžė, kad disidentai, laisvės kovotojai, nepriklausomi žurnalistai ir kiti humanitariniais pagrindais atvykstantys žmonės bei jų šeimų nariai bus įleidžiami, kaip ir ES piliečių šeimos nariai, jūrininkai, Kaliningrado tranzitu vykstantys žmonės, turintieji ilgalaikes „D“ kategorijos vizas.\n\nKas vyksta, tai yra Šengeno sienų kodekso taikymo sugriežtinimas.\n\n„Yra labai aiškus sutarimas, jog piliečiai, kurie priešinasi V. Putino režimui ir karui Ukrainoje, jų palaikymas neabejotinas ir sąlygos jiems atvykti bus užtikrintos“, – sakė M. Adomėnas.\n\nPaklaustas, ar išimtys dėl „D“ kategorijos vizų netaps būdu apeiti ribojimus, užsienio reikalų viceministras sakė, jog „didžiuma disidentų, kurie yra pabėgę, (...) turi tokias vizas, tai atsirinkti, diferencijuoti juos būtų sunku“.\n\n„Sieksime, kad apskritai ES valstybės, Šengeno zonos narės mažintų visų rūšių vizų išdavimą Rusijos Federacijos piliečiams, o ilgalaikės vizos būtų išduodamos labai pamatuotais pagrindais“, – sakė jis.\n\nVidaus reikalų viceministras Arnoldas Abramavičius sakė, kad Lietuvoje ši tvarka bus įgyvendinta papildant nutarimą dėl nepaprastosios padėties pratęsimo.\n\n„Išeities taškas – nepaprastosios padėties nutarimo papildymas nauju punktu, kuriame bus nurodoma, kad Valstybės sienos apsaugos tarnyba bus įgaliota įleisti tik tuos Rusijos piliečius, kurie atitiks tam tikrus Vyriausybės nustatytus kriterijus“, – per spaudos konferenciją sakė A. Abramavičius.\n\nProjektą pratęsti nepaprastąją padėtį Vyriausybė Seimui pateikė trečiadienį.\n\n„Nėra kuriama nauja praktika“\n\nAnksčiau svarstyta, kad regioninis sprendimas taip pat apimtų ir Suomiją. Tačiau trečiadienį šios šalies užsienio reikalų ministras Pekka Haavisto (Peka Havistas) Kaune teigė, kad Helsinkis laukia Europos Komisijos išaiškinimo, ar šalis gali neįsileisti rusų, turinčių kitos šalies išduotas Šengeno vizas.\n\nPaklaustas, ar regioninis susitarimas bus efektyvus, jei jame nedalyvauja Suomija, M. Adomėnas aiškino, jog dauguma rusų į Vakarų Europą keliauja per Baltijos šalis ir Lenkiją.\n\n„Viena vertus, tie procesai galbūt pasikeis ir matysime vėl ir Suomijos tam tikrą raidą, nors sunku spekuliuoti už kaimynus. Kita vertus, pagrindiniai srautai yra šia kryptimi“, – sakė jis.\n\nYra labai aiškus sutarimas, jog piliečiai, kurie priešinasi V. Putino režimui ir karui Ukrainoje, jų palaikymas neabejotinas ir sąlygos jiems atvykti bus užtikrintos.\n\nViceministras pabrėžė, kad tokiais ribojimais „nėra kuriama nauja praktika, nėra įvedamas naujas teisinis režimas“.\n\n„Kas vyksta, tai yra Šengeno sienų kodekso taikymo sugriežtinimas“, – kalbėjo M. Adomėnas.\n\nAnksčiau Lietuvos diplomatijos vadovas Gabrielius Landsbergis teigė, jog iš viso šiuo metu rusai turi 12 mln. galiojančių Šengeno vizų.\n\nVis dėlto viceministras ketvirtadienį patikslino, jog jų išties yra gerokai mažiau.\n\n„Europos Komisija susiskaičiavo galiojančias dabar vizas ir tai yra 963 tūkst. rugsėjo pirmai dienai“, – sakė politikas.",
    "Kelionė į „Eurobasket 2022“: žurnalistai stebėjosi degalų kainomis Lenkijoje ir Vokietijoje": "Žodis „autobusiukas“ čia gal per silpnas – į „Mercedes Vito“ puikiai tilpo ne tik keturių krepšinio žurnalistų komanda, bet ir visa TV studija! Tačiau apie kelionės nuotykius plačiau papasakosime kitame straipsnyje. Šį kartą – visus vairuotojus jaudinanti degalų kainų tema.\n\nAr tikrai Lenkijoje degalai vis dar pigesni?\n\nJei ruošiatės keliauti į Vokietijos, Austrijos, Prancūzijos ar Italijos slidinėjimo kurortus ir važiuosite panašaus dydžio autobusiuku, kelionės kainą suskaičiuoti labai lengva. Mišriu režimu „Mercedes Vito 116 d“, eikliai lėkęs ir greitkeliais, ir vingiuotais keliukais, vartojo 7,5-8 l dyzelino. O už kokią kainą kaimyninėse šalyse galima įsipilti degalų?\n\nPaskaičiuokime. Lietuvoje šiuo metu vidutinė dyzelino kaina – 1,82 Eur. Lenkijoje – 7,74 zloto arba 1,64 Eur. Vokietijoje šalia greitkelių kainos didesnės (2,16-2,37 Eur), priklausomai nuo degalų priedų), o mažuose miesteliuose, vos už 5 km, dešimčia centų draugiškesnės.\n\nTaigi, įvertinus nuvažiuotą atstumą iki Kelno, o vėliau iki Berlyno, gautųsi 2300 km. Kiek daugiau, nei važiuojant slidinėti iki garsiojo Austrijos kurorto Išglio arba Italijos Madonna di Campiglio. Jei pilnu „Mercedes Vito“ baku galima nuvažiuoti iki 800 km, tai, įsipylus dyzelino Vilniuje, atstumą iki Lodzės (Lenkija), galima įveikti labai netaupant. 600 km kainuos 88 Eur (žinoma, galima iki Lenkijos sienos atvažiuoti tuščiu baku ir degalų pasipildyti ten).\n\nKiti 700 km, (Lodzė-Hanoveris), spaudžiant „autobanais“, kainuotų 92 Eur.\n\nLikusi kelionės dalis iki Kelno (300 km) ir vėliau iki Berlyno (573 km) – vokiškoms kainomis tai paplonina piniginę dar 160 Eur. Taigi iš viso žurnalistų kelionė kainavo vidutiniškai 340 Eur. Kelionės kaštų į Lietuvą, po pralaimėjimo Ispanijos rinktinei, geriau neskaičiuokime: kiek bebūtų, vis tiek per brangu.\n\nIr dar, įdomumo dėlei, palyginkime, kiek kainuotų tuos pačius 2300 km nuvažiuoti įsipylus degalų skirtingose šalyse (vidutinės sąnaudos 8 l/100 km):\n\nLietuvoje – 334,82 Eur, Lenkijoje – 301,76 Eur. Vokietijoje – 423,2 Eur.",
    "Lenkija stiprins savo gynybą įsigydama JAV sraigtasparnių „Apache“": "Lenkijos gynybos ministras Mariuszas Blaszczakas ketvirtadienį pranešė, kad Varšuva pateikė prašymą JAV įsigyti 96 sraigtasparnius „Apache“, pridurdamas, kad Lenkijai taip pat bus perduotos technologijos, apie kurias daugiau informacijos nepateikė.\n\nLenkijos naujienų agentūra PAP pranešė, kad pirmieji sraigtasparniai bus skirti kariuomenės daliniui, aprūpintam JAV koviniais tankais „Abrams“.\n\nŠios dvi ginklų sistemos kartu sudaro „nesustabdomą jėgą“, pasak PAP, kalbėjo M. Blaszczakas Ukrainos kontaktinės grupės susitikimo JAV karinėje aviacijos bazėje Ramšteine (Vokietija) kuluaruose.\n\nJAV ambasadorius Lenkijoje Markas Brzezinskis tviteryje parašė, kad dėl šio sprendimo Lenkija taps antrąja pagal dydį „Apache“ naudotoja pasaulyje po JAV.\n\nPasak jo, šis žingsnis kartu su „Abrams“ tankų ir kitų pažangių sistemų įsigijimu sustiprins Lenkijos interoperabilumą ir karinę parengtį.\n\nLenkija stiprina savo kariuomenę šimtais naujų ir naudotų „Abrams“ tankų, kurie pakeis sovietų gamybos tankus, kuriuos Varšuva padovanojo Ukrainai, kad ši juos naudotų gynybai nuo Rusijos pajėgų.\n\nLenkija yra viena iš aktyviausių Ukrainos karinių bei politinių rėmėjų ir taip pat ginkluojasi, kad galėtų atremti galimą Rusijos puolimą.",
    "Teisėjų organizacijos apskundė ES sprendimą patvirtinti finansinę pagalbą Lenkijai": "ES Taryba birželį patvirtino 35,4 mlrd. eurų finansinės pagalbos skyrimą Varšuvai, nors ši yra kritikuojama dėl esą varžomo teismų nepriklausomumo.\n\nBriuselis iškėlė Lenkijai tris sąlygas, bet teisėjų asociacijos teigė, jog to nepakanka ir kad nebuvo atsižvelgta į Europos Sąjungos Teisingumo Teismo (ESTT) ankstesnius sprendimus.\n\nES reikalauja, kad Lenkija panaikintų kontroversišką Aukščiausiojo Teismo Drausmės bylų kolegiją ir pakeistų ją nepriklausomu teismu, kad būtų reformuotas drausmės bylų nagrinėjimo režimas ir kad būtų sudaryta galimybė iš naujo nagrinėti teisėjų, kuriems buvo pritaikytos drausminės priemonės, bylas.\n\nTeisėjų organizacijų pareiškime sakoma, kad šios sąlygos „neatitinka to, kas reikalinga veiksmingai teisėjų ir teismų nepriklausomumui užtikrinti“, be to, jos prieštarauja ankstesniems ESTT nutarimams.\n\nESTT pateiktame dokumente sakoma, kad teisėjų organizacijos reikalauja nustatyti principą, jog šios institucijos sprendimai dėl teismų nepriklausomumo būtų vykdomi visokeriopai ir neatidėliojant.\n\nPlatesnis poveikis\n\nŠiuo teisiniu veiksmu siekiama užkirsti kelią Europos Komisijai atblokuoti lėšas, kol teismo sprendimai dar nėra visiškai įvykdyti, nurodė ieškinį pateikusios grupės.\n\nJų nuomone, ES Tarybos nustatytos sąlygos kenkia Lenkijoje nušalintų teisėjų padėčiai.\n\nESTT nutarė, kad lenkų teisėjai, „paveikti neteisėtų drausminių procedūrų“, turi būti nedelsiant grąžinti į darbą. Tačiau ES Tarybos trečioji sąlyga „nustatys ilgesnę kaip metų trukmės procedūrą, kurios baigtis neaiški“.\n\nVisa Europos teismų sistema buvo „nepaneigiamai paveikta“, nes jeigu kurioje nors Bendrijos narėje nėra užtikrinamas teismų nepriklausomumas ir teisinės valstybės principų laikymasis, tai gali „persimesti“ ir į kitas bloko šalis, sakoma pranešime.\n\nIeškinį pateikusios organizacijos yra Europos administracinės teisės teisėjų asociacija, Europos teisėjų asociacija, „Teisėjai už teisėjus“ ir MEDEL.\n\nDėl kontraversiškos teismų reformos lėšos iš atsigavimo po COVID-19 fondo Lenkijai buvo sulaikytos ilgiau kaip metus.\n\nVisgi liepą Europos Komisija pareiškė, kad Lenkijos priimtas naujas teisės aktas, panaikinantis ankstesnį įstatymą dėl teisėjų drausminimo tvarkos, nėra pakankamas, kad būtų panaikintos ESTT nustatytos finansinės baudos Varšuvai.\n\nTeismas Lenkiją įpareigojo nuo praeitų metų lapkričio 3-iosios mokėti po 1 mln. eurų per dieną už atsisakymą sustabdyti Briuselio ginčijamos Aukščiausiojo Teismo Drausmės bylų kolegijos veiklą."
}